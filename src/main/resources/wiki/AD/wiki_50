{"id": "460764", "url": "https://cs.wikipedia.org/wiki?curid=460764", "title": "Džungarie", "text": "Džungarie\n\nDžungarie (mongolsky \"Зүүнгар, Dzűngar\"; kazašsky \"Жоңғар, Žoŋğar\"; ujgursky جۇڭغار, \"Džungghar\"; čínsky ZZ 准噶尔, pchin-jin \"Zhǔngá'ěr\", \"Čun-ka-er\"; rusky \"Джунгария, Džungarija\") je geografická oblast na severozápadě Číny přibližně odpovídající severní polovině dnešní provincie Sin-ťiang. Pokrývá plochu o hrubé rozloze 777 000 km² a zasahuje i do západního Mongolska a východního Kazachstánu. V oblasti žijí především Kazaši, Ujguři, Ojrati, Kyrgyzové a Chanové.\n\nNázev je odvozen z mongolského \"dzűn\" („levý“) a \"gar\" („ruka“), tedy „(země) na levé straně“.\n\n"}
{"id": "460765", "url": "https://cs.wikipedia.org/wiki?curid=460765", "title": "Střední Jáva", "text": "Střední Jáva\n\nStřední Jáva () je jedna z indonéských provincií. V souladu se svým názvem zabírá centrální část ostrova Jáva. Hlavním a největším městem je Semarang s počtem obyvatel přesahujícím jeden milion, ležící na severu na pobřeží Jávského moře.\n\nStřední Jáva zabírá plochu 32 548,20 km² a žije zde zhruba 33 milionů lidí. Na východě sousedí s Východní Jávou, na západě se Západní Jávou a na jihu obklopuje malou provincii Yogyakarta se stejnojmenným hlavním městem. K provincii patří také Karimunjawa (souostroví severně od Semarangu) a Kambangan na jihozápadě, který je od Jávy oddělen jen úzkým průlivem a sloužil dlouhá léta jako vězeňský ostrov.\n\nU Magelangu se nachází jedna z nejnavštěvovanějších indonéských památek, chrámový komplex Borobudur. Pro Jávu typický je velký počet vulkánů, najdeme zde i nejaktivnější indonéskou sopku, Merapi.\n"}
{"id": "460768", "url": "https://cs.wikipedia.org/wiki?curid=460768", "title": "Sverigetopplistan", "text": "Sverigetopplistan\n\nSverigetopplistan, dříve znám jako Topplistan (1975–1997) a Hitlistan (1998–2007), je od října 2007 švédská celostátní hitparáda, založená na prodejnosti podle informací Grammofonleverantörernas förening. Od konce roku 2006 hitparáda poskytuje legální stahování hudby.\n\nV letech 1976–2006 byla hitparáda prodejnosti vysílána na stanici Sveriges Radio P3. Od roku 2007 stanice P3 poskytuje jen informace o prodejnosti pro digitální stahování (Digilistan), sledované informačním systémem Nielsen SoundScan.\n\n"}
{"id": "460769", "url": "https://cs.wikipedia.org/wiki?curid=460769", "title": "Munchovo muzeum", "text": "Munchovo muzeum\n\nMunchovo muzeum (norsky Munch-museet) je muzeum umění v norském Oslu zaměřené na dílo a život Edvarda Muncha.\n\nMuzeum bylo otevřeno v roce 1963 k příležitosti výročí sta let od narození umělce za finanční podpory oselských kin. Sbírky muzea obsahují dílo, které odkázal sám Munch Oslu, díla, která darovala jeho sestra Inger a další díla vyzískaná obchodem, popřípadě reprodukcí. To v celku znamená, že muzeum vlastní přes polovinu z umělcova díla a alespoň jednu reprodukci jeho grafik. Vlastní přes 1100 maleb, 15 500 tisků, šest soch, podobně jako 2240 knih a dalších předmětů.\n\nBudova muzea byla navržena architekty Gunnarem Fougnerem a Einarem Myklebustem. K výrazné renovaci a rozšíření došlo v roce 1994 u výročí padesáti let od umělcovy smrti, podílel se ni Myklenbust.\n\nPočítá se, že v roce 2013 bude dokončena nová budova od španělského architektonického studia Herreros Arquitectos, která se má nalézat v nově zastavěné oblasti Bjorvika, kde již stojí nová Opera v Oslu.\n\n"}
{"id": "460771", "url": "https://cs.wikipedia.org/wiki?curid=460771", "title": "VG-lista", "text": "VG-lista\n\nVG-lista je norská hitparáda. Vychází pravidelně každý týden v novinách \"Verdens Gang (VG)\" a v programu \"Topp 20\" veřejnoprávní rozhlasové stanice \"Norsk rikskringkasting\". Je považována za hlavní norskou hitparádu mapující alba a singly ze zemí celého světa. Data jsou shromažďována informačním systémem Nielsen SoundScan na základě prodejnosti asi ve stovce prodejních míst Norska. Hitparáda singlů začala jako Top 10 ve 42. týdnu roku 1958 a byla rozšířena na Top 20 v 5. týdnu 1995. Hitparáda alb vznikla jako Top 20 v 1. týdnu 1958 a k rozšíření na Top 40 došlo 1. týden 1967.\n"}
{"id": "460776", "url": "https://cs.wikipedia.org/wiki?curid=460776", "title": "Memoriál Zdeňka Jánoše", "text": "Memoriál Zdeňka Jánoše\n\nMemoriál Zdeňka Jánoše je fotbalový turnaj určený internacionálům starším 35 let. Pojmenován je na počest prvoligového brankáře Zdeňka Jánoše.\n\nTurnaj se hraje systémem, kdy každý účastník sehraje utkání s každým dalším účastníkem. Za vítězné utkání mužstvo obdrží 3 body, za remizované 1 bod a za prohrané 0 bodů. Po sehrání všech předepsaných utkání se sestaví tabulka a v turnaji vítězí mužstvo s nejvyšším počtem získaných bodů. V případě rovnosti bodů rozhoduje vyšší počet vstřelených branek.\n\nVýsledky zápasů:\n\nTabulka turnaje:\nVýsledky zápasů:\n\nTabulka turnaje:\nVýsledky zápasů:\n\nTabulka turnaje:\nVýsledky zápasů:\n\nTabulka turnaje:\n"}
{"id": "460782", "url": "https://cs.wikipedia.org/wiki?curid=460782", "title": "Metelka", "text": "Metelka\n\nMetelka je české příjmení, jež vzniklo zdrobněním ze slova \"metela, metelice\" = vánice, nebo ze slovesa \"metelit\" = utíkat (podobně vznikla příjmení Metel, Metelák, Metelec). Ženskou variantou je Metelková.\n\nPříjmení Metelka nosí více osobností:\n\n\n"}
{"id": "460783", "url": "https://cs.wikipedia.org/wiki?curid=460783", "title": "EDLUT", "text": "EDLUT\n\nEDLUT (akronym pro \"Event-Driven LookUp Table\") je počítačová aplikace pro simulaci nervové soustavy. Aplikace je vyvíjena výzkumníky z univerzity ve španělské Granadě a dobrovolníky z celého světa- zdrojové kódy programu byly uvolněny pod licencí GNU GPL verze 3.\n\nEDLUT používá událostně řízené simulační schéma a lookup table k efektivní simulaci neuronové sítě, což umožňuje simulovat biologickou nervovou soustavu nebo poskytuje nástroj pro zkoumání např. robotické paže, přičemž síť stíhá ovlivňovat robotickou paži v reálném čase.\n"}
{"id": "460787", "url": "https://cs.wikipedia.org/wiki?curid=460787", "title": "Projekt Highwater", "text": "Projekt Highwater\n\nProjekt Highwater byl vědecký experiment zabývající se následky vypuštění velkého množství kapaliny do svrchních vrstev atmosféry. Experimenty byly součástí testovacího programu nové rakety NASA, Saturn I. \n\nHlavním účelem celého projektu bylo zjistit, co se stane, pokud některá z raket Saturn exploduje nebo bude dálkově odpálena. Při tomto scénáři by bylo do ionosféry uvolněno velké množství kapalného paliva a okysličovadla. Proto měly tyto experimenty zjistit dopad na radiovou komunikaci, místní počasí a průběh difuze kapaliny v ionosféře.\n\nPři suborbitálních testech rakety Saturn I byl funkční pouze první stupeň a druhý stupeň zde simulovala maketa naplněná vodou. Voda zde byla kvůli simulaci zatížení během startu. Von Braun označil projekt Highwater jako „\"bonusový projekt\"“ , protože stačilo připevnit dálkově odpalované nálože k nádrži s vodou a ve vhodnou chvíli je odpálit. K tomu mělo dojít po odstavení motorů prvního stupně, tzn. ve výšce přes sto kilometrů. Celkový náklad vody byl přibližně 109 000 litrů.\n\nExperimenty byly provedeny v dubnu a listopadu 1962, během dvou suborbitálních testovacích letů Saturnu I. První mise byla SA-2 , která dosáhla výšky 105 kilometrů a druhá SA-3 , která dosáhla 166 kilometrů. Po odpálení nádrží se celý objem vody rozptýlil v ionosféře a podle hlášení pozemního personálu se během několika sekund zformovaly ledové mraky o rozměrech několika kilometrů. Ty měly podobný vliv na radiovou komunikaci jako mají blesky.\n\n"}
{"id": "460788", "url": "https://cs.wikipedia.org/wiki?curid=460788", "title": "Jan van Huysum", "text": "Jan van Huysum\n\nJan van Huysum (15. dubna 1682 Amsterdam – 8. února 1749 tamtéž) byl nizozemský malíř zátiší. Jeho mistrovské práce, především květinové kompozice, byly velmi oblíbené. Patřil k nejlépe placeným malířům své doby.\n\nPocházel z umělecké rodiny, malířem byl už jeho děd Jan van Huysum I. Celý život prožil v Amsterdamu a malovat se naučil u svého otce Justuse van Huysuma staršího. Měl tři bratry, kteří byli také malíři. Všichni se věnovali především malbě zátiší s květinami. Tři z jeho deseti dětí se také staly malíři.\n\nPrvní práce Jana van Huysuma jsou datovány rokem 1706. Zpočátku se soustředil na kresbu, ale v dalších letech začal malovat olejovými barvami. Svou techniku, kterou dosahoval mimořádně hladkou povrchovou úpravu, uchovával v tajnosti a při práci zakazoval vstup do ateliéru i svým nejbližším. Často zajížděl do květinového centra v nedalekém Haarlemu, kde studoval různé vzácné rostliny a květy. Jeho zátiší s květinami a ovocem se kromě pestrých barev vyznačují detailním a přesným propracováním a dynamickou kompozicí. Často je oživoval kapkami rosy nebo hmyzem. Na některých obrazech lze najít také citáty z bible. V počátečním období tvorby používal na svých obrazech tmavé pozadí, ale po roce 1720 přešel ke světlému odstínu a obrazy tím získaly vzdušnější a živější ráz. \n\nJan van Huysum dosáhl již za svého života velkých úspěchů. Měl mezinárodní klientelu, do níž patřili významní sběratelé, jako vévoda Orleánský , anglický král Vilém III., polský král August II. nebo slavný anglický odborník Sir Robert Walpole. Velké oblibě se jeho zátiší těšila u německé šlechty a sběratelů. Jeho obrazy jsou zastoupeny v řadě muzeí a galerií celého světa.\n\nMimo zátiší maloval i krajiny a mytologické výjevy.\n\n\nByl nazýván \"fénixem všech malířů květin\".\n\n"}
{"id": "460789", "url": "https://cs.wikipedia.org/wiki?curid=460789", "title": "Danilo Ilić", "text": "Danilo Ilić\n\nDanilo Ilić (1891, Bosna a Hercegovina – 3. února 1915, tamtéž) byl členem tajné srbské nacionalistické organizace Černá ruka a hlavním organizátorem a vůdcem skupiny osob, které dne 28. června 1914 provedly úspěšný atentát na Františka Ferdinanda d'Este. Vystudoval Státní pedagogickou univerzitu v Sarajevu, po dokončení studia pak určitou dobu vyučoval na základní škole. Ilic se v roce 1913 přestěhoval do Bělehradu, kde pracoval jako novinář a stal se členem tajné organizace Černá ruka.\n\nV roce 1914 se Ilić vrátil do Sarajeva, kde působil jako redaktor místních Novin Srbů. Téhož roku spoluorganizoval nábor mladých mužů do skupiny Černá ruka, a během léta vybrali Gavrilo Principa, Nedeljko Čabrinoviće a Trifko Grabeže k provedení atentátu na arcivévodu Františka Ferdinanda, který byl posléze spáchán dne 28. června 1914.\n\nPrincip a Nedeljko Čabrinović byli po atentátu zatčeni a vyslýcháni policií. Výše zmínění u výslechu odmítali vypovídat a vyzradit jména kompliců. Policie však veškerá jména a informace o spiklencích získala od jiného, méně významného člena organizace, který byl zadržen během namátkové silniční kontroly. Muhamedovi Mehmedbašićovi se podařilo uniknout do Srbska, avšak Ilić, Veljko Čubrilović, Vaso Čubrilović, Cvijetko Popović a Miško Jovanović byli zatčeni a obviněni.\n\nZ účasti na atentátu bylo obviněno celkem osm osob, k dalším obviněním patřila také velezrada a vražda arcivévody Františka Ferdinanda. Podle tehdejšího rakousko-uherského práva nesměla být k trestu smrti odsouzena osoba mladší dvaceti let. Nedjelko Čabrinović, Gavrilo Princip a Trifko Grabež proto dostali nejvyšší dvacetiletý trest odnětí svobody, Vaso Čubrilović dostal 16 let a Cvijetko Popovic 13 let. Danilo Ilić, Veljko Čubrilovic a Miško Jovanović, kteří se na atentátu přímo podíleli, byli odsouzeni k trestu smrti oběšením dne 3. února 1915.\n\n"}
{"id": "460793", "url": "https://cs.wikipedia.org/wiki?curid=460793", "title": "Martina Zvěřinová", "text": "Martina Zvěřinová\n\nMartina Zvěřinová \"roz. Dočkalová\" (* 22. července 1983 Pardubice) je česká reprezentantka v orientačním běhu. Mezi její největší úspěch patří zlatá a stříbrná medaile z juniorského mistrovství světa 2003 a 2001. V současnosti běhá za český klub OK Lokomotiva Pardubice a též za finský klub Tampereen Pyrintö za který startuje ve skandinávii. V sobotu 7.8.2010 se na Zemské Bráně vdala za orientačního běžce Petra Zvěřinu.\n\n"}
{"id": "460796", "url": "https://cs.wikipedia.org/wiki?curid=460796", "title": "Veněra-D", "text": "Veněra-D\n\nVenera-D (rusky Венера-Д) je připravovaná ruská vesmírná planetární sonda k Venuši, která má být vypuštěná okolo roku 2026. Jejím hlavním cílem budou vzdálené pozorování Venuše podobně jako americká sonda Magellan v 90. letech 20. století, ale s využitím výkonnějšího radaru. Jejím dalším úkolem bude mapování budoucích míst vhodných na přistání. V misi se plánuje i kapsle, která má přistát na povrchu, s dlouhou životností (podobně jako při předcházejících misích Veněra).\n\nVenera-D je první ruská sonda k Venuši (všechny předcházející sondy Veněra patřily bývalému SSSR). Veněra-D bude vlajkovou lodí nové generace ruských sond k Venuši, dohromady s kapslí pro přistání na povrchu planety, která bude schopná odolávat tvrdému prostředí Venuše více než 1,5 hodiny. Kvůli udržení nízkých nákladů na vývoj a výzkum se bude Veněra-D podobat předcházejícím sondám typu Veněra ze sovětské éry, ale bude vybavená novými technologiemi vyvinutými v Rusku od poslední mise k Venuši (Vega 1 a Vega 2 v roce 1985). Nosnou raketou Veněry-D bude pravděpodobně Proton nebo výkonnější raketa Angara.\n"}
{"id": "460799", "url": "https://cs.wikipedia.org/wiki?curid=460799", "title": "Trajánův sloup", "text": "Trajánův sloup\n\nTrajánův sloup je pomník v Římě, postavený ke cti císaře Traiana na Trajánově fóru blízko Kvirinálského paláce, severně od Fora Romana. Je to jedna z nejslavnějších památek starověkého římského stavitelství a sochařství. Podle nápisu jej dal postavit římský senát, stavbu patrně vedl architekt Apollodóros z Damašku a byla dokončena roku 113.\n\nSloup je téměř 30 m vysoký (s podstavcem 38,4 m), je sestaven z 20 válcových bloků bílého kararského mramoru o průměru 3,7 m a o váze asi 40 t; vrchní blok váží asi 53,3 t. Uvnitř sloupu je v blocích vytesáno točité schodiště, které vede 185 stupni na plošinu na vrcholu. Schodiště osvětluje 43 štěrbinových okének. Na sloupu byla původně socha orla, později bronzová socha císaře, která ve středověku zmizela. Roku 1587 dal papež Sixtus V. na vrcholek umístit sochu svatého Petra, která je tam dodnes.\n\nPo povrchu se vine celkem 190 m dlouhý figurální vlys, na němž jsou znázorněna Trajánova vítězství ve válkách proti Dákům, kteří v letech 101 a 105 vtrhli přes Dunaj do římské Moesie. Na realisticky zpracovaných reliéfech je asi 2500 postav a jednotlivé scény podrobně zobrazují římské vojáky i techniku, takže jsou důležitým pramenem studia starověku. Reliéfy byly v 19. století odlity do sádry a kopie si lze prohlédnout v \"Museo della Civilta Romana\" v Římě, v Archeologickém muzeu v Bukurešti nebo ve Victoria and Albert Museum v Londýně.\n\nPřesné opracování mnohatunových bloků se schodištěm, jehož stupně na sebe přesně navazují, budí po staletí úžas. O technice stavby dnes odborníci soudí, že bloky nebylo možné vyzvednout do výšky přes 30 m běžnými římskými jeřáby, nýbrž technikou stavební věže, jaká se používala až do novověku. Stavba kromě toho stála mezi dvěma knihovnami, řeckou a latinskou, která se budovaly v téže době, takže stavitelé neměli téměř žádný volný prostor.\n\nSloup později sloužil také jako mauzoleum: v jeho podstavci byly uloženy urny s popelem císaře i jeho ženy. V následujících staletích byl sloup obdivován i napodobován. Podle jeho vzoru vznikly už ve starověku sloupy Antonina Pia a Marka Aurelia v Římě, sloupy Arkadiův a Theodosiův v Konstantinopoli a v novověku sloupy u kostela svatého Karla (\"Karlskirche\") ve Vídni, Napoleonův sloup na náměstí Vendôme v Paříži a řada dalších.\n\n\n\n"}
{"id": "460805", "url": "https://cs.wikipedia.org/wiki?curid=460805", "title": "Integrovaný dopravní systém Pardubického kraje", "text": "Integrovaný dopravní systém Pardubického kraje\n\nIntegrovaný dopravní systém Pardubického kraje (IDS Pk) fungoval od 1. února 2008 do 10. prosince 2011 v Pardubickém kraji na území okresů Pardubice a Chrudim Okres Pardubice byl zaintegrován k 1. únoru 2008 a okres Chrudim k 14. prosinci 2008.\n\nCílem integrace bylo dosáhnout propojení příměstské a městské dopravy na celém území kraje (veřejná silniční linková doprava, městská hromadná doprava, železniční doprava), koordinace jízdních řádů a sjednocení tarifů na tarif zónový. Organizátorem systému byl zpočátku přímo Pardubický kraj a jeho krajský úřad. Od 1. října 2010 organizaci systému na základě výběrového řízení převzala společnost OREDO s. r. o., tehdy vlastněná pouze Královéhradeckým krajem, do níž pak v lednu 2011 vstoupil i Pardubický kraj.\n\nPodle původních představ měl IDS Pk v prosinci 2010 pokrýt území celého kraje, toto rozšíření však bylo odloženo až do data přechodu na následnický systém IREDO. Integrovaný dopravní systém Pardubického kraje zanikl dne 11. prosince 2011 začleněním do systému IREDO, který byl k tomuto dni rozšířen na Pardubický kraj.\n\nDo systému byly zahrnuty regionální autobusové linky zahrnuté do závazku veřejné služby a MHD v Chrudimi, částečně (pro časové jízdenky) též osobní a spěšné vlaky Českých drah na území Pardubického kraje a systémy MHD v Pardubicích.\n\nČeské dráhy a. s. byly do systému zapojeny částečně, na jejich spojích platily pouze časové jízdenky IDS Pk, a to pouze ve spojení s papírovým dokladem. Časovou jízdenku IDS Pk bylo možno navazovat v hraniční stanici IDS na jízdenku dle tarifu Českých drah. Železniční stanice Hradec Králové hlavní nádraží (mimo území Pardubického kraje) tvořila takzvanou dojezdovou zónu 100 – jízdenky IDS Pk platily pro dojezd z Pardubického kraje do této stanice či odjezd z ní do Pardubického kraje, avšak ostatní královéhradecké železniční stanice ani MHD v Hradci Králové nebylo možno v rámci IDS Pk využít a na hradeckém hlavním nádraží se nevydávaly ani kontrolní doklady k čipové časové jízdence.\n\nNa regionálních linkách a vlakových spojích tvořily stanice a zastávky na území Pardubic zónu 300 a MHD v Pardubicích zónu 301. Zónu 301 (pardubickou MHD) bylo možno využít pouze na čipovou časovou jízdenku s papírovým kontrolním dokladem vydaným Českými drahami a aktivovat pouze v kombinaci se zónou 300 a nejméně jednou zónou mimo Pardubice.\n\nV IDS Pk byly integrovány spoje těchto autobusových dopravců:\n\nSystém IDS Pk umožňoval na časovou jízdenku využít všechny druhy dopravních systémů zapojených do IDS.\n\nČipové karty umožňovaly slevu na jízdném o 2 Kč na jízdenku oproti platbě v hotovosti, čímž byly zvýhodněni pravidelní cestující, ještě výhodnější byly časové jízdenky.\n\nPapírové jízdenky:\n\nJízdenky na čipové kartě:\n\nPrvní nákup a aktivace časového kuponu byly možné pouze u vydavatele bezkontaktní čipové karty. U řidiče bylo možno dobít kartu (koupit si jízdenku na další období) pouze pro stejný druh jízdenky, stejný rozsah zón a stejně dlouhé časové období, pro jaké platila předchozí jízdenka – změnu bylo možné provést opět jen u vydavatele karty. Ve výdejnách jízdenek Českých drah nebyla úhrada časové jízdenky možná. Funkce elektronické peněženky byla společná pro všechny zúčastněné dopravce (t. j. čerpat z ní bylo možno i u jiného dopravce, než u kterého byla částka nabita). Čipové karty na počkání vydával pouze dopravce Veolia Transport Východní Čechy v informační kanceláři v Chrudimi na autobusovém nádraží, s dodací lhůtou 7–10 dnů bylo možno o kartu požádat též v informačních kancelářích téže společnosti v Pardubicích a Holicích. Vydání karty podléhalo poplatku.\n\nByla připravována možnost nahrát jízdenku IDS Pk na In-kartu Českých drah, k realizaci však nedošlo. Integrace systému s Pardubickou kartou, používanou v pardubické MHD, nebyla za dobu existence IDS realizována.\n\nSleva 25 % pro osoby starší 65 let neplatily v MHD Pardubice a Chrudim, studentské a žákovské slevy platily v celém systému. V některých relacích mohli cestující zvolit též tarifní nabídku VYDIS, která se v některých oblastech se systémem IDS Pk překrývala.\n\nPřechodem na systém IREDO byl v kraji opuštěn systém bezkontaktních čipových karet a přestaly být vydávány elektronické časové jízdenky, protože IREDO používá výhradně papírové jízdenky.\n\n"}
{"id": "460809", "url": "https://cs.wikipedia.org/wiki?curid=460809", "title": "Droga wojewódzka 216", "text": "Droga wojewódzka 216\n\nDroga wojewódzka 216 (DW 216) je silnice v severním Polsku spojující města Reda a Hel. Její délka je 56 km.\nPoté, co opustí Puck, vede téměř souběžně s pobřežím Puckého zálivu. Vzhledem k tomu, že je to jediná silnice vedoucí na Helskou kosu, je využívána nejen místními řidiči, ale během léta i turisty. \n"}
{"id": "460824", "url": "https://cs.wikipedia.org/wiki?curid=460824", "title": "Number One Observatory Circle", "text": "Number One Observatory Circle\n\nNumber One Observatory Circle je oficiální rezidence Viceprezidenta Spojených států amerických. Je součástí komplexu United States Naval Observatory ve Washingtonu D.C.\n\nStavba byla postavena roku 1893 pro \"superintendenta\". Od roku 1923 byla rezidencí \"The Chief of Naval Operations\".\n\nKongres USA rozhodl roku 1974, že Number One Observatory Circle bude oficiální rezidencí Viceprezidenta Spojených států amerických a jeho rodiny.\n\nOd tohoto roku zde bydleli všichni Viceprezidenti USA, první byl Nelson Rockefeller, doposud posledním je současný viceprezident Mike Pence.\n\nRoku 2002, tedy krátce po 11. září 2001 byl postaven bezpečnostní bunkr.\n"}
{"id": "460827", "url": "https://cs.wikipedia.org/wiki?curid=460827", "title": "Obyvatelstvo Švédska", "text": "Obyvatelstvo Švédska\n\nPočet obyvatel Švédska činil v k 31. srpnu 2015 odhadem 9 816 666 lidí. K 30. červnu 2009 to pro srovnání bylo 9 292 359 obyvatel.. K 31. prosinci 2013 dosahoval počet obyvatel čísla 9,64 milionu. \n\nŠvédsko je jednou z nejřidčeji zalidněných zemí Evropy - hodnota dosahuje počtu 21,5 lidí na kilometr čtvereční. Největší hustota zalidnění v rámci Švédska je v oblasti Öresundu na jihu (provincie Skåne) a v okolí jezera Mälaren ve středním Švédsku (provincie Stockholm). Zhruba 85 % obyvatel žije v městských oblastech.\n\nRok 2015 – naděje dožití, muži 83 let a ženy 85 let.\n\nŠvédsko patří k evropským zemím s nejvyšším ukazatelem úhrnné plodnosti (1,91 k 31. prosinci 2008), přesto však přirozený přírůstek i zde dosahuje velmi nízkých hodnot: 2‰ v roce 2008, -0,3‰ v roce 2000, 3,4‰ v roce 1990, 0,7‰ v roce 1980, 3,7‰ v roce 1970 a 3,7‰ v roce 1960. Jak ukazuje graf míra porodnosti zaznamenala značné oživení na konci druhé světové války (v roce 1945 135 373 živě narozených) a od té doby převážně klesala - ke krátkodobému zvýšení došlo periodicky v letech 1964–1967 a 1990–1992. Naopak historického minima dosáhla porodnost nejprve v roce 1981 (91 780 živě narozených) a poté v roce 1999 (88 173 živě narozených).\n\nObyvatelé Švédska se dožívají průměrného věku 80,86 let, což je mezi státy světa řadí na 8. místo a v Evropě po Andoře, San Marinu a Francii na 4. místo. \n\nPokud jde o národnostní složení v etnickém slova smyslu, oficiální statistiky se o něm vůbec nezmiňují, mateřský jazyk spoluobčanů není pro Švédy podstatnou informací. Zaznamenává se však země původu u imigrantů a lidí, jejichž oba rodiče jsou imigranti. Díky vysoké míře imigrace podpořené tolerancí Švédů vůči cizincům a především štědrou sociální a integrační politikou je současná švédská populace značně multikulturní. Významnou původní národnostní menšinou jsou Sámové (dříve označovaní Laponci) obývající nejsevernější část Švédska. \n\nPodle oficiálních statistik bylo v roce 2008 ve Švédsku evidováno 562,1 tis. cizinců (v roce 2003 492,0 tis.), z toho největšími skupinami byli přistěhovalci z Finska (175,1 tis.), Iráku (109,4 tis.), Srbska resp. bývalé Jugoslávie (83,0 tis.), Polska (63,8 tis.), Íránu (57,7 tis.), Bosny a Hercegoviny, Dánska (46,2 tis.), Norska (44,3 tis.) a Turecka (39,2 tis.). Podíl obyvatel narozených v zahraničí ovšem činí 13,8% a v součtu s osobami narozenými ve Švédsku s oběma rodiči narozenými v zahraničí činí podíl osob s imigrantským původem 17,9% (k 31. prosinci 2008). Protože většina skupin imigrantů si udržuje vyšší míru porodnosti než etničtí Švédové, podíl populace s imigrantskými kořeny v budoucnosti poroste. \n\nV polovině 70. let 20. století začala vznikat politika integrace cizinců, kteří do Švédska přicházeli za prací už od konce druhé světové války. Tehdy mezi hlavní principy integrační politiky patřila svoboda volby (cizinec se může rozhodnout, zda si ponechá svoji vlastní kulturní identitu nebo přijme švédskou). Proto stát umožňuje imigrantům rozvíjet své kulturní a lingvistické tradice - jedním z prostředků je výuka mateřského jazyka na školách. Švédsko je jedinou zemí v Evropě, kde zákon zaručuje dětem imigrantů hodiny rodného jazyka na základních i středních školách. Podporu ostatních aktivit (etnická média, spolky přistěhovalců...) stát v dalších letech v rámci snižování veřejných výdajů musel omezit. Ve švédských školách se učí zhruba šedesát jazyků imigrantů (nejčastěji arabština, bosenština, finština a albánština). Přesto však na předměstí tří největších švédských měst - Stockholmu, Göteborgu a Malmö, kde žije většina přistěhovalců, ke značné segregaci přistěhovalců. Na těchto předměstích nezaměstnanost často přesahuje 50%. Únik z těchto ghett cizincům ztěžují potíže při hledání práce nebo bytu. Štědrý systém dávek navíc z řady imigrantů první i druhé generace vytvořil dlouhodobé klienty sociálního státu. Příkladem je malmöské předměstí Rosengard, které obývají téměř výlučně jen cizinci, převážně muslimové. \n\nPodle studie \"Migration Integration Policy Index\" (MIPEX), která vznikla ve spolupráci dvaceti organizací pod vedením British Council, jsou ve Švédsku ze všech zemí EU nejpříznivější podmínky života cizinců. Cizinci tu mají nejsnazší přístup na pracovní trh - s alespoň ročním povolením k pobytu zde mohou pracovat ve všech sektorech nebo začít podnikat. Švédský stát pořádá pro nezaměstnané cizince školení a jazykové kurzy, cizincům, kteří v zemi alespoň dva roky pracují nebo se starají o děti, umožňuje studovat za finanční podpory. Při ztrátě zaměstnání neztrácí cizinci automaticky právo na pobyt, ale mají možnost hledat si zaměstnání jiné, mohou tak libovolně práci měnit. Švédsko vyniká i v dalších hodnocených oblastech - právo na sloučení rodiny (vyřízení žádosti o sloučení trvá ve Švédsku do devíti měsíců), možnost získání trvalého pobytu a státního občanství, ve Švédsku může cizinec, který v zemi pobývá tři roky, volit v místních a regionálních volbách a být volen do místního zastupitelstva. Nejlepší podmínky má Švédsko i v oblasti antidiskriminačních opatření - zákon zde cizincům dává právo bránit se proti přímé i nepřímé diskriminaci ve veřejném a privátním sektoru z důvodů rasových, náboženských a národnostních. Specializované agentury poskytují obětem diskriminace nezávislé právní služby.\n\nPodle průzkumu z roku 2012 žilo v zemi 1 473 256 lidí, kteří se narodili v jiné zemi, což bylo 15 % celkové populace.\n\nData podle SCB, která vydává oficiální švédské statistiky.\n\nŠvédština je severogermánský jazyk, podobný norštině a dánštině, kterým hovoří většina obyvatel Švédska. Základem švédštiny je de facto dánština a všechny tři jazyky jsou si vzájemně bez potíží srozumitelné. Zajímavé je, že švédský parlament švédštinu nikdy neschválil jako úřední jazyk Švédska. Označuje se pouze jako „hlavní jazyk“ (\"huvudspråk\"). Od roku 1999 je ovšem schváleno 5 jazyků menšin (finština, meänkieli – tornedalská finština, romština, laponština a jidiš), které je možno používat v úředním styku ve vybraných regionech.\n\nVětšina (66 %) populace se hlásí k luteránské Švédské církvi. K římskokatolické církvi se většinou hlásí přistěhovalci a Švédové s přistěhovaleckými kořeny (zejména pak Poláci a Chorvati, kteří mají ve velkých městech bohoslužby ve vlastním jazyce). Díky imigraci však narůstá především počet muslimů.\n\nTabulka uvádí počet obyvatel na území obcí (\"kommun\"). Údaje jsou z 31. 12. 2006.\n\n"}
{"id": "460830", "url": "https://cs.wikipedia.org/wiki?curid=460830", "title": "Freescale 68HC12", "text": "Freescale 68HC12\n\nMikrokontroléry 68HC12 (zkráceně 6812, M68HC12) je rodina 16-bitových mikrokontrolérů produkovaných firmou Freescale Semiconductor. Na trh byly uvedené v polovině devadesátých let jako vylepšená architektura rodiny mikrokontrolérů Freescale 68HC11. Programy napsané pro HC11 jsou obvykle kompatibilní s HC12. HC12 navíc obsahuje několik extra instrukcí. Prvé deriváty rodiny 68HC12 měly maximální rychlost vnitřní sběrnice 8MHz a velikost interní FLASH paměti do 128 kB.\n\nStejně jako 68HC11 i 68HC12 obsahuje dva 8-bitové akumulátory A a B (spolu představují jeden 16-bitový akumulátor D, když A a B jsou řazeny kaskádovitě, umožňuje to zpracovat instrukce, které vyžadují 16 bitové data nebo adresu), dva 16-bitové registre X a Y, 16-bitová programový čítač (PC – \"Program Counter\"), 16-bit ukazatel zásobníku (SP – Stack Pointer) a 8 bitové stavové slovo CCR - \"Condition Code Register\".\n\nZačátkem roku 2000 byla rodina rozšířena o deriváty MC9S12, která je schopná pracovat do frekvence interní sběrnice 25 MHz a obsahuje interní FLASH paměť do velikosti 512 kB.\n\nMC9S12NE64 byl uveden na trh v roce 2004 jako \"první průmyslový jednočipový fast-Ethernet Flash mikrokontrolér.\" Pracuje s vnitřní frekvencí sběrnice 25 MHz. Obsahuje 64 kB FLASH EEPROM, 8 kB interní RAM, a Ethernet 10/100 Mbit/s.\n\nMC9S12UF32\n\nMC9S12XDP512 byl uveden na trh v roce 2004 a stal se představitelem rodiny mikrokontrolérů MC9S12XD a obsahem periférii pokrývá mikrokontroléry S12XD, S12XB a S12XA. Pracuje do maximální frekvence vnitřní sběrnice 40 MHz. Obsahuje koprocesor nazývaný XGATE. XGATE je schopný zpracovávat uživatelsky vybrané přerušení paralelně s CPU a tím razantně zvyšuje výkonnost procesoru XGATE. XGATE je procesor typu RISC pracující na dvojnásobné frekvenci vnitřní sběrnice (max. 80MHz). \n\nDalšími podstatnými rozdíly oproti klasickým HCS12 jsou:\n- Pevná paměťová mapa\n- Změněný přístup na externí sběrnici\n- Možnost adresování v lineárním globálním adresovacím prostoru\n\nCPU navíc obsahuje několik nových instrukcí, které zvyšují výkonnost.\n\nV květnu roku 2006 Freescale uvedl na trh MC9S12XEP100 a rozšířil rodinu S12X; pracující až do 50MHz, přidána ochrana paměti a další.\n\nRozdíly mezi S12 a S12X\n\nPorovnání S12X a S12\n\n"}
{"id": "460831", "url": "https://cs.wikipedia.org/wiki?curid=460831", "title": "Droga wojewódzka 501", "text": "Droga wojewódzka 501\n\nDroga wojewódzka 501 (DW 501) je silnice v severopolském Pomořském vojvodství spojující vesnici Przejazdowo poblíž Gdaňsku a Piaski. Zajišťuje jediné dopravní spojení Viselské kosy se zbytkem země. Její délka je 60 km.\n"}
{"id": "460833", "url": "https://cs.wikipedia.org/wiki?curid=460833", "title": "Indianapolis (rozcestník)", "text": "Indianapolis (rozcestník)\n\nIndianapolis může být:\n\n"}
{"id": "460836", "url": "https://cs.wikipedia.org/wiki?curid=460836", "title": "Isobutan", "text": "Isobutan\n\nIsobutan (též izobutan; systematický název \"methylpropan\" nebo \"2-methylpropan\") je alkan izomerní s butanem. Obavy z poškozování ozónové vrstvy freony vedly ke zvýšenému používání isobutanu jako chladiva, zvláště v chladničkách a mrazničkách pro domácnosti, a jako hnacího plynu ve sprejích. Pro tato použití se označuje jako R-600a. Některé tábornické vařiče využívají směs isobutanu s propanem, obvykle 80:20. Isobutan se používá i jako surovina v petrochemickém průmyslu, například pro syntézu isooktanu. Isobutan je R-skupina v aminokyselině leucinu.\n\nIsobutan je triviální název podporovaný IUPAC v \"Doporučení pro názvosloví organické chemie 1993\"; aktuálně je již nedoporučovaný.\n\nSystematický název je methylpropan. Číslo substituentu (2-) není potřeba uvádět, protože neexistuje izomer této molekuly, který by měl \"methylpropan\" jako součást názvu. Dle nejnovějšího IUPAC názvosloví (2013) však je v preferovaném názvu potřeba lokant uvádět (methyl posunutý do polohy 1 tvoří jinou sloučeninu; že už nejde o methylpropan, ale butan, nehraje roli).\n\n"}
{"id": "460838", "url": "https://cs.wikipedia.org/wiki?curid=460838", "title": "Fakulta informačních technologií ČVUT", "text": "Fakulta informačních technologií ČVUT\n\nFakulta informačních technologií ČVUT v Praze (FIT ČVUT) byla založena 1. července 2009 jako osmá fakulta ČVUT. Jejím prvním děkanem se stal Pavel Tvrdík, který byl děkanem zvolen znovu i v roce 2013. Pro období 2017–2021 byl v červnu 2017 novým děkanem zvolen Marcel Jiřina.\n\nFIT ČVUT byla založena 1. července 2009, první rok výuky byl zahájen 21. září 2009. Vznikla rozšířením a rozdělením katedry počítačů na Fakultě elektrotechnické ČVUT. Do prvního ročníku se v roce 2009 imatrikulovalo necelých 500 studentů, z toho asi 10 % tvořily ženy a dívky. Asi 10 % studentů pocházelo ze Slovenska a dalších 10 % ze zemí východní Evropy. Studium od začátku probíhá v češtině a v některých oborech i v angličtině.\n\nRozběh fakulty byl v prvním roce hrazen z grantu Operačního programu Praha – Adaptabilita, z fondů ČVUT, půjček a ze sponzorských darů firem. V dalším roce také z dotací Ministerstva školství ČR.\n\nStudenti bakalářského a magisterského programu si volí obor během studia, nejpozději však se zadáním bakalářského/diplomové práce . V roce 2014 došlo k reakreditaci původního bakalářského studijního programu Informatika. Studenti nastupující od akademického roku 2015/2016 již nastupují do tohoto nově akreditovaného programu. FIT má nejnižší šance na přijetí ze všech fakult ČVUT a to 53.01%.\n\nObory bakalářského studijního programu Informatika (BSP) \n\nStandardní délka studia 3 roky, titul Bc\n\n\n\nSpecializace magisterského studijního programu Informatika (MSP) \n\nStandardní délka studia 2 roky, titul Ing. Program navazuje na bakalářský studijní program Informatika.\n\n\nFIT ČVUT pořadá každý rok algoritmickou soutěž FIKS určenou pro studenty středních škol . Pod záštitou FIT se také koná týmová praktická soutěž UNIT, pořádaná organizací BEST . Od založení FIT její studenti každý rok reprezentují ČVUT ve středoevropském kole (CERC) mezinárodní univerzitní týmové algoritmické soutěži ACM ICPC . Studenti se do středoevropského kola probojovávají skrze kvalifikační kolo CTU Open.\n\nFIT každoročně pořádá řadu českých a mezinárodních akcí. Jedna z nich je mezinárodní linuxová konference LinuxDays. Spolupořádaná je také akce pro zájemce o operační systém GNU/Linux InstallFest. Dále se na půdě FIT pořádá největší setkání Python komunity v České republice – konference PyCon CZ, konference o právu a informačních technologií LAW FIT nebo také mezinárodní konferenci o stringologii The Prague Stringology Conference.\nKaždý rok FIT pořádá Den otevřených dvěří a řadu dalších akcí pro zájemce o studium včetně letní školy pro středoškolačky. Přehled konferencí je možné sledovat na webových stránkách.\n\nVýuku i výzkum na fakultě zajišťuje šest specializovaných pracovišť (kateder)\n\n\n\nFakulta se ve svých počátcích usídlila od 5. srpna 2009 v budově Masarykovy koleje ČVUT, která do té doby byla pronajímána ČSA. Od května 2011 sídlí fakulta v Nové budově ČVUT společně s Fakultou architektury. V této budově fakulta využívá všechny čtyři přednáškové místnosti a 3. patro budovy, kde je umístěn děkanát fakulty spolu s několika počítačovými a seminárními učebnami. Katedry pak od června 2011 sídlí v 9.–14. patře vedlejší budovy A, která je s Novou budovou propojena tubusem; zbytek budovy A je využíván Fakultou stavební. V budově A se krom kateder nachází také další počítačové a seminární učebny a specializované laboratoře. Fakulta od svého počátku využívá rovněž Ballingův sál a jednu počítačovou učebnu v Národní technické knihovně. \n\n"}
{"id": "460840", "url": "https://cs.wikipedia.org/wiki?curid=460840", "title": "Bukovany (okres Příbram)", "text": "Bukovany (okres Příbram)\n\nObec Bukovany se nachází v okrese Příbram, kraj Středočeský, asi 16 km jihovýchodně od Příbrami. Žije zde obyvatel.\n\nV obci se nachází zámek, v němž je umístěna Dětská odborná léčebna Ch. A. Masarykové.\n\nObec Bukovany se skládá ze dvou částí ležících v katastrálním území \"Bukovany u Kozárovic\":\n\nPočátky zdejšího zámku sahají do 14. století, kdy zde stála vladycká tvrz, z níž se zachovala pouze věž. První písemná zmínka o vsi pochází z roku 1318.\n\nV období od počátků husitství až do bitvy na Bílé hoře patřily Bukovany rodu Bukovanských či Pintů z Bukovan, jenž měl ve znaku stříbrnou konvici (pintu). Po nich získal Bukovany rod Morelů. František Morel z Letin nechal v 17. století přistavět západní průčelí. Jižní křídlo bylo přistavěno ve 18. století za hraběte Františka Věžníka, jenž nechal opravit i cibulovité věže a severní věž opatřil hodinami. Obnovil též zámeckou kapli, v níž je oltářní obraz z roku 1777. Od roku 1808 vlastnil bukovanské panství Christian Brentano, bratr známého německého romantického spisovatele Clemense Brentana. Clemens jej navštěvoval a čerpal zde inspiraci pro své drama o mytické kněžně Libuši, které pod názvem \"Die Gründung Prags\" vyšlo v roce 1815.\n\nV roce 1816 koupil Bukovany kníže Karel Schwarzenberg a zámek zůstal v majetku rodu až do roku 1925, kdy jej pozemkový úřad přidělil Československému červenému kříži, aby zde zřídil ozdravovnu pro děti. Hlavní zásluha na tom měla první prezidentka ČSČK Alice Masaryková, dcera prezidenta T. G. Masaryka. Zařízení je pojmenováno na počest její matky Charlotty.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\nObcí vede turistická trasa Milín – Podholušice.\n\n"}
{"id": "460843", "url": "https://cs.wikipedia.org/wiki?curid=460843", "title": "Beruška vodní", "text": "Beruška vodní\n\nBeruška vodní (\"Asellus aquaticus\") je běžný sladkovodní korýš stojatých i mírně tekoucích vod. Živí se detritem a rostlinnými zbytky, převážně spadaným listím. Její zadečkové články splývají v pleotelson. Dýchá pomocí žaberních nožek na zadečku. Je všežravá. Barva těla je zelenavě hnědá až šedá s jasnějšími skvrnami. Je odděleného pohlaví. Sameček dosahuje velikosti asi 13 mm, samička asi 8 mm.\n\n"}
{"id": "460845", "url": "https://cs.wikipedia.org/wiki?curid=460845", "title": "Věnec", "text": "Věnec\n\nVěnec je nejčastěji hmotný objekt ve tvaru toroidu nebo prstence. Slovo se používá i v přeneseném významu pro další entity, které svým tvarem toroid nebo prstenec připomínají.\n\nVěnec se používá pro symbolický, magický nebo dekorativní význam. Může být použit jako ozdoba interiéru i exteriéru budov, jako ozdoba budov, osob, zvířat i předmětů při slavnostech nebo být sám o sobě v exteriéru předmětem zájmu. Věnec je významný historický symbol ve všech kulturách. Často je vytvářen z květin, stálezelených listnáčů nebo uctívaných dřeviny nebo rostlin kterým je přisuzována magická moc. Populární jsou vavřínové věnce, věnce ze jmelí, dubu, nebo pampelišek a sedmikrásek.\n\nVěnce byly používány už v dávných dobách v jižní Evropě. Nejznámější jsou památky etruské civilizace, šperky vyrobené ze zlata nebo jiných drahých kovů. Postavy z řeckých mýtů jsou často zobrazeny s věnci okolo hlavy. Starověcí římští spisovatelé hovoří o etruské \"corona sutilis\", která byla věncem s listy. Tyto věnce byly vytvořeny jako čelenka s tenkými tepanými listy připojenými k zdobenému pásku kovu. Věnce byly rovněž používány jako symbol vládce u etruských panovníků.\nRostlinami používanými při výrobě etruských šperků ve tvaru věnců patří břečťan, dub, oliva , myrta , vavřín, pšenice a vinná réva. Etruská symbolika byla převzata a užívána ve starověkém Řecku a Římě. Římští soudci, mimo další symboly, také nosili zlaté věnce.\n\nAranžování květin rozlišuje typy věnce podle způsobu tvorby.\n\nVypichovaný věnec je vypichován částmi rostlin (listy, větvičkami) navázanými na drát. Velmi časté je použití „kytiček“ jehličnanů, skupin větviček navázaných společně na drát a vypichovaných. „Kytičky“ musí mít stejnou výšku. Materiály se vypichují kolmo k tělu věnce (kytičky) nebo podél těla věnce. Při vypichování je možné použít i jiné materiály, jako je kůra, kameny apod. Navázané materiály musí mít konec drátu se dvěma „nožičkami“, které se zapichují.\n\nSkobičkovaný věnec je zhotoven tak, že dekorativní materiál pokrývající tělo (korpus) věnce, omotaného začišťovacím materiálem je připevněn skobičkami nebo špendlíky.\n\nOmotávaný věnec je druh věnce, kdy je materiál na korpus upevněn omotáváním drátem nebo provázkem. Někdy jsou věnce podmotávány, věnec je omotán nejdříve méně hodnotným materiálem, který je překryt dražším materiálem. Někdy jsou omotávané věnce pokryty dekorativním materiálem celé, jindy, ekonomicky, jen viditelná horní část věnce.\n\nLepený věnec je považován za jednoduše a rychle zhotovitelný druh věnce, kdy je dekorace lepena na podklad. Podklad musí být odolný použitému druhu lepidla, tedy nesmí být deformován teplem, povrch dekorace nesmí být poškozen a potřísněn lepidlem.\n\nProplétaný věnec je zhotovený proplétáním z větví dřevin vhodného druhu (vrby, líska)\n\nNavlékaný věnec se zhotovuje navlékáním materiálů na drát nebo konstrukci. Často jsou použity listy a plody nebo jejich části.\n\nVitý věnec se připravuje navazováním materiálu na sebe, nemá zvláštní podklad.\n\nUčebnice Floristika doporučuje, aby přízdoba věnce kopírovala jeho tvar s tím, že by přílišné vybočení narušilo jeho symboliku. Velikost přízdoby by měla tvořit 1/3 korpusu věnce a výškou by měla být 2x vyšší.\n\nPřízdoba umístěná v jednom nebo dvou bodech korpusu věnce, výrazně vyvýšená oproti korpusu, podložená chvojím, se nazývá „hlava“. Tato ozdoba se umisťuje na věnce s jinak nezdobeným tělem. Na věnci lze rovněž připevnit nebo vytvořit dekoraci připomínající položenou kytici. Za vhodné ozdobení věnce je považována formálně lineární ozdoba. Časté a zákazníky preferované jsou však věnce zdobené po celé ploše, které jsou ovšem dražší. Taková úprava je také technicky vhodná vhodně skryje vady provedení namotávaného věnce a případné problémy s rostlinným materiálem.\n\nKlasické věnce s hlavou podloženou chvojím se používají prakticky pouze pro smuteční vazbu nebo (méně často) i jako slavnostní věnce k památníku zesnulých. Vzhledem k tomu, doporučuje učebnice floristiky tlumené barvy použité výzdoby. V praxi jsou používány více či méně vkusné kombinace výrazných barev s výraznými kontrasty, což je podporováno poptávkou zákazníků o tento druh ozdob.Hlava bývá zdobena obvykle v dekorativním stylu a často doplněna stuhou.\n\nNěkdy může být plocha věnce jednoduše přizdobena v jednom místě a taková ozdoba může být považována za obdobu „hlavy“. Bývá někde nazývána „asymetrická hlava“.\n\n\n"}
{"id": "460846", "url": "https://cs.wikipedia.org/wiki?curid=460846", "title": "Vaška", "text": "Vaška\n\nVaška ( ) je řeka v Komiské republice a v Archangelské oblasti v Rusku. Je dlouhá 605 km. Povodí řeky je 21 000 km². Nazývá se také Važka ( ).\n\nPramení v mokřadech na rozvodí Mezeně a Severní Dviny. Na svém toku vytváří mnoho zákrut a mrtvých ramen. V jejím povodí je přibližně 900 jezer. Ústí zleva do Mezeně.\n\nZdrojem vody jsou sněhové a dešťové srážky. Průměrný roční průtok vody u vesnice Reščelskaja činí 184 m³/s. Zamrzá na konci října a rozmrzá na začátku května.\n\nVodní doprava je možná do přístavu Usť-Vačerga.\n"}
{"id": "460860", "url": "https://cs.wikipedia.org/wiki?curid=460860", "title": "Bathory (hudební skupina)", "text": "Bathory (hudební skupina)\n\nBathory byla legendární jednočlenná švédská black/viking/thrashmetalová skupina Tomase „Quorthona“ Forsberga (17. 2. 1966 – 3. 6. 2004)(selhání srdce) Některé zdroje udávají datum smrti 3. 6. Byl pohřben 13. 6. téhož roku na hřbitově Sandsborgs Kyrkogård ve čtvrti Gamla Enskede, jižní Stockholm. \n\nByla založena 1983 ve Vällingby, Švédsko. Pojmenovaná po maďarské hraběnce Báthory. Z počátku zpíval Björn Kristensen, ale roku 1983 se ujal mikrofonu Quorthon. Skladby často délkou přesahovaly 9 minut. Nejznámější skladba skupiny se nazývá \"A Fine Day to Die\". \n\nSkupina ovlivnila hodně kapel. V roce 2010 se objevil tribut Twilight of the gods hrající skladby od Bathory na koncertech.\n\n\nQuorthon (Thomas Forsberg) – kytara, zpěv, klávesy, basová kytara, bicí (1984–2003)\n\n\nNa některých albech (od Hammerheart) jsou uvedeni Kothaar (basová kytara) a Vvornth (bicí), nešlo ale vždy o ty samé členy. Kothaar a Vvornth byli statické přezdívky pro basáky a bubeníky kapely.\n"}
{"id": "460862", "url": "https://cs.wikipedia.org/wiki?curid=460862", "title": "Kamila Chudziková", "text": "Kamila Chudziková\n\nKamila Chudziková (* 12. září 1986, Kielce) je polská atletka, která se věnuje halovému pětiboji a sedmiboji na dráze. Na berlínském mistrovství světa 2009 získala bronzovou medaili, ke které ji pomohly i dva nové osobní rekordy, v běhu na 200 metrů a kouli.\n\nJejím osobním rekordem v sedmiboji je 6 494 bodů, v pětiboji 4 537 bodů.\n\n"}
{"id": "460865", "url": "https://cs.wikipedia.org/wiki?curid=460865", "title": "Abra", "text": "Abra\n\nSlovo Abra má několik významů.\n"}
{"id": "460869", "url": "https://cs.wikipedia.org/wiki?curid=460869", "title": "Audiometrie", "text": "Audiometrie\n\nAudiometrie je jedna z metod vyšetření sluchu. Jde o vyšetření prováděné pomocí tónového generátoru, kterým se testuje citlivost sluchu na jednotlivé tóny.\n\nPodstatnou metody je způsob vnímání zvuku v Cortiho orgánu vnitřního ucha. Bazilární membrána Cortiho orgánu, která je na schematickém obrázku žlutě, má malou šířku na začátku hlemýždě a směrem ke konci hlemýždě se rozšiřuje. Je-li do prostoru vnitřního ucha přivedeno akustické vlnění, dochází k přenosu mechanické energie z tekutiny (tzv. perilymfy) mimo jiné i na bazilární membránu a k jejímu rozkmitání. Množství energie, která přestoupí však závisí na místních mechanických vlastnostech bazilární membrány. Pokud je frekvence akustického vlnění rovna rezonanční frekvenci malého úseku bazilární membrány, dochází v daném místě k velkému přenosu energie a tím k rozkmitání daného úseku bazilární membrány. Tento rozkmit je vnímán vláskovými buňkami, převeden na nervové impulzy a cestou VIII. hlavového nervu (\"nervus vestibulocochlearis\") přenesen do mozku k dalšímu zpracování a vyhodnocení. Pokud se však frekvence akustického vlnění liší od rezonanční frekvence daného místa bazilární membrány, dochází jen k malému přenosu energie, bazilární membrána se rozkmitá jen nepatrně a nedochází ke vzniku nervového impulzu.\n\nPři vnímání běžného zvuku jde o směs celé řady frekvencí, Cortiho orgán je tak stimulován na několika místech současně. Mozek tento vjem později interpretuje jako barvu tónu. Pokud je třeba měřit vlastnosti bazilární membrány bod po bodu, je nutné použít čistý tón, tedy zvuk pouze o jediné frekvenci.\n\nDalším důležitým aspektem při měření citlivosti sluchu je to, že existují dvě cesty, kterými se dostává zvukové vlnění do Cortiho orgánu. Tou hlavní cestou je tzv. vzdušné vedení, kdy jsou akustické vibrace přenášeny cestou bubínku a kůstek středního ucha do vnitřního ucha. Zejména pro nižší frekvence a za patologických okolností se uplatňuje i kostní vedení, při kterém jsou akustické vibrace přenášeny do vnitřního ucha tím, že zvuk rozechvívá přímo lebeční kosti.\n\nPři vlastním měření je vyšetřovaný umístěn do zvukotěsné místnosti a na uši si nasadí sluchátka. Vyšetřující, obvykle zdravotní sestra, postupně zesiluje intenzitu čistého tónu z předem daného výčtu tónů a v okamžiku, kdy vyšetřovaný slyší tón, signalizuje to pomocí světelného zařízení. Vyšetřující zaznamená hladinu intenzity zvuku, který vyšetřovaný právě slyšel (práh intenzity) a přejde na další frekvenci. Po vyčerpání všech měřených frekvencí se totéž zopakuje i pro druhé ucho. Protože lidské ucho nemá lineární charakteristiku, tj. je různě citlivé na různé frekvence, bývá stupnice audiometru kalibrována přímo v jednotkách subjektivního vnímání (hladina hlasitosti). I když jednotkou hladiny hlasitosti je fón, na audiogramech je však mnohdy chybně označena jednotka decibel.\n\nV případě, že je to žádoucí, doplňuje se ještě vyšetření kostního vedení zvuku. Místo sluchátek se jako zdroj vlnění použije vibrátor, kterým se rozechvívá \"processus mastoideus\" (část spánkové kosti).\n\nMetoda umožňuje poměrně dobře objektivizovat a kvantifikovat ztrátu sluchu. Porovnáním vzduchového a kostního vedení lze rozlišit mezi vadami způsobenými poruchou vedení zvuku do vnitřního ucha a poruchou způsobenou poškozením vnitřního ucha. Při ztrátě sluchu lze využít audiogramu k přednastavení naslouchadla tak, aby nezkreslovalo vnímaný zvuk a kompenzovalo poškození sluchu u daného pacienta.\nNa audiogramu lze prokázat i profesionální poškození sluchu.\n\nPokud je riziko, že vyšetřovaný poškození sluchu simuluje, popřípadě pokud je podezření, že ke ztrátě sluchu došlo na vyšších etážích sluchové dráhy, lze objektivizovat i vlastní vnímání sluchu pomocí měření evokovaných potenciálů.\n\n"}
{"id": "460872", "url": "https://cs.wikipedia.org/wiki?curid=460872", "title": "Seznam měst ve Švédsku", "text": "Seznam měst ve Švédsku\n\nSeznam uvádí města ve Švédsku podle počtu obyvatel na území obcí (\"kommun\"). (S = Odhad).\n\nNejvětší metropolitní oblasti ve Švédsku podle Ústředního statistického úřadu Švédska (31. prosince 2005):\n\n\nV těchto třech regionech je koncentrováno 37 procent obyvatel země.\n"}
{"id": "460881", "url": "https://cs.wikipedia.org/wiki?curid=460881", "title": "Cordulegaster", "text": "Cordulegaster\n\nCordulegaster je rod vážek z čeledi páskovcovitých. Česky je rod pojmenovaný páskovec, stejně jako rody \"Anotogaster\" a \"Neallogaster\". Na celém světě existuje asi 25 druhů tohoto rodu. V Českých zemích se vyskytují 3 druhy - páskovec dvojzubý, páskovec kroužkovaný a páskovec velký.\n\nSeznam podle\n\n\n"}
{"id": "460884", "url": "https://cs.wikipedia.org/wiki?curid=460884", "title": "Corriebaatar", "text": "Corriebaatar\n\nCorriebaatar je jediným dosud známým rodem čeledi Corriebaataridae, skupiny vyhynulých multituberkulátních savců. Jediný druh rodu, \"C. marywaltersae\" byl popsán v roce 2009 paleontologem Thomasem Richem a kolegy a představuje dosud jediného známého zástupce australských multituberkulátů. Drobný savec žil v období spodní křídy (stupeň apt), asi před 125 až 112 miliony let.\n\n"}
{"id": "460886", "url": "https://cs.wikipedia.org/wiki?curid=460886", "title": "Ophiogomphus", "text": "Ophiogomphus\n\nOphiogomphus je rod vážek z čeledi klínatkovití. Česky je rod pojmenovaný klínatka, stejně jako rody \"Gomphus\", \"Onychogomphus\" a \"Stylurus\". Na celém světě existuje asi 29 druhů tohoto rodu. V Česku se vyskytuje jen jeden druh, klínatka rohatá.\n\n"}
{"id": "460890", "url": "https://cs.wikipedia.org/wiki?curid=460890", "title": "Onychogomphus", "text": "Onychogomphus\n\nOnychogomphus je rod vážek z čeledi klínatkovití. Česky je rod pojmenovaný klínatka, stejně jako rody \"Gomphus\", \"Ophiogomphus\" a \"Stylurus\". Na celém světě existuje asi 45 druhů tohoto rodu. V Česku se vyskytuje jen jeden druh, klínatka vidlitá.\n\n"}
{"id": "460895", "url": "https://cs.wikipedia.org/wiki?curid=460895", "title": "Kostel svaté Máří Magdaleny (Karlovy Vary)", "text": "Kostel svaté Máří Magdaleny (Karlovy Vary)\n\nKostel svaté Máří Magdaleny v Karlových Varech je římskokatolický farní kostel, vystavěný v barokním slohu v letech 1732-1736 v historické části města. Kostel navržený architektem Kiliánem Ignácem Dientzenhoferem je architektonickou dominantou karlovarské lázeňské kolonády. Je chráněn jako národní kulturní památka.\n\nPrvní zmínka o kostele sv. Máří Magdaleny v místě dnešního kostela je z roku 1485. Kostel již od jeho založení (stejně jako opět dnes od roku 1990) spravovali křižovníci s červenou hvězdou za podpory rodiny Šliků. Farním se stal kostel v roce 1491. Kostel byl obklopen hřbitovem, který však byl nařízením císaře Josefa II. v roce 1784 zrušen a částečně přenesen ke kostelu sv. Ondřeje, další ostatky zesnulých z tohoto hřbitova byly přemístěny do unikátní podzemní kaple uvnitř kostela. Uvažovalo se o zřízení kostnice.\n\nNový barokní kostel byl vystavěn na místě někdejšího gotického kostela stejného zasvěcení ze 14. století, který v první polovině 18. století přestal kapacitně vyhovovat potřebám. Také po technické stránce byl ve velmi špatném stavu a dokonce hrozil zřícením. Když do města přijel velmistr křižovnického řádu a někdejší karlovarský děkan František Matěj Böhm byl znepokojen stavem kostela. Zasadil se o vybudování nového kostela a také se přimluvil u panovníka. V roce 1732 skutečně věnoval císař Karel VI. tisíc dukátů (4 000 zlatých) a v témže roce vydal povolení k výstavbě nového kostela. Návrhem na vybudování nového kostela byl pověřen slavný pražský architekt Kilián Ignác Dientzenhofer. Ten předložil několik návrhů. Stavbu započal pražský stavitel Tomáš Hansen ještě v roce 1732. Kostel byl dokončen v roce 1736 a Celkové náklady na výstavbu kostela činily 95 tisíc zlatých.\n\nV 19. století ve zdejším kostele působil historik August Leopold Stöhr. Roku 1861 došlo k celkové přestavbě věží a v roce 1883 nechal podnikatel Heinrich Mattoni vymalovat velké kostelní okno.\n\nV roce 2010 byl kostel zařazen na seznam národních kulturních památek.\n\nJedná se o barokní chrám, jehož jediná loď je postavena na elipse podobné základně, s mnoha výstupky a kapličkami. V přední části vystupují dvě věže s  cibulovitými přilbicemi. Na každé z nich jsou ze tří stran hodiny. Kostel svaté Máří Magdalény patří k významným barokním dílům v Česku.\n\nV krásném interiéru se nachází cenný oltářní obraz od Eliáše Dollhopfa, další oltářní obraz znázorňující Máří Magdalénu od Josefa Kramolína, dvě gotické sochy zpodobňující madonu a čtyři oltářní plastiky od Jakuba Eberleho, které představují sv. Augustina, sv. Pavla, sv. Jeronýma a sv. Petra.\n\nV rámci exkurze je možná prohlídka podzemích částí kostela.\n\n\n"}
{"id": "460896", "url": "https://cs.wikipedia.org/wiki?curid=460896", "title": "Heide Rosendahlová", "text": "Heide Rosendahlová\n\nHeidemarie Eckerová-Rosendahlová (* 14. února 1947, Hückeswagen, Severní Porýní-Vestfálsko) je bývalá západoněmecká atletka, která se věnovala pětiboji a skoku do dálky.\n\nNa letních olympijských hrách v Mnichově v roce 1972 získala tři medaile. Zlato ve skoku do dálky a ve štafetě na 4×100 metrů. Stříbro poté přidala v pětiboji (100 m překážek, vrh koulí, skok do výšky, skok daleký, běh na 200 m). Je halovou mistryní Evropy 1971 ve skoku do dálky a mistryní Evropy v pětiboji z téhož roku.\n\nV roce 1968 skončila na olympiádě v Ciudad de México na osmém místě ve skoku do dálky. Na olympiádě v Mnichově závodila v barvách tehdejšího Západního Německa. Ve štafetě na 4×100 metrů běžela Heide Rosendahlová poslední, čtvrtý úsek a proběhla cílem v čase 42,81 s. Za ní doběhla v těsném závěsu reprezentantka Východního Německa Renate Stecherová v čase 42,95 s. 3. září 1970 skočila na světové letní univerziádě v Turíně nový světový rekord v dálce 684 cm a nemohla tehdy dostat jinou, než zlatou medaili.\n\nJejí otec Heinz se věnoval hodu diskem. Má dva syny, staršího Davida a mladšího Dannyho. Danny Ecker se věnuje rovněž atletice, je tyčkařem, který mj. drží německý rekord v hale.\n\n"}
{"id": "460899", "url": "https://cs.wikipedia.org/wiki?curid=460899", "title": "Gomphus (klínatka)", "text": "Gomphus (klínatka)\n\nGomphus je rod vážek z čeledi klínatkovití. Česky je rod pojmenovaný klínatka, stejně jako rody \"Onychogomphus\", \"Ophiogomphus\" a \"Stylurus\". Na celém světě existuje asi 51 druhů tohoto rodu. V Česku se vyskytují dva druhy, klínatka obecná a klínatka žlutonohá.\n"}
{"id": "460900", "url": "https://cs.wikipedia.org/wiki?curid=460900", "title": "Gomphus", "text": "Gomphus\n\nGomphus se označují 2 rody organismů:\n"}
{"id": "460901", "url": "https://cs.wikipedia.org/wiki?curid=460901", "title": "Brands Hatch", "text": "Brands Hatch\n\nBrands Hatch Circuit je automobilová závodní dráha v Anglii. Nachází se v obci Fawkham (u Dartfordu) jihovýchodně od Londýna v anglickém hrabství Kent a současně bezprostředně vedle dálnice A2. První závody se zde konaly v roce 1926, v té době však na travnaté dráze. Délka dráhy činí 4,207 kilometru.\n\n\n\n"}
{"id": "460907", "url": "https://cs.wikipedia.org/wiki?curid=460907", "title": "Číhovice", "text": "Číhovice\n\nČíhovice () jsou vesnice ležící v kraji Vysočina, v okrese Pelhřimov a spadají pod obec Křelovice, od které jsou vzdáleny asi 1,5 km severním směrem. V roce 2001 zde žilo 33 obyvatel. Žije zde obyvatel.\n\nPrvní písemná zmínka o Číhovicích pochází z roku 1362.\n"}
{"id": "460910", "url": "https://cs.wikipedia.org/wiki?curid=460910", "title": "Milan Srškić", "text": "Milan Srškić\n\nMilan Srškić (v některých českých zdrojích uváděn jako Srskić, cyrilicí: Милан Сршкић; 3. února 1880 Bělehrad, Srbské knížectví – 12. dubna 1937 Bělehrad, Království Jugoslávie) byl jugoslávský politik a právník srbského původu.\n\nPřesvědčený vlastenec Stijepo Srškić, uváděný též jako Stjepo či Stepo, za rakousko-uherské okupace Bosny a Hercegoviny odešel za lepším životem do Bělehradu, ale po ročním neúspěšném pokusu nalézt zaměstnání se vrátil do rodného Sarajeva. Za tohoto krátkého pobytu v Srbsku se mu narodil syn Milan, což poté některé životopisce vedlo k mylné domněnce o jeho narození v bosenskohercegovské metropoli.\n\nMilan v Sarajevu dokončil základní školu a gymnázium, ve studiu následně pokračoval na vídeňské právnické fakultě, kde nakonec získal i doktorský titul. Již jako mladý intelektuál se zasazoval za srbskou církevní a školskou autonomii v Bosně a Hercegovině, která byla nakonec okupačními úřady schválena roku 1905. V prvních volbách do bosenského saboru (zemského směnu) roku 1910 byl zvolen za poslance v řadách Srbské národní organizace (\"Srpska narodna organizacija\"). V saboru patřil do umírněné frakce kolem časopisu \"Srpska riječ\" (Srbské slovo), dokonce byl jejím mluvčím a hlavní tváří, která byla za jistých okolností svolná spolupracovat s rakousko-uherskou správou. Ochota ke kompromisům se však nadobro vytratila po balkánských válkách, kdy poslanci složili mandáty a v nerovném politickém klání o mandáty přišli, a to včetně Milana Srškiće.\n\nNa začátku první světové války narukoval do armády a byl odvelen na východní frontu. Tam ale brzy přeběhl k Rusům, nato odcestoval do Srbska a vstoupil do místní armády. Po pádu Srbska roku 1915 přešel se zbytkem vojska albánské hory a připojil se k evakuaci na ostrov Korfu. Krátce pobýval v Itálii, ale nakonec se rozhodl usadit ve Švýcarsku. V Helénské republice se přidal k formujícímu se Jihoslovanskému výboru.\n\nPo vzniku Království Srbů, Chorvatů a Slovinců ve volbách opakovaně obhájil poslanecký mandát. Po odstoupení Atanasije Šoli také krátce vedl bosenskohercegovskou národní vládu, než byla definitivně zrušena. V této době se přidal k radikální straně Nikoly Pašiće, za níž roku 1923 obsadil ministerstvo lesního hospodářství. Ve vládě znovu působil po královského převratu roku 1929, nejprve jako ministr spravedlnosti (1929–1931), a poté jako ministr bez portfeje (1931–1932). Roku 1932 se spolu s dalšími disidenty z radikální strany podílel na založení prokrálovské Jugoslávské radikální selské demokracie (\"Jugoslovenska radikalna seljačka demokratija\"), roku 1933 přejmenované na Jugoslávskou nacionální stranu (\"Jugoslovenska nacionalna stranka\", JNS). Za tuto stranu vykonával i úřad předsedy vlády, konkrétně letech 1932–1934. Kvůli svému centralismu, diktátorským postojům a podílu na zavedení bánovin s ahistorickými hranicemi nebyl příliš populární. Často vystupoval jako mluvčí srbské komunity v Bosně a Hercegovině, přičemž se ostře vyhraňoval vůči muslimskému a chorvatskému autonomismu. Funkci premiéra zastával až do ledna 1934, kdy král Alexandr I. Karadjordjević reagoval na vnitropolitické problémy země výměnou kontroverzního ministerského předsedy. Srškić se stal opět ministrem ve Uzunovićově vládě po atentátu na krále Alexandra. Definitivní zlom v jeho politické kariéře přinesly volby roku 1935, které sice přesvědčivě vyhrála JNS, ale do premiérského křesla se vyšvihl Milan Stojadinović. Stojadinović posléze stranu rozštěpil a vytvořil koalici s chorvatskými a muslimskými autonomisty a slovinskými klerikály.\n\n"}
{"id": "460911", "url": "https://cs.wikipedia.org/wiki?curid=460911", "title": "Autobusová doprava Kohout", "text": "Autobusová doprava Kohout\n\nAutobusová doprava Kohout s. r. o. je malá dopravní společnost z Karlovy Vsi na Rakovnicku, která provozuje dvě místní autobusové linky (310202 a 310203) v okolí Křivoklátu, s provozem několika spojů pouze v pracovních dnech. V roce 2009 byla tato firma zmiňována jako jeden ze tří autobusových dopravců zajišťujících obslužnost v okrese Rakovník. Po roce 2000 do konce února 2007 provozoval linky na živnostenský list pod firmou Slavomír Kohout Autobusová doprava Slavomír Kohout, který koncem 90. let byl starostou Karlovy Vsi. Od 1. března 2007 provozuje linky společnost s ručením omezeným, kterou vlastní z 50 % Slavomír Kohout a po 25 % Ladislav a Ivan Kohoutovi. V roce 2007 se tato firma podílela i na zajišťování náhradní autobusové dopravy mezi Příbramí a Březnicí.\n\nPro provoz na veřejných linkách používá dopravce autobusy SOR C 10,5, SOR LH 10,5 (po jednom vozidle od každého typu) a Čavdar-Avia.\n\n\n\n"}
{"id": "460912", "url": "https://cs.wikipedia.org/wiki?curid=460912", "title": "Toni Sailer", "text": "Toni Sailer\n\nAnton Engelbert „Toni“ Sailer (17. listopadu 1935 Kitzbühel – 24. srpna 2009 Innsbruck) byl\nrakouský lyžař, herec a zpěvák.\n\nV letech 1972–76 byl technický ředitel a hlavní trenér rakouské lyžařské federace a v letech 1986–2006 ředitel na sjezdovce Hahnenkamm.\nByl zároveň technický ředitel závodů FIS a čestným členem různých sportovních organizacích.\n\nV rodném Kitzbühelu vedl přes 30 let lyžařskou školu pro děti.\n\nSourozenci Toniho Sailera, sestra Rosi Sailerová a bratr Rudolf Sailer závodili také ve sjezdovém lyžování, ale výrazných úspěchů nedosáhli.\n\nSailer byl dvakrát ženatý. Od r. 1976 s Gaby Rummenyovou († 2000) spolu měli syna Floriana. A poté od r. 2006 s Hedwigou Fischerovou.\n\nNavštěvoval berlínskou divadelní školu a hrál ve více než 20 filmech. Působil také jako zpěvák.\n\n\n"}
{"id": "460916", "url": "https://cs.wikipedia.org/wiki?curid=460916", "title": "Eliášova dědičná štola", "text": "Eliášova dědičná štola\n\nEliášova dědičná štola je bývalá odvodňovací štola u Úsilného v okrese České Budějovice v Jihočeském kraji. Sloužila k odvodňování dolů v Rudolfovském rudním revíru.\n\nŠtola byla navržena po zatopení hlavních rudolfovských dolů v roce 1570. S ražením štoly bylo započato na den svatého Eliáše 20. července 1574. Po šesti letech byly práce pro nedostatek finančních prostředků zastaveny, přestože byla štola z velké části hotova. Práce na štole se nepodařilo obnovit ani přes zájem Rožmberků a pánů z Hradce v roce 1584 a štola začala chátrat. V roce 1628 ražení štoly obnovili měšťané Českých Budějovic, ovšem práce byly tehdy prováděny neodborně a došlo k odchýlení od vytyčeného směru, štola se na několika místech zřítila. V roce 1725 byla štola vyčištěna a spojena se šachtou svatého Floriána, za níž byly v dalších letech kromě hlavního jihovýchodního směru raženy též dvě odbočky: Tříkrálovská odbočka na šachtu Boží vůle (v roce 1734), šachtu Třešně, šachtu Šalomoun (v roce 1763) a odbočka Panny Marie Vítězné k dolům u Libníče na šachtu Boží požehnání (v roce 1769). V průběhu 19. století a počátkem dvacátého století byla odbočka Panny Marie Vítězné prodlužována až do prostoru Hůr. V roce 1910 bylo ražení další chodbice ukončeno.\n\nRoku 1932 byla štola upravena jako zdroj pitné vody pro českobudějovický vodovod. Většina vody pocházela právě z naposledy vyražené chodbice od Hůr směrem k Libníči. Od 3. května 1958 je rudný důl Dědičná štola sv. Eliáše kulturní nemovitou památkou. Po dokončení vodárenské nádrže Římov (1978) přestala být štola k zásobování vodou využívána.\n\nOd roku 2009 je z původní přes tři kilometry dlouhé štoly přístupný 350 metrů dlouhý úsek mezi Úsilným a vodárenskou šachtou u silnice Hůry–Úsilné. Prodloužení této trasy je nemožné kvůli armádou provedenému zabetonování. Do štoly byl zbudován nový vstup, protože původní se nachází na soukromém pozemku. Prohlídková trasa štoly odtud pokračuje asi pět metrů pod povrch, kde pak vede po kovových chodníčcích a nízké stropy návštěvníky často nutí se výrazně sklonit. Strop štoly místy zdobí krápníková brčka a sintrové polevy. Konec úseku se nachází asi patnáct metrů pod povrchem, odkud se po schodech musí vystoupat rotundou vzhůru.\n\n"}
{"id": "460917", "url": "https://cs.wikipedia.org/wiki?curid=460917", "title": "Vlečný vůz", "text": "Vlečný vůz\n\nTramvajové vlečné vozy zvyšovaly přepravní kapacity na tramvajových drahách před nástupem vozů koncepce PCC. K vozům PCC se vleky nepřipojovaly, protože by tím byla narušena jejich dobrá jízdní charakteristika. Navíc vozy PCC jezdily i vyšší rychlostí a to pro většinu dvounápravových vlečných vozů nebylo bezpečné. U vozů PCC se využívá spřažených hnacích vozidel v režimu mnohočlenného (násobného) řízení.\n\nSkříně vlečných vozů byly buď shodné se skříněmi motorových vozů, čímž byla tvořena vzhledná souprava, nebo zcela odlišné. Vlečné vozy byly z ekonomického hlediska efektivní. Jejich výroba byla levnější, personálně na vlek stačil průvodčí, který konal zároveň funkci brzdaře při případném roztržení soupravy, neboť vozy neměly samočinné brzdy. Motorové vozy měly dosti velkou výkonnostní rezervu, některé tahaly i dva vlečné vozy. Záleželo přitom na výkonu, případně počtu motorů a použitém převodu.\n\nVybavení vlečných vozů bylo velmi jednoduché. K brzdění byl použit silný magnet – tzv. solenoid (vlastně obdoba kotoučové brzdy), který byl napájen přes kabelovou spojku z motorového vozu. Při řazení elektrické brzdy kontrolérem šel patřičný proud i do této zásuvky a solenoid brzdil o kotouč, který byl nalisován na nápravě. Parkovací brzda se v provozu nepoužívala, po zastavení vlaku byla celá souprava jištěna jen ruční brzdou motorového vozu, což v nepříznivých sklonových poměrech při „vytahané“ ruční brzdě bylo nebezpečné. Proto třeba v předpisech DP Praha bylo uvedeno, že držet vlak v klidu stupněm jízdy bylo dovoleno jen po dobu jedné minuty. V této minutě musela být přitažena ruční brzda jiného vozu v soupravě. Osvětlení vozů bylo žárovkové a jeho napájení přes tzv. světelnou tyč, která se zahákla o skobu motorového vozu a takto jednoduše byl převeden proud pro svícení. Vytápění vlečných vozů většinou nebylo zřízeno. I v motorových vozech se netopilo, bylo zde však možné použít odpadního tepla od odporů, pokud byly umístěny pod podlahou. Některé vlečné vozy měly topení, většinou jen pokud jeho spojení s motorovým vozem bylo provedeno automatickým spřáhlem, ve kterém byly většinou tři kontakty pro topení, osvětlení a brzdu.\n\nNěkteré dopravní podniky si k vozům koncepce PCC vleky také pořizovaly na úkor převodu do pomala. Nebo používaly motorizované vleky a pak nebylo nutné tažné vozy upravovat. Začátkem 21. století zakoupily dopravní podniky v Brně a Ostravě několik nízkopodlažních vlečných vozů.\n\n"}
{"id": "460922", "url": "https://cs.wikipedia.org/wiki?curid=460922", "title": "Anatolij Rybakov", "text": "Anatolij Rybakov\n\nAnatolij Naumovič Rybakov (rusky \"Анатолий Наумович Рыбаков\", 14. ledna 1911, Černihiv – 23. prosince 1998, New York) byl ruský spisovatel, autor částečně autobiografických antistalinistických děl jako např. Děti Arbatu a Třicátý pátý a další roky. \n\nByl nositelem mnoha významných literárních cen, nikdy však nezískal Nobelovu cenu za literaturu. \nNarodil se v ukrajinském Černigově, v židovské rodině. V roce 1934 byl jako student Vysoké školy dopravní, zatčen NKVD a poslán na 3 roky do vyhnanství na Sibiři. Na rozdíl od Solženicyna tedy může referovat o podmínkách stalinismu v předválečném SSSR (jeho knihy však mohly vycházet až během Gorbačovovy glasnosti). Za druhé světové války byl velitelem tanku, se kterým dojel až do Berlína. Po jejím skončení psal i o protifašistickém odboji. Jeho knihy vyšly ve více než 52 zemích a byly vydány v celkovém nákladu přesahujícím 20 milionů kusů.\n\n"}
{"id": "460924", "url": "https://cs.wikipedia.org/wiki?curid=460924", "title": "František Vavřínek", "text": "František Vavřínek\n\nFrantišek Vavřínek (25. ledna 1914 Vsetín – 26. července 1978 Vsetín) byl stíhací pilot RAF.\n\nNarodil se ve Vsetíně, kde absolvoval 5 obecných tříd, 4 třídy měšťanské školy. Potom se začal učit elektrotechnikem u firmy Josef Sousedík ve Vsetíně a zároveň navštěvoval odbornou pokračovací školu (3 roky). V roce 1932 si podal přihlášku do Školy leteckého dorostu v Prostějově, úspěšně zvládl přijímací testy a byl přijat do leteckého výcviku. V roce 1934 nastoupil k vykonání vojenské prezenční služby k 9. letce Leteckého pluku 3 v Piešťanech. V roce 1936 byl přemístěn k 39. letce jako délesloužící poddůstojník (pilot).\n\nPo rozpadu ČSR a obsazením republiky německou armádou se rozhodl odejít do zahraničního odboje. Hranice protektorátu překročil 17. července 1939 na Bílém Kříži. 25. července byl prezentován na čs. konzulátu v Krakově. 29. července byl přemístěn do tábora Malé Bronovice (na předměstí Krakova), kdy se formovala čs. zahraniční vojenská jednotka. 29. srpna 1939 se rozhodl vstoupit do polského letectva a byl přemístěn na letiště v Demblině, kde ho zastihl začátek války. Před frontou ustupoval společně s dalšími čs. vojáky jihovýchodním směrem a 22. září 1939 byl zajat Rudou armádou a internován v Českém Kvasilově na Volyni. V listopadu stejného roku byl přemístěn do internačního tábora v Jarmolincích, 21. března 1940 do tábora Oranky a 19. listopadu 1940 do internačního tábora v Suzdalu. Na začátku roku 1941 byl zařazen do transportu do Velké Británie. 12. července 1941 přistál ve skotském přístavu Glasgow a byl ihned přemístěn do čs. depotu (náhradní vojenské jednotce) ve Wilmslow a 25. července přijat RAF VR (Dobrovolnická záloha britského Královského letectva). 27. září 1941 byl odeslán do 9. SFTS (pokračovací letecká škola) v Hullavingtonu, kde absolvoval přeškolení na britskou leteckou techniku a 16. prosince do 61. OTU (operačně výcviková jednotka) v Rednal. 3. března 1942 byl jako operační stíhací pilot zařazen k 313. čs. stíhací peruti v Hornchurch. U jednotky sloužil až do 15. května 1943, kdy byl přemístěn jako letecký instruktor k 61. OTU v Rednal. 7. listopadu 1943 byl zařazen k 312. čs. stíhací peruti v Ybsley. 19. března 1944 byl povýšen do britské důstojnické hodnosti Pilot Officer a 30. dubna odeslán k 84. Group (letecká skupina) – Support Unit (podpůrná jednotka). 3. července 1944 se vrátil k operační činnosti – byl zařazen opět k 313. čs. stíhací peruti v Tangmere. U jednotky sloužil až do konce války, celkem odlétal 308,25 operačních hodin. 1. června 1945 byl povýšen do hodnosti poručíka letectva v záloze (válku ukončil v britské hodnosti Flying Officer).\n\n13. srpna 1945 se vrátil do Československa, když přiletěl s čs. stíhacím wingem do Prahy.\n\n"}
{"id": "460925", "url": "https://cs.wikipedia.org/wiki?curid=460925", "title": "Seznam obcí v departementu Haute-Vienne", "text": "Seznam obcí v departementu Haute-Vienne\n\nToto je seznam obcí v departementu Haute-Vienne ve Francii, jichž je celkem 201:\n"}
{"id": "460927", "url": "https://cs.wikipedia.org/wiki?curid=460927", "title": "Bitva u Tarutina", "text": "Bitva u Tarutina\n\nBitva u Tarutina byla bitvou napoleonských válek. Bitva skončila vítězstvím ruské armády nad francouzskými vojsky.\n\n24. června 1812 vpadla Napoleonova půlmilionová armáda do Ruska. Ruská armáda nemohla francouzský postup zastavit a musela ustupovat. Po nerozhodné bitvě u Borodina (7. září) Francouzi dokonce obsadili Moskvu.\n\nRuská armáda se stáhla do Tarutina a začala zde sbírat síly, zatímco Napoleon zůstal v Moskvě a snažil se o uzavření míru s Ruskem. Brzy však Napoleon pochopil nutnost ústupu z Moskvy. Za trasu ústupu si zvolil jít na Kalugu a pak na Smolensk.\n\nSměrem k Rusům vyslal předvoj neapolského krále Joachima Murata. Murat rozmístil svých 25 000 mužů v prostoru mezi vesnicí Tětěrinka a říčkou Černyšná. Murat se však dopustil těžké chyby. V nedalekém lese zapomněl rozestavět hlídky. To neuniklo ruskému průzkumu a vrchní ubytovatel ruské armády Karel Toll vypracoval plán útoku.\n\nS tím však nesouhlasil ruský vrchní velitel, maršál Kutuzov. Tím se dostal do střetu s jinými veliteli, kteří s plánem souhlasili. Hlavu této opozice tvořil generál Benningsen. Kutuzov nakonec plán přijal, ale jeho provedení nechal na Benningsenovi.\n\nTato akce nezačala dobře, jelikož někteří velitelé, kteří se měli účastnit, dostali pokyny pozdě a jiní je nechápali. Tak se stalo, že postup nezačal 16. října, ale večer 17. října. Pochod k Muratovi byl zmatený a pomalý. V určených pět hodin 18. října stála na svém místě jen kolona generálporučíka Baggovouta. Teprve v sedm hodin byli Rusové připraveni.\nRuský útok začal v sedm hodin a zastihl Francouze nepřipravené. Sám Murat skočil do sedla svého koně polooblečený. Francouzi nakonec ustoupili.\n\nBitva morálně posílila ruskou armádu a urychlila Napoleonův ústup z Moskvy.\n\n"}
{"id": "460930", "url": "https://cs.wikipedia.org/wiki?curid=460930", "title": "Seznam obcí v departementu Deux-Sèvres", "text": "Seznam obcí v departementu Deux-Sèvres\n\nToto je seznam obcí v departementu Deux-Sèvres ve Francii, jichž je celkem 305:\n"}
{"id": "460931", "url": "https://cs.wikipedia.org/wiki?curid=460931", "title": "Kasárna Most", "text": "Kasárna Most\n\nKasárna Most (též Mostecká kasárna) je název areálu bývalých kasáren v severozápadní části města Mostu v Ústeckém kraji. Obdélníkový areál je obklopen ulicemi \"Československé armády\" (z jihu), \"Jana Opletala\" (z východu), \"Jugoslávská\" (ze severu) a \"Partyzánská\" (ze západu). Kasárna byla postavena v letech 1906-1908 v secesním slohu pro dragounský pluk. V roce 2007 byla bývalá jezdecká kasárna prohlášena za kulturní památku. V současnosti jsou jednotlivé budovy využívány ke komerčním účelům.\n\nO výstavbě nových jezdeckých kasáren, tj. ubikací a jezdecké školy na jižním okraji tehdejšího města pod čtvrtí zvané \"Zahražany\" město rozhodlo v roce 1906 a ještě téhož roku se začalo s výstavbou. Město vykoupilo příslušné pozemky nacházející se severně od Žatecké ulice (dnešní ulice Čsl. armády). Stavělo se z tehdy moderního železobetonu, střechy měly ocelovou konstrukci. Budovy kasáren navrhl mostecký stavitel Friedrich Kny, který se údajně inspiroval ve vojenské pevnosti Josefov. Výstavba probíhala v letech 1906-1908 a město na ni vynaložilo částku 1 870 115 korun, 65 haléřů. Do kasáren se v roce 1908 přestěhoval z centra města \"Dragounský regiment císaře Františka Josefa číslo 1\" a kasárna dostala název \"Nová jezdecká kasárna jubilea císaře Františka Josefa I.\"\n\nPo vzniku Československé republiky se kasárna od roku 1920 stala sídlem \"9. střeleckého pluku Karla Havlíčka Borovského\" V roce 1927 byla kasárna přejmenována na \"Nové jezdecké kasárny Štefánikovy\". V roce 1940 převedlo město kasárna na německý stát. Po válce byla smlouva prohlášena za neplatnou a v roce 1950 byla kasárna převedena na vojenskou správu. V letech 1951-1952 zde sídlil 59. PTP. Po něm kasárna využíval pluk protiletadlových dělostřelců, který zde zůstal do roku 1977. V roce 1981 byl do Mostu z Dobřan převelen 216. protitankový pluk.\n\nPo roce 1990 v kasárnách sídlilo železniční vojsko a v roce 1994 byla kasárna armádou definitivně opuštěna.\n\nO areál kasáren projevilo zájem město Most, objevil se i plán využít je jako sídla katedry Vysoké školy báňské. Areál byl nakonec privatizován a rozprodán jednotlivým podnikatelům, kteří dnes využívají většinu budov.\n\nMinisterstvo kultury v roce 2007 rozhodlo o zapsání areálu bývalých jezdeckých kasáren na seznam kulturních památek, mj. také proto, aby se předešlo demolici některých objektů.\n\nAreál se skládá z několika budov, které jsou dnes převážně využívané ke komerčním účelům; prázdné a chátrající jsou ubikace mužstva a důstojnické byty:\nV areálu se nachází ještě několik staveb (trafostanice, bývalá vrátnice, přístřešky) bez čísel popisných.\n\n\n"}
{"id": "460941", "url": "https://cs.wikipedia.org/wiki?curid=460941", "title": "Seznam obcí v departementu Haute-Saône", "text": "Seznam obcí v departementu Haute-Saône\n\nToto je seznam obcí v departementu Haute-Saône ve Francii, jichž je celkem 545:\n"}
{"id": "460943", "url": "https://cs.wikipedia.org/wiki?curid=460943", "title": "Třetí vláda Viliama Širokého", "text": "Třetí vláda Viliama Širokého\n\nTřetí vláda Viliama Širokého existovala v období 11. července 1960 – 20. září 1963.\n\n\n"}
{"id": "460944", "url": "https://cs.wikipedia.org/wiki?curid=460944", "title": "SMS Wien", "text": "SMS Wien\n\nSMS Wien byla pobřežní bitevní loď Rakousko-uherského námořnictva. Byla to druhá ze tří jednotek třídy \"Monarch\". Koncepčně navazovala na tehdejší moderní bitevní lodě, označované dnes jako predreadnoughty, oproti nim však měla přibližně třetinový výtlak. Plavidlo bylo ve službě v letech 1897–1917. Účastnilo se bojů první světové války, ve které bylo nasazováno především při ostřelování pozemních cílů. Dne 10. prosince 1917 bylo potopeno italským torpédovým člunem MAS, který pronikl do Terstu. \n\nPlavidlo postavila loděnice Stabilimento Tecnico Triestino (STT) v Terstu. Kýl lodi byl založen 16. února 1893, trup lodi byl spuštěn na vodu 6. července 1895 a hotová bitevní loď \"Wien\" byla do služby přijata 13. května 1897.\n\nTrup byl vybaven klounem. Hlavní výzbroj představovaly čtyři 24cm kanóny Krupp L/40 C94 ve dvou dvoudělových věžích. Výzbroj střední a malé ráže dodala Strojírna Škoda.. Sekundární výzbroj tvořilo šest 15cm kanónů Škoda L/40, umístěných v jednopatrové kasematě. Lodě dále nesly deset 4,7cm kanónů Škoda L/44, čtyři 47mm rychlopalné kanóny Hotchkiss L/33 a jeden vodou chlazený 8mm kulomet Škoda M1893. Výzbroj doplňovaly dva 450mm torpédomety se zásobou čtyř torpéd. Roku 1917 byl na \"Wien\" instalován jeden protiletadlový kanón 7cm Škoda L/50 K 10 BAG.\n\nPancéřování bylo dodáno Vítkovickými železárnami. Boční pancéřový pás měl sílu 120–270 mm. Kasematy měly sílu 80 mm, dělové věže 250 mm a velitelská věž 220 mm. Pancéřová paluba měla sílu 40 mm.\n\nPohonný systém plavidel tvořilo pět kotlů a dva trojčinné parní stroje o výkonu 8000 hp, pohánějící dva třílisté lodní šrouby o průměru 4,42 m. Nejvyšší rychlost dosahovala 17,5 uzlu. Neseno bylo 500 tun uhlí. Dosah byl 3500 námořních mil při rychlosti 9 uzlů.\n\n\"Wien\" byl nasazen v bojích první světové války, sloužil v druhé linii a byl využíván při ostřelování pozemních cílů, nebo jako strážní loď. Už září 1914 se \"Wien\" a jeho sesterské lodě přesunuly z Puly do Boky Kotorské, aby se zapojily do ostřelování černohorských pozic v okolí hory Lovćen. Po bitvě u Caporetta v říjnu až listopadu 1917 se fronta posunula do italského vnitrozemí a stabilizovala na řece Piavě. Rakousko-uhersko-německý pokus o novou ofenzivu představovala bitva na Piavě, ve které byly při ostřelování pozemním cílů nasazeny i obrněnce \"Budapest\" a \"Wien\". Dne 16. listopadu 1916 ostřelovaly Cortellazzo poblíž ústí Piavy.\n\nDne 10. prosince 1917 pronikly do zátoky Muggia v Terstu italské torpédové čluny MAS 9 (velitel Luigi Rizzo) a MAS 13 (Andrea Ferrarini), kde svá torpéda vypustily na \"Wien\" a \"Budapest\". Zatímco \"Wien\" obě torpéda zasáhla, torpéda mířící na \"Budapest\" cíl minula. \"Wien\" se během pěti minut převrátil. Zemřelo 46 mužů a 17 jich bylo zraněno. Jedním z námořníků, kteří potopení lodi přežili, byl i pozdější československý režisér Jan Sviták.\n"}
{"id": "460945", "url": "https://cs.wikipedia.org/wiki?curid=460945", "title": "Oricon", "text": "Oricon\n\nOricon, Inc. (japonsky: 株式会社オリコン, \"Kabušiki-gaiša Orikon\"), je společnost v čele s japonskou korporační skupinou, založená roku 1999, která vytváří statistiky a poskytuje informace o hudbě a hudebním průmyslu v Japonsku. Společnost původně vznikla v roce 1967 jako \"Original Confidence Inc.\" (株式会社オリジナルコンフィデンス, \"Kabušiki-gaiša Orijinaru Konfidensu\"). Jejím zakladatelem byl Sōkō Koike a stala se známou díky svému uveřejňování hitparád.\n\nPro sestavování žebříčků jsou sbírána data asi z 3 020 prodejních míst (leden 2008), na jejichž základě vznikají žebříčky prodejnosti hudebních nosičů CD, DVD, alektronických her a dalších zábavních produktů založených na týdenním shrnutí. Výsledky jsou pak zveřejňovány každé úterý a publikovány v Oricon Style.\n\n\n"}
{"id": "460946", "url": "https://cs.wikipedia.org/wiki?curid=460946", "title": "Šídla", "text": "Šídla\n\nŠídla (Anisoptera) jsou jeden ze dvou velkých podřádů vážek. Na celém světě existuje asi 2871 druhů šídel.\n\n\nOproti vážkám z podřádu motýlic jsou mnohem větší. Tělo mají daleko mohutnější. Oči mají více u sebe, jsou větší a často se dotýkají. Přední a zadní křídla jsou odlišná, jak ve tvaru, tak i žilnatinou. V klidu nechávají křídla rozevřená. Zadeček mají tlustší.\n\nNymfy jsou podstatně mohutnější a kratší než nymfy motýlic. Na zadečku nemají přívěsky na rozdíl od motýlic.\n\nLétají daleko rychleji a vytrvaleji než motýlice, vydrží létat dlouho bez odpočinku.\n\nPodle\n\n"}
{"id": "460949", "url": "https://cs.wikipedia.org/wiki?curid=460949", "title": "Dehtáře (Žabovřesky)", "text": "Dehtáře (Žabovřesky)\n\nVes Dehtáře () se nachází v okrese České Budějovice, kraj Jihočeský, zhruba 14 km ZSZ od Českých Budějovic a představuje jednu ze dvou částí obce Žabovřesky.\n\nPrvní písemná zmínka o vesnici pochází z roku 1334. Archeologické nálezy však dokládají neolitické sídliště z 5. tisíciletí před našim letopočtem.\n\nPo roce 1850 spadaly Dehtáře pod Čakov. V letech 1924–1943 a opět 1945–1960 byly samostatnou obcí. Během války a definitivně od roku 1960 jsou součástí Žabovřesk. V roce 2011 zde trvale žilo 75 obyvatel.\n\n\n"}
{"id": "460953", "url": "https://cs.wikipedia.org/wiki?curid=460953", "title": "MegaCharts", "text": "MegaCharts\n\nMegaCharts je odpovědná za sestavování a vydávání široké kolekce oficiálních žebříčků hitparád v Nizozemsku, z nichž nejznámějšími jsou Mega Top 50 a Mega Album Top 100. Také poskytuje informace do \"Stichting Nederlandse Top 40\", na jejímž základě jsou vytvářeny hudební žebříčky \"Dutch Top 40, Tip Parade\" a další. MegaCharts je součástí společnosti GfK Benelux Marketing Services.\n\n\n\n\n"}
{"id": "460954", "url": "https://cs.wikipedia.org/wiki?curid=460954", "title": "Průplav Seina-severní Evropa", "text": "Průplav Seina-severní Evropa\n\nPrůplav Seina-severní Evropa, Průplav Seina-Sever nebo také Seina-Šelda je velkokapacitní vodocestný transportní systém, který se nyní realizuje, hlavní práce na stavbě průplavu mají začít v roce 2020. Průplav je projektován z řeky Oise v Janville, severně od Compiègne, k vodní cestě Dunkirk-Escaut, východně od Arleux. Celková délka nového průplavu bude 105 km.\n\nSeina-severní Evropa nahradí vodní cestu Canal de Saint Quentin a současně Canal du Nord, jejichž kapacita je hluboko pod současnými evropskými standardy.\n\nPrůplav propojí řeky Seinu a Šeldu a umožní transport zboží vodními cestami. Jakmile bude nové spojení Seina-Sever zprovozněno, umožní velkým plavidlům transport zboží mezi řekou Seinou (Pařížskou aglomerací) a přístavy Dunkerque, Antverpy, a Rotterdam, ale díky evropské síti vnitrozemských vodních cest také se všemi částmi Evropy.\n\nHlavním efektem bude výrazné rozšíření obchodních toků energeticky účinným a ekologicky šetrným způsobem dopravy a připojení francouzských vodních cest do okolních zemí Evropy, jako je Belgie, Německo, Nizozemsko a Švýcarsko.\n\nPrůplav se bude skládat z několika velkých staveb, mezi nimi i 7 plavebních komor. Rozpočet projektu je 2,6 miliardy € (asi 70 miliard Kč) s financováním prostřednictvím vlády, Evropské unie, francouzské vlády a francouzských regionů.\n\n106 km dlouhý …\n… Včetně 34 km trasy v oblasti Oise, 46 km na Somme a 26 km v Pas-de-Calais bude vybudováno na převážně zemědělské půdě. Prvních 18 km projektu se nachází v údolí řeky Oise a spočívají především v úpravách řeky a rozšíření stávající vodní cesty. Od Noyon až po vodní cestu DUNKERQUE-Escaut bude průplav Seine-Severní Evropa postaven na svazích nebo polích, aby se ochránily údolní nivy.\n\n54 m široký …\n… je samotný průplav. Celkový rozsah stavby, s hrázemi, náspy, silnicemi a přístavy se v průměru pohybuje mezi 100 až 150 metrů. Celková plocha projektu (včetně multimodálních platforem, vodních nádrží a míst pro uložení přebytečného materiálu) je 2 450 ha.\n\n4,5 m hluboký …\n… Lodě budou mít zaručený ponor 3 metry po celý rok.\n\n55 milionů m3 zeminy bude přemístěno …\n\nZ toho bude 30 milionů m3 přebytečné zeminy uloženo na pozemcích v blízkosti průplavu a použito jako součást projektu na rekultivace a zalesňování.\n\nPrůplav se bude skládat z těchto staveb:\n\n7 plavebních komor …\n…včetně 1 v údolí řeky Oise (rozdíl hladin 6,41 m) a 6 v Noyon Canal Dunkerque-Šelda s rozdílem hladin v rozmezí 15 až 30 m.\n\n3 průplavní mosty …\n…2 přes dálnice A29 a A26 a jeden rekordní 1 330 metrů dlouhý průplavní most přes údolí a přírodní rezervaci řeky Somme.\n\n57 silničních mostů …\n… Průměrně 1 most každé 2 km pro kvalitní spojení pozemní dopravou přes průplav ve směru východ-západ.\n\n2 železniční mosty …\n… Umožní provoz železnic Jeumont Creil (v Pont-L’Evêque) a Amiens a Laon (na Nesle) k překročení průplavu Seine-Nord.\n\n4 průmyslové zóny vázané na přístavy:\nCambrai-Marquion, Péronne-Haute Picardie, Nesle, Noyonnais, každá o rozloze 360 ha. Budou poskytovat přístavní služby pro regionální firmy až v 6 přístavech spojením s námořními přístavy Le Havre, Rotterdam a dalších. Budou vytvářeny další nové průmyslové zóny, zlepšovány logistické služby, což přispěje k hospodářskému rozvoji a vytváření pracovních míst.\n\n5 obilných přístavů:\nGraincourt-na-Havrincourt, Moislains, Clery-sur-Somme, Languevoisin a Noyon, obilná sila na okraji průplavu Canal du Nord, které budou sloužit ke skladování obilí a budou umožňovat nakládku na lodě.\n\n2 překladové přístavy:\nThourotte a Ribécourt umožní přístup k řece pro logistiku a průmysl v údolí řeky Oise.\n\n5 rekreačních zařízení:\nV Hermies, Allaines, Biaches/pont-canal, Saint-Christ-Briost, Ercheu budou umístěny přístavy pro rekreační plavidla individuální nebo kolektivní (kajutové lodi, jachty, plachetnice, rekreační plavidla), které budou také centry místní zábavy.\n\n2 vodní nádrže:\nAllain-Bouchavesnes-Bergen (Louette) a Etricourt-Manancourt-Equancourt (Tarteron) budou vodní nádrže o objemu 16 mil. m pro zajištění provozu průplavu při nízkém stavu vody v řece Oise (např. při kritickém suchu).\n\nProjekt průplavu Seine-severní Evropa je součástí komplexního rozvoje pro zvýšení konkurenceschopnosti Evropy, snížení vlivu dopravy na životní prostředí a zvýšení všestrannosti vodní dopravy. Průplav bude procházet mnoha ekonomickými zónami, kterým nabídne nové možnosti rozvoje. Projekt vytvoří 25 000 pracovních míst do roku 2030 a až 45 000 do roku 2050.\n\n7 Klíčových bodů projektu:\n\n1 - Chybějící spojení mezi povodím Seiny a severem Pas de Calais\nOdstraněním úzkého místa na jedné z nejdůležitějších evropských vodních cest bude vytvořen důležitý koridor pro nákladní lodě velkých rozměrů (4400 tun) spojující povodí řeky Seiny s přístavy v oblasti Dunkerque a Le Havre v Beneluxu.\nAž 3-násobný nárůst říční dopravy na trase sever-jih do roku 2020.\n\n2 - Nové řešení v oblasti logistiky\n\nPro zvýšení konkurenceschopnosti podniků prostřednictvím mnoha spolehlivých vodních cest: nižší náklady díky kvantitě, spolehlivost, včasnost dodání, bezpečnost … Multimodální možnosti činnosti (zemědělství, průmysl, cestovní ruch, stavebnictví, logistika, chemikálie, recyklace …) budou skutečným impulsem k rozvoji logistiky a obchodu regionů.\nSnížení nákladů na dopravu o 15 % až 50 %.\n\n3 - Přispěje k rozvoji území Pařížské metropole a Nord-Pas de Calais díky napojení Seiny.\n\nPrůplav Seine-Severní Evropa nabídne mimořádné spojení s přístavy severní Evropy Le Havre-Rotterdam všem dopravcům, kteří se pohybují po vodních cestách Seine-Scheldt, Haute-Normandie, Ile de France, Picardie a Nord-Pas de Calais.\nRůst výkonů vodní dopravy mezi 6 a 7 miliard tun-km na evropských vodních cestách v roce 2020.\n\n4 - Rozvoj francouzských vnitrozemských přístavů\nVodní cestou Seine-Severní Evropa budou napojeny na síť vnitrozemských vodních cest námořní přístavy Le Havre, Rouen a Dunkerque a tím i na síť vnitrozemských přístavů, čímž podpoří jejich rozvoj. Trimodalita je budoucností logistického řetězce využívajícího průplavu, jehož přístavy jsou napojeny na železniční a silniční sít a jejich umístění umožní vytvoření strategické spolupráce.\nZvýšení podílu francouzských přístavů na evropském trhu.\n\n5 - Dostupnost zboží v centru velkých měst\nSchopnost dodávat zboží do center ekonomických aglomerací bez obtěžování a bez konfliktů s osobní dopravou. Vnitrozemské vodní cesty pomáhají snížit dopravní zácpy. Dodání zboží na určené místo se zárukou bezpečnosti a spolehlivosti.\n4,5 miliardy tun-km silniční nákladní dopravy převezmou vodní cesty do roku 2020.\n\n6 - začlenění udržitelné dopravní politiky\nVodní cesty jsou bezpečné, energeticky účinné, a pomáhají bojovat proti znečišťování ovzduší skleníkovými plyny a proti dopravním zácpám. Nízké emise CO při budoucím provozu na průplavu Seine-Severní Evropa přispěje ke splnění závazků Francie v rámci Kjótského protokolu. Zvláště pak díky projektům typu Zemships, lodím nové generace poháněných vodíkem (první pluje od 29. srpna 2008 v Hamburgu).\nÚspory 280 000 tun emisí CO v roce 2020 a 570 000 tun v roce 2050.\n\n7 - Vodohospodářský a turistický potenciál\nVodní cesty nabízí mnoho možností nad rámec své dopravní funkce. Prostřednictvím své kapacity pro přenos vody je možné poskytnout průmyslovou nebo pitnou vodu, regulovat průtoky řek, aby se omezily dopady povodní řeky Somme a Oise. Rozvoj rekreační plavby, návštěva vodních děl, cyklostezky podél vodních cest … Průplav Seine-Severní Evropa bude rozvíjet rekreaci a trávení volného času, otevře atraktivní oblasti cestovnímu ruchu.\nZlepšení situace v době povodní na řece Oise pro více než 500 domovů. Vytvoření pracovních míst v turistickém ruchu a zvýšení atraktivity oblasti\n\nPodle Nicolase Bouryho, vedoucího mise Seina-Severní Evropa, \"1500 kontejnerů vyložených v námořním přístavu potřebuje k převozu 1000 nákladních automobilů na silnici nebo 25-plně naložených nákladních vlaků, ale pouze 5 vnitrozemských plavidel.\" Ke splnění tohoto požadavku pro přepravu zboží a eliminaci dopravních zácp a snížení emisí CO je využití hromadného a ekologického druhu dopravy - vnitrozemské vodní dopravy a rozvoj intermodality absolutní nutností.\n\n"}
{"id": "460955", "url": "https://cs.wikipedia.org/wiki?curid=460955", "title": "Pelleport (stanice metra v Paříži)", "text": "Pelleport (stanice metra v Paříži)\n\nPelleport je nepřestupní stanice pařížského metra na lince 3bis ve 20. obvodu v Paříži. Nachází se na \"Avenue Gambetta\".\n\nStanice byla otevřena 27. listopadu 1921 jako součást vedlejší větve linky 3 ze stanice Gambetta. Od 27. března 1971 je součástí linky 3bis, která se stala samostatnou.\n\nStanice nese jméno po generálu Pierre de Pelleportovi (1773–1855). Byl vážně zraněn při napoleonských válkách v bitvě u Eylau roku 1807, sloužil v armádě během Restaurace a v roce 1841 byl jmenován členem horní komory parlamentu.\n"}
{"id": "460957", "url": "https://cs.wikipedia.org/wiki?curid=460957", "title": "Saint-Fargeau (stanice metra v Paříži)", "text": "Saint-Fargeau (stanice metra v Paříži)\n\nSaint-Fargeau je nepřestupní stanice pařížského metra na lince 3bis ve 20. obvodu v Paříži. Nachází se na náměstí \"Place Saint-Fargeau\".\n\nStanice byla otevřena 27. listopadu 1921 jako součást vedlejší větve linky 3 ze stanice Gambetta. Od 27. března 1971 je součástí linky 3bis, která se stala samostatnou.\n\nStanice byla pojmenována po náměstí, které nese jméno francouzského politika Louise Michela le Peletier markýze de Saint-Fargeau (1760-1793), který ač zástupce šlechty, se podílel na Francouzské revoluci. Hlasoval pro popravu Ludvíka XVI. a sám byl zavražděn monarchistou v den popravy krále.\n"}
{"id": "460960", "url": "https://cs.wikipedia.org/wiki?curid=460960", "title": "Ksenija Baltaová", "text": "Ksenija Baltaová\n\nKsenija Baltaová ( \"Ksenija Balta\", * 1. listopadu 1986 Minsk, Bělorusko) je estonská atletka, jež největší úspěch zaznamenala v roce 2009 v Turíně, kde získala titul halové mistryně Evropy ve skoku do dálky.\n\nV současné době je držitelkou celkem šesti estonských rekordů (tři pod širým nebem, tři v hale). Začínala jako vícebojařka. V roce 2005 vybojovala na juniorském mistrovství Evropy v litevském Kaunasu v sedmiboji bronzovou medaili. Reprezentovala na Letních olympijských hrách 2008 v Pekingu, nepodařilo se ji však postoupit z kvalifikace a skončila na celkovém 27. místě. O rok později se umístila ve finále na MS v atletice v Berlíně na osmém místě (662 cm).\n\n\"Hala\"\n\n\"Dráha\"\n\n"}
{"id": "460961", "url": "https://cs.wikipedia.org/wiki?curid=460961", "title": "Media Control Charts", "text": "Media Control Charts\n\nMedia Control Charts je oficiální hitparáda v Německu, která je vytvářena a publikována firmou Media Control GfK International v zastoupení Bundesverband der phonographischen Wirtschaft (Národní asociací fonografického průmyslu). Media Control GfK International poskytuje týdenní aktualizované žebříčky \"Top-100 single/album, Compilation, Jazz Top-30, Classic Top-20, Schlager Longplay Top-20, Music-DVD Top-20\" a \"the official-Dance (ODC) Top-50\" hitparády.\n\nPrvní hitparáda v Německu vznikla na konci roku 1953.\n\n\n"}
{"id": "460964", "url": "https://cs.wikipedia.org/wiki?curid=460964", "title": "Slovník českých spisovatelů", "text": "Slovník českých spisovatelů\n\nSlovník českých spisovatelů je kniha encyklopedického charakteru, jejímž autorem byl kolektiv autorů Ústavu pro českou literaturu ČSAV v roce 1964. Jsou v něm základní data o několika stovkách českých spisovatelů od nejstarších dob do roku 1963.\n\nKniha byla zpracována patnácti autory z Ústavu pro českou literaturu ČSAV. Mimo psaných hesel obsahuje také řadu černobílých, poměrně malých fotografií s portréty spisovatelů. Uzávěrka dat a vydání byla k 31. prosinci 1963. Vydalo ji nakladatelství Československý spisovatel jako svou 2319 publikaci v roce 1964. Kniha má 629 stran a 40 stran příloh, vytištěna byla v Brně v nákladu 27 000 výtisků. Je vázaná, obal bílý, na titulní straně kresba okřídleného Pegase. Formát je zhruba A5. Prodejní cena byla 45 Kč.. \n\nNa počátku je předmluva, kde je popsáno, na které obdobné publikace slovník navazuje. Je zde zdůvodnění, proč jsou hesla řazena, proč zde nejsou všichni spisovatelé všech dob, jsou vypsáni všichni autoři knihy, zdroje, pomocné státní organizace.\n\nVlastní náplň knihy jsou hesla seřazená abecedně, nijak nečleněná do jiných celků. Prvním heslem je Daniel Adam z Veleslavína, posledním Franta Župan.\n\nNa konci knihy jsou poznámky, seznam zkratek, obsáhlé rejstříky, úplně na konci pak tiráž knihy.\n\n"}
{"id": "460966", "url": "https://cs.wikipedia.org/wiki?curid=460966", "title": "Syndicat National de l'Édition Phonographique", "text": "Syndicat National de l'Édition Phonographique\n\nSyndicat national de l'édition phonographique (zkratka SNEP) je odborná organizace, hájící zájmy francouzského nahrávacího průmyslu. Byla založena v roce 1922 a tvoří ji 48 členských společností.\n\nDo její kompetence spadá výběr a vyplácení licenčních poplatků za uvedení a vystoupení umělců, ochrana před porušováním autorských práv, kopírováním děl (včetně hudebního pirátství) a udělování stříbrných, zlatých a platinových desek a videí.\nSestavuje také oficiální francouzské hitparády nejlépe prodávajících hudebních nosičů.\n\n\n"}
{"id": "460969", "url": "https://cs.wikipedia.org/wiki?curid=460969", "title": "Mistrovství světa v atletice 2009 – Muži 200 metrů", "text": "Mistrovství světa v atletice 2009 – Muži 200 metrů\n\n"}
{"id": "460971", "url": "https://cs.wikipedia.org/wiki?curid=460971", "title": "Porte des Lilas (stanice metra v Paříži)", "text": "Porte des Lilas (stanice metra v Paříži)\n\nPorte des Lilas je přestupní stanice pařížského metra na linkách 3bis a 11 na hranicích 19. a 20. obvodu v Paříži. Nachází se na křižovatce \"Rue de Belleville\", \"Boulevard Sérurier\", \"Boulevard Mortier\" a \"Avenue Gambetta\".\n\nStanice byla otevřena 27. listopadu 1921 jako součást vedlejší větve linky 3 ze stanice Gambetta. 28. dubna 1935 zde končila nově zřízená linka 11 ze stanice Châtelet. 17. února 1937 byla její konečná zrušena, neboť linka 11 pokračovala dále do stanice Mairie des Lilas.\n\nOd 27. března 1971 je stanice součástí linky 3bis, která se stala samostatnou, když se oddělila od zbytku linky 3 poté, co byl otevřen úsek \"Gambetta\" ↔ Gallieni přes Porte de Bagnolet.\n\nPředpokládá se dopravní propojení této stanice se stanicí Pré Saint-Gervais na lince 7bis a spojení těchto dvou linek do jedné. Obě stanice jsou ostatně už na toto spojení připravené včetně příslušných nástupišť, odboček a 770 metrů dlouhého tunelu. Spojnice mezi linkami se využilo jednou k testování vozů na pneumatikách (prototyp MP 51). Zato pro veřejnost uzavřené přestupní nástupiště našlo často uplatnění u filmařů, kteří zde mohou natáčet záběry v reálné a funkční stanici, aniž by bylo nutné zastavovat dopravu.\n\nJméno stanice je odvozeno od názvu brány, kterou vedla cesta do města Les Lilas, jež dnes tvoří předměstí Paříže. Brána byla jednou ze 17, které byly součástí opevnění Paříže vystavěné v polovině 19. století.\n\n"}
{"id": "460974", "url": "https://cs.wikipedia.org/wiki?curid=460974", "title": "Čeští spisovatelé 19. a počátku 20. století", "text": "Čeští spisovatelé 19. a počátku 20. století\n\nČeští spisovatelé 19. a počátku 20. století, s podtitulem \"Slovníková příručka\", je kniha encyklopedického charakteru, jejímž autorem byl kolektiv autorů Květa Homolová, Mojmír Otruba, Zdeněk Pešata a další. Knihu vydal Československý spisovatel v roce 1982.\n\nNa stránkách Ústavu pro českou literaturu Akademie věd České republiky je tato příručka dostupná online.\n\nKnihu, slovníkovou ročenku napsala trojice autorů. Třetí vydání knihy má 384 stran textu bez fotografií. Vytištěna byla v Praze 2 a vydána v nákladu 40 000 výtisků. Vydavatelem bylo v roce 1982 nakladatelství Československý spisovatel, kniha byla jeho 4899 publikací. Je brožovaná, se žlutou obálkou. Prodejní cena byla 30 Kčs. \nNa počátku je předmluva, kde je popsáno, na které obdobné publikace slovník navazuje a proč je volena tato forma slovníku. Je popsáno ze kterého období jsou zařazená hesla, proč jsou zde zahrnutí spisovatelé – autoři uvedeni a jiní ne.\n\nVlastní náplň knihy jsou hesla seřazená abecedně, nijak nečleněná do jiných celků. Prvním heslem je Jakub Arbes, posledním Julius Zeyer. Je zde uvedeno asi 200 spisovatelů.\n\nNa konci knihy jsou jmenný a věcný rejstřík, obsah s čísly stran u hesel.\n\n"}
{"id": "460976", "url": "https://cs.wikipedia.org/wiki?curid=460976", "title": "Peklo (Hvězdná brána: Atlantida)", "text": "Peklo (Hvězdná brána: Atlantida)\n\nPeklo (v anglickém originále: Inferno) je 19. epizoda druhé série sci-fi seriálu \"\".\n\nSheppardův tým přilétá na planetu Taran, kde žije vyspělá společnost, která používá antická zařízení, zdaleka jim však nerozumí. Zdejší lidé žádají o pomoc s generátorem štítů.\n\nMcKay brzy zjišťuje, že celý jejich komplex je vystavěn v supersopce, odkud může v případě nouze čerpat geotermální energii na pohon štítů. Nicméně současní obyvatelé štít využívali nepřetržitě, čímž extrémně zatížili supervulkán, který se nyní nachází na hranici výbuchu. Jedinou možností, jak se zachránit, je okamžitě evakuovat celou planetu. Její vůdce se obává, že lidé z Atlantidy problém s generátorem pouze předstírají, aby získali přístup k (momentálně nefunkční) vesmírné lodi. Weirová ho nakonec přesvědčí, že je přesídlení nutné. Vydá se s ním a první skupinou na Atlantidu. Následuje silný otřes a přímo pod hvězdnou branou se otevře trhlina, která bránu pohltí.\n\nBez brány není možnost spojit se s Atlantidou, ale Weirová posílá Deadaluse, který má evakuovat zbytek obyvatel. Problém je, že loď není stavěna pro tolik lidí. Musí podniknout čtyři cesty a to by trvalo přibližně 48 hodin. Nikdo však neví, zda supervulkán tak dlouho vydrží. Proto se doktor McKay pokouší zprovoznit antickou loď.\n\nČást lidí tedy evakuuje Daedalus, část se rozhodne odejít od výbuchu co nejdál a zbytek se schová do atlantské lodi (kterou zatím Sheppard pojmenoval Orion). Vypadá to, že výbuch se nezadržitelně blíží. McKay vymyslí plán: Jakmile supervulkán vybuchne, vydrží štíty lodi 4 sekundy. Síla výbuchu vymrští loď do atmosféry a tím bude její posádka zachráněna.\n\nVůdce Taranianů nabídne Orion k užívání Weirové jako dík za záchranu svých lidí.\n"}
{"id": "460977", "url": "https://cs.wikipedia.org/wiki?curid=460977", "title": "Papua", "text": "Papua\n\nNázev Papua může znamenat: \n\n\n\n\n"}
{"id": "460979", "url": "https://cs.wikipedia.org/wiki?curid=460979", "title": "George R. Lawrence", "text": "George R. Lawrence\n\nGeorge Raymond Lawrence (24. února 1868 – 15. prosince 1938) byl profesionální americký fotograf v severní Illinois. Po mnoha letech zkušeností s výrobou draků a balónů pro letecké panoramatické fotografie Lawrence přešel v roce 1910 na letecký design. Je autorem největšího fotoaparátu na světě.\n\nLawrencova rodina pochází z rodu Johna Philipa Lorenze, který emigroval z Německa v roce 1748. George se narodil 24. února 1868 ve městě Ottawa v Illinois. Byl nejstarším ze šesti dětí Margarety Othelie Tritleyové a Michaela B. Lawrence. Michael byl farmář a tesař v LaSalle. Během několika málo let se rodina přestěhovala šedesát mil na východ až k farmě v Kankakee County. George chodil do školy v nedalekém Mantenu. Navštěvoval také římsko-katolický kostel Svatého Josefa v Mantenu.\n\nPrvní letecké fotografie z draka před Lawrencem pořídil Arthur Batut v Labruguière ve Francii v roce 1888.\n\nLawrence začal pro fotografování z výšky nejprve využívat vysoké stativy (až 4,5 metru), žebříky a vysoké věže. V roce 1901 pořídil svůj první letecký snímek z koše horkovzdušného balónu. Při jednom letu ve výšce 60 metrů nad Chicagem se balónový koš utrhl a Lawrence i s fotoaparátem padal na zem. Jeho pád naštěstí ztlumily telegrafní dráty a Lawrence přistál bez velké úhony. Lawrence používal balóny jen do té doby, dokud nevynalezl metodu fotoaparátů zavěšených na bezpilotních dracích. Vyvinul způsob létání draků \"Conyne\" ve vlecích tak, aby fotoaparát držel ve stabilní poloze i za zhoršených větrných podmínek. Tento systém byl pojmenován \"Captive Airship\". Lawrence použil vlečnou soupravu devíti velkých draků, aby minimalizoval pohyb štěrbinové panoramatické kamery, která vážila 49 liber (asi 25 kg) a dosáhla výšky 2000 stop (600 metrů). Používaly se v něm celuloidové desky které byly vyvolány kontaktním otiskem z negativu o rozměrech 17 x 48 palců (43 x 122 cm). Avšak některé jeho přístroje vážily více než 500 kilogramů. Lawrence navrhl kameru tak, že deska filmu byla na zadní straně zakřivena a objektiv byl posazen nízko na přední straně tak, aby byl vytvořen panoramatický pohled. Fotoaparát byl vynesen do výšky 600 metrů a k ovládání spouště se používal elektrický kabel.\n\nLawrence v roce 1900 postavil obří deskový fotoaparát Mamut, který vážil 625 kilogramů a exponoval fotografické desky o velikosti 2,4 x 1,3 metru, které vyráběla firma \"Cramer Isochromatic\". S deskou, která vážila 225 kilogramů muselo manipulovat 15 mužů. Fotoaparát se tak stal největší svého typu na světě.\n\nV roce 1900 chtěly Altonské železnice prezentovat fotografie svého luxusního vlaku \"Alton Limited\" na výstavě Exposition Universelle (1900) v Paříži. Celý vlak měl být nasnímán na jedné obří fotografii. Lawrence, najatý pro tento úkol, vymyslel a postavil pro tento účel jedinečný deskový fotoaparát \"Mamut\". Byly zhotoveny celkem tři fotografie, které na Expo získaly cenu \"Grand Prix\".\n\nSlavné fotografie San Francisca po zemětřesení v roce 1906 pořídil George Lawrence velkoformátovým panoramatickým fotoaparátem a stabilizační plošiny, kterou sám navrhl. Jednalo se o 160 stupňovou panoramatickou fotografii pořízenou z výšky 600 metrů, která byla vyvolána kontaktním otiskem z negativu o rozměrech 17 x 48 palců (43,18 x 122 cm). Fotoaparát vážil 22 kilogramů a používaly se v něm celuloidové desky. Lawrence prodával tyto snímky za 125 dolarů a celkem za prodané fotografie získal 15 000 dolarů.\n\nV roce 1908 nasnímal ze stejných pohledů zrekonstruované San Francisco dva roky po události.\n\nO sto let později se tým fotografů okolo Rona Kleina z International Association of Panoramic Photographers úspěšně zrekonstruoval Lawrencův snímek. Zhotovili přesnou repliku Lawrencovy panoramatické kamery, ale nefotografovali z draka, ale z vrtulníku.\n\nV roce 1909 podnikl nákladnou výpravu do Afriky, kde pořizoval letecké snímky divokých zvířat na Britském východě. Po svém návratu z mise a domácích neshodách se svou ženou odešel i se svými syny do Kalifornie. Přešel od fotografie ze vzduchu do leteckého průmyslu, ke stavbě letadel do továrny v Chicagu. Je otcem téměř stovky patentů pro letecká zařízení.\n\nPo rozvodu v roce 1913 se znovu oženil o tři roky později. Lawrencova letecká firma byla založena v roce 1919.\n\nZemřel v roce 1938 ve svých sedmdesáti letech a je pohřben na hřbitově Svatého Josefa v Mantenu v Illinois.\n\n\n\n"}
{"id": "460985", "url": "https://cs.wikipedia.org/wiki?curid=460985", "title": "Sergej Makarov", "text": "Sergej Makarov\n\nSergej Makarov je jméno několika významných osobností:\n\n"}
{"id": "460986", "url": "https://cs.wikipedia.org/wiki?curid=460986", "title": "Macuko Mawatariová", "text": "Macuko Mawatariová\n\nMacuko Mawatariová (馬渡松子, \"Mawatari Macuko\") je japonská textařka a zpěvačka, která se proslavila napsáním písně \"Hohoemi no Bakudan\" (společně s Yusuke Honmaem), což je OP (opening theme) k anime seriálu \"Velká zkouška\". K tomuto anime přispěla i písněmi \"Sayonara Bye Bye\", \"Homework ga Owaranai\" a \"Daydream Generation\". \n\nPodle její webové stránky, Macuko již nadobro opustila hudební průmysl. \n"}
{"id": "460988", "url": "https://cs.wikipedia.org/wiki?curid=460988", "title": "Dětská psychiatrická klinika Fakultní nemocnice v Motole", "text": "Dětská psychiatrická klinika Fakultní nemocnice v Motole\n\nDětská psychiatrická klinika Fakultní nemocnice v Motole je součástí motolské fakultní nemocnice a zároveň klinickým výukovým pracovištěm 2. lékařské fakulty Univerzity Karlovy. \n\nPřednostou kliniky je profesor MUDr. Michal Hrdlička CSc. a zástupcem přednosty, primářem kliniky je MUDr. Jiří Koutek Ph.D. \n\nKlinika se specializuje na příslušnou diagnostiku a léčbu dětí a dospívajících do věku osmnácti let. Jedná o jediné klinické pracoviště v oboru dětské psychiatrie v České republice, spádovou oblastí je proto celé území státu. Vedle terapeutické části je na pracovišti prováděn výzkum zejména v oblastech dětského autismu, poruch příjmu potravy a pedopsychofarmakologie. Sídlí zde také subkatedra dětské psychiatrie Institutu pro postgraduální vzdělávání ve zdravotnictví.\n\nKaždé oddělení obsahuje jídelnu, sesternu, ošetřovnu a čtyři pokoje. V suterénu se nachází tělocvična a prostory pro terapii. K budově patří také zahrada s hříštěm a přímo v ní je 1.-9. třída základní školy.\n\n"}
{"id": "460991", "url": "https://cs.wikipedia.org/wiki?curid=460991", "title": "Mirza Khazar", "text": "Mirza Khazar\n\nMirza Kerim oglu Mikayilov, známý jako Mirza Khazar (ázerbájdžánsky: Mirzə Kərim oğlu Mikayılov / Mirzə Xəzər; 29. listopadu 1947, Göyçay, Ázerbájdžánská SSR – 31. ledna 2020) byl ázerbájdžánský autor, politický analytik, moderátor, rozhlasový novinář, vydavatel, překladatel Bible. Byl také známý jako Mirza Michaeli.\n\nV červenci 1973 Mirza Khazar ukončil studia na právnické fakultě Ázerbájdžánské státní univerzity. Od srpna 1973 do ledna 1974 působil jako právník v Sumgaitu. V červnu 1974 emigroval do Izraele a navštěvoval speciální kurzy pro právníky z SSSR na univerzitě Tel Avivu. Od června 1975 do ledna 1976 sloužil u Izraelských obranných sil.\n\nNa žádost Stockholmského Institutu pro překlady Bible Mirza Khazar přeložil Bibli – Nový a Starý zákon – do ázerbájdžánského jazyka. Mirza Khazar začal práci na překladu celé Bible v roce 1975 a ukončil ji v roce 1984. V 1982 Institut pro překlady Bible ve švédském Stockholmu vydal nový překlad Nového zákona pořízený Mirza Khazarem a užívaný dnes v Ázerbájdžánu. První vydání vyšlo v Záhřebu, Chorvatsko, a tento překlad byl v následujících letech znovu vydán pětkrát. Překlad Starého zákona Mirza Khazar dokončil v roce 1984, ale tento překlad zatím vydán nebyl.\n\n\"Poznámka\": Prvním překladem Bible do ázerbájdžánského jazyka (překladatelé – Mirza Farrukh and Feliks Zaręnba) byl překlad evangelia podle Matouše vydaný v roce 1842 v Londýně, Basilejskou misijní společností. Plný text Nového zákona byl přeložen a vydán v roce 1878 v Londýně a text Starého zákona v roce 1891.\n\nOd srpna 1976 do října 1985 Mirza Khazar pracoval jako zástupce šéfredaktora ázerbájdžánské služby Rádia Svobodná Evropa / Rádio Svoboda v německém Mnichově. V říjnu 1985byl pozván do Washingtonu na místo šéfredaktora ázerbájdžánské služby Rádia Hlas Ameriky. V únoru 1987 Mirza Khazar se vrátil do Mnichova, kde vedl ázerbájdžánskou službu Rádia Svobodná Evropa/Rádio Svoboda, a pracoval tam až do září 2003. V lednu 2004 založil v Baku noviny \"The Voice of Mirza Khazar” (Mirzə Xəzərin Səsi). Mirza Khazar v současné době vydává on-line deník \"The Voice of Mirza Khazar\" ve třech jazycích: ázerbájdžánštině, angličtině a ruštině. Od září do října 2005 Mirza Khazar pracoval jako moderátor televizní stanice \"Azadlig TV” (TV Svoboda), první nezávislé zahraniční stanice, která vysílala v Ázerbájdžánu. V prosinci 2005 startoval internetový rozhlasový program, “The Voice of Mirza Khazar”, díky kterému návštěvníci mohou poslouchat předem nahrané pořady.\n\nMirza Kazar je autorem článků, ve kterých se analyzuje politická a ekonomická situace v Ázerbájdžánu a jiných zemích bývalého Sovětského svazu a které byly vydávány v Ázerbájdžánu, Turecku, České republice a jiných zemích. Mirza Khazar je také autorem výzkumu “Utvoření Lidové fronty v Ázerbájdžánu” (28. prosince, 1988) – první studie, která pojednávala o snaze místních intelektuálů a vlastenců rozvíjet nacionální demokratické hnutí v Ázerbájdžánu. Ázerbájdžánská Lidová fronta byla oficiálně založena v 1989. V srpnu 1989 byla vydána studie “Společnost Birlik v Ázerbájdžánském demokratickém hnutí”.\n\nBěhem událostí „černého ledna“ se Sovětskému svazu se podařilo potlačit veškeré snahy o šíření zpráv z Ázerbájdžánu do tuzemska a do zahraničí. V předvečer sovětského vojenského vpádu do Baku agenti tajné služby vyhodili do povětří energetické zdroje ázerbájdžánské televize a státního rozhlasu, aby tak zbavili obyvatelstvo všech informačních zdrojů. TV a rádio mlčely a tištěná média byla zakázána. Ale Mirza Khazar a jeho personál v Rádiu Svobodná Evropa / Rádio Svoboda byli schopni přenášet denní zpravodajství z Baku, což bylo jediným zdrojem zpráv pro Ázerbájdžánce v tuzemsku i v zahraničí během několika dnů. Vedení Kremlu usilovalo o skrývání vojenského vpádu před vnějším světem, stejně jako před obyvatelstvem země, ale Mirza Khazar a jeho personál tomu zabránili. Během Sovětského vojenského vpádu v Baku 20. ledna 1990 zemřelo kolem 200 civilistů. Díky činnosti Mirza Khazara se Ázerbájdžánci v tuzemsku a v zahraničí, spolu s celou mezinárodní komunitou dozvěděli o Sovětském vpádu a mohli organizovat protestní akce. Vláda SSSR byla šokovaná tímto “překvapujícím” vývojem událostí a podala Spojeným státům oficiální stížnost na zpravodajství Rádia Svoboda týkající se vojenského vpádu do Ázerbájdžánu. Díky vysílání 20. ledna 1990 se Mirza Khazar stal se legendou v Ázerbájdžánu i za jeho hranicemi. Melahet Agacankizi, slavná Ázerbájdžánská básnířka a spisovatelka, takto popsala vystoupení Mirza Khazara v rozhlase v době Sovětské invaze: “20. ledna Mirza Khazar s jeho nádherným, božským hlasem dal naději umírajícímu Ázerbájdžánskému národu”. Jeho osobitý hlas a jeho jméno znají Ázerbájdžánci v Ázerbájdžánu a za jeho hranicemi.\n\nJméno Mirza Khazara najdeme v knize „100 významných Ázerbájdžánců“ připravené badatelem a spisovatelem Alisa Nijatem a vydané v Baku v 1999. V 1990 Ázerbájdžánská lidová fronta udělila Mirza Khazarovi cenu Mammeda Amina Rasulzade za roli, kterou sehrál v nacionálním demokratickém hnutí Ázerbájdžánu. Mammed Amin Rasulzade byl jedním ze zakladatelů první nezávislé Ázerbájdžánské republiky v roce 1918. Sabir Rustamkhanly, významný Ázerbájdžánský spisovatel a politik, ve svém interview deníku „Cumhuriyet“ v září 2003 nazval Mirza Khazara \"symbolem našeho nacionálního boje\". Jeho jméno se také objevilo v Encyklopedii Horských Židů vydané v Izraeli v roce 2006.\n\n"}
{"id": "460995", "url": "https://cs.wikipedia.org/wiki?curid=460995", "title": "Hiro Takahaši", "text": "Hiro Takahaši\n\nHiro Takahashi (高橋ひろ, \"Takahashi Hiro\") se narodil 10. srpna, 1964 a zemřel 4. listopadu, 2005. Byl to japonský zpěvák, textař a skladatel.\n\nTakahashi začal svoji kariéru v roce 1984 při vstupu do skupiny POPSICLE. V roce 1987 se připojil ke skupině Tulip, aby tak začal svoji profesionální hudební kariéru. Takahashi hrál velkou roli při vývoji kapely, neboť jim také napsal několik hitů.\n\nPo rozpadu kapely Tulip v roce 1989 se vrátil do skupiny POPSICLE. V roce 1993 začal sólo indie kariéru a sepsal dvě ending theme (ED) k anime s názvem \"Velká zkouška\":\n\nPozději se více zaměřoval na kariéru skladatele a tak složil nespočetné množství soundtracků k anime, TV seriálům, rádiu a divadlu.\n\nV roce 2005 ve věku 41 let Takahashi zemřel na tumor a mnohonásobné selhání orgánů.\n\n\n"}
{"id": "460997", "url": "https://cs.wikipedia.org/wiki?curid=460997", "title": "George Lawrence", "text": "George Lawrence\n\nJméno a příjmení George Lawrence může označovat některou z těchto osob:\n\n"}
{"id": "461000", "url": "https://cs.wikipedia.org/wiki?curid=461000", "title": "Billboard (časopis)", "text": "Billboard (časopis)\n\nBillboard (\"The International Music-Record-Tape Newsweekly\") je americký týdeník věnující se hudebnímu průmyslu a hudebním žebříčkům.\n\nByl založen v roce 1894, v Los Angeles.\n\nMagazín informuje o hitparádách a příčkách; nejznámější hitparáda je zřejmě \"Billboard\" Hot 100, ve které jsou písničky bez ohledu na styl, ovšem závisí tu zde především na prodejnosti jednotlivých písní (případně singlů).\nNaproti tomu hitparáda \"Billboard 200\" informuje o 200 nejprodávanějších alb.\n\nGrafy Billboardu stanovují míru popularity a významnosti jednotlivých děl a skupin.\n\nOd roku 2009 je Billboard v rukou obchodní skupiny \"e5 Global Media\".\n"}
{"id": "461005", "url": "https://cs.wikipedia.org/wiki?curid=461005", "title": "Jeanette Biedermannová", "text": "Jeanette Biedermannová\n\nJeanette Biedermannová (nepřechýleně Jeanette Biedermann; * 22. února 1980 Berlín, NDR) je německá zpěvačka, skladatelka a herečka televizních seriálů.\n\nJeanette se narodila jako jediné dítě Marion a Berndu Biedermannovým v Berlíně. V šesti letech začala hrát profesionálně na jevišti cirkusu Lilliput, kde se stala členem skupinky akrobatů. V roce 1998 se účastnila soutěže talentů Bild Schlagerwettbewerb, kde ji porota ve složení Jörg Hellwig, Jürgen Drews, Dieter Thomas Heck a Vicky Leandros určila vítězem. Posléze dostala Jeanette nabídku od televize RTL na roli Marie Balzerové v úspěšné a kultovní sérii \"Gute Zeiten, Schlechte Zeiten\".\n\n\n\n\n"}
{"id": "461006", "url": "https://cs.wikipedia.org/wiki?curid=461006", "title": "Sulfonová kyselina", "text": "Sulfonová kyselina\n\nJako sulfonové kyseliny se obvykle označuje třída organických kyselin, která má obecný vzorec R-SO-OH, kde R je obvykle uhlovodíkový substituent. Termín sulfonová kyselina (resp. kyselina sulfonová) může označovat také konkrétního člena této třídy, kde R=vodík. Sulfonové kyseliny jsou příbuzné ke kyselině sírové, chybí jim jedna hydroxylová skupina.\n\nKyselina sulfonová je méně stabilní tautomer kyseliny siřičité, na kterou se rychle přeměňuje. Odvozené sloučeniny, kde je vodík ve vazbě na síru nahrazen organickou skupinou, jsou stabilní.\n\nSulfonové kyseliny jsou obvykle mnohem silnější kyseliny než jejich karboxylové ekvivalenty a mají zvláštní schopnost těsně vázat bílkoviny a sacharidy; sulfonové kyseliny (nebo sloučeniny se sulfonylovou funkční skupinou) se proto používají jako „omyvatelná barviva“. Využívají se i jako katalyzátory a meziprodukty pro mnoho různých chemických produktů.\n\nSulfonové kyseliny a jejich soli (sulfonáty) se široce používají v různých výrobcích, například čisticích prostředcích, antibakteriálních sulfonamidech, anexových pryskyřicích (k čištění vody) a v barvivech.\n\nNejjednodušším příkladem je kyselina methansulfonová (CHSOOH), používaná jako reagencium v organické chemii. Důležitým reagenciem je také kyselina \"p\"-toluensulfonová.\n\nSulfonové estery (estery sulfonových kyselin) je třída organických sloučenin s obecným vzorcem R-SO-OR. Tyto estery, například methyltriflát (methyltrifluormethansulfonát, methylester kyseliny trifluormethansulfonové) se považují za dobré odstupující skupiny v nukleofilní alifatické substituci.\n\nSulfonylhalogenidové skupiny se objevují v případech, kdy se sulfonylová funkční skupina váže (jednoduchou vazbou) na atom halogenu. Mají obecný vzorec R-SO-X, kde X je halogen.\n\n\n"}
{"id": "461007", "url": "https://cs.wikipedia.org/wiki?curid=461007", "title": "Monika Rollier", "text": "Monika Rollier\n\nMonika Rollierová, \"rozená Topinková\", (* 1980 Nový Bor) je česká reprezentantka v orientačním běhu. Mezi její největší úspěchy na mezinárodní scéně patří 31. místo z mistrovství světa 2009 a 46. místo z mistrovství Evropy 2008 v Litvě. V současnosti běhá za český klub OK 99 Hradec Králové a norský klub KOK – Kristiansand za který startuje ve Skandinávii. V roce 2016 se vdala za švýcarského orientačního běžce Baptiste Rolliera.\n\n"}
{"id": "461011", "url": "https://cs.wikipedia.org/wiki?curid=461011", "title": "Hot R&amp;B/Hip-Hop Songs", "text": "Hot R&amp;B/Hip-Hop Songs\n\nHot R&B/Hip-Hop Songs, původně Black Singles Chart (v 80s také R&B Singles) je hitparáda publikována jednou týdně ve Spojených státech \"Billboard\" magazínem.\n\nHitparáda byla poprvé uveřejněna v roce 1942. Tato hitparáda sleduje úspěšné a populární písně z urban/afroamerického odvětví. Jak se dekády střídaly, střídaly se zde také populární styly, od jazzu, rhythm and blues, rock and roll, doo wop, soul, funk. V současné době je hitparáda okupována moderním R&B a hip hopem \n\nObdobí se střídalo, styly se střídaly, jména také: \n\nAretha Franklin měla nejvíce #1 hitů. \"The Honeydripper\" (1945, Joe Liggins) a \"Choo Choo Ch'Boogie\" (1946, Louis Jordan) byly nejdéle v žebříčku a na #1 místě - osmnáct týdnů. \"Be Without You\" (2006, Mary J. Blige) jim byla ale nablízku - patnáct týdnů.\n"}
{"id": "461017", "url": "https://cs.wikipedia.org/wiki?curid=461017", "title": "Vendula Haldin", "text": "Vendula Haldin\n\nVendula Haldin, \"rozená Klechová\", (* 26. února 1981, Brno) je česká reprezentantka v orientačním běhu v současnosti žijící v norském Haldenu. Jejím největším úspěchem je deváté místo ze závodu ve sprintu na světovém poháru v roce 2005 a stříbrná medaile z juniorského mistrovství světa 1997. V současnosti běhá za český klub Tesla Brno a ve Skandinávii za norský klub Halden SK. V soukromém životě je zaměstnána jako fyzioterapeutka. Se svým manželem, finským reprezentantem v orientačním běhu Matsem Haldinem, má dceru Hannu.\n\n"}
{"id": "461022", "url": "https://cs.wikipedia.org/wiki?curid=461022", "title": "Fabian Hertner", "text": "Fabian Hertner\n\nFabian Hertner (* 24. února 1985, Pratteln) je švýcarský reprezentant v orientačním běhu, jenž v současnosti žije ve švýcarském Prattelnu. Jeho největším úspěchem jsou dvě stříbrné medaile ze sprintu na Mistrovství světa v roce 2009 z Miskolce a v roce 2010 z Trondheimu . V současnosti běhá za finský klub Kalevan Rasti a současně za švýcarský klub OLV Baselland za který startuje ve skandinávii.\n\n"}
{"id": "461024", "url": "https://cs.wikipedia.org/wiki?curid=461024", "title": "Singly na prvním místě v roce 1958 (USA)", "text": "Singly na prvním místě v roce 1958 (USA)\n\n\nPřed vznikem \"Hot 100\" \"Billboard\" publikoval několik hitparád každý týden. V roce 1958 byly vyprodukovány:\n"}
{"id": "461025", "url": "https://cs.wikipedia.org/wiki?curid=461025", "title": "Benoît David", "text": "Benoît David\n\nBenoît David (* 19. dubna 1966 Montreal) je kanadský progressive rockový zpěvák, v letech 2008 až 2012 člen skupiny Yes.\n\nDavid vystupoval se skupinou Mystery od 1999-2013, a objevil se na jejich albech \"Beneath the Veil of Winter's Face\" (2007), \"One Among the Living\" (2010) a \"The World is a Game\" (2012).\n\nV roce 2008 byl David ohlášen jako sólový zpěvák nové sestavy Yes kterou kromě něho tvořili Steve Howe, Chris Squire a Alan White a byli tak skupinou sestavenou pro turné toho roku. David zaujal baskytaristu skupiny Yes Chris Squirea během jeho práce se skupinou Close to the Edge a tak jím nahradil Jon Andersona, který se nemohl zúčastnit turné kvůli akutním problémům s dýcháním, které jej postihly začátkem toho roku. \n\nSquire vyjádřil naději, že se Anderson ke skupině Yes v budoucnu vrátí. S onemocněním Chrise Squirea se turné odložilo znovu a David se vrátil k práci se skupinami Mystery a Close to the Edge.\n\nDavid se znovu připojil k Yes společně s Oliverem Wakemanem na jejich společném letním turné 2009 se superskupinou Asia. V roce 2011 vydal s Yes album \"Fly from Here\". Na začátku roku 2012 ze skupiny kvůli respiračním potížím odešel.\n"}
{"id": "461027", "url": "https://cs.wikipedia.org/wiki?curid=461027", "title": "Bankocetle", "text": "Bankocetle\n\nBankocetle ( \"Bancozettel\") byly první papírové peníze používané na území Rakousko-Uherska v letech 1762—1811.\n\nJednalo se o tzv. státovky, nikoli bankovky. V Rakouko-Uhersku byly zavedeny na přelomu let 1761/1762 za vlády Marie Terezie. Z pověření vlády je emitovala Wiener Stadt Banco. Měly nucený oběh (některé platby státu musely být provedeny v nich) a soukromé subjekty nebyly povinny je přijímat (první 3 emise, další 3 již ano).\nBankocetle byly chráněny vodoznakem (vodotiskem).\n"}
{"id": "461029", "url": "https://cs.wikipedia.org/wiki?curid=461029", "title": "I Gotta Feeling", "text": "I Gotta Feeling\n\n\"I Gotta Feeling\" je electro-hopová/dance/house píseň od skupiny The Black Eyed Peas a jejich oficiální druhý singl z jejich pátého studiového alba \"The E.N.D.\". Píseň byla produkována francouzským house DJem Davidem Guettou, který si v klipu zahrál cameo roli (v době 2:20, hned vedle Kid Cudiho). „I Gotta Feeling“ debutovalo na příčce #1 v Billboard Hot 100 hitparádě společně s „Boom Boom Pow“ v týdnu 27. června, 2009. Oba songy okupují \"Billboard\" Hot 100 hned ve dvou #1 příčkách. RIANZ (Recording Industry Association of New Zeland) udělilo I Gotta Feeling „platinovou desku“.\n\nPíseň napsali William Adams, Allen Pineda, Jaime Gomez, Stacy Ferguson a David Guetta.\n"}
{"id": "461031", "url": "https://cs.wikipedia.org/wiki?curid=461031", "title": "Dany Heatley", "text": "Dany Heatley\n\nDaniel „Dany“ James Heatley (* 21. ledna 1981, Freiburg im Breisgau, Západní Německo) je bývalý kanadský hokejový útočník naposledy hrající v týmu Nürnberg Ice Tigers. V sezóně 2001–02 získal cenu pro nejlepšího nováčka NHL: Calder Memorial Trophy. Heatley reprezentoval Kanadu na šesti mistrovstvích světa, dvou olympijských hrách a na světovém poháru. Je nejlepším kanadským reprezentačním střelcem historie.\n\nHeatley se narodil v Německu Karin a Murray Heatleyovým v době, kdy jeho otec hrál tamější hokejovou ligu. Když Murray Heatley ukončil hráčskou kariéru, tak se rodina usadila v kanadském Calgary. Protože se Dany narodil v Německu a jeho matka je Němka, tak má dvojí – kanadské i německé – občanství. Na mezinárodních akcích reprezentoval Kanadu.\n\nHeatley hrál v nižší kanadské lize Alberta Midged Hockey League (AMHL) za Calgary Buffaloes. V sezoně 1997–98 se stal nejlepším střelcem ligy, za což získal Harry Allen Memorial Trophy. V té sezoně vedl Buffaloes k bronzové medaili v Air Canada Cupu, na kterém byl vyhlášen nejlepším střelcem a nejlepším hráčem turnaje.\n\nNásledně se Heatley rozhodl pro hraní univerzitního hokeje ve Spojených státech amerických. Než ovšem dosáhl vhodného věku, působil jednu sezónu (1998–99) v Alberta Junior Hockey League (AJHL) v týmu Calgary Canucks. Vstřelil 70 gólů a připsal si 126 bodů v 60 zápasech, díky čemuž byl vyhlášen nejlepším hráčem AJHL a kanadských juniorských lig.\n\nV následující sezóně nastartoval své dvouleté působení na Wisconsinské univerzitě, kde hrál za Wisconsin Badgers v lize Western Collegiate Hockey Association (WCHA). Jako nováček byl v roce 2000 jmenován do 1. All-Star týmu WCHA a 2. All-American týmu NCAA West a ve WCHA získal cenu pro nejlepšího nováčka roku. Po sezóně byl ve vstupním draftu 2000 draftován Atlantou Thrashers na 2. místě celkově, hned za brankářem Rickem DiPietrem. Po jeho druhé sezoně strávené ve WCHA (2000–01), ve které byl jmenován do 2. All-Star týmu WCHA a 1. All-American týmu NCAA West, se Heatley rozhodl zříci se dalších dvou let na univerzitě a rozhodl se pro pokračování v kariéře v lize National Hockey League v týmu Atlanta Thrashers.\n\nHeatley začínal v Atlantě v sezóně 2001–02, kterou vyhrál v bodování nováčků (67) v počtu asistencí nováčků (41) a byl druhý v počtu vstřelených gólů mezi nováčky (26) za spoluhráčem Iljou Kovalčukem. I díky těmto výkonům vyhrál Calder Memorial Trophy pro nejlepšího nováčka sezony NHL.\n\nV sezóně 2002–03 se už ukázal jako superhvězda NHL, když sezónu dokončil na devátém místě v kanadském bodování ligy. Připsal si 41 gólů a 89 kanadských bodů v 77 zápasech, což byl jeho nejlepší výsledek u Thrashers.\n\n29. září 2003 byl Heatley vážně zraněn při automobilové nehodě, poté co ztratil kontrolu nad svým vozem Ferrari 360. Automobil narazil do zdi, čímž došlo k rozpůlení vozidla a vypadnutí Heatleyho a jeho spolujezdce a spoluhráče Dana Snydera. Heatley utrpěl zlomeninu čelisti, lehký otřes mozku, pohmoždění plic, pohmoždění ledvin a přetrhl si tři vazy v pravém koleni. Snyder byl kriticky zraněn s frakturou lebky a o šest dní později (5. října 2003) zemřel na sepsi. Heatley byl podezřelý ze zabití při autonehodě. Nakonec mu byla přiznána vina druhého stupně za zabití vozidlem. Před autonehodou jel příliš rychle a přiznal se, že před jízdou pil alkohol, ale v krvi mu bylo naměřeno menší promile alkoholu, než byl zákonný limit. Nakonec byl odsouzen na tři roky podmíněně s tím, že soud Heatleymu zakázal jízdu ve vozech, které budou mít více než šest válců a nesmí jezdit více než 112 km/h. Heatley se vyhnul vězení díky tomu, že byla uzavřena soudní dohoda a díky tomu, že se rodina pozůstalých po Danu Snyderovi postavila za Heatleyho.\n\nKvůli zranění z autonehody začal hrát až v lednu 2004 a stihl pouhých 31 zápasů. Sezóna skončila zklamáním, když se tým nedostal do playoff a Heatley si připsal pouze 25 kanadských bodů. Před koncem sezóny jej rodina Snyderova a fanoušci podporovali. Státní zástupci i soudce se shodli, že by uvěznění Heatleyho k ničemu nebylo.\n\nV sezóně 2004–05 během výluky NHL hrál z počátku za švýcarský tým SC Bern v Nationallize A. Tam hrál vyrovnaně a byl velmi produktivní, když sbíral v průměru více než bod na zápas. V listopadu ho ovšem zabrzdilo zranění (zlomenina orbitální kosti), které vyžadovalo operaci, poté co byl zasažen pukem do levého oka. Výsledkem byla trvale rozšířená zornice. Sezónu dokončil v ruském hvězdně nabitém týmu AK Bars Kazaň hrajícím ruskou Superligu, kde hrál i se svým spoluhráčem z Atlanty a přítelem Iljou Kovalčukem.\n\nPřed koncem výluky Heatley zažádal vedení Thrashers o výměnu z Atlanty v naději, že odchodem nechá vzpomínky na automobilovou nehodu a její následky za sebou. Tím se stal neoblíbeným mezi fanoušky Thrashers. Zvláště otec Dana Snydera poznamenal, že Heatley dluží mnohé týmu Atlanta Thrashers, který jej podporoval během soudního procesu. 23. srpna 2005 byl vyměněn za slovenskou hvězdu Mariána Hossu a zkušeného obránce Grega de Vriese do Ottawy Senators, se kterou jako omezeně volný hráč podepsal smlouvu na 3 roky na 13,5 miliónů amerických dolarů. Hossa byl vyměněn po podpisu nové smlouvy generálním manažerem Johnem Muclerem, podle kterého byla jeho smlouva příliš vysoká.\n\nV prvním zápase za Ottawu Senators (5. října 2005) proti Torontu Maple Leafs hrál Heatley v útoku s Jasonem Spezzou a Brandonem Bochenskim. Ale když Senators hráli pětiminutové oslabení, tak v útoku místo Bochenskiho nastoupil Daniel Alfredsson, který hned vstřelil gól a tím vznikl nový útok médii nazývaný \"Pizza line\". Poté co NHL zavedla rozhodování zápasů v základní části nájezdy, tak první kdo vstřelil nájezd byl Daniel Alfredsson a druhý Dany Heatley, kteří skórovali proti brankáři Toronta – Edu Belfourovi. Jejich hokejky jsou díky tomu vystaveny v hokejové síni slávy v Torontu. Ten samý měsíc (29. října) Heatley vstřelil čtyři po sobě jdoucí góly v jednom zápase při vítězství 8:0 proti Torontu Maple Leafs, což je jeho osobní rekord.\n\nHeatley ve svém novém týmu zaznamenal skvělý start a bodoval v každém z jeho prvních 22 zápasů sezóny 2005–06, čímž překonal klubový rekord Mariána Hossy, který bodoval ve 13 po sobě jdoucích zápasech. Heatley skončil sezónu s 50 brankami a 103 body na 4. místě v lize. Heatley jako první v historii týmu vstřelil 50 gólů a překonal rekord Mariána Hossy, který vstřelil 45 gólů v sezóně 2002–03. Heatley také vytvořil rekord se 103 kanadskými body společně s Danielem Alfredssonem a překonali tak týmový rekord 94 bodů Alexeje Jašina ze sezóny 1998–99.\n\nS pročištěným a omlazeným útokem Ottawa vyhrála Východní konferenci a skončila druhá v NHL. Do playoff šli s velkými ambicemi, ale skončili už ve druhém kole, ze kterého vypadli s Buffalem Sabres. Heatley zaznamenal v 10 zápasech 12 bodů. Na konci sezóny byl vybrán do 2. All-Star týmu NHL.\n\nPo slabém startu v sezóně 2006–07 nakonec zaznamenal Heatley opět 50 gólů a skončil v této statistice na druhém místě za Vincentem Lecavalierem. V bodování skončil na pátém místě ligy se 105 body. Heatley byl prvním hráčem s dvěma padesátigólovými sezónami po sobě od sezóny 1999–00, kdy se to povedlo Pavlu Buremu. 105 body překonal svůj a Alfredssonův týmový rekord z předchozí sezóny. Svým výkonem si vysloužil jmenování do 1. All-Star týmu NHL.\n\nHeatley se Senators pokračovali ve skvělých výkonech ze základní části i v playoff, ve kterém se dostali až do finále Stanley Cupu, kde ale prohráli 1-4 na zápasy s Anaheimem Ducks. V playoff se projevila síla útoku \"Pizza line\", když Heatley, Spezza a Alfredsson vévodili kanadskému bodování shodně s 22 kanadskými body.\n\nPřed sezónou 2007–08 Heatley prodloužil s Ottawou Senators smlouvu o 6 let na 45 miliónů amerických dolarů. Od výměny hrál Heatley ve 208 zápasech v řadě až do 12. ledna 2008, kdy si při kolizi s Dallasem Drakem vykloubil rameno v zápase s Detroitem Red Wings. Toto zranění pro něj znamenalo vynechání 11 zápasů. Sezónu dokončil se 41 góly, 41 asistencemi a 82 body v 71 zápasech.\n\nKromě zranění Heatleyho sužovala zranění i ostatní hvězdy Ottawy během celé sezóny. Senators skončili na sedmém místě ve východní konferenci. V playoff prohráli v prvním kole s Pittsburghem Penguins ve všech čtyřech zápasech a vypadli. Heatley si připsal pouze jeden bod.\n\nHeatley byl společně s Chrisem Phillipsem 3. října 2008 jmenován asistentem kapitána Daniela Alfredssona. V sezóně 2008–09 se Heatleymu přestalo dařit v produktivitě a přestalo se dařit celému útoku. Senators skončili na 11. místě v konferenci, což znamenalo, že se nedostali do playoff.\n\nPo sezóně s jeho nejhorší produktivitou (vyjma sezóny 2003–04, ve které sehrál pouze 31 zápasů) Heatley oznámil pro TSN (The Sports Network), že 9. června 2009 podal žádost o svou výměnu k vedení Ottawy Senators přesto, že uběhl teprve rok od doby, kdy podepsal prodloužení smlouvy o 6 let. Pro Heatleyho se stalo důvodem k žádosti to, že se stal nespokojený se svou rolí v týmu Ottawy na konci sezóny a to zejména poté, co tým začal trénovat nový trenér Cory Clouston. Heatley byl nešťastný z jeho snížení času na ledě a z přeřazení z první do druhé přesilovkové formace. Tyto změny byly diskutovány na schůzce po ukončení sezóny. V rozhovoru s novináři řekl generální manažer Ottawy Senators Bryan Murray, že byl z této žádosti „šokován a zklamán“. Kromě toho uvedl, že trenér Clouston byl zklamán Heatleyho výroky. Heatley se v Ottawě stal velmi neoblíbeným.\n\nHeatleho výměna byla ztížena, protože jeho smlouva, která musí být plněna i novým týmem, zaručovala plat 7,6 miliónů amerických dolarů za sezónu a některé týmy už dosahovaly platového stropu. 30. června byla navržena dohoda s Edmontonem Oilers, ve které by byl vyměněn za Andrewa Cogliana, Dustina Pennera a Ladislava Šmída. Heatley se ale v této výměně odmítl vzdál doložky o nevyměnitelnosti, kterou měl ve smlouvě. Tímto si znepřátelil fanoušky i vedení, jak Ottawy, tak i Edmontonu. Zástupce komisionáře NHL Bill Daly navrhl týmu, aby podal stížnost, díky které měl Heatley v následující sezoně plat 4 milióny amerických dolarů. Tím si ulehčili situaci.\n\n12. září 2009 byl vyměněn spolu s výběrem v pátém kole draftu 2010 do San Jose Sharks za Milana Michálka, Jonathana Cheechooa a výběr v druhém kole draftu 2010.\n\nV prvním zápase před domácím publikem (2009–10) v San José proti Columbusu Blue Jackets dal Heatley hattrick a sezonu začal skvěle, když si v první 4 zápasech připsal 9 bodů za 4 góly a 5 asistencí. 20. listopadu při vítězství nad Philadelphií Flyers zaznamenal druhý hattrick, poté co mu na všechny jeho góly nahrával jeho spoluhráč Joe Thornton. V playoff San Jose vypadli až ve finále konference s Chicagem Blackhawks, když rozhodující gól celé série padl v oslabení, které zavinil Heatley. Nicméně trenér Todd McLellan poukázal na to, že Heatley hrál celé playoff s natrženým tříslem.\n\nV následující sezóně se Heatley dostal na svá nejhorší čísla v kariéře, když si v 80 zápasech připsal 26 gólů a 64 bodů v 80 zápasech.\n\n3. července 2011 byl Heatley vyměněn do Minnesoty Wild za útočníka Martina Havláta. V Minnesotě se sešel s Devinem Setoguchim, se kterým již dříve hrál. 9. února 2012 vstřelil nejrychlejší gól v historii týmu Wild. Stalo se tak 13 sekund po začátku utkání s Vancouverem Canucks. V sezóně 2012/13 si při šarvátce s Marcem-Edouardem Vlasicem vykloubil rameno a sezóna tak pro něj skončila po 36 utkáních už tak zkrácené sezóny.\n\nV sezóně 2013/14 se Heatlyho forma rapidně propadla. Ke konci sezóny se poprvé v kariéře stal náhradníkem a poté hrál ve čtvrtém útoku.\n\nHeatley reprezentoval Kanadu na dvou juniorských šampionátech během své dvouleté kariéry na Wisconsinské univerzitě. Poprvé v roce 2000, kdy vyhráli bronz a v zápase o 3. místo rozhodl Heatley vítěznou trefou. V roce 2001 vyhráli také bronz. Heatley si připsal 3 góly a 5 bodů.\n\nHeatley zažil svůj debut v seniorské reprezentaci Kanady na mistrovství světa v roce 2002 po jeho premiérové sezóně v Atlantě Thrashers. Za Kanadu zaznamenal 4 body, ale byli vyřazeni ve čtvrtfinále se Slovenskem. Následující rok dovedl Kanadu svojí produktivitou (7 gólů a 10 bodů) ke zlaté medaili na mistrovství světa 2003 ve Finsku. Poté, co se s Atlantou opět nedostal do playoff, hrál i na mistrovství světa 2004 v České republice. Heatley vévodil statistikám s 11 kanadskými body a vyhrál svoji druhou cenu pro nejlepšího hráče šampionátu. Kanada vyhrála podruhé za sebou zlatou medaili, když porazila Švédsko 5-3 ve finále.\n\nO pár měsíců později hrál s Kanadou na světovém poháru 2004 a ve finále se dvěma asistencemi podílel na vítězství nad Finskem.\n\nNa mistrovství světa v roce 2005 v Rakousku hrál na svém čtvrtém šampionátu v řadě. Při výluce NHL, kdy se šampionátu mohli zúčastnit i všichni hráči NHL, ale Kanada podlehla ve finále České republice.\n\n21. prosince 2005 byl Heatley nominován na soupisku Kanady pro jeho první zimní olympijské hry 2006 v Turíně. Kanada obhajovala zlato, zde ale vypadla už ve čtvrtfinále s Ruskem.\n\nPo tříleté absenci hrál opět na mistrovství světa 2008, kde hrál za Kanadu společně se spoluhráčem z Ottawy Jasonem Spezzou. Heatley ukončil šampionát se ziskem 12 gólů a 8 asistencí v 9 zápasech. Kanada byla ve finále poražena Ruskem v prodloužení. Heatley byl vyhlášen nejlepším hráčem šampionátu, nejlepším útočníkem a byl nominován do All-Star týmu turnaje.\n\n30. prosince 2009 byl Heatley nominován na zimní olympijské hry 2010 ve Vancouveru. Kanada vyhrála ve finále nad USA a Heatley poprvé vyhrál zlatou olympijskou medaili.\n\nHeatley byl vybrán jako tvář počítačové hry NHL 04 od EA Sports. Nicméně byl v důsledku autonehody a jejích následků nakonec tváří tohoto ročníku videohry Joe Sakic.\n\nHeatley podepsal smlouvu o exkluzivitě s výrobcem sportovního vybavení firmou Easton.\n\n\n\n\n"}
{"id": "461041", "url": "https://cs.wikipedia.org/wiki?curid=461041", "title": "Seznam obcí v departementu Horní Savojsko", "text": "Seznam obcí v departementu Horní Savojsko\n\nToto je seznam obcí v departementu Horní Savojsko ve Francii, jichž je celkem 294:\n"}
{"id": "461045", "url": "https://cs.wikipedia.org/wiki?curid=461045", "title": "Bibb Latané", "text": "Bibb Latané\n\nBibb Latané (* 19. července 1937) je americký sociální psycholog. K jeho nejvýznamnějším objevům patří efekt přihlížejícího a teorie sociálního vlivu. Zkoumal také sociální lenivost. \n\nLatané získal titul bakaláře na Yaleově univerzitě v roce 1958, Ph.D. na University of Michigan v roce 1963. Byl učitelem na Columbia University, Ohio State University, Florida Atlantic University a později University of North Carolina at Chapel Hill, kde v současné době působí jako ředitel Centra pro vědu o člověku (\"Center for Human Science\"), které také založil.\n"}
{"id": "461065", "url": "https://cs.wikipedia.org/wiki?curid=461065", "title": "Radio Blaník", "text": "Radio Blaník\n\nRádio Blaník je česká rozhlasová stanice, která kromě pravidelných krátkých zpráv vysílá směs hudby středního proudu jak zahraničních, tak českých interpretů.\n\nStanice začala vysílat v červnu 1999 jako lokální středočeská rozhlasová stanice, která nahradila původní Radio VOX. Během krátké doby získalo její vysílání mezi posluchači velkou oblibu. Stanice postupně rozšířila síť pozemních vysílačů a v současné době pokrývá prakticky celé území Čech s výjimkou východních Čech, kde ji zprvu přesně kopírovalo a nyní s ní spolupracuje Radio OK, které od 1. července 2010 zaniklo a stalo se součástí Blaníku podobně jako před lety Rádio Vranov ve Znojmě. nebo Rádio TEP v Teplicích. Její signál je možné zachytit také v části jižní Moravy kolem Třebíče a Znojma. Patří mezi nejposlouchanější regionální rádia.\n\nRadio Blaník vysílá na těchto frekvencích\n\nStřední a Jižní Čechy\nPraha\nJižní Čechy\nZápadní Čechy\nSeverní Čechy\nVýchodní Čechy\nJižní Morava\nValašsko\n\n"}
{"id": "461066", "url": "https://cs.wikipedia.org/wiki?curid=461066", "title": "Fotokatalýza", "text": "Fotokatalýza\n\nFotokatalýza je proces chemického rozkladu látek za přítomnosti fotokatalyzátoru a světelného záření. Principiálně vychází z fotolýzy, přirozeného rozkladu některých látek působením světla, urychlené přítomností fotokatalyzátoru. Je-li materiál s fotokatalytickými vlastnostmi vystaven světelnému záření vhodné vlnové délky, aktivuje se jeho povrch a spustí se charakteristická reakce. Primárně vzniklý volný pár elektron-díra a hydroxylové radikály sekundárně vznikající kontaktem excitované molekuly fotokatalyzátoru a vodní páry rozkládají přítomné organické a anorganické substance. Mezi látky rozložitelné fotokatalýzou patří např. oxidy dusíku (NO), oxidy síry (SO), oxid uhelnatý (CO), ozón (O), čpavek (NH), sirovodík (HS), chlorované uhlovodíky (např. CHCl, CHCl, CCl, CHCl, CCl), dioxiny, chlorbenzen, chlorfenol, jednoduché uhlovodíky (např. CHOH, CHOH, CHCOOH, CH, CH, CH, CH, CH), aromatické uhlovodíky (benzen, fenol, toluen, etylbenzen, o-xylen), pesticidy (Tradimefon, Primicarb, Asulam, Diazinon, MPMC, atrazin) a také bakterie, viry, houby nebo částice mikroprachu. Konečným produktem pak bývají běžné a stabilní sloučeniny. Konkrétní průmyslové aplikace principu fotokatalýzy se mohou lišit především druhem katalyzátoru. Nejčastěji je používán nanokrystalický oxid titaničitý TiO, který je aktivován UV-A zářením.\n\nVyužití fotokatalýzy se dělí na dvě základní oblasti:\n\nObě uvedené oblasti použití spolu velmi úzce souvisí – jedná s vlastně jen o dva poněkud odlišné důsledky totožné reakce. V případě samočištění je ale důraz kladen na rozklad pevných látek ulpělých na povrchu materiálu, zatímco v případě čištění okolního média je určující schopnost aktivovaného materiálu rozkládat konkrétní látku v blízkosti povrchu považovanou za nežádoucí.\n"}
{"id": "461071", "url": "https://cs.wikipedia.org/wiki?curid=461071", "title": "Matthias Müller", "text": "Matthias Müller\n\nMatthias Müller (* 12. září 1982, Švýcarsko) je švýcarský reprezentant v orientačním běhu, jenž v současnosti žije ve švýcarském Winterthuru. Jeho největším úspěchem je mistrovský titul ze sprintu na Mistrovství světa v roce 2010 v Trondheimu. V současnosti běhá za švédský klub Södertälje-Nykvarn a za švýcarský klub Bussola OK, za který startuje ve Skandinávii.\n\n"}
{"id": "461081", "url": "https://cs.wikipedia.org/wiki?curid=461081", "title": "Prvoideál", "text": "Prvoideál\n\nPrvoideál je matematický pojem s více různými významy:\n"}
{"id": "461085", "url": "https://cs.wikipedia.org/wiki?curid=461085", "title": "Elise Egsethová", "text": "Elise Egsethová\n\nElise Egsethová (* 12. květen 1985) je norská reprezentantka v orientačním běhu, jež v současnosti žije v Trondheimu. Jejím největším úspěchem je zlatá medaile ze štafetového závodu na Mistrovství světa juniorů v orientačním běhu z roku 2005. V současnosti běhá za norský klub Wing OK.\n\n"}
{"id": "461096", "url": "https://cs.wikipedia.org/wiki?curid=461096", "title": "Olav Lundanes", "text": "Olav Lundanes\n\nOlav Lundanes (* 11. listopadu 1987, Ålesund) je norský reprezentant v orientačním běhu, jenž v současnosti žije v Haldenu. Jeho největším úspěchem je titul Mistra světa z Mistrovství světa 2010 v norském Trondheimu a v roce 2012 ve švýcarském Lausanne. V současnosti běhá za norský klub Halden SK.\n\n"}
{"id": "461097", "url": "https://cs.wikipedia.org/wiki?curid=461097", "title": "Sójová omáčka", "text": "Sójová omáčka\n\nSójová omáčka (čínsky: 醬油 – \"ťiang jou\"; japonsky: 醤油 – \"šóju\"; hovorově sojovka) je řídká tmavě hnědá slaná omáčka ze sójových bobů, fermentovaných pomocí plísní \"Aspergillus oryzae\" a \"Aspergillus soyae\" spolu s vodou a soli.\n\nPochází z Číny, kde se jako dochucovadlo používala více než 2500 let, a je typická pro asijskou kuchyni, v poslední době se ale čím dál více užívá i v západní kuchyni. Většinou se vyrábí průmyslově a pro použití v domácnostech kupuje hotová.\n\nObsahuje velké množství antioxidantů a může být proto zdraví prospěšná jako prevence proti kardiovaskulárním chorobám. V některých průmyslově vyráběných omáčkách se ale mohou objevit alergenní plísně a někdy i karcinogenní látky.\n\n"}
{"id": "461103", "url": "https://cs.wikipedia.org/wiki?curid=461103", "title": "Megumi Hajašibara", "text": "Megumi Hajašibara\n\nMegumi Hajašibara ( , \"Hajašibara Megumi\", ang. \"Hayashibara Megumi\") (30. března 1967) je japonská dabérka, J-POP zpěvačka, rozhlasová osobnost, zdravotní sestřička a textařka z Tokia. Má řadu přezdívek, jako \"Megu-san\", \"Megu-nee\", \"Bara-san\", \"Kakka\" či \"Daijin\". \n\nJejí nejznámější role jsou Ranma Saotome (\"Ranma ½\"), Rei Ayanami (\"Neon Genesis Evangelion\"), Faye Valentine (\"Kovboj Bebop\"), Lina Inverse (\"Lina - Postrach banditů\"), Ai Haibara (\"Detektiv Conan\"), Musashi/Jessie od Rakeťáků (\"Pokémon\") a Anna Kyoyama (\"Král šamanů\").\n\n\n"}
{"id": "461104", "url": "https://cs.wikipedia.org/wiki?curid=461104", "title": "Bitva o Čching-tao", "text": "Bitva o Čching-tao\n\nBitva o Čching-tao byla jednou z bitev první světové války, ve které ozbrojené síly Německého císařství a Rakouska-Uherska neúspěšně bránily Německem kontrolovaný přístav Čching-tao proti silám Japonského císařství a Velké Británie.\n\nPřístav Čching-tao, ležící na Šan-tungském poloostrově u zátoky Ťiau-čou v Číně, byl hlavní německou námořní základnou v německých koloniích na Dálném Východě. V době vypuknutí války byl základnou německé Východoasijské eskadry křižníků Maximiliana von Spee, která ale přístav v červnu 1914 opustila a nakonec byla zničena v bitvě u Falklandských ostrovů. Po vypuknutí první světové války začaly síly Dohody obsazovat německé kolonie, dobře opevněný přístav Čching-tao však zpočátku nemohly ohrozit. Situace se změnila až po vstupu Japonska do války dne 23. srpna 1914. Dne 27. srpna zahájilo Japonské císařské námořnictvo blokádu přístavu a ve dnech 2.–5. září 1914 se na Šan-tungském poloostrově vylodila japonská vojska, která pevnost postupně obklíčila.\n\nPřístav Čching-tao chránilo od moře 21 těžkých a středních děl, ze souše 68 těžkých a středních děl a 61 lehkých děl. Obránci měli k dispozici přibližně 4500 mužů, kterým velel německý námořní kapitán Alfred Meyer-Waldeck.\n\nNěmecké námořnictvo mělo v přístavu jen slabé síly. Dělový člun \"Cormoran\", dělové čluny třídy \"Iltis\" – SMS \"Iltis\", SMS \"Jaguar\", SMS \"Tiger\" a SMS \"Luchs\", torpédoborce \"S 90\", \"Taku\" a minonosku \"Lauting\" (říční dělové čluny \"Vaterland\", \"Otter\" a dělový člun \"Tsingtau\" operovaly mimo přístav a byly internovány tehdy neutrální Čínou). Některé z lodí ale nebyly bojeschopné – například posádky lodí \"Iltis\", \"Cormoran\", \"Tiger\" a \"Luchs\" přešly na jejich děly nově vyzbrojené pomocné křižníky SMS \"Cormoran II\" a SMS \"Prinz Eitel Friedrich\", které přístav opustily, aby se zapojily do křižníkové války proti Dohodě.\n\nDo obrany Čching-taa se zapojil také chráněný křižník Rakousko-uherského námořnictva SMS \"Kaiserin Elisabeth\", jediná rakousko-uherská válečná loď operující v té době na Dálném Východě. Výzbroj křižníku byla částečně demontována pro použití na souši, taktéž posádka byla rozdělena a část obsluhovala zbylá děla při podpoře pozemních jednotek, zatímco ostatní bojovali přímo na souši. Do samotné bitvy se výrazněji zapojily pouze \"Kaiserin Elisabeth\", \"Jaguar\", \"S 90\" a \"Lauting\".\n\nNěmecká minonoska \"Lauting\" na počátku války zaminovala vody okolo přístavu. Torpédoborec \"S 90\" se 22. srpna střetl s britským torpédoborcem \"Kennet\" a svou střelbou ho zahnal na ústup (podíl na tom měly i pobřežní baterie). Následujícího dne byla minonoska \"Lauting\" poškozena minou.\n\nNámořní blokáda přístavu začala dne 27. srpna, přičemž slabost německých a rakousko-uherských lodí umožnila jejich protivníku nasazení množství starších jednotek. Japonské eskadře velel Sadakiči Kato. Jejím jádrem bylo pět starých původně ruských bitevních lodí, ukořistěných Japonskem za rusko-japonské války. Royal Navy k blokádě přispělo pouze predreadnoughtem HMS \"Triumph\" a torpédoborci HMS \"Usk\" a HMS \"Kennet\".\n\nČást německých lodí byla na počátku bitvy zničena a jejich výzbroj a posádky byly přesunuty na souš. Dne 28. září byly zničeny lodi \"Luchs\", \"Iltis\", \"Cormoran\", \"Lauting\" a \"Taku\".\n\nPo vylodění japonských vojsk začalo obléhání přístavu, přičemž japonské pozice ostřelovaly lodě obránců. Hlavní síly japonské císařské armády o 23 000 mužích při obléhání doplňoval menší britských kontingent o 1500 mužích, kterému velel Nathaniel Walter Barnardiston. Samotné Čching-tao naopak celkem dvanáctkrát ostřelovaly nepoměrně silnější japonské a anglické lodě, aniž by však výrazněji narušily německou obranu. Pobřežní baterie naopak poškodily bitevní loď \"Triumph\", která odplula k opravám. Do útoků proti přístavu se zapojily také letouny z japonského nosiče hydroplánů \"Wakamija Maru\".\n\nTorpédoborec \"S 90\" se jako jediná loď pokusil z přístavu uniknout do internace v Číně. Vyplul 17. října 1914 a ještě té noci narazil na japonský svaz, tvořený starým chráněným křižníkem \"Takačihó\" a dělovým člunem \"Saga\". Velitel lodi Brunner na japonské lodě zaútočil a třemi torpédy zasáhl \"Takačihó\", který se potopil s celou posádkou 271 mužů. Následujícího dne \"S 90\" dosáhl čínských břehů, kde ho vlastní posádka potopila a nechala se internovat.\n\nMezitím se situace Čching-taa, bráněného proti mnohem početnějším japonsko-anglickým silám, postupně zhoršovala. Jako poslední obránci potopili 31. října dělový člun \"Tiger\", 2. listopadu křižník \"Kaiserin Elisabeth\" a 7. listopadu dělový člun \"Jaguar\". Celý přístav kapituloval dne 7. listopadu 1914.\n\nObránci měli ztráty 199 mrtvých a 293 raněných. Dalších asi 3600 mužů padlo do zajetí a zbytek války strávilo v zajateckých táborech v Japonsku. Zajatí němečtí vojáci se zpět do Německa vrátili až v roce 1920 na palubě lodi \"Hofuku Maru\". Japonská císařská armáda oficiálně přiznala ztrátu 415 zabitých a přibližně 1500 raněných. Britové měli 16 mrtvých a 67 raněných. Obránci ztratili všechny válečné lodě, zatímco Japonci přišli o křižník \"Takačihó\", torpédoborec \"Širotae\", torpédový člun a dvě minolovky (ztráty na palubách japonských lodí činily přibližně 300 mrtvých a 100 raněných).\n\n\n"}
{"id": "461108", "url": "https://cs.wikipedia.org/wiki?curid=461108", "title": "Impuls", "text": "Impuls\n\nImpuls nebo impulz (z lat. \"impellere\", udeřit, narazit, podnítit) znamená náraz či podnět, náhlou a rychlou (skokovou) změnu vnějších podmínek či vlastností, která vyvolá (indukuje) nějakou další změnu. V informatice je obvykle nosičem signálu. V přeneseném významu znamená popud, podnět, inspiraci. \n\n\n\n\n\n"}
{"id": "461110", "url": "https://cs.wikipedia.org/wiki?curid=461110", "title": "Seijú", "text": "Seijú\n\nSeijú (声優, \"seiyū\" či \"seiyuu\") je japonský hlasový herec či dabér, který účinkuje v rádiových hrách, anime, počítačových hrách a/nebo dabuje zahraniční filmy.\n\nTermín \"seijú\" se většinou používá na domácí produkci anime a animovaný film tvořený v Japonsku.\n\nSeijú jsou v Japonsku velice populární například Megumi Hajašibara, Kikuko Inoue, Aja Hirano, Aja Hisakawa či Rie Kugimija. Tyto osobnosti také mají své mezinárodní fankluby.\n\n"}
{"id": "461117", "url": "https://cs.wikipedia.org/wiki?curid=461117", "title": "Hrad Hikone", "text": "Hrad Hikone\n\nHrad Hikone (: 彦根城, \"Hikone-džó\") se nachází ve městě Hikone, v prefektuře Šiga v Japonsku. Historie tohoto hradu z období Edo se datuje do roku 1603, kdy Naokacu Ii, syn zemřelého daimjó Naomasy Ii, nařídil jeho výstavbu. Stavba byla dokončena v roce 1622. Hradní věž ale pochází už z roku 1575, kdy byla postavena jako součást hradu Ócu. Při stavbě nového hradu v Hikone byla rozebrána a přesunuta na své současné místo. \nZ finančních a časových důvodů pocházely i některé další části z již existujících hradů v okolí, a to ze Sawajamy, Odani a Kannondži.\n\nKdyž v roce 1868 začalo období Meidži, bylo nařízeno rozebrání mnoha hradů a pouze požadavek samotného císaře, který projížděl oblastí, umožnil, aby zůstal hrad Hikone zachovaný. Dnes se jedná o pozůstatky jednoho z nejstarších původních hradů v Japonsku. V roce 1952 byl hrad Hikone prohlášen ministerstvem školství, vědy, sportu a kultury za národní poklad.\n\n"}
{"id": "461119", "url": "https://cs.wikipedia.org/wiki?curid=461119", "title": "Nobujuki Hijama", "text": "Nobujuki Hijama\n\nNobujuki Hijama (檜山 修之, \"Hijama Nobujuki\", \"Hiyama Nobuyuki\") se narodil 25. srpna, 1967. Nobujuki je populární japonský seijú, který se narodil v Hirošimě. V současnosti je člen Arts Vision.\n\n\n"}
{"id": "461125", "url": "https://cs.wikipedia.org/wiki?curid=461125", "title": "Megumi Ogata", "text": "Megumi Ogata\n\nMegumi Ogata ( , \"Ogata Megumi\") (6. června, 1965 v Tokiu) je J-popová zpěvačka a hlasová herečka. Jako zpěvačka působí pod pseudonymem em:óu. Chodila na univerzitu Tókai, ale odešla z ní kvůli nedostatku zájmu. V roce 2004 se podruhé vdala. Megumi měří 168 cm a má krevní skupinu B.\n\nVýznamné role jsou zvýrazněny.\n"}
{"id": "461130", "url": "https://cs.wikipedia.org/wiki?curid=461130", "title": "Cordulia", "text": "Cordulia\n\nCordulia je rod vážek z čeledi lesklicovitých. Česky je rod pojmenovaný lesklice, stejně jako rody \"Antipodochlora\", \"Epitheca\", \"Oxygastra\" a \"Somatochlora \". Na celém světě existují 3 druhy tohoto rodu. V Česku se vyskytuje jen jeden druh, lesklice měděná.\n\nSeznam podle\n\n\n"}
{"id": "461139", "url": "https://cs.wikipedia.org/wiki?curid=461139", "title": "Šúkan šónen Jump", "text": "Šúkan šónen Jump\n\nŠúkan šónen Jump ( 週刊少年ジャンプ, \"Šúkan šónen Džanpu\", populární také pod anglickým názvem \"Weekly Shōnen Jump\") je japonský manga časopis, jenž vychází jednou týdně. Cílovou skupinou čtenářů jsou především chlapci (odtud také název; \"šónen\" (少年) znamená „mladý muž”). Jde o jeden z nejdéle vydávaných japonských manga časopisů, jehož první číslo bylo vydáno 2. července 1968. Časopis vydává nakladatelství Šúeiša.\n\nMezi nejúspěšnější mangy vydávané v tomto časopisu patří například \"Dragon Ball\", \"One Piece\", \"Ruróni Kenšin\", \"Bleach\", \"Naruto\", \"Hunter × Hunter\", \"Slam Dunk\", \"Jú jú hakušo\", \"Yu-Gi-Oh!\", \"Král šamanů\" nebo \"Dr. Slump\".\n\nV USA a Kanadě vydává společnost Viz Media časopis inspirovaný Šúkan šónen Jumpem, a to \"Shonen Jump\". Mangy z týdeníku \"Šúkan šónen Jump\" byly představeny i v Jižní Koreji, Hongkongu, Thajsku, Tchaj-wanu a také v Německu (pod názvem \"BANZAI!\").\n\n"}
{"id": "461146", "url": "https://cs.wikipedia.org/wiki?curid=461146", "title": "Epitheca", "text": "Epitheca\n\nEpitheca je rod vážek z čeledi lesklicovitých. Česky je rod pojmenovaný lesklice, stejně jako rody \"Antipodochlora\", \"Cordulia\", \"Oxygastra\" a \"Somatochlora \". Na celém světě existuje asi 12 druhů tohoto rodu. V Česku se vyskytuje jen jeden druh, vzácná lesklice velká.\n\nSeznam podle\n\n\n"}
{"id": "461148", "url": "https://cs.wikipedia.org/wiki?curid=461148", "title": "Funkin' for Jamaica", "text": "Funkin' for Jamaica\n\n'Funkin' For Jamaica je disco/funk/jazzový singl amerického jazzového trumpetisty Toma Browna. Singl je z jeho druhého alba, \"Love Approach\". Vokálně se na písni podílela i zpěvačka Tonni Smithová. Song se dostal na #1 příčku Billboard R&B hitparády a zůstal tam po dobu jednoho měsíce. \"Funkin' for Jamaica\" se také dostalo na příčku #9 v Billboard Dance hitparádě a do Top 10 britské hitparády.\n\nV roce 2001 zpěvačka Mariah Carey tento song nasamplovala do své písně \"Don't Stop (Funkin' 4 Jamaica)\" pro soundtrack filmu \"Glitter\"..\n"}
{"id": "461154", "url": "https://cs.wikipedia.org/wiki?curid=461154", "title": "Maurizio De Jorio", "text": "Maurizio De Jorio\n\nMaurizio De Jorio (narozen 1967) je italský zpěvák stylu eurobeat a italo disco, bývalý člen Delta labelu, jehož popularita vrcholila v 90. letech 20. století. Maurizio De Jorio je známý i jako \"Max Coveri\" (tento pseudonym ale používali i jiní zpěváci), \"D. Essex\", \"Morris\", \"Tokyo Future\", \"7th Heaven\", \"Marko Polo\" či \"Niko\".\n\n"}
{"id": "461156", "url": "https://cs.wikipedia.org/wiki?curid=461156", "title": "ERS Railways", "text": "ERS Railways\n\nERS Railways B.V. (VKM: ERS) je železniční dopravce a operátor kombinované dopravy působící v Evropě. Zabývá se především přepravou kontejnerů po železnici a návaznými službami (např. provozování kontejnerových terminálů). Vlastníkem společnosti je rejdař Maersk Line. Sídlem vedení společnosti je Rotterdam, lokální kanceláře pak má společnost v Hamburgu, Mělníku, Warszawě a Göteborgu.\n\nSpolečnost European Rail Shuttle B.V. byla založena v roce 1994 a jejími tehdejšími vlastníky byli rejdaři Royal Nedlloyd, Sealand Service a P&O Containers. Provoz byl zahájen pravidelnými kontejnerovými vlaky mezi přístavem Rotterdam a vnitrozemskými terminály v Germersheimu a Melzu (u Milána). Od dubna 2000 byly vlastníkem firmy Maersk Sealand and P&O Nedlloyd. V roce 2001 byla založena 100% dceřiná společnost ERS Railways B.V., jejímž úkolem bylo provozování vlaků pro mateřskou firmu European Rail Shuttle B.V.\n\nOd roku 2006 pak mají obě společnosti jediného vlastníka – rejdaře Maersk Line ze skupiny A.P. Moller - Maersk Group.\n\nK 1. lednu 2008 byly obě společnosti (European Rail Shuttle B.V. a ERS Railways B.V.) sloučeny do jedné firmy používající název ERS Railways B.V.\n\nERS Railways provozuje pravidelné kontejnerové vlaky v relacích:\n\nERS Railways provozuje své vlaky vlastními prostředky v Nizozemsku a Německu, v ostatních státech využívá služeb jiných dopravců. Pro vozbu svých vlaků v uvedených státech využívá motorové lokomotivy Class 66 (pronájem od společnosti Porterbrook) a elektrické lokomotivy řady 189 (Siemens ES 64 F4; pronájem od společnosti Mitsui Rail Capital Europe), pro posun pak využívá menší motorové lokomotivy.\n\nV Česku byla v roce 2003 založena dceřiná společnost ERS Railways s.r.o. se sídlem v Praze. Společnost pro svůj provoz využívá terminálu společnosti České přístavy v labském přístavu Mělník.\n\nDopravcem vlaků ERS na českém území byly České dráhy, resp. ČD Cargo (po svém založení od 1. prosince 2007), přepřah mezi lokomotivami ERS a ČD/ČDC probíhal ve stanici Pirna. Z důvodu rekonstrukce stanice Pirna probíhá od září 2008 přepřah ve stanici Bad Schandau, od ledna 2009 pak vozbu vlaků v relaci Rotterdam – Mělník převzal na českém území dopravce OKD, Doprava. V roce 2009 jezdí kontejnerové vlaky relace Rotterdam – Mělník šestkrát týdně, v roce 2008 přitom jezdilo v této relaci až 10 vlaků týdně. Na spoje z Rotterdamu pak z Mělníku navazují vlaky do terminálů v Kopřivnici, Bratislavě a Budapešti.\n\nV roce 2007 pak společnost realizovala přepravu dvou zkušebních kontejnerových vlaků mezi terminálem v čínském Šen-čenu a Pardubicemi (přes Mongolsko, Rusko, Bělorusko a Polsko). Vzdálenost 12 229 km urazily kontejnery po železnici za 17 dní, tj. asi o polovinu rychleji než klasickou cestou po moři.\n\n"}
{"id": "461163", "url": "https://cs.wikipedia.org/wiki?curid=461163", "title": "Somatochlora", "text": "Somatochlora\n\nSomatochlora je rod vážek z čeledi lesklicovitých. Česky je rod pojmenovaný lesklice, stejně jako rody \"Antipodochlora\", \"Cordulia\", \"Epitheca\" a \"Oxygastra\". Na celém světě existuje asi 42 druhů tohoto rodu. V Česku se vyskytují 4 druhy, lesklice horská, lesklice jižní, lesklice severská, lesklice skvrnitá a lesklice zelenavá. Kromě hojné lesklice zelenavé se u nás všechny ostatní vyskytují vzácně.\n\n"}
{"id": "461167", "url": "https://cs.wikipedia.org/wiki?curid=461167", "title": "Úcta", "text": "Úcta\n\nÚcta (od „ctíti“) znamená trvalý vztah ocenění druhého, který se projevuje dobrovolným sebeomezením v jednání vůči němu, zejména ohleduplností, zdvořilostí, podporou a případně i dary. Na rozdíl od soutěživého sebeprosazování, které zdůrazňuje vlastní kvality a možnosti, vztah úcty vyzvedá kvality druhého, kterého si váží. Klasickým výrazem úcty je například dávání přednosti („až po vás“), úklona, pozvání k jídlu nebo obdarování, tradiční povinnost úcty k hostům se vyjadřuje v pohostinnosti. Podobný význam má slovo respekt. Protikladem úcty je pohrdání, drzost, bezohlednost, ponižování. I když například podřízenost vyjadřují i některá společensky žijící zvířata, úcta je vztah čistě lidský. Může se projevovat vůči druhým lidem, zejména rodičům a starším, vůči institucím a symbolům nebo v náboženské oblasti vůči Bohu. Občanskou úctu vůči sobě rovným vyjadřuje slovo respekt, v náboženské řeči se užívá také slovo uctívání. Uctívání neživých věcí biblická náboženství odmítají a považují za modloslužbu.\n\nSlovo úcta (uctívat, uctivý) souvisí se slovy ctít, ctnost, čest, poctít a poctivý. Pochází ze staroslovanského „čisti“, brát ohled, pokládat (za něco), považovat (si), jako například v ruském \"učítyvať\". „Uctít“ návštěvu znamenalo dříve nabídnout hostům něco k jídlu a „ctít barvu“ znamená dodnes v kartách dodržovat, respektovat. Vztah úcty – velmi podobně jako představa cti – se v archaických společnostech projevuje nápadnými a jednoznačnými gesty, která často vyjadřují sebeomezení nebo dokonce sebeponížení: padnout před někým na zem, pokleknout, poklonit se. Už židovská Bible je sice vyhrazuje jedinému Bohu, přesto se po tisíciletí vyžadovala také před panovníkem a byla také soustavně zneužívána pro udržování moci.\n\nSpojení „vyžadovat úctu“ předpokládá právě vnější projevy, kdežto už v „osové době“ (Karl Jaspers) se úcta stává stále víc osobním, čili striktně dobrovolným a svobodným vztahem k osobnímu protějšku. Představa „vymáhané úcty“ nám dnes připadá z tohoto důvodu paradoxní, přesto se přinejmenším výslovné projevy neúcty (například vůči státním symbolům nebo soudu) dodnes stíhají. Také projevy úcty mezi sobě rovnými jsou méně nápadné: lehká úklona nebo smeknutí, vojenský pozdrav.\n\nI když se dnes z pochopitelných důvodů o úctě mnoho nemluví, zůstává jako respekt, ohled a osobní ocenění podstatnou složkou lidských vztahů, soukromých i veřejných. Především proto, že nejen nevyvolává konflikty, ale je přímo opakem soutěživého sebeprosazování, z něhož konflikty obvykle vznikají. Pro přiměřené posouzení významu úcty nestačí sledovat, \"komu\" se úcta prokazuje, ale je třeba všimnout si také toho, \"kdo\" je takovou svobodnou úctu schopen prokazovat. Ovšem bývají to lidé, kteří sami něco znamenají a dovedou, kteří si dovedou vážit lidí, kdežto „kdo nic neumí a ničím není, neváží si nejspíš nikoho“. Proto se schopnost prokazovat úctu pokládá za ctnost.\n\n„Etika úcty k životu zahrnuje tedy to, co lze označit jako lásku, oddanost, soucit, schopnost radovat se a usilovat spolu s druhými.“ (Albert Schweitzer)\n\n„Kdo už nedokáže obdivovat a ztrácet se v úctě, je duševně mrtev.“ (Albert Einstein)\n\nOd slova úcta pochází i dnes již pozapomenutý pozdrav má úcta (zkráceně též: \"maucta\") nebo uctivost (\"uctivost-služebníček\"), které slovně vyjadřují úctu k jinému člověku.\n\n\n"}
{"id": "461169", "url": "https://cs.wikipedia.org/wiki?curid=461169", "title": "T-buněčný receptor", "text": "T-buněčný receptor\n\nT-buněčný receptor (TCR, z anglického T-cell receptor) je molekula nacházející se na povrchu T-lymfocytů. Ve většině případů TCR rozpoznává antigenní peptidy prezentované na molekulách hlavního histokompatibilního komplexu (MHC). Signalizace přes TCR a s ním asociované molekuly (CD3 komplex, koreceptory) vede k aktivaci T-buňky a odpovědi na příslušný ligand.\n\nT-buněčný receptor svou strukturou připomíná Fab fragmenty imunoglobulinů.\nTCR je transmembránový heterodimer složený z řetězců α a β popřípadě γ a δ. Na každém řetězci lze rozlišit domény extracelulární (ta je největší), transmembránovou a intracelulární. Extracelulární část se nadále dělí na variabilní oblast (V), konstantní oblast (C) a stonkový segment. Variabilní oblast všech řetězců obsahuje tři hypervariabilní smyčky zvané CDR (Complemetarity Determining Regions). CDR oblasti jsou hlavními prostředníky interakce TCR s komplexem peptid:MHC (viz dále). Řetězec β navíc obsahuje čtvrtou hypervariabilní smyčku HV4.\n\nKonstantní domény obou řetězců spolu pravděpodobně interagují prostřednictvím uhlovodíkových zbytků z navázaných cukrů. Stonkový segment je charakteristický bohatým zastoupením cysteinových zbytků, díky nimž dochází ke vzniku disulfidických můstků mezi oběma řetězci heterodimeru.\n\nRozdíl ve struktuře mezi receptory αβ a γδ je v úhlu, který svírají podélné osy variabilní a konstantní oblasti. Zatímco u γδ TCR je tento úhel přibližně 111°, úhel u αβ TCR je větší: 147°. Je možné, že tento rozdíl se může podílet na rozdílném přenosu signálu do buňky a odlišné interakci s koreceptory.\n\nTCRα lokus leží na 14. chromozomu a obsahuje V (variable) a J (joining) genové segmenty (Vα, Jα). Lidské Vα obsahuje 70-80 segmentů, každému z nich předchází exon kódující vedoucí (Leader, L) sekvenci. L sekvence je po vstupu do endoplazmatického retikula (ER) odštípnuta.Za genovými segmenty kódující variabilní oblast leží shluk přibližně 60 segmentů kódujících Jα část. Konstantní část (Cα) je kódována jedním segmentem.\n\nTCRβ lokus leží na 7. chromozomu (u myši na 6. chromosomu) a je jinak organizován. Kromě Vβ a Jβ genových segmentů jsou součástí genu i segmenty kódující Dβ segmenty (diversity). Na chromozomu jsou genové segmenty uspořádány následovně: přibližně 52 funkčních Vβ segmentů je lokalizováno daleko od dvou separátních shluků (klastrů), z nichž každý obsahuje 1 Dβ, 6-7 Jβ a 1 Cβ.\n\nV případě řetězců α a β je CDR3 smyčka kódována segmenty D a J. Smyčky CDR1 a 2 segmentem V. CDR1 a CDR2 jsou méně variabilní, kontaktují méně variabilní oblast komplexu peptid:MHC, zatímco vysoce variabilní CDR3 oblast interaguje s unikátní peptidovou složkou TCR ligandu.\n\nTCRδ lokus leží mezi genovými segmenty Vα a Jα. Toto umístění způsobuje, že jakákoliv přestavba v α lokusu vede ke ztrátě δ lokusu. TCRδ lokus obsahuje genové segmenty V, D i J.\n\nTCRγ lokus leží na 7. chromozomu (u myši na 13. chromozomu). TCRγ lokus kóduje genové segmenty V a J. Počet jednotlivých typů genových segmentů v lokusech γ i δ se pohybuje v řádu jednotek (výjimkou je Vγ segment se 14 variantami). Odtud tedy pramení menší diverzita γδ TCR, která je však zvyšována adicí P- a N- nukleotidů.\n\nPřestavba TCR se odehrává v thymu (viz dále) a je homologní s přestavbou BCR/Ig. Celý proces je označován jako somatická rekombinace. Každý z TCR genových segmentů je ohraničen tzv. \"Recombination signal sequences\" (RSSs). RSSs jsou tvořeny heptamerem (CACAGTG), spacerem (o délce 12 nebo 23 páru bází) a nonamerem (ACAAAAACC). RSSs jsou rozeznávány stejnými enzymy jako RSSs ohraničující genové segmenty genů pro BCR/Ig. Při genových přestavbách je ve většině případů dodržováno pravidlo připojování 12 bp RSS k 23 bp RSS.\n\nDNA kroužky, které vzniknou při přestavbě TCR, jsou nazývány \"TCR excision circles\" (TRECs) a jsou využívány jako markery T-buněk, které čerstvě opustily thymus.\n\nPři přestavbě/sestřihu genových segmentů dochází k adici tzv. P- (vytvářejí palindromatickou sekvenci) a N- (non-template encoded) nukleotidů mezi úseky V, D a J. Za adici N-nukleotidů je odpovědná Terminální deoxynukleotidyl transferáza (TdT), která může na každém spoji přidat až 6 nukleotidů. Je odhadováno, že adicí P- a N-nukleotidů vzniká řádově 10 možných kombinací spojení.\n\nPři přestavbě β řetězce se uplatňuje mechanismus zvaný alelická exkluze. Po úspěšné přestavbě jedné z alel pro β řetězec a vzniku funkčního řetězce dojde k zastavení přestavby druhé alely pro tento řetězec. U α řetězce není alelická exkluze striktně dodržována a nejsou tedy výjimkou T-buňky exprimující na svém povrchu dva rozdílné αβ TCR. Avšak pouze jeden z těchto dvou TCR je schopen vázat vlastní MHC a je tudíž funkční.\n\nAby byl TCR exprimován na povrchu buňky, musí dojít k jeho správnému sbalení v ER. K tomu je potřeba asociace s dalšími molekulami. Jedná se molekuly tvořící tzv. CD3 komplex (řetězce CD3ε, CD3γ, CD3δ) a řetězce ζ, popřípadě η. ζ řetězce tvoří homodimer (90 %; popřípadě heterodimer s η řetězcem) spojený disulfidickými můstky. Předpokládá se, že TCRα řetězec interaguje s dimerem CD3δ:CD3ε a jedním řetězcem ζ, zatímco TCRβ interaguje s dimerem CD3γ:CD3ε. Tyto interakce jsou zprostředkovány odlišným nábojem aminokyselinových zbytků v transmembránových řetězcích (TCR domény jsou tvořeny bazickými aminokyselinami – lysin, arginin; zatímco CD3 domény obsahují především kyselé aminokyseliny – kyselina asparagová, glutamová). Asociace CD3 molekul s TCR v ER stabilizuje dimer αβ a umožní tak celému komplexu transport na povrch buňky. Seskupení TCR a CD3 komplexu se označuje jako TCR komplex\n\nζ a η řetězce jsou kódovány stejným genem, jedná se o dvě sestřihové varianty téže mRNA. ζ řetězec má krátkou extracelulární doménu, transmembránovou část a velkou cytoplazmatickou doménu.\nγ, δ a ε řetězec jsou členy imunoglobulinové super rodiny. Každý z těchto řetězců se skládá z Ig-like extrecelulární domény, transmembránové a cytoplazmatické domény. Transmembránové domény všech řetězců obsahují negativně nabité aminokyseliny (kyselina glutamová a asparagová).\n\nT-buňky z kostní dřeně přichází do thymu v tzv. double-negativním (DN) stádiu (T-buňky nemají na svém povrchu ani jeden z koreceptorů CD4/8). Tyto buňky ještě nezačaly s přestavbou genů pro TCR řetězce. Jsou popsány 4 stupně DN stádia, každé z nich je definováno ne/expresí určitých povrchových markerů. Přestavba genů pro TCR –γ, -δ a –β začíná prakticky ve stejném okamžiku, ve stádiu DN2. γδ TCR tedy vznikají mezi stádii DN2 a DN3 a stávají se téměř okamžitě zralými γδ T-buňkami (projdou ještě několika povrchovými změnami). Tento sled dějů vysvětluje, proč na většině γδ T-buněk není exprimován ani jeden z koreceptorů a proč je v těle více αβ TCR buněk – aby se buňka stala γδ pozitivní, musí úspěšně přestavět dva řetězce, zatímco k postupu směrem k pozitivitě na αβ TCR stačí v tomto stádiu přestavba pouze jednoho řetězce.\n\nVe stádiu DN3 buňky přestávají proliferovat. V cytoplazmě je možné nalézt proteinové produkty TCR β přestavby. Vzniklý β řetězec se pojí s 33kDa glykoproteinem zvaným pre-Tα. Tento dimer dále asociuje s proteiny CD3 komplexu a vzniká tak komplex zvaný pre-T-cell receptor (pre-TCR).\n\nImunoglobulinová doména na pre-Tα zajišťuje dva důležité kontakty – jedním z nich je interakce s Vβ řetězcem vlastního pre-TCR. Druhým je kontakt s Vβ doménou jiného pre-TCR. Exprese pre-TCR tedy vede k dimerizaci TCR nezávislé na ligandu, jejímž výsledkem je signalizace do buňky. Tento signál vede k proliferaci a zastavení další přestavby β řetězce. Buňka postupuje do stádia DN4, z něj pak do stádia double pozitivního (DP) – buňky exprimují oba dva typy koreceptorů – CD4 i CD8. V DP stádiu dochází k masivní proliferaci.\n\nPřestavba α řetězce začíná v okamžiku, kdy DP thymocyty přestanou proliferovat a v buňce stoupne hladina RAG2 proteinu, který se účastní genové přestavby. Proliferační fáze před přestavbou α řetězce zvyšuje diverzitu T-buněk. DP thymocyt s kompletním TCR je oprávněn projít pozitivní a negativní selekcí.\n\nDoposud není zcela jasné, jak je zajištěno, že signalizace přes TCR někdy vede k pozitivní, někdy k negativní selekci. Pravděpodobně hraje kritickou roli síla signálu.\n\nTCR rozpoznává antigen v kontextu MHC molekul (\"Major histocompatibility complex\"). V závislosti na přítomném koreceptoru se jedná o MHC I. třídy (koreceptor CD8) či MHC II. třídy (koreceptor CD4). Navíc se pomocí těchto CD molekul rozlišují mezi T-buňkami odlišné populace. Molekula CD8 je exprimována na cytotoxických T-lymfocytech (CTL), zatímco molekula CD4 je spojována s populacemi pomocných T-lymfocytů (Th) a regulačních T-lymfocytů (Treg).\n\nCD4 je jedno řetězcový transmembránový protein složený ze 4 Ig-like domén. Tento korececeptor se váže na MHC glykoproteiny II. třídy v místě styku α2 a β2 domény MHC. Tato oblast je vzdálena od místa vazby peptidu/TCR na MHC molekulu, tudíž se na jednu molekulu MHC mohou současně vázat TCR i CD4. Intracelulární část CD4 molekuly interaguje s proteinovou kinázu Lck. V případě kontaktu CD4 s komplexem TCR:peptid:MHC přivádí Lck blízko k intracelulárním signálním komponentám asociovaným s TCR. Vzhledem ke způsobu, jakým dochází ke generaci signálu do buňky po vazbě TCR na příslušný ligand, je takto zajištěno jeho zesílení. Pokud se na komplex peptid:MHC váže zároveň TCR i molekula CD4, stává se T-buňka přibližně 100× senzitivnější k antigenu než bez CD4 molekuly.\n\nCD8 molekula je heterodimerní transmembránový protein složený ze dvou řetězců: α a β. Každý z řetězců obsahuje 1 Ig-like doménu, extracelulární části jsou silně glykosylovány a oba řetězce jsou spojeny disulfidickými můstky. Koreceptor CD8 se slabě váže k invariantní části α3 domény MHC molekuly I. třídy a k interakci dochází i mezi aminokyselinovými zbytky na bázi α2 domény. I v tomto případě je stejně jako u koreceptoru CD4 zajištěna vazba na jednu MHC molekulu jak TCR tak i CD8. Síla vazby CD8 na MHC I. třídy je ovlivněna mírou glykosylace CD8 molekuly – větší množství kyseliny sialové snižuje sílu interakce. Míra sialylace se v průběhu zrání T-buňky mění, mění se také při aktivaci T-buňky a není vyloučeno, že glykosylace hraje roli při modulaci rozpoznávání antigenu. Intracelulární část molekuly CD8 také asociuje s proteinovou kinázou Lck, uplatňujíc tak stejný mechanizmus jako CD4 molekuly.\n\nTCR leží diagonálně přes peptid a vazebnou rýhu na MHC molekule. TCRα leží přes α2 doménu MHC I. molekuly (interakci zajišťuje především CDR2 smyčka) a N-konec peptidu (s peptidem interaguje smyčka CDR1). TCRβ leží přes α1 doménu MHC I. molekuly (CDR2) a C-konec peptidu (CDR1). CDR3 smyčky řetězců α i β jsou umístěny nad středem peptidu ležícího ve vazebné rýze MHC I molekuly. Kontakt s komplexy peptid:MHC II. třídy je zajištěn podobným způsobem – α řetězec interaguje s N-koncem peptidu, zatímco β řetězec s C-koncem peptidu. Podíl jednotlivých smyček na vazbě je však variabilní a není symetrický s ohledem na příslušné mateřské řetězce.\n\nTCR interaguje rozdílně s MHC I. a II. třídy. S MHC II. třídy interaguje víc aminokyselinových reziduí. Tento poznatek je konsistentní s faktem, že TCR vykazuje vyšší afinitu interakce právě s MHC II. třídy.\n\nAfinita TCR ke komplexu peptid:MHC je nízká až střední: Kd~ 10-10 M (ve srovnání s Ig: Kd~10-10 M se jedná o slabou interakci). Vazbu k buňce prezentující antigen (APC) zesilují adhezívní molekuly. Tím je prodloužena doba interakce mezi APC a T-buňkou a T-buňka získá dostatečný čas ke generaci signálu.\n\nZdá se, že na počátku kontaktu mezi příslušnými buňkami převládá interakce mezi TCR a MHC, T buněčný receptor je tak naváděn do správné polohy vůči peptidu navázanému na MHC. Poté dochází k sekundární, detailnější interakci s peptidem, stejně tak i s molekulou MHC. Je obtížné odhadnout, zda za celkovou vazebnou energií stojí především kontakt TCR s MHC či s peptidem. Jisté je, že pouze několik aminokyselin na rozhraní obou komplexů (peptid:MHC a TCR) uskutečňuje esenciální kontakt, který předurčuje specifitu a sílu vazby. Mutace jak v molekule MHC tak v peptidu mohou vést k odlišné imunitní odpovědi.\n\nMolekuly asociované s TCR obsahují v cytoplazmatické oblasti tzv. ITAMs (Immunoreceptor Tyrosin-based Activation Motifs). Po jednom motivu obsahují řetězce CD3γ, -δ a –ε. Řetězec ζ obsahuje 3 tyto motivy. Na jeden TCR komplex tedy připadne 10 motivů ITAM. V každém ITAM jsou dva tyrosinové zbytky, které mohou být fosforylovány. Základem signalizace přes T-buněčný receptor je fosforylace právě těchto tyrosinů, a to protein-tyrosinovými kinázami (PTK) z rodiny Src. Nejdůležitější je PTK Lck (p56Lck), dále pak PTK Fyn. Na fosforylované ζ řetězce se váže další PTK se dvěma SH2 doménami. Jedná se o ZAP-70. Tato PTK je po navázání na ζ řetězec také fosforylována Lck a tudíž aktivována. Aktivovaná ZAP-70 fosforyluje adaptorové proteiny (SLP-76, LAT), které umožňují následnou signalizaci několika směry:\n\nV signalizaci hraje svou roli i membránově vázaná fosfatáza CD45, která má vliv na udržení aktivity PTK.\n\nT-buňky aktivované interakcí TCR komplexu s komplexem peptid:MHC vstupují do buněčného cyklu, začínají proliferovat a diferencovat se v efektorové či paměťové buňky. Signalizace přes TCR komplex vede k aktivaci tzv. \"immediate genů\" (exprese začíná do půl hodiny po aktivaci, jedná se např. o geny c-Fos, c-Myc, c-Jun, NFAT, NF-κB), \"časných genů\" (exprese začíná během 1 -2 hodin, mezi tyto geny patří např. IL-2, IL-2R, IL-3, IL-6, IFNγ) a pozdních genů (jedná se o geny kódující především adhezívní molekuly).\n\nJedním z rysů iniciační fáze TCR signalizace je vznik supramolekulární struktury zvané imunologická synapse (někdy je též nazývána bull’s-eye-like, doughnut-like ring, SMAC – supramolecular activation complex). Jedná se o dynamickou, vysoce organizovanou strukturu, která vzniká v místě styku T-buňky a APC. Centrální oblast této struktury je bohatá na TCR/CD3 komplexy, zatímco vnější část je tvořena převážně adhezívními molekulami (např. LFA1). Vznik synapse není nutný pro iniciaci TCR-signalizace, ale T-buňky se tímto způsobem efektivněji aktivují.\n\nNaivní T-buňky však ke své aktivaci potřebují ještě další, nespecifické kostimulační signály. Bez těchto signálů buňky přecházejí do stavu anergie.\n\nSuperantigeny jsou rozpoznávány T-buňkami, aniž by tyto byly rozštěpeny na peptidy a navázány na MHC molekuly. Superantigen se váže na vnější povrch MHC II. třídy, které již váže nějaký peptid, a na Vβ oblast mnoha T-buněčných receptorů. Bakteriální superantigeny váží především CDR2 smyčku, méně často pak smyčku CDR1. Hlavní vazebné místo pro virové superantigeny je tzv. hypervariabilní smyčka 4 (HV4 loop) na TCRβ.\n\nKaždý superantigen je specifický pro jeden či několik různých Vβ genových produktů. Z tohoto důvodu může dojít k aktivaci 2–20 % všech T-buněk. Takto aktivované CD4 T-buňky následně sekretují cytokiny. Vzhledem k obrovské produkci těchto látek dochází u postiženého jedince k systémové toxicitě a potlačení adaptivní odpovědi na patogen. Mezi bakteriální superantigeny se řadí Staphylococcální enterotoxiny (SES), které způsobují otravu jídlem, či toxin způsobující syndrom toxického šoku.\n\nSuperantigeny mohou být i endogenního původu, jedná se o membránové proteiny, které jsou kódovány určitými viry. Příkladem je myší savčí nádorový virus (MTV, Mammary tumor virus), který dává vzniknou proteinu MLS (Minor lymphocyte stimulating) determinants.\n\nBuňky mohou být nespecificky aktivovány k proliferaci látkami zvanými mitogeny. Mezi T-buněčné mitogeny patří Phytohemaglutinin (PHA) a Concanavalin A(ConA). Tyto molekuly se váží na povrchové molekuly (jako např. na TCR komplex), shlukují je na povrchu T-buněk a mimikují tak shlukování způsobené prezentací antigenu na APC. Výsledek takovéto stimulace však není odpovídající odpovědi buňky na specifický ligand (rozdíl je v produkci cytokinů apod.).\n\nPopulace T-buněk v lidské krvi je z 90–95 % tvořena T-lymfocyty nesoucími αβ TCR. Jen minoritní populace nese TCR tvořené heterodimerem řetězců γδ. V epitelech (kůže, střevo, apod.) mohou však γδ T-buňky dominovat. γδ TCR jsou pravděpodobně specializovány k vazbě určitých typů ligandů (jedná se např. o určité HSP, tetanus toxoid, ligandy nepeptidové povahy, fosforylované ligandy či mykobakteriální lipidové antigeny). Zvláštností tohoto typu buněk jest schopnost vázat volné antigeny, tedy antigeny nenavázané na MHC molekulách. γδ TCR však mohou vázat antigeny i na MHC-like molekulách (jedná se o molekuly připomínající MHC I. třídy). γδ TCR jsou relativně nepolymorfní.\n\nO funkci γδ T-buněk toho není příliš známo; otázka jejich úlohy při imunitních odpovědích doposud nebyla uspokojivě zodpovězena, díky svému charakteru však bývají γδ T-buňky spojovány spíše s vrozenou než s adaptivní imunitou (mimo jiné pro jejich rychlou schopnost reakce na antigen). Většina γδ T-buněk neexprimuje ani CD4 ani CD8 koreceptor, navíc většina γδ T-buněk exprimuje stejný γδ TCR. U lidí má tato majoritní populace γδ T-buněk na svém povrchu TCR (Vγ9/Vδ2) rozpoznávající mikrobiální fosfolipid 3-formyl-1-butyl pyrofosfát (\"Mycobacterium tuberculosis\" a další bakterie a parazité). U myši i jiných druhů je majoritní populace γδ T-buněk namířena proti jiným, druhově specifickým patogenům. γδ T-buňky působí obdobným mechanismem jako CTL (využívají granulysin, perforin apod.).\nBěhem embryonálního vývoje dochází nejdříve k vývoji γδ T-buněk.\n\nMezi oběma typy imunoreceptorů lze najít několik homologií – na úrovni strukturální (V a C oblasti na TCR odpovídají V a C doménám na imunoglobulinech), na úrovni signalizační (oba dva typy receptorů jsou asociovány s proteinovými kinázami a nejsou kinázami sami o sobě), či na úrovni genomové (uspořádání genových segmentů pro α a β řetězce je homologní s uspořádáním genových segmentů pro lehký a těžký řetězec BCR/Ig). Navíc přestavba genů pro oba typy imunoreceptorů využívá stejných enzymů (např. RAG1/2, TdT).\n\nImunoglobuliny se však na rozdíl od TCR vyskytují i v sekretované (solubilní) podobě, zatímco TCR jsou pouze membránově vázané. B-buňky, jejich imunoreceptory, procházejí somatickými mutacemi, afinitním zráním v průběhu imunitní reakce, avšak T-buňky po opuštění thymu již své imunoreceptory nepřestavují. Dochází pouze ke klonální expanzi specifických T-buněk. Další rozdíl tkví v počtu vazebných míst pro antigen – TCR má pouze jedno vazebné místo, zatímco BCR/Ig mají dvě.\n\nDalším typem buněk, které nesou TCR jsou NKT buňky. Tyto buňky mají charakter CTL i NK buněk a bývají řazeny do vrozené imunity. TCR na lidských NKT buňkách je invariantní, s α i β řetězci, které jsou kódovány specifickými genovými segmenty (Vα24-Jα18; Vβ11). TCR na NKT buňkách nerozeznávají komplexy peptid:MHC ale glykolipidy prezentované na nepolymorfních CD1d molekulách.\n\nV současné době se výzkum zaměřuje na několik odvětví. Jedním z nich je výzkum γδ T-buněk, jejich TCR a úlohy v imunitním systému. Další velkou skupinu tvoří výzkum zaměřený na proces spouštění TCR signalizace. Neposledním polem zájmu je příprava transgenních TCR a jejich využití v klinické praxi – zejména při léčbě leukémií a jiných neoplázií.\n\n"}
{"id": "461171", "url": "https://cs.wikipedia.org/wiki?curid=461171", "title": "Změna", "text": "Změna\n\nZměna je obecné označení pro pozorovatelný, měřitelný nebo kvantifikovatelný rozdíl ve stavu nebo vlastnosti nějaké entity v určité vztažné soustavě.\n\nNeustálé změny jsou vlastností všech přírodních dějů a procesů v celém známém vesmíru (\"Panta rhei\"=\"Vše plyne\").\n\nZměny jsou obvykle chápány jako projev vývoje nám známého vesmíru. Pokud lze nějakou změnu měřitelně zobecnit a reálně kvantifikovat, jedná se buďto o přírůstek nebo úbytek. V tomto smyslu chápeme i změny času, u kterého známe prozatím pouze přírůstek, neboť čas plyne jednosměrně a jeho měřitelný či pozorovatelný přírůstek je podle teorie relativity v dané vztažné soustavě také relativní. Ostatní změny jsou v našem reálném světě vždy podmíněny neustálou změnou času, vztažnou soustavou je zde měnící se čas. Veškeré změny, tak jak je chápeme v běžném slova smyslu, tedy fakticky probíhají v reálném a neustále měnícím se čase, jedná se tedy o projev dynamiky vývoje vesmíru.\n\nRozličné změny bývají různými lidmi často vnímány odlišně, jejich hodnocení bývá velice subjektivní. Ve společenské praxi se lze setkat např.:\n"}
{"id": "461179", "url": "https://cs.wikipedia.org/wiki?curid=461179", "title": "Paobraz", "text": "Paobraz\n\nPaobraz je jedním z příkladů optického klamu. Jde o stopu zrakového vjemu, která po několik sekund zůstává na sítnici. Pokud delší dobu upřeně hledíme na nějakou barevnou plochu a pak přesuneme zrak na jinou, nejlépe šedou nebo bílou, uvidíme na několik sekund původní obraz v negativních barvách. Stejně tak po pohlédnutí do silného zdroje světla vidíme před očima temnou skvrnu. Paobrazy lze vidět také za zavřenými víčky.\n\nPaobraz je důsledkem toho, že se oko při sledování nějakého objektu adaptuje na světelnost prostředí. Při náhlé změně světelnosti zůstává oko ještě nějakou dobu přizpůsobeno původnímu obrazu. Ve výjimečných případech lze pozorovat paobraz v pozitivních, tedy původních barvách - tento jev ještě není zcela uspokojivě vysvětlen. \n\nNegativní paobraz je zcela běžný jev. U některých lidí však dochází k percepčně-psychické vadě, zvané palinopsie, při níž jsou pozorované paobrazy velmi silné nebo mají dlouhé trvání. Palinopsie zpravidla ukazuje na závažnější oční vadu. \n\n\n"}
{"id": "461180", "url": "https://cs.wikipedia.org/wiki?curid=461180", "title": "Farní sbor Českobratrské církve evangelické v Nosislavi", "text": "Farní sbor Českobratrské církve evangelické v Nosislavi\n\nFarní sbor Českobratrské církve evangelické v Nosislavi je jedním z prvních tolerančních sborů na Moravě (po tzv. tolerančním patentu). Patřil mezi reformované sbory. Jeho prvním kazatelem byl již v roce 1782 Michal Blažek, pozdější významný představitel církve. O historii sboru je možno číst v publikaci \"I zůstávali v učení apoštolském\".\n\nBohoslužby se konají létě v evangelickém kostele z let 1872–1876 a v zimě v Husově domě. Zde se konají i četné jiné aktivity včetně budovy fary. Všechny tři objekty stojí v Masarykově ulici. Sbor má kazatelské stanici v Přibicích – zde je vlastní evangelická modlitebna a v Přísnoticích – zde se shromažďuje v budově základní školy.\n\nFarářem sboru je Ondřej Macek (od roku 2009). Kurátorem sboru je Vladimír Lukl.\n\n\n\n"}
{"id": "461182", "url": "https://cs.wikipedia.org/wiki?curid=461182", "title": "Minestrone", "text": "Minestrone\n\nMinestrone (z italského \"minestra\" – polévka, s augmentativní příponou -one, tedy ve významu „velká polévka“) je italská hustá zeleninová polévka. Mezi obvyklé ingredience patří především rajčata, dále fazole, cibule, celer, mrkev a případně další zelenina. \n\nNeexistuje žádný pevně daný recept, většinou se prostě uvaří zelenina, jaká je v daném ročním období k dispozici, někdy navíc těstoviny či rýže. Detaily receptu se liší i krajově. Většinou je vegetariánská, někdy se přidává maso nebo se jako základ použije masový vývar. Minestrone je jedno z nejoblíbenějších jídel italské kuchyně. Původně to byla součást tzv. \"cucina povera\", tedy chudé kuchyně. Šlo o velice skromný pokrm, většinou podávaný jako hlavní jídlo. \n"}
{"id": "461186", "url": "https://cs.wikipedia.org/wiki?curid=461186", "title": "Strašidelné historky", "text": "Strašidelné historky\n\nStrašidelné historky ( 学校の怪談, \"Gakkó no kaidan\") je dvacetidílný anime seriál, který v roce 2000 vyrobilo Studio Pierrot ve spolupráci se společností Aniplex pro Fuji Television. Série je založena na knižní sérii Tóru Cunamicua. Seriál několikrát běžel na stanici A+ a později i na Animaxu, který vysílal nesestříhanou verzi (v Maďarsku navíc dabovanou). Seriál režíroval Norijuki Abe. \n\nSeriál \"Strašidelné historky\" sleduje příběh Sacuki Mijanošity, která se po smrti své matky přestěhuje se svou rodinou, včetně bratra Kei'ičira, do jejího rodného města. První den ve škole se seznámí se sousedem Hadžime Aojamou, starší spolužačkou Momoko Koigakubou a brýlatým spolužákem Reo Kakinokim. Tyto děti si všimnou „paranormální“ záhady prokleté zapomenuté školy, která je blízko školy, již navštěvují. Zde se skrývá démon Amanodžaku, který se později uvězní do těla kočky jménem Kaja. Tato kočka patří Sacuki. Zpočátku jim Amanodžaku v těle kočky nechce být vůbec nápomocen, ale později se jejich vztahy zlepší a Amanodžaku jim pomáhá vyřešit různé záhady.\n"}
{"id": "461187", "url": "https://cs.wikipedia.org/wiki?curid=461187", "title": "Běh na 3000 metrů", "text": "Běh na 3000 metrů\n\nBěh na 3000 metrů je atletická disciplína, patřící mezi střední tratě. Tato vzdálenost je pak považována za nejdelší střední trať. Je odvozena od 2 anglosaských mil, vzdálenosti rovné 3218,70 m. Patří mezi méně vypisované a běhané tratě, není součástí olympijských her ani atletických mistrovství pod otevřeným nebem. Venku se běhá na 7,5 okruzích, v hale pak na rovných 15 kolech.\n\nV mužské kategorii drží venkovní i halový rekord Keňan Daniel Komen časem 7:20,67 min, resp. 7:24,90 min. V ženské kategorii drží značně podezřelý rekordní čas 8:06,11 min Číňanka Wang Ťün-sia.\n\n"}
{"id": "461188", "url": "https://cs.wikipedia.org/wiki?curid=461188", "title": "Loir", "text": "Loir\n\nLoir je řeka na severozápadě Francie (Pays de la Loire, Centre-Val de Loire). Délka řeky je 311 km. Plocha jejího povodí měří 7300 km².\n\nTeče převážně kopcovitou rovinou a na dolním toku Loirskou nížinou. Ústí zleva do Sarthe.\n\nVodní doprava je možná do vzdálenosti 120 km od ústí. Na řece leží města Châteaudun a Vendôme.\n"}
{"id": "461189", "url": "https://cs.wikipedia.org/wiki?curid=461189", "title": "Ghost Story", "text": "Ghost Story\n\nGhost Story nebo Ghost Stories může být:\n\n"}
{"id": "461191", "url": "https://cs.wikipedia.org/wiki?curid=461191", "title": "Takačiho (1885)", "text": "Takačiho (1885)\n\nTakačiho (高千穂) byl chráněný křižník japonského císařského námořnictva třídy \"Naniwa\". Spolu se svou sesterskou lodí \"Naniwa\" byl prvním postaveným japonským chráněným křižníkem. \"Takačiho\" byl na zakázku císařského Japonska postaven ve Velké Británii loděnicí Armstrong Whitworth.\n\nLoď byla silně vyzbrojena. V pancéřových barbetách na přídi a zádi byla umístěna dvě 260mm děla, která doplňovalo šest děl ráže 152 mm. Lehkou výzbroj tvořilo šest 47mm kanónů a křižník nesl i čtyři torpédomety.\n\n\"Takačiho\" byl nasazen v první čínsko-japonské válce a dne 17. září 1894 bojoval v námořní bitvě na řece Jalu. Dále se účastnil japonské invaze na Tchaj-wan v roce 1895 a potlačení Boxerského povstání v Číně o několik let později.\n\nDalší válkou, které se křižník účastnil, byla válka rusko-japonská v letech 1904–1905. \"Takačiho\" se nejprve podílel na potopení ruského chráněného křižníku \"Varjag\" v bitvě u Čemulpcha. Ve dnech 27.–28. května 1905 také bojoval v rozhodující bitvě války – bitvě u Cušimy.\n\n\"Takačiho\" byl jednou z japonských lodí ztracených při obléhání německé základny Čching-tao na počátku první světové války. Německý torpédoborec \"S 90\" se jako jediná loď pokusil z obleženého přístavu uniknout a nechat se internovat v Číně. Vyplul 17. října 1914 a ještě té noci narazil na japonský svaz, tvořený právě křižníkem \"Takačiho\" a dělovým člunem \"Saga\". Velitel lodi Brunner na japonské lodě zaútočil a \"Takačiho\" zasáhl třemi torpédy. Loď se potopila i s celou svou posádkou 271 mužů. Následujícího dne \"S 90\" dosáhl čínských břehů, kde ho vlastní posádka potopila a sama se nechala internovat.\n"}
{"id": "461194", "url": "https://cs.wikipedia.org/wiki?curid=461194", "title": "Med a čtyřlístek", "text": "Med a čtyřlístek\n\nMed a čtyřlístek () je japonská komediálně-dramatická manga série, sepsaná a ilustrovaná Čikou Umino. Sleduje životy a vztahy skupiny mladých lidí, kteří studují uměleckou školu a bydlí ve stejné budově.\n\nManga vycházela v letech 2000 až 2006 ve vydavatelství Šúeiša a čítá celkem 10 svazků. V roce 2003 vyhrála 27. ročník soutěže \"Kódanša manga šó\" pro nejlepší mangu v kategorii \"šódžo\". Na základě mangy byl vytvořen anime seriál, který vyrobilo studio J.C.Staff. Seriál má dvě řady a svou premiéru si odbyl na televizní stanici Fuji TV v letech 2005 až 2006. Sponzorovala ho řada firem jako například WE, Adidas, Head Porter, Visvim. V Česku ho vysílala anime stanice Animax. Rovněž existuje neanimovaný celovečerní film od firmy Asmik Ace Entertainment, který šel do japonských kin v roce 2006 a hraný seriál (taktéž vysílaný v Česku na Animaxu).\n\nJúta Takemoto, Takumi Majama a Šinobu Morita jsou tři mladí muži ve věku kolem 20 let, kteří bydlí ve stejné budově a studují na stejné umělecké univerzitě v Tokiu. Jeden z jejich vyučujících, profesor Šúji Hanamoto, seznámí trojici se svou mladičkou a nesmírně talentovanou příbuznou Hagumi, která právě nastupuje na stejné škole do prvního ročníku. Júta i Šinobu se do dívky okamžitě zamilují. Zatímco zakřiknutý Júta své city skrývá a snaží se jí být jen dobrým přítelem, excentrický Šinobu svými přehnanými a značně ztřeštěnými projevy náklonnosti Hagumi vyloženě děsí. Plachá Hagumi postupně zapadne do skupinky přátel, mezi něž patří ještě studentka hrnčířství Ajumi Jamada. Této krásné dívce padají k nohám celé zástupy mužů, ona ale touží po tom jediném, kterého nemůže mít. Její vyvolený Takumi totiž miluje starší ženu, ovdovělou architektku Riku, a Ajumi bere jen jako dobrou kamarádku. Ani on to ale nemá jednoduché, protože Rika, dosud traumatizovaná tragickou smrtí milovaného manžela, odmítá všechny jeho milostné návrhy.\n"}
{"id": "461206", "url": "https://cs.wikipedia.org/wiki?curid=461206", "title": "Prvoideál (teorie okruhů)", "text": "Prvoideál (teorie okruhů)\n\nPrvoideálem v okruhu formula_1 je každý takový vlastní ideál formula_2, že pro libovolné dva ideály formula_3 splňující formula_4 (tedy jejichž součin je podmnožinou formula_5) platí buď formula_6 nebo formula_7.\n\nJedná se o analogii prvočísel, u kterých lze obdobně vyslovit: Přirozené číslo formula_8 je prvočíslem právě tehdy, pokud pro jakákoliv dvě přirozená čísla formula_9 platí, že pokud formula_8 dělí formula_11, pak buď formula_8 dělí formula_13 nebo formula_8 dělí formula_15.\n\n"}
{"id": "461217", "url": "https://cs.wikipedia.org/wiki?curid=461217", "title": "Anthony Quinn", "text": "Anthony Quinn\n\nAnthony Quinn, vlastním jménem Antonio Rudolfo Oaxaca Quinn, (21. dubna 1915, Chihuahua, Mexiko – 3. června 2001, Boston, USA) byl mexicko-americký herec, malíř a scenárista, dvojnásobný držitel ceny Americké filmové akademie Oscar.\n\nNarodil se irskému otci a mexické matce aztécké národnosti. Ačkoliv se narodil v Mexiku a po matce byl mexický Indián, vyrůstal v městečku Boyle Heights nedaleko od Los Angeles. Jeho rodiče bojovali na počátku 20. století v mexické občanské válce na straně vzbouřeneckého generála Pancho Villy a po jeho pádu museli uprchnout do USA. Otec si našel práci kulisáka v hollywoodských ateliérech. Nicméně předčasně zahynul při autonehodě a malý Anthony musel živit rodinu sám. Pracoval v pomocných dělnických povoláních a toužil stát se profesionálním boxerem. Nicméně měl jak výtvarné tak i hudební nadání, takže vystupoval s orchestrem při bohoslužbách. Pro studium architektury na vysoké škole se potřeboval zdokonalit v angličtině a proto se přihlásil do hereckého kurzu, což se mu stalo osudným. Herectví se mu postupně velmi zalíbilo.\n\nPro svůj exotický vzhled byl v americkém filmu velmi často využíván do rolí zločinců mexického nebo indiánského původu, dále do rolí tajemných cizinců, drsných revolucionářů a všelijakých zloduchů. Velmi často hrál ve westernech a dobrodružných či kriminálních filmech. Zpočátku vystupoval pouze v malých a vedlejších rolích, nicméně se postupně vypracoval v uznávanou a obdivovanou hollywoodskou hvězdu.\n\nMěl syna Francesca, který byl taktéž hercem.\n\n\n"}
{"id": "461218", "url": "https://cs.wikipedia.org/wiki?curid=461218", "title": "Monoklonální protilátka", "text": "Monoklonální protilátka\n\nMonoklonální protilátka (MoAb) je protilátka (imunoglobulin), která je získaná z klonální populace jedné plazmatické buňky. Každá plazmatická buňka (ve skutečnosti vlastně aktivovaný B-lymfocyt) v těle je schopná produkovat jistou variantu imunoglobulinu a těchto variant je obrovské množství: monoklonální protilátka je však jen jedna z těchto variant. Monoklonální protilátka má tedy přesně definovatelné vlastnosti a velice specificky se váže na svůj substrát.\n\nTyto protilátky se v poslední době v hojné míře používají k léčbě některých onemocnění (tzv. imunoterapie), jako jsou např. kardiovaskulární onemocnění, autoimunitní choroby, roztroušená skleróza, několik druhů rakoviny, nebo se jimi potlačuje reakce těla na transplantované orgány. Monoklonální protilátky se rovněž ve velké míře používají v diagnostických testech na přítomnost infekčních onemocnění, hormonů, toxinů, či ve výzkumu antigenů. V humánní medicíně jsou například aplikovány v ELISA testech na virovou hepatitidu, AIDS nebo v těhotenských testech na přítomnost hormonu HCG. Ve veterinární diagnostice se mAb využívají např. v imunodiagnostice Aujeszkyho choroby u prasat.\n\n\n"}
{"id": "461224", "url": "https://cs.wikipedia.org/wiki?curid=461224", "title": "Hyundai", "text": "Hyundai\n\nHyundai ( \"Hjonde\", výslovnost ) je jihokorejský podnik. Jeho výrobní naplní je strojírenská výroba, stavba lodí, chemická výroba, elektronika a výroba automobilů.\n\nFirmu založil v roce 1947 Čong Ču-jong ( Chung Ju Yung) jako opravárenský podnik pro nákladní a osobní vozy. V roce 1967 vznikla divize vyrábějící automobily Hyundai Motor Company. Jeho další divize Hyundai Heavy Industries je největším výrobcem lodí na světě.\n\nV roce 1999 zakoupila společnost Hyundai jihokorejského výrobce automobilů Kia Motors a Hyundai Motor Company byla přetvořena na Hyundai Kia Automotive Group. Hyundai Motor Company nadále existuje a zastřešuje výhradně tuto automobilovou značku. Kvalita vozů se neustále zvyšuje. Hyundai zaznamenal spolu s Kii za deset let obrovský pokrok, tak velký jako žádná jiná automobilka za deset let. V roce 2009 se stala společnost Hyundai Motor Company s 4 645 776 vyrobenými vozy 5. největším automobilovým výrobcem na světě.\n\nV listopadu roku 2008 byla otevřena továrna Hyundai Motor Manufacturing Czech v Nošovicích.\n\n\n\nSlovo \"hjonde\" znamená korejsky „moderní“.\n\nAutomobilka Hyundai v letech 1996-1999 poskytovala díly z vozu Accent na výrobu vozidel Tatra Beta.\n\n"}
{"id": "461226", "url": "https://cs.wikipedia.org/wiki?curid=461226", "title": "Tyl (textil)", "text": "Tyl (textil)\n\nTyl je souhrnné označení pro síťovité plošné textilie.\nJméno pochází od francouzského města Tulle, kde se v 17. a 18. století paličkovaly síťovité stuhy.\n\nV současné době se největší část tylů zhotovuje na rašlových pletacích strojích, vyrábí se však také na bobinetech a na osnovních automatech.\nZ materiálu se nejčastěji používají polyesterové a polyamidové filamenty, známé jsou také kombinace s elastickými přízemi. Bobinetové tyly se vyrábí také z bavlněných přízí.\nZ vazebních technik se nejčastěji jmenuje tylová a filetová vazba.\n\nV oděvním sektoru patří k nejpoužívanějším závoje, u bytových a technických textilií jsou to sítě. \nNa krajky a výšivky slouží tyl jako podkladová síťovina.\n\nPodle jemnosti otvorů se rozlišuje hráškový (hrubší), střední tyl a jemný tj. krajkový tyl. \n\nPodle struktury sítě se rozeznává například tyl\n\n\n"}
{"id": "461229", "url": "https://cs.wikipedia.org/wiki?curid=461229", "title": "Palembang P2", "text": "Palembang P2\n\nPalembang P2 či Palembang II (též jenom P2, P.2, P II nebo Gloembang a Karangendah) bylo utajované vojenské letiště vybudované Holanďany asi 32 mil (asi 51 km) jihozápadně od dnešního Palembangu na Sumatře a používané za druhé světové války. Jeho poloha je uváděna jako nebo . Dnes je letiště mimo provoz a areál bývalého letiště využívá indonéská armáda.\n\nS narůstajícím napětím na dálném východě přistoupilo ML-KNIL (Vojenské letectvo královské nizozemsko–indické armády) v roce 1941 k budování druhého letiště u Palembangu (oním prvním bylo civilní P1). Nové letiště bylo součástí sítě pěti nových skrytých letišť, která tvořila vnější obranou Jávy. Další čtyři letiště byla Singkawang II a Samarinda II na Borneu, Kendari II na Celebesu a Ambon II na Ambonu.\n\nP2 bylo budováno asi 42 mil (67,6 km) od tehdejšího Palembangu na cestě do Prabumulih. Cestou z Palembangu bylo třeba přívozem překonat řeku Musi. Letiště maximálně využívalo terénu, který byl pouze vysušen a vyčištěn. Díky tomu, že bylo ukryto v džungli, zůstalo skryto před pozorností Japonců.\n\nJiž v prosinci 1941 začaly ještě nedokončené letiště používat Glenn Martiny od 2-Vl.G.I. Ty z letiště operovaly až do 26. ledna 1942, kdy 2-Vl.G.I ustoupila na Jávu. V rámci společné obrany před japonskou invazí operovaly z letiště i stroje RAF a RAAF. Dne 31. ledna 1942 se velení na P2 ujal \"Grp Cpt\" (kapitán) McCauley (RAF). Z P2 operovaly 1. squadrona RAAF a 62. squadrona RAF vybavené Lockheed Hudsony a 27., 84. a 211. squadrona RAF létající s Bristol Blenheimy.\n\nObrana letiště byla od konce ledna 1942 zajištěna „šesti těžkými děly a šesti Boforsy“, pro které byl ale nedostatek munice. Pozemní obranu zajišťovaly dva nizozemské obrněné automobily a 150 domorodých vojáků. V únoru 1942 bylo P2 podřízeno teritoriálnímu velitelství KNIL Jižní Sumatra.\n\nKdyž se 14. února 1942 japonští výsadkáři zmocnili P1 a začali obsazovat Palembang, zůstalo P2 nepovšimnuto. P2 ale bylo ohroženo a tak 16. února začala evakuace. I když nad letištěm často přelétávala japonská letadla, byla jeho existence Japonci objevena teprve 21. února. Prvních 29 \"rikkó\" typu 96 (G3M) a transportní letoun od \"Genzan kókútai\" (元山航空隊 ~ Genzanský námořní letecký pluk/skupina) zde přistálo 24. února.\n\nJaponci označovali P2 jako Gloembang podle nedaleké vesnice. Během japonské okupace bylo P2 domácí základnou 87. \"sentai\" (戦隊 ~ armádní letecký pluk/skupina) s Ki-44 \"Šóki\" která chránila ropné rafinérie v Plaju a Sungei Gerong. Kromě 87. \"sentai\" z letiště operovaly i stroje 21., 33. a 77. \"sentai\".\n\nKoncem války našli Britové na P2 sedm Ki-45, dvanáct Ki-46, K-30 a Ki-79.\n\nS vyhlášením samostatnosti se P2 ocitlo na území nárokovaném Indonésií, ale zpočátku kontrolovaném Holanďany. Dne 7. července 1947 bylo letiště dobyto holandským 7 \"Regiment Stoottroepen\" (pěší pluk) a následovně používáno Pipery 17 VARWA. V dubnu 1950 bylo P2 předáno Indonésii a VPD byly využívány pravděpodobně až do roku 1975.\n\n"}
{"id": "461236", "url": "https://cs.wikipedia.org/wiki?curid=461236", "title": "Cour Saint-Émilion (stanice metra v Paříži)", "text": "Cour Saint-Émilion (stanice metra v Paříži)\n\nCour Saint-Émilion je nepřestupní stanice pařížského metra na lince 14 ve 12. obvodu v Paříži. Nachází se pod nákupním centrem \"Bercy Village\".\n\nStanice byla otevřena 15. října 1998 jako součást prvního úseku linky 14.\n\n\"Saint-Émilion\" je název označení původu pro vína z oblasti Bordeaux podle města Saint-Émilion. Stanice se totiž nachází v bývalém nádražním překladišti, v části, kam přijížděly vlaky s vínem z jižní Francie. \"Cour Saint-Émilion\" je název pěší zóny v nákupním centru, které bylo postaveno na místě starého překladového nádraží.\n\nStanice má jen jeden vstup, kde jsou eskalátory, schodiště a výtah.\n\n"}
{"id": "461239", "url": "https://cs.wikipedia.org/wiki?curid=461239", "title": "Derval O'Rourkeová", "text": "Derval O'Rourkeová\n\nDerval O'Rourkeová (* 28. května 1981, Cork) je irská atletka, překážkářka, jejíž specializací je běh na 60 a 100 metrů překážek. V roce 2006 se stala v Moskvě halovou mistryní světa.\n\nV roce 2005 získala na světové letní univerziádě v tureckém İzmiru dvě bronzové medaile (100 m přek., štafeta 4×100 m). O rok později na evropském šampionátu ve švédském Göteborgu získala stříbrnou medaili v novém národním rekordu společně s Němkou Kirsten Bolmovou, která proběhla cílem rovněž v čase 12,72 s. Mistryní Evropy se stala Švédka Susanna Kallurová, která byla o 13 setin rychlejší.\n\nTřikrát reprezentovala na letních olympijských hrách. V Athénách 2004 i v Pekingu 2008 skončila její cesta v úvodních rozbězích. Na olympiádě v Londýně postoupila do semifinále, kde obsadila časem 12,91 s celkové 15. místo. V roce 2009 vybojovala na halovém ME v Turíně bronzovou medaili. Ve finále zaběhla šedesátimetrovou trať s pěti překážkami v čase 7,97 s. O dvě setiny byla rychlejší česká překážkářka Lucie Škrobáková a o pět setin Eline Beringsová z Belgie.\n\nNa Mistrovství světa v atletice 2009 v Berlíně zaběhla ve finále trať v novém národním rekordu 12,67 s. Medaili však nezískala, když skončila čtvrtá. Jako jediná z Evropanek se dostala do finále. V roce 2010 vybojovala na mistrovství Evropy v Barceloně stříbrnou medaili, když si ve finále o dvě setiny vylepšila hodnotu osobního a irského rekordu na 12,65 s. Mistryní Evropy se stala Nevin Yanitová z Turecka a bronz vybojovala Němka Carolin Nytraová (12,68 s). Těsně pod stupni vítězů, na 4. místě skončila na halovém ME 2011 v Paříži.\n\n"}
{"id": "461244", "url": "https://cs.wikipedia.org/wiki?curid=461244", "title": "Dead or Alive (hudební skupina)", "text": "Dead or Alive (hudební skupina)\n\nDead or Alive byla britská new wave skupina z Liverpoolu, která dosahovala nejvyšší popularity během osmdesátých let. Seskupení Dead or Alive se vyvinulo z kapely Nightmares in Wax, která měla v repertoáru Post-punk/Gothic rock. Nejúspěšnější jejich píseň byla \"You Spin Me Round (Like a Record)\" z roku 1984.\n\nČlenové skupiny přibývali následovně:\n\n\nv\n\n"}
{"id": "461246", "url": "https://cs.wikipedia.org/wiki?curid=461246", "title": "Olympiades (stanice metra v Paříži)", "text": "Olympiades (stanice metra v Paříži)\n\nOlympiades je jižní konečná stanice linky 14, která se nachází ve 13. obvodu v Paříži v ulici \"de Tolbiac\". Stanice slouží hustě obydlené oblasti na jihu Paříže a pro univerzitní centrum Tolbiac přidružené k univerzitě Paris 1 Panthéon-Sorbonne.\n\nStanice byla otevřena až 26. června 2007 při prodloužení linky 14, která oproti původním plánům končila již ve stanici Bibliothèque François Mitterrand. Se stanicí \"Olympiades\" počítal původní projekt jako součást spojení mezi Saint-Lazare a Maison Blanche. Z finančních důvodů však byla linka 14 zpřístupněna veřejnosti v roce 1998 nejprve mezi stanicemi Madeleine a \"Bibliothèque François Mitterrand\" a další prodloužení se konalo až v roce 2007.\n\nV původním projektu z roku 1989 se stanice jmenovala \"Tolbiac - Nationale\" podle ulic, které se zde kříží. Stanice má svůj současný název odvozen od komplexu budov nacházející se v srdci 13. obvodu východně od stanice Tolbiac linky 7. Zvolené jméno \"Olympiáda\" ovšem způsobilo napětí mezi RATP, pařížskou radnicí a francouzským Národním olympijským výborem ohledně použití ochranné známky. V červenci 2006 došlo ke kompromisu o užití jména pro tuto stanici.\n\nVýstavba stanice byla svěřena architektonickému studiu \"ar.thème associés\", které se drželo zásad, které pro celou linku 14 vypracoval architekt Bernard Kohn v roce 1991. Stanice je tedy v souladu s ostatními stanicemi na trati, nicméně má svou vlastní originalitu, kterou je oranžové osvětlení zdi na nástupišti ve směru na \"Bibliothèque François Mitterrand\".\n\nPřístup na nástupiště má tři úrovně. První pro nákup jízdenek, druhý jako mezipatro s výhledem na koleje a třetí úroveň jsou nástupiště po stranách kolejiště. Úrovně jsou propojeny schodišti, eskalátory a výtahy.\n"}
{"id": "461248", "url": "https://cs.wikipedia.org/wiki?curid=461248", "title": "Tomb of the Mutilated", "text": "Tomb of the Mutilated\n\nTomb of the Mutilated (česky \"Hrob zmrzačených\") je třetí studiové album americké deathmetalové skupiny Cannibal Corpse. Vydáno bylo v roce 1992 a je posledním, na kterém účinkoval kytarista Bob Rusey. Texty písní na albu se vyznačují značnou extrémností, z tohoto důvodu bylo v Německu zakázáno až do června 2006. Přičinila se o to německá křesťanská aktivistka Christa Jenal, které se podařilo dosáhnout i toho, že kapela nesměla v Německu hrát na koncertech skladby z prvních tří LP. Prosadila i zrušení několika koncertů.\n\nDvě skladby z něj bývají dodnes hrány během živých vystoupení kapely – I Cum Blood a především klasická Hammer Smashed Face.\n\nHudební portál About.com album umístil na svůj seznam 10 esenciálních death metalových alb.\n\n\n\n"}
{"id": "461251", "url": "https://cs.wikipedia.org/wiki?curid=461251", "title": "Bavoři", "text": "Bavoři\n\nBavoři, či Bavorové, někdy též \"Bajuvarové \" (německy \"Bajuwaren\" nebo či \"Baiuwaren\") byli keltský kmen. \n\nZ jejich původního jména \"Bajuwaren\" se vyvinulo pojmenování \"Baiernů\" - Bavorů, obyvatelstva kmenového vévodství vzniklého v polovině 6. století, zaujímajícího většinu Starého Bavorska, dnešního Rakouska a Jižních Tyrol. \n\nBajuvarové mají totožný původ s kmenem Bójů, o čemž svědčí místní názvy \"Baiowaria\" (Bavorsko), \"Boiohaemum\" (Bohemia - Čechy), \"Boica\" (Lužice), nebo dokonce \"Bononia\" (italské město Bologna). \n"}
{"id": "461254", "url": "https://cs.wikipedia.org/wiki?curid=461254", "title": "Danube (stanice metra v Paříži)", "text": "Danube (stanice metra v Paříži)\n\nDanube je nepřestupní stanice pařížského metra na lince 7bis v 19. obvodu v Paříži. Nachází se na \"Place de Rhin-et-Danube\". Metro je v této části linky jednosměrné, tj. vlaky jezdí pouze ve směru ze stanice Pré Saint-Gervais do stanice Botzaris.\n\nStanice byla otevřena 8. ledna 1911 jako součást jako boční větve linky 7. Je pozoruhodná svou konstrukcí. Nachází se, stejně jako část tunelu, na podzemním viaduktu, který nesou 30 metrů vysoké pilíře. V místě se nacházely staré lomy na sádrovec, proto bylo nutné v nestabilním terénu vybudovat sloupy, které stojí na pevném podloží.\n\nDne 3. prosince 1967 se severní větev linky 7 mezi stanicemi Louis Blanc a Pré Saint-Gervais stala samostatnou linkou s označením 7bis a stanice \"Danube\" se stala její součástí.\n\nNázev stanice znamená \"Dunaj\" podle stejnojmenného náměstí. Náměstí bylo sice v roce 1951 přejmenováno na \"Place de Rhin-et-Danube\" (Rýn a Dunaj), ale stanici už původní název zůstal.\n\n"}
{"id": "461256", "url": "https://cs.wikipedia.org/wiki?curid=461256", "title": "Škoda 406", "text": "Škoda 406\n\nŠkoda 406 byl užitkový automobil vyráběný v československé automobilce Škoda. Vyráběl se hlavně jako klasický valník nebo autobus (vozy s označením DN a DND), přesto existovaly i jiné typy. Výroba začala roku 1934 a skončila v roce 1942, vyrobilo se 769 těchto aut.\n\nMotor byl vodou chlazený řadový šestiválec OHV o objemu 8554 cm³, pocházel z typu 606. Měl výkon 74 kW (100 koní), později se zvýšil na 77 kW (105 koní). Vůz vážící zhruba 3 – 4 tuny s ním dosahoval rychlosti okolo 81 km/h.\n"}
{"id": "461259", "url": "https://cs.wikipedia.org/wiki?curid=461259", "title": "Richard Chaves", "text": "Richard Chaves\n\nRichard Chaves (* 9. října 1951, Jacksonville, Florida, USA) je americký herec.\n\nJedná se o veterána vietnamské války, podle které má základy autorské kritika v divadelní hře \"Tracers\" (\"Stopaři\"). I když hrál v několika filmech, výrazněji se neprosadil. Nejznámější rolí je role Poncha ve filmu \"Predátor\". Zde se Richard Chaves setkal s Arnoldem Schwarzeneggerem, s Billem Dukem a dokonce i s Van Dammem, který se v Predátorovi však pouze mihl, jak nasedá do vrtulníku. V dalším filmu \"Svědek\" se setkal s Harrisonem Fordem. Poté hrál i v méně známých seriálech.\n\n"}
{"id": "461263", "url": "https://cs.wikipedia.org/wiki?curid=461263", "title": "Bolivar (stanice metra v Paříži)", "text": "Bolivar (stanice metra v Paříži)\n\nBolivar je nepřestupní stanice pařížského metra na lince 7bis v 19. obvodu v Paříži.\n\nStanice byla otevřena 18. července 1911 jako součást boční větve linky 7.\n\nNa konci první světové války se ve stanici stala tragická událost. Tak jako další hluboko položené stanice metra, sloužila i \"Bolivar\" jako úkryt pro obyvatele při náletech. Během náletu 11. března 1918 obyvatelé čtvrti běželi do úkrytu a u vchodu nastala panika. Dveře do stanice se otevíraly směrem ven a než dveře pod tlakem povolily, bylo v nastalé tlačenici mnoho lidí ušlapáno. Následkem této tragické události byly postupně všechny dveře ve stanicích metra přestavěny tak, aby je bylo možné otevírat na obě strany.\n\nDne 3. prosince 1967 se severní větev linky 7 mezi stanicemi Louis Blanc a Pré Saint-Gervais stala samostatnou linkou s označením 7bis a stanice \"Bolivar\" se stala její součástí.\n\nStanice byla pojmenována po generálovi a politikovi Simónu Bolívarovi (1783-1830), jednom z hlavních vůdců boje za nezávislost v Jižní Americe.\n"}
{"id": "461265", "url": "https://cs.wikipedia.org/wiki?curid=461265", "title": "Škoda 806", "text": "Škoda 806\n\nŠkoda 806 byl užitkový automobil vyráběný v československé automobilce Škoda. Byl to velký třínápravový valník. Výroba začala roku 1935 a skončila v roce 1936, vyrobilo se 6 těchto aut. Jednotlivé varianty vozu byly označovány T, D a DT.\n\nMotor byl vodou chlazený řadový šestiválec OHV. Dva z vyrobených vozů měly benzínový motor o objemu 8,3 l. Motor dalších dvou (byl také použit u typů 606 a 406) měl objem 8554 cm³, jezdil na naftu a měl výkon 77 kW (105 koní), vůz vážící zhruba 6 tun s ním dosahoval rychlosti okolo 51 km/h. Poslední dva kusy poháněl vznětový motor o objemu 11782 cm³, který měl výkon 99 kW a mohl jet až 62 km/h.\n"}
{"id": "461267", "url": "https://cs.wikipedia.org/wiki?curid=461267", "title": "Druhá vláda Oldřicha Černíka", "text": "Druhá vláda Oldřicha Černíka\n\nDruhá vláda Oldřicha Černíka existovala v období od 1. ledna 1969 do 27. září 1969. Jednalo se o první československou federální vládu.\n\n\n\n\n"}
{"id": "461268", "url": "https://cs.wikipedia.org/wiki?curid=461268", "title": "První vláda Oldřicha Černíka", "text": "První vláda Oldřicha Černíka\n\nPrvní vláda Oldřicha Černíka existovala v období od 8. dubna 1968 do 31. prosince 1968.\n\nV návaznosti na zvolení Ludvíka Svobodu prezidentem republiky a v souvislosti s volbou nového předsednictva ÚV KSČ a s projednávaným Akčním programem KSČ doporučil 4. dubna 1968 ÚV KSČ, aby vláda Jozefa Lenárta podala demisi a sestavením nové vlády pověřil prezident Oldřicha Černíka. 6. dubna bylo obojí provedeno. Nová vláda byla prezidentem jmenována v pondělí 8. dubna. Z velké části byla složena ze zastánců systémových změn. Prioritou vlády byla realizace úkolů obsažených v Akčním programu.\n\n\n"}
{"id": "461269", "url": "https://cs.wikipedia.org/wiki?curid=461269", "title": "Škoda 100 (1939)", "text": "Škoda 100 (1939)\n\nŠkoda 100 byl lehký nákladní automobil vyráběný automobilkou ASAP Mladá Boleslav mezi lety 1939–1941. Vzniklo pouze 81 vozů, převážně se skříňovou, menší počet pak s valníkovou nástavbou.\n\nVůz Škoda 100 (typ 942) byl vyvinut jako lehký nákladní automobil s užitečnou hmotností 1,0 t. Hnací ústrojí pocházelo z osobního automobilu Škoda Rapid OHV. Byl to ve své době nejmenší nákladní automobil značky. Karosérie vozu byla unifikována s větším typem Škoda 150. Oproti němu však Škoda 100 měla na zadní nápravě pouze jednoduchou montáž kol. Většina vyrobených vozů dostala skříňovou nástavbu, převážně pro vojenskou službu v roli sanity nebo rozhlasových vozů (pro propagandistické účely). Pouze menší počet vozů vznikl jako klasický valník. Výroba typu byla ukončena již roku 1940 nebo 1941, vzniklo pravděpodobně jen 81 kusů ve dvou sériích.\nMotor vozu je řadový, vodou chlazený zážehový čtyřválec s rozvodem OHV. Zdvihový objem motoru je 1564 cm³ (vrtání válců 72 mm, zdvih 96 mm), dosahuje nejvyšší výkon 31 kW (42 k) při 3500 ot/min. Litinový blok motoru je opatřen vyměnitelnými vložkami válců. Také hlava motoru je z litiny. Kliková hřídel je uložena ve třech kluzných ložiskách. Chladicí soustava je vybavena vodní pumpou a čtyřlistým ventilátorem. Mazání motoru je tlakové oběžné. Palivovou směs připravuje spádový karburátor Solex. Palivová nádrž na 50 l benzínu je uložena na příčné stěně motorového prostoru. Dopravu paliva zajišťuje mechanické membránové čerpadlo. Umístění motoru je vpředu, podélně před přední nápravou. \n\nElektrická soustava pracuje s napětím 6 V. Vůz je vybaven dynamem o výkonu 130 W a 6 V akumulátorem o kapacitě 75 Ah. Startér má výkon 0,6 k.\n\nZa motorem je umístěna suchá jednolamelová spojka. Za ní pak navazuje čtyřstupňová převodovka se synchronizací 3. a 4. stupně. Motor, spojka a převodovka jsou sešroubovány a tvoří montážní celek. Výkon se na zadní nápravu přenáší pomocí dvoudílného hřídele se třemi klouby.\n\nŠkoda 100 má žebřinový rám z lisovaných ocelových profilů. Přední náprava má nezávislé zavěšení kol na dvojici nad sebou uložených příčných půleliptických listových pružin. Řízení předních kol pracuje pomocí šroubu a matice. Hnací zadní náprava je tuhá, odpružená podélnými půleliptickými listovými pružinami. \n\nVůz je opatřen hydraulickými bubnovými brzdami na všech kolech. Kola jsou osmnáctipalcová, s lisovanými ocelovými hvězdicovými disky a pneumatikami rozměru 6,00–18.\n\nPokud není uvedeno jinak, údaje platí pro valník.\n\nRozvor: 2900 mm\nRozchod kol vpředu/vzadu:1460/1360 mm\nSvětlá výška pod nápravami: 220 mm\n\nDélka: 4680 mm\nŠířka: 1850 mm\nDélka ložné plochy: 2400 mm\n\nHmotnost podvozku: 860 kg\nPohotovostní hmotnost: 1350 kg (valník), 1650 kg (skříňový)\nUžitečná hmotnost: 1000 kg\n\nNejvětší rychlost: 80 km/h\nSpotřeba: 13–15 l/100 km (valník), 15–17 l/100 km (skříňový)\n"}
{"id": "461270", "url": "https://cs.wikipedia.org/wiki?curid=461270", "title": "Július Ďuriš", "text": "Július Ďuriš\n\nJúlius Ďuriš (9. března 1904 Rovňany – 18. února 1986 Praha) byl slovenský a československý politik Komunistické strany Slovenska, respektive KSČ, poválečný ministr zemědělství a ministr financí.\n\nVe 20. letech v Praze studoval Právnickou fakultu Univerzity Karlovy. V roce 1927 vstoupil do KSČ. Na přelomu 20. a 30. let pak studoval i na Vysoké škole politických, ekonomických a společenských věd v Paříži. Redigoval tehdy časopis \"Rovnost\", vydávaný pro československé dělníky ve Francii. Pro své politické aktivity v komunistickém hnutí ale byl z Francie vypovězen. Působil pak na Slovensku jako komunistický organizátor a novinář.\n\nOd roku 1938 byl společně s Kolomanem Moškem a Karolem Bacílkem členem ilegálního vedení komunistické strany na Slovensku. Po potlačení Slovenského národního povstání, začátkem roku 1945 byl společně s Viliamem Širokým vězněn v Bratislavě a hrozilo jim, že se dostanou do rukou gestapa. Podařilo se jim utéct, podle některých pramenů i díky pomoci tehdejšího předsedy vlády dr. Štefana Tisa. Podle jiného zdroje byl vězněn po celé období let 1941–1945. Po rozsudku byl ve vězení krajského soudu v Bratislavě. Od května do září 1943 tu byl jeho spoluvězněm další významný představitel slovenského komunistického odboje, Ján Púll. Na Ďuriše vzpomínal později jako na člověka s nelehkou povahou, ve které se objevovaly rysy panovačnosti, bezohlednosti a tvrdosti. Zároveň si ho ale vážil jako profesionálního revolucionáře a marxistu.\n\nPrávník Anton Rašla s vazbami na odboj zase, podle vzpomínek Ladislava Šimoviče, vyčítal Ďurišovi lehkomyslnost, se kterou prováděl za války své ilegální aktivity. V době slovenského státu, když po Ďurišovi pátrala tajná policie, mu Rašla opatřil tajný byt. Ďuriš potom ale nedodržoval pravidla konspirace a pobytu. Své následné zatčení si tak měl zavinit zčásti sám.\n\nOd 4. dubna 1945 byl ministrem zemědělství ve vládě Zdeňka Fierliengera, první československé vládě na osvobozeném území. Ministrem zemědělství zůstal v následující druhé vládě Zdeňka Fierlingera a udržel se zde i po únorovém převratu v první i druhé vládě Klementa Gottwalda a vládě Antonína Zápotockého, která nastoupila po Gottwaldově zvolení prezidentem republiky. Funkci zastával nepřetržitě až do 10. září 1951.\n\nV této politické funkci se v poválečných letech podílel na pozemkové reformě a přidělování půdy konfiskované \"Němcům, Maďarům, kolaborantům a zrádcům\". Významně se podílel na komunistickém volebním úspěchu na českém venkově v roce 1946. 4. dubna 1947 vyhlásil Ďuriš na schůzi okresní organizace Jednotného svazu českých zemědělců v Hradci Králové program masivní změny vlastnictví půdy (tzv. Hradecký program). Měl dokončit a překonat prvorepublikovou pozemkovou reformu. Mělo dojít k parcelaci pozemkové držby nad 50 hektarů, zavést jednotnou zemědělskou daň, celostátní systém pojištění zemědělců, nové úvěrové podmínky a podpořit mechanizaci. V této době se v souladu s linií KSČ vyslovoval proti násilné kolektivizaci po sovětském vzoru. Naopak podporoval vznik široké vrstvy nových samostatných zemědělců. Po únorovém převratu ovšem již roku 1949 začal coby ministr tlačit na zakládání jednotných zemědělských družstev.\n\nPo odchodu z československé vlády přešel na post předsedy slovenského Sboru pověřenců, jímž byl od 11. září 1951 do 31. ledna 1953.\n\nDo centrální vlády se vrátil 31. ledna 1953, kdy byl jmenován ministrem lesů a dřevařského průmyslu. Funkci zastával do 14. září 1953. Následně přešel na významný vládní post. Od 14. září 1953 do 20. září 1963 byl ministrem financí v první, druhé i třetí vládě Viliama Širokého.\n\nZastával i významné stranické funkce. V období let 1945–1954 byl členem Ústředního výboru KSS a v letech 1945–1953 i členem předsednictva ÚV KSS. 8. dubna 1945 byl rovněž zvolen členem prozatímního Ústředního výboru Komunistické strany Československa. Ve funkci ho potvrdil IX. sjezd KSČ, X. sjezd KSČ, XI. sjezd KSČ a XII. sjezd KSČ. Z ÚV KSČ byl odvolán v září 1963. Od září 1945 do června 1954 byl členem předsednictva ÚV KSČ a v roce 1948 i členem užšího předsednictva ÚV KSČ.\n\nDlouhodobě zasedal i v zákonodárných sborech. V srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. Slib složil na 14. schůzi SNR, 26. listopadu 1945.\n\nV letech 1945–1946 byl poslancem Prozatímního Národního shromáždění. V parlamentních volbách roku 1946 byl za KSS zvolen do Ústavodárného Národního shromáždění. Ve volbách roku 1948 se stal poslancem Národního shromáždění a opět i ve volbách roku 1954 (obvod Košice-venkov I). Ve volbách roku 1960 byl zvolen opětovně, nyní do Národního shromáždění Československé socialistické republiky, nyní za volební obvod Jihomoravský kraj. Na poslanecký mandát rezignoval 20. září 1963.\n\nV roce 1955 mu byl udělen Řád republiky. Ladislav Šimovič, československý diplomat a státní úředník, na Ďuriše vzpomínal zpětně v roce 2005 jako na člověka, který měl v poválečné době pověst nedůvěřivého, podezřívavého a neústupného politika, který často tvrdě prosazoval své názory a byl přísným nadřízeným. Například politik Ján Čech ztratil po neshodách s Ďurišem post předsedy Osidlovacího úřadu a později poslán do Prahy na méně významnou úřednickou pozici. Politička Gertruda Sekaninová-Čakrtová zase uváděla Ďuriše jako nepřímého viníka sebevraždy jejího manžela. Kazimír Čakrt pracoval jako úředník na ministerstvu financí a byl vyšetřován v souvislosti s údajnou špionáží a finančních machinacích, kterých se měl dopustit jeho bratranec Jan Čakrt. Ďuriš se ho nikdy nezastal. Blízkým Ďurišovým spolupracovníkem na ministerstvu byl jeho osobní tajemník Frico Hemelka.\n\nJeho politická kariéra skončila náhle roku 1963, kdy byl pro spory s prezidentem Antonínem Novotným odvolán ze všech funkcí. V roce 1970 byl vyloučen z KSČ pro podporu politiky pražského jara. Tehdy se s ním sblížil Ladislav Šimovič, rovněž postižený normalizačními čistkami, který vzpomínal, že v této době Ďuriš působil zcela jiným dojmem než dříve jako mocný ministr. Zajímal se o politickou situaci, poslouchal vysílání Svobodné Evropy a Hlasu Ameriky (maďarskou redakci, jejíž vysílání nebylo rušeno). Názorově trval na reformách z roku 1968. V 70. letech se nepřipojil k Chartě 77, ale její prohlášení sledoval a komentoval. Ostře nesouhlasil s politikou Gustáva Husáka, naopak sebekriticky hodnotil své postoje vůči Vladimírovi Clementisovi, jenž byl počátkem 50. let popraven. Vcelku ale svou roli v totalitní politice 50. let upozaďoval. Mezi nepočetný okruh lidí, kteří se s ním tehdy stýkali, patřili třeba Gertruda Sekaninová-Čakrtová, bývalí náměstci Bohumil Sucharda a Leopold Lér, národní umělkyně Julie Horová nebo lékař z Krče Oskar Topol. V posledních letech, po smrti manželky Ely, kdy trpěl zhoršující se nemocí, ho navštěvovali Ladislav Šimovič a Ján Púll.\n\nZemřel 18. února 1986 v Praze (v nemocnici v Krči) a urna s jeho popelem je uložená v hrobě v rodných Rovňanech. Ladislav Šimovič a Ján Púll byli vykonavateli jeho závěti a organizovali pohřeb i uložení urny v Rovňanech. Tři dny po jeho úmrtí prohledala Státní bezpečnost Ďurišův byt.\n\n\n"}
{"id": "461272", "url": "https://cs.wikipedia.org/wiki?curid=461272", "title": "Škoda 256", "text": "Škoda 256\n\nŠkoda 256 byl střední nákladní automobil vyráběný automobilkou ASAP Mladá Boleslav v letech 1939–1947. Vůz byl stavěn v provedení valník, autobus, vojenská sanita, hasičský vůz a další. Původní varianta 256 B byla vybavena šestiválcovým zážehovým motorem, od roku 1943 k ní přibyl typ 256 G, modifikovaný na pohon dřevoplynem.\n\nRoku 1939 uvedla mladoboleslavská automobilka ASAP na trh novou řadu lehkých nákladních automobilů, které v rámci unifikace využívaly pohonné jednotky z osobních automobilů Škoda. Tuto řadu tvořily vozy Škoda 100, Škoda 150 a Škoda 256 B.<ref name=\"AR5/2013\">\n</ref> Vůz Škoda 256 B konstrukčně vycházel ze staršího typu Škoda 254 D, poháněného vznětovým čtyřválcem 3,8 l. Na rozdíl od něj dostal typ 256 B výkonnější zážehový šestiválec obsahu 3,1 l, pocházející z vozu Škoda Superb OHV (typ 924), vyráběného od roku 1938. Motor byl pro použití v nákladním voze upraven snížením kompresního poměru a dosahoval výkonu 80 k. Škoda 256 B byla nabízena se třemi variantami rozvoru, kromě základního (3800 mm) také dva prodloužené (4300 mm nebo 4800 mm). Užitečná hmotnost činila podle provedení 2,5 t nebo 3,0 t. Základní nástavbou byl valník, na samostatných šasi byly samostatnými výrobci stavěny další varianty, například autobus nebo hasičský vůz.\n\nBěhem válečných let byla značná část produkce odebírána německou armádou. Pro její potřeby byly vyráběny vozy Škoda 256 B v provedení vojenská sanita nebo dílenský vůz. Roku 1943 vstoupila do výroby verze Škoda 256 G upravená na pohon dřevoplynem. Vůz byl vybaven generátorem Imbert W2. Výkon motoru se touto úpravou snížil zhruba na 60 k. Produkce této verze, kvůli poválečnému nedostatku benzínu, přetrvala až do roku 1946.\n\nProdukce Škody 256 B trvala až do konce války. Dne 9. května 1945 postihlo automobilku letecké bombardování, které továrnu těžce poškodilo. Přesto však byla výroba značným úsilím zaměstnanců obnovena již v létě 1945. První poválečná Škoda 256 B byla dokončena 24. června 1945. Její produkce pokračovala až do roku 1947, poté však byla zastavena rozhodnutím vládních úřadů, které automobilce Škoda přidělily úlohu výrobce osobních vozů. Výhradním producentem třítunových nákladních vozů v Československu se nadále stala Auto-Praga, n. p. se svým typem Praga RN/RND.\n\nCelkem vzniklo 5514 vozidel všech verzí, podle jiných údajů 3006 vozů varianty 256 B.\n\nŠkodu 256 pohání řadový, vodou chlazený zážehový šestiválec s rozvodem OHV. Litinový blok motoru je opatřen vyměnitelnými vložkami válců. Také hlava motoru je z litiny. Kliková hřídel je uložena ve čtyřech kluzných ložiskách. Palivovou směs připravuje karburátor Zenith Stromberg EX 32. Palivová nádrž na 120 l benzínu (u autobusu 80 l) se nachází na rámu vpravo za kabinou. Umístění motoru je vpředu, podélně za přední nápravou.\n\nZdvihový objem motoru je 3137 cm³ (vrtání válců 80 mm, zdvih 104 mm). Kompresní poměr 1:6 až 1:6,3. Motor dosahuje nejvyšší výkon 59 kW (80 k) při 3200 ot/min, ve verzi 256 G pouze 44 kW (60 k).\n\nElektrická soustava pracuje s napětím 12 V. Vůz je vybaven dynamem Scintilla o výkonu 210 W a 12 V akumulátorem.\n\nZa motorem je umístěna suchá jednolamelová spojka. Za ní pak navazuje čtyřstupňová převodovka, s řadicí pákou na horním víku.\n\nPodvozek vozidla je klasické konstrukce. Je tvořen rámem ze dvou lisovaných ocelových podélníků, spojených šesti příčkami. Vzadu je hnací tuhá náprava, odpružená podélnými půleliptickými listovými péry, s rozchodem kol 1540 mm. Přední náprava je tuhá, tvořená ocelovým výliskem a taktéž odpružená podélnými půleliptickými listovými péry. Řízení předních kol pracuje pomocí šroubu a matice. Rozchod předních kol činí 1550 mm, u autobusů 1540 mm. Rozvor náprav dosahuje podle verze 3800 mm, 4300 mm nebo 4800 mm.\n\nVůz je opatřen hydraulickými bubnovými brzdami na všech kolech. Mechanická ruční brzda působí na převodové ústrojí. Kola jsou osmnáctipalcová, s lisovanými ocelovými disky rozměru 5×20\" a pneumatikami rozměru 7×20\" nebo 7,25×20\", na zadní nápravě v dvojmontáži.\n\nKabina vozu je smíšené konstrukce, s dřevěnou kostrou potaženou ocelovým plechem. Uvnitř se nachází třímístná polstrovaná lavice, sahající přes celou šířku budky. Čelní okno je dvoudílné. Dveře kabiny jsou uchycené vpředu.\n\nZákladním provedením byl valník, vyráběný na podvozcích všech variant rozvorů. Karosárna Sodomka stavěla na podvozcích rozvoru 4800 mm autobus pro 22 sedících osob, určený pro BMB-ČMD , po válce pak pro ČSD . Od roku 1941 stavěla Sodomkova karosárna na šasi 256 B vojenské sanitní a dílenské vozy. U firmy Stratílek vznikaly hasičské nástavby.\n\nÚdaje jsou převzaty z publikace \"Atlas našich automobilů 4: 1937–1963\".\n\nRozvor: 3800 mm, 4300 mm, 4800 mm (podle typu šasi)\nRozchod kol vpředu/vzadu:1550/1540 mm (autobus: 1540/1540 mm)\nSvětlá výška pod nápravami: 220 mm (autobus: 250 mm)\n\nDélka: 7000 mm až 8020 mm, podle typu šasi (autobus: 6400 mm)\nŠířka: 2100 mm\nVýška: 2200 mm (autobus: 2150 mm)\n\nPohotovostní hmotnost: 2650 kg až 2830 kg, podle typu šasi\nUžitečná hmotnost: 2500 kg nebo 3000 kg\n\nPrůměrná spotřeba paliva: 22–25 l/100 km (Škoda 256 B)\nMaximální rychlost: 75–80 km/h (Škoda 256 B)\n\n"}
{"id": "461274", "url": "https://cs.wikipedia.org/wiki?curid=461274", "title": "Neuromyelitis optica", "text": "Neuromyelitis optica\n\nDevicova choroba známá také jako Devicův syndrom či neuromyelitis optica (NMO) je autoimunitní zánětlivé onemocnění, při kterém lidský imunitní systém napadá optické nervy a míchu. Následkem toho dochází k zánětu optického nervu (\"optická neuritida\") a míchy (\"myelitida\"). Ačkoliv zánět může rovněž poškodit i mozek, léze u Devicovy choroby jsou odlišné od těch, pozorovaných při roztroušené skleróze. Míšní léze mohou způsobovat různý stupeň slabosti či ochrnutí horních a dolních končetin, ztrátu vjemů (včetně slepoty a/nebo dysfunkci močového měchýře a střev.\n\nDevicova choroba je vzácné onemocnění, které se v mnoha ohledech podobá roztroušené skleróze (RS); pro dosažení optimálních výsledků však vyžaduje odlišný způsob léčby. Bylo také navrženo, že Devicova choroba může být variací akutní diseminované encefalomyelitidy. U některých pacientů došlo k identifikování pravděpodobného cíle autoimunitního útoku. Cílem byla bílkovina buněk nervové soustavy známý jako aquaporin 4.\n\nPojmenována byla po francouzském neurologovi Eugène Devicovi.\n\n"}
{"id": "461284", "url": "https://cs.wikipedia.org/wiki?curid=461284", "title": "Vile (album)", "text": "Vile (album)\n\nVile je páté studiové album americké deathmetalové skupiny Cannibal Corpse. Původně se mělo jmenovat \"Created to Kill\" a bylo nahráno se zpěvákem Chrisem Barnesem. Krátce před vydáním byl ovšem Barnes ze skupiny vyhozen a nahradil jej George \"Corpsegrinder\" Fisher z Monstrosity, s ním bylo album znovu nahráno a následně vydáno v roce 1996 pod názvem \"Vile\". Stalo se prvním deathmetalovým albem, které se dostalo do hitparády Billboard 200.\n\n\n"}
{"id": "461287", "url": "https://cs.wikipedia.org/wiki?curid=461287", "title": "La Roux", "text": "La Roux\n\nLa Roux je synthpopové duo, pocházející z Velké Británie. Ve své tvorbě se inspirovali především hudbou z 80. let 20. století (respektive elektronickou hudbou). Byli ovlivněni hudebními skupinami jako například Human League, Depeche Mode, Heaven 17 a Yazoo.\n\nAčkoliv se skupina tváří jako jednotlivec, ve skupině jsou dva lidi.\n\n\n\n"}
{"id": "461290", "url": "https://cs.wikipedia.org/wiki?curid=461290", "title": "Di Air", "text": "Di Air\n\nDi Air je černohorská soukromá charterová letecká společnost se sídlem na mezinárodním letišti Golubovci v Podgorice. \n\nNa černohorském trhu je to největší charterový letecký dopravce, provozuje přes 30 pravidelných charterových linek během celého roku. \n\nLetecká společnost byla založena v roce 1997, původně pod názvem Pelican Blue Line. Plnohodnotným vlastníkem aerolinek je Dragan Ivančević. V březnu 2012 měla společnost přes 7 zaměstnanců. \n\nstav k lednu 2012\n\nAOC - ME-AOC-02\n\nFTO - JAA FCL 1 - ME-FTO-01\n\nLetecká společnost Di Air provozuje následující pravidelné charterové linky:\n\n"}
{"id": "461294", "url": "https://cs.wikipedia.org/wiki?curid=461294", "title": "Glatiramer acetát", "text": "Glatiramer acetát\n\nGlatiramer acetát je obecný název pro lék Copaxone či Copolymer 1 vyvíjený izraelskou farmaceutickou společností Teva Pharmaceuticals. Jedná se o imunomodulátor, který je ve většině zemí světa licencován pro snížení frekvence relapsů u relaps remitentní formy roztroušené sklerózy. Copaxon se aplikuje podkožně injekcí v dávce 20 mg denně nebo 40 mg třikrát týdně. Jedná se o lék, který není na bázi interferonů a steroidů.\n\nLátka byla vyvinuta v 60. letech ve Weizmannově institutu věd v izraelském městě Rechovot.\n\n"}
{"id": "461297", "url": "https://cs.wikipedia.org/wiki?curid=461297", "title": "You Spin Me Round (Like a Record)", "text": "You Spin Me Round (Like a Record)\n\n\"You Spin Me Round (Like a Record)\" je Hi-NRG/New Wave song od britské kapely Dead or Alive pocházející z alba \"Youthquake\"; album bylo publikováno roku 1985. Původní píseň byla delší než čtyři minuty a pro album byla upravena na délku 3:19. Protože se prodalo více jak 500 000 desek, byla písni certifikována \"zlatá deska\".\n\nPíseň ale zaznamenala ještě i jiný úspěch, hit-makerské trio Stock, Aitken & Waterman poprvé měli svůj #1 hit ve Velké Británii. Song byl publikován skrz firmu Epic Records v listopadu 1984. V USA se píseň dostala do #11 příčky \"Billboard \"Hot 100.\n\nPíseň napsali Pete Burns, Wayne Hussey, Mike Percy, Tim Lever, Steve Coy a produkovalo trio Stock, Aitken & Waterman. Video režíroval Vaughan Arnell a Anthea Benton.\n\nSyntetické smyčce byly založeny na klasickém díle \"Ride of the Valkyries\" (Jízda valkýr) od Richarda Wagnera.\n\nPíseň coverovali následující umělci:\n"}
{"id": "461298", "url": "https://cs.wikipedia.org/wiki?curid=461298", "title": "Oki Air International", "text": "Oki Air International\n\nOki Air International je černohorská soukromá letecká společnost, sídlící na podgorickém mezinárodním letišti Golubovci. Poskytuje osobní charterové lety v Černé Hoře a v okolí. \n\nLetecká společnost byla založena 28. dubna 1993 a v tomtéž roce začala fungovat. První lety začaly z Podgorice do Tivatu, do Bari, Lublaně a do Skopje. Byla to druhá letecká společnost v Černé Hoře. 50% majitel je Jusuf Hodžić, dalších 50% má Orhan Hodžić. V lednu 2007 měla společnost 15 zaměstnanců.\n\nOficiální webové stránky\n"}
{"id": "461299", "url": "https://cs.wikipedia.org/wiki?curid=461299", "title": "Youthquake", "text": "Youthquake\n\nYouthquake je druhé album od britské popové skupiny Dead or Alive. Album bylo publikováno v květnu roku 1985 a již brzy získalo komerční úspěch, jak v Evropě tak i ve Spojených státech, hlavně díky singlu \"You Spin Me Round\", což byl britský #1 hit a Top 20 hit v USA.\n\nRovněž kapela vyměnila produkci. Německého Zeus B. Helda za produkční Britishbeat trio Stock, Aitken & Waterman\n\nAlbum dosáhlo příčky #9 ve Velké Británii a bylo certifikováno \"zlatou deskou\", jelikož se prodalo víc jak 100 000 výlisků.\n\n"}
{"id": "461300", "url": "https://cs.wikipedia.org/wiki?curid=461300", "title": "Vektra Aviation", "text": "Vektra Aviation\n\nVektra Aviation je černohorská VIP a charterová letecká společnost se sídlem na mezinárodním letišti Golubovci v Podgorice.\n\nLetecká společnost byla založena v roce 2006 a dnes poskytuje širokou škálu charterových leteckých linek v Evropě a Asii. Společnost vlastní jeden hangár na podgorickém letišti, jejími majiteli a výkonnými řediteli jsou Bojan Brković a jeho syn Dragan Brković.\n\n\nVektra Aviation provozuje pravidelné charterové linky do následujících destinací:\n\n\nSpolečnost v rámci nepravidelných charterových a VIP letů obsluhuje dalších bezmála 20 letišť.\n\n"}
{"id": "461303", "url": "https://cs.wikipedia.org/wiki?curid=461303", "title": "Stock, Aitken &amp; Waterman", "text": "Stock, Aitken &amp; Waterman\n\nStock, Aitken & Waterman, zkráceně SAW je britské skladatelské a produkční trio skládající se z Mike Stocka, Matta Aitkena a Pete Watermana.\n\nJejich doba slávy nastávala v pozdějších osmdesátých letech. Dohromady prodali 40 milion nahrávek a měli víc jak 100 hitů britské Top 40. Vydělali si v přepočtu £60 milionů což je víc jak $103.78 miliónů.\n\nSAW původně začalo v produkci hi-NRG klubových hitů (především v undergroundu), ale již brzy si vydobyli veliký úspěch spojením Hi-NRG-orientovaným soundem s romantickými texty. Rovněž experimentovali se swingovým rytmem.\n\nSAW se považují za britskou verzi motownovského produkčního tria Holland-Dozier-Holland, což bylo významné soulové a rhythm and bluesové trio.\n\nNásledující hity, které produkovalo trio SAW si vydobylo příčku #1 v UK Pop chart:\n"}
{"id": "461305", "url": "https://cs.wikipedia.org/wiki?curid=461305", "title": "Mike Stock", "text": "Mike Stock\n\nMike Stock (* 3. prosince 1951) v Kentu, Velká Británie) je anglický skladatel a producent.\n\nJe znám díky působení v triu Stock, Aitken & Waterman. Pomáhal napsat či ko-produkovat nespočetné množství celosvětových hitů, včetně šestnácti #1 nahrávek ve Velké Británii\n\nV roce 2003 založil novou nahrávací společnost nazvanou \"Better the Devil Records\".\nRovněž sepsal i knihu nazvanou \"The Hit Factory: The Stock Aitken Waterman Story\" , která byla publikována na podzim roku 2004.\n\nV roce 2007 obnovil spolupráci se SAW týmem a aktivně dál pokračují v hudebním průmyslu jako skladatelé. Chystají další projekty, které by měly otevřít dveře nové generaci.\n"}
{"id": "461306", "url": "https://cs.wikipedia.org/wiki?curid=461306", "title": "Karel Adámek", "text": "Karel Adámek\n\nKarel Adámek (13. března 1840 Hlinsko – 11. ledna 1918 tamtéž) byl český spisovatel, národopisec a mladočeský politik. Byl otcem Karla Václava Adámka a zároveň bratrem Bohumila Adámka.\n\nVystudoval nižší reálku v Chrudimi a poté pokračoval ve studiích na vyšší reálce v Praze, která však kvůli své nemoci nedokončil. Působil pak v obchodě svého otce a dál se coby samouk vzdělával. V mládí cestoval po Evropě a v Hlinsku se účastnil kulturního života. V letech 1865 až 1918 do své smrti zastával pozici okresního starosty, od roku 1871 zastával i post člena okresní školské rady. Zároveň vykonával v letech 1907–1911 funkci předsedy Svazu českých okresů v království českém.\n\nTrvale se angažoval v otázkách regionálního rozvoje Hlinska a východních Čech. Inicioval výstavbu železniční trati Pardubice - Chrudim - Německý Brod. Z podnětu Karla Adámka bylo v roce 1874 založeno při městské škole v Hlinsku muzeum. Jeho manželka Terezie Karolína roz. Štilíková (1842-1922) byla aktivní v ženském hnutí. Založila v Hlinsku spolek Vlasta a byla členkou Ženského výrobního spolku v Praze.\nByl aktivním členem Národní strany svobodomyslné (mladočeské) a z jeho iniciativy byl v roce 1868 uspořádán na Košumberku tábor lidu na podporu českých státoprávních požadavků. Jeho politika se také ubírala směrem ke středním vrstvám, hlavně k řemeslníkům, které považoval za základ hospodářského života.\n\nV roce 1881 se stal v doplňovací volbě místo dosavadního J. Rumla poslancem Českého zemského sněmu, kde zasedal až do roku 1913. Kromě toho byl v období let 1896–1913 i členem zemského výboru.\n\nVe volbách roku 1879 se stal poslancem Říšské rady (celostátní zákonodárný sbor), kde zastupoval kurii venkovských obcí, obvod Rychnov, Žamberk atd.\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Adámek osobně vedl s Taaffem obsáhlý rozhovor, ve kterém ministerský předseda nastínil své představy o národnostním smíru v Předlitavsku. V roce 1883 se zapojil do polemik okolo vládní školské reformy, která v souladu s přáním německorakouských konzervativců částečně revidovala liberální reformy předchozích dekád, což pro některé mladočeské pokrokáře bylo nepřijatelné. Adámek patřil do skupiny tří českých poslanců (kromě něj v ní byli ještě František Tilšer a Alois Pravoslav Trojan), kteří odmítali návrh zákona podpořit. Nakonec ale svůj odpor přehodnotil a v dubnu 1883 byl jediným poslanec, který skutečně hlasoval proti zákonu, František Tilšer. Následně byl fakticky vyloučen z Českého klubu. Krátce poté ale obhájil mandát v doplňovacích volbách do Říšské rady a již v prosinci 1883 byl znovu přijat do Českého klubu. Opětovně se poslancem Říšské rady stal ve volbách roku 1885.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nHistorik Otto Urban ho popisuje jako mladočeského politika, který ale postupoval loajálně k Českému klubu, a nebyl stoupencem zcela samostatného mladočeského postupu. Brzy poté, v roce 1887, se ovšem podílel na pořádání 4. sjezdu mladočeské strany, který fakticky obnovil její aktivitu coby nezávislé politické síly české politiky. Strana pak začala stupňovat svou kritiku staročechů a Karel Adámek ještě v roce 1887 patřil mezi signatáře výzvy Františku Ladislavu Riegrovi, aby přikročil k rekonstrukci vedení Českého klubu. Později v druhé polovině 90. let patřil podle Otty Urbana mezi \"mladočeské oportunisty\", kteří nevylučovali provládní politiku. Křeslo v parlamentu obhájil i ve volbách roku 1891 (opět za kurii venkovských obcí, obvod Rychnov n. Kněžnou, Žamberk atd.) a podle revidovaného volebního systému i ve volbách roku 1897, nyní za všeobecnou kurii, obvod Litomyšl atd. V roce 1893 byl členem parlamentní delegace pro rakousko-uherské vyrovnání (pravidelné jednání zástupců obou částí dualistické monarchie za účelem finančních transferů). Coby poslanec se zaměřoval na sociální a školskou agendu.\n\nRoku 1907 se stal doživotním členem Panské sněmovny (jmenovaná horní komora Říšské rady).\n\n\n\n"}
{"id": "461309", "url": "https://cs.wikipedia.org/wiki?curid=461309", "title": "RC Zlín", "text": "RC Zlín\n\nRC Zlín (RUGBY CLUB Zlín) je český ragbyový klub, založený v roce 1944 jako \"\"odbor ragby při SK Baťa Zlín\"\". K přeměně na samostatný oddíl a legalizaci došlo v roce 1947, kdy bylo sehráno také první utkání. Rugby Club Zlín je členem Sportovních klubů Zlín. Klubové barvy jsou modrá a žlutá. Předsedou klubu je Josef Iž.\n\n\n"}
{"id": "461310", "url": "https://cs.wikipedia.org/wiki?curid=461310", "title": "Jiří Vodrážka - NEUTRANS", "text": "Jiří Vodrážka - NEUTRANS\n\nJiří Vodrážka – NEUTRANS je malá dopravní firma ze Senomat na Rakovnicku, která do března 2006 zajišťovala veřejnou linkovou dopravu na 8 až 9 autobusových linkách na Rakovnicku, včetně dvou linek do Prahy. Do obchodního rejstříku byla zapsána 16. dubna 1991. Působení ve veřejné dopravě ukončila v březnu 2006.\n\nK zavedení nových linek firmy (Rakovník - Nové Strašecí – Praha, Rakovník - Podbořany a Senomaty – Rakovník) došlo například v roce 2002.\n\nPři rekonstrukci autobusového nádraží v Rakovníku, vlastněného městem a spravovaného dopravní společností ČSAD Anexia spol. s r. o., v červenci 2005 se firma NEUTRANS dostala do sporu s dominantním okresním dopravcem ČSAD Anexia spol. s r. o., když obvinila tuto dopravní firmu i městský úřad, že ji diskriminovaly při přidělování odjezdových stání. ČSAD Anexia i městský úřad obvinění odmítly. \n\nPro roky 2004–2006 měl dopravce se Středočeským krajem uzavřenou smlouvu o závazku veřejné služby ve veřejné linkové osobní dopravě. Tato smlouva byla dohodou k 1. lednu 2006 ukončena a rada kraje uložila odboru dopravy krajského úřadu, aby tuto dopravní obslužnost zajistil prostřednictvím dopravce Anexia s. r. o.\n\nV rámci zavádění Středočeské integrované dopravy převzal provoz na všech dotčených trasách od 1. dubna 2006 dominantní okresní dopravce Anexia s. r. o., čímž bylo ukončeno působení firmy NEUTRANS ve veřejné linkové dopravě. Brzy poté zanikla i její veřejná webová prezentace. \n\n\n\n"}
{"id": "461312", "url": "https://cs.wikipedia.org/wiki?curid=461312", "title": "Jimmy Somerville", "text": "Jimmy Somerville\n\nJames William „Jimmy“ Somerville (* 22. června 1961 Glasgow) je skotský zpěvák, skladatel a zakladatel skupiny The Communards, jenž také působil ve formaci Bronski Beat. Při zpěvu využívá falzetu.\n\nAktivně se účastnil v antinacistické lize i v Labour Party Young Socialists. Byl to ideologický levicový příznivec. Otevřeně se hlásí k homosexuální orientaci. Zúčastňuje se různých akcí na podporu proti homofobii.\n\nV roce 1983 spoluzaložil synthpopovou skupinu Bronski Beat, která již v minulosti měla několik hitů v britských hitparádách. Jejich největším hitem byla píseň \"Smalltown Boy\", která dosáhla 1. příčky v americké, italské a nizozemské hitparádě.\n\n\n\n"}
{"id": "461319", "url": "https://cs.wikipedia.org/wiki?curid=461319", "title": "Linnea Gustafssonová", "text": "Linnea Gustafssonová\n\nLinnea Gustafssonová (* 20. února 1986) je švédská reprezentantka v orientačním běhu. Jejím největším úspěchem je stříbrná medaile ze sprintu na Mistrovství světa v roce 2009 v Miskolci. V současnosti běhá za švédský klub Visborgs OK a od roku 2009 za OK Hällen. V roce 2011 získala v prvním závodě světového poháru zlatou medaili. Závod se běžel ve finském Porvoo, jež byl součástí Nordic Orienteering Tour 2011.\n\n"}
{"id": "461322", "url": "https://cs.wikipedia.org/wiki?curid=461322", "title": "Union", "text": "Union\n\nUnion (z lat. \"unio\" jednota, sjednocení) může být:\n\n\n\nmnoho měst a míst v USA:\nmnoho okresů v USA\n\n\nautomobilismus\n\nostatní obory\n\n\n\n\n"}
{"id": "461323", "url": "https://cs.wikipedia.org/wiki?curid=461323", "title": "The Communards", "text": "The Communards\n\nThe Communards bylo britské popové duo, aktivní v letech 1985 až 1988.\n\nKapela častokrát zařazována do pop-rocku či synthpopu, ale ona experimentovala i s elementy jako disco, jazz, dokonce flamenco, samba a v nekonečné řadě i se soulem. Kapela dávala veliký důraz na použití klavíru, perkusionálních nástrojů a dechových sekcí.\n\nThe Communards bylo zformováno roku 1985, ihned po tom, co zpěvák Jimmy Somerville opustil svoji kapelu Bronski Beat, ve které už byl nějaký ten čas. Richard Coles, hudebník orientován na klasickou hudbu pomohlu Sommervillovi založit skupinu. I když Coles převážně hraje na piáno, tak umí hrát i na vícero nástrojů. Jako příklad poslouží hit \"It Ain't Necessarily So\", ve kterém převedl klarinetové sólo. Později přijali basáka Dave Renwicka, který již předtím hrál s Bronski Beat.\n\nSkupina se zveličila Top 30 hitem z roku 1985 \"\"You Are My World\" (#30 příčka). Následující rok přinesl hit v podobě Hi-NRG coveru \"Don't Leave Me This Way\" od Philly soulové kapely Harold Melvin & The Blue Notes, který se stal hitem Thelmy Houston. Verze od The Communards byla v hitparádách čtyři týdny (na pozici #1) a již brzy se stal nejvíce prodaným singlem vůbec. Vokálně se na písni ještě podílela Sarah Jane Morris.\n\nPotom měli několik hitů typu \"So Cold The Night\" či coveru \"Never Can Say Goodbye\" původně od Jackson 5 (významnější je verze od Glorie Gaynor).\n\nPozději v roce 1988 se kapela rozešla a Somerville začal sólovou kariéru. Coles podlehl svým křesťanským sklonům a později se nechal vysvětit. Nyní slouží jako kazatel.\n\n"}
{"id": "461324", "url": "https://cs.wikipedia.org/wiki?curid=461324", "title": "Topfreedom", "text": "Topfreedom\n\nTopfreedom je sociální hnutí v některých severoamerických zemích, usilující o uznání práva žen a dívek chodit „nahoře bez“ (tj. nahé od pasu nahoru) na veřejnosti tam, kde takto mají právo chodit muži a chlapci. Hnutí topfreedom se vyhýbá označení „nahoře bez“ a dává raději přednost výrazu „topfree.“ Mezi příklady veřejných míst, kde by ženy a dívky mohly chodit oděné dle myšlenky hnutí, patří například pláže, bazény či parky, ačkoliv podle principů hnutí, by v zásadě nemělo platit žádné omezení. Mezi cíle hnutí patří umožnit matkám kojit své dítě na veřejnosti, opalování, pohodlí a rovnost pohlaví.\n\n"}
{"id": "461332", "url": "https://cs.wikipedia.org/wiki?curid=461332", "title": "Alexandr Ioan Cuza", "text": "Alexandr Ioan Cuza\n\nAlexandr Jan Cuza (rumunsky: Alexandr Ioan Cuza) (20. březen 1820, Huși, Rumunsko – 15. květen 1873, Heidelberg, Německo) byl v letech 1859–1862 kníže Valašska a Moldávie a zároveň v letech 1859–1866 vládce resp. \"domnitor\" Spojených knížectví Valašska a Moldávie (od roku 1862 Spojené knížectví Rumunska).\n\nKdyž se v roce 1859 stal zároveň valašským i moldavským knížetem, spojil svou osobou obě rumunská knížectví, a to i později jako Spojená knížectví Valašska a Moldávie, čímž byl položen základ budoucímu Rumunsku. V roce 1862 byl tento celek přejmenován na Spojená knížectví Rumunska.\nAlexander Ioan Cuza však neuspěl při realizaci své zemědělské reformy a také v systému vlády, v němž měl za vzor Napoleona III. Když byl (díky tomu) v roce 1866 \"domnitor\" Cuza svržen, byla nabídnuta rumunská knížecí koruna hohenzollernskému princi Karlu Eitelovi von Hohenzollern-Sigmaringen. Ten nabídku přijal a stal se v roce 1866 rumunským knížetem a v roce 1881 prvním rumunským králem. Dynastie Hohenzollern-Sigmaringen pak v Rumunsku vládla až do komunistického převratu v roce 1947.\nV roce 1844 se Alexandr oženil s moldavskou šlechtičnou Elenou Rosetti (1825–1909). Elena nemohla mít děti. V šedesátých letech měl Alexandr vztah s Marijou Catargiu-Obrenovičovou. Marija byla vdova po srbském knížeti Miloši Obrenovičovi a matka budoucího srbského krále Milana I. Obrenoviče. Alexandr měl s Marijou dva syny, Alexandra a Dimitrie, které Alexandrova manželka Elena vychovávala jako vlastní. Elena byla velkou filantropkou, starala se především o sirotky.\nI po vyhnání Turků ze Sedmihradska koncem 17. století zůstávala podunajská vévodství Moldavsko a Valašsko pod jejich nadvládou. Od počátku 18. století na jimi kontrolovaná území Turci dosazovali své vládce. Těmi byli tzv. \"fanarioné\" - bohatí Řekové, žijící v cařihradské čtvrti Fanaru. Jejich úkolem bylo hlavně násobit zisky plynoucí z Moldavska a Valašska do turecké pokladny. Od konce 18. století v oblasti stoupal vliv Ruska. Roku 1775 Moldavsko ztratilo Bukovinu ve prospěch rodu Habsburků. Roku 1812 získalo Rusko Besarábii, moldavské území východně od řeky Prut. Roku 1829 tzv. drinopolským mírem získalo Rusko v podunajských knížectvích velký vliv a ovlivňovalo i obsazování knížecích stolců. Carskými vojáky bylo potlačeno i revoluční povstání z roku 1848. Nadvláda Petrohradu v zemi byla ukončena po porážce Ruska v krymské válce (1853-1856). Ochrana obou států , Moldávie a Valašska byla poté svěřena evropským velmocím.\nPo svém otci pocházel Alexandru Ioan Cuza z moldavské bojarské rodiny. Jeho matka Sultana pocházela z bohaté fanarionské rodiny. Své vzdělání získal v kadetních školách v Postupimi a v Paříži. Jako účastník moldavské revoluce v roce 1848 byl zatčen. Uprchl s britskou pomocí a po návratu do Moldavska byl v roce 1850 jmenován plukovníkem a prefektem okresu Galati. Jako představitel strany Partida Nationala usiloval o sjednocení obou států. Roku 1858 byl jmenován ministrem války spojených knížectví Valašska a Moldavska. V lednu 1859 byl zvolen moldavským knížetem a o měsíc později knížetem valašským. 23.12.1861 jej osmanský sultán potvrdil jako vládce spojených knížectví. Roku 1862 vyhlásil Alexandr obě spojená knížectví za jediné knížectví rumunské. Turecko ovšem uznávalo toto sjednocení jen po dobu Alexandrova života.\nVíce než čtvrtina země byl v majetku církve. V letech 1863 – 1864 provedl Alexandr pozemkovou reformu, hlavně sekularizací církevního majetku. Na pozemkovou reformu navázal zrušením nevolnictví a zavedením všeobecného volebního práva. Reformy vyvolaly nespokojenost ortodoxní církve a šlechty. V roce 1864 vydal moderní trestní zákoník, jehož základem byl Napoleonův \"Code civil\". Alexandr také založil univerzity v Iasi a v Bukurešti. Universita v Bukurešti dodnes nese jeho jméno. Pokusu o puč čelil Alexandr poprvé v roce 1864. Podruhé byl dne 22. února 1866 napaden nespokojenými důstojníky ve svém paláci a donucen abdikovat. Druhého dne musel opustit Rumunsko a do exilu s ním odešla i jeho žena spolu s jeho milenkou Marijou. V emigraci žili střídavě v Rakousku, v Německu a Itálii. Elena přežila nejen manžela, Mariju a i své nelegitimní syny.\nV roce 1866 převzal vládu v Rumunsku pruský důstojník, kníže Karl Eitel Friedrich Zephyrin z rodu Hohenzollern–Sigmaringen. Ten se stal rumunským knížetem jako Carol I. (nar. 1839, vládl 1866–1914, od roku 1881 jako král). Rumunsko bylo vyhlášeno královstvím po rusko–rumunském vítězství nad Turky ve válce 1877–1878. Rumunsko, které prohlášeno za nezávislé, získalo Dobrudžu s důležitým přístavem Constanta. Království bylo vyhlášeno 23.3. 1881 a Carol I. zavedl částečně demokratickou ústavu a pustil se do přebudování armády podle pruského vzoru. Rod Hohenzollern–Sigmaringen pak vládl v Rumunsku až do roku 1947, kdy bylo Rumunsko prohlášeno republikou.\n\n"}
{"id": "461333", "url": "https://cs.wikipedia.org/wiki?curid=461333", "title": "Philly soul", "text": "Philly soul\n\nPhiladelphia/Philly soul (někdy Sweet Philly, Philadelphia Sound) je odvozenina soulového žánru, která je charakteristická funkovým ovlivněním a bohatým aranžmá s důrazem na hudební pozadí.\n\nPhilly soul představuje rozsáhlou orchestrální smyčcovou sekci (obvykle se nahrávek účastnily filharmonické orchestry), rovněž dechovou sekci. Zvonkohra je dalším typickým hudebním nástrojem philly hudby. Obvykle mají zvonkohry i svá soul-jazzově orientovaná sóla.\n\nTento žánr byl také předchůdcem disco hudby, liší se pouze tím, že zde je více jazzových, popových a R&B prvků.\n\nJelikož philly soul je zaměřen především na aranžmá a na tom správném \"zvuku\" a protože spousta kapelníků bylo v \"anonymitě\" (filharmonické soubory), tento žánr je popisován jako \"žánr producentů\".\n\nMezi skladatele a producenty žánru patří Thom Bell, Linda Creed, Dexter Wansel, Gene McFadden, John Whitehead, Kenny Gamble, Leon Huff (Kenny a Leon se podíleli na vzniku Philadelphia International Records). Nejvýznamnější kapelou je instrumentální MFSB\n\nNejvětší hit tohoto žánru byl zřejmě \"TSOP (The Sound of Philadelphia)\" (1974) od kapely MFSB.\n\nTento styl měl také veliký vliv na jiné pozdější kapely z Filadelfie, nejznámější z nich jsou Boyz II Men, Jill Scott, Musiq Soulchild.\n\n"}
{"id": "461334", "url": "https://cs.wikipedia.org/wiki?curid=461334", "title": "Ferdinand Lassalle", "text": "Ferdinand Lassalle\n\nFerdinand Lassalle (pův. jménem \"Ferdinand Johann Gottlieb Lassal\", 11. dubna 1825, Vratislav – 31. srpna 1864, Carouge u Ženevy) byl německo-židovský právník a socialistický politik.\n\nV roce 1863 založil v Lipsku Všeobecný německý dělnický spolek. Podle něj byly vzápětí zakládány v Rakousko-Uhersku další spolky tohoto typu. Jeho jménem byl nazván první český dělnický tělocvičný spolek v Brně Juliánově, který zde vznikl roku 1894.\n\n"}
{"id": "461335", "url": "https://cs.wikipedia.org/wiki?curid=461335", "title": "Philadelphia International Records", "text": "Philadelphia International Records\n\nPhiladelphia International Records je americké hudební nakladatelství, specializující se na soulovou hudbu. Firma byla založena v roce 1971 Kennethem Gamblem a Leonem Huffem. Společnost v současnosti vlastní firma Atlantic Records, nahrávky distribuuje EMI. Kdysi, v roce 1984, nahrávky distribuovala firma CBS Records.\n"}
{"id": "461336", "url": "https://cs.wikipedia.org/wiki?curid=461336", "title": "US Open 2007", "text": "US Open 2007\n\nUS Open 2007 byl 126. ročníkem posledního grandslamového turnaje tenisové sezóny. Odehrával se na dvorcích Národního tenisového centra Billie Jean Kingové ve Flushing Meadow (New York, USA), jakožto \"Mezinárodní tenisové mistrovství USA\". Pro tento rok v období mezi 27. srpnem a 9. zářím 2007.\n\nObhájci vítězství byli ve dvouhrách Švýcar Roger Federer (vítěz posledních tří ročníků) a Ruska Maria Šarapovová.\n\nŠvýcar Roger Federer získal celkem 12. grandslamový titul, na US Open zvítězil počtvrté za sebou.\n\nV ženské dvouhře zvítězila Belgičanka Justine Heninová, která tak získala celkově 7. grandslamový titul, na US Open zvítězila podruhé (předchozí vítězství US Open 2003).\n\nV mužské čtyřhře získal titul švédsko-rakouský pár Simon Aspelin a Julian Knowle. Pro oba to byl první grandslamový titul.\n\nŽenskou čtyřhru vyhrály Nathalie Dechyová a Dinara Safinová. Nathalie Dechyová titul obhájila, když v minulém roce s partnerkou Věrou Zvonarevovou porazily právě Dinaru Safinovou, která hrála s Katarinou Srebotnikovou.\n\nVe smíšené čtyřhře vyhrála běloruská dvojice Max Mirnyj a Viktoria Azarenková. Pro Mirného to byl druhý titul na US Open (poprvé v roce 1998 se Serenou Williamsovou), Azarenková zvítězila poprvé.\n\n Shingo Kunieda – Robin Ammerlaan, 6-2, 6-2\n\n Esther Vergeerová – Florence Gravellierová, 6-3, 6-1\n\n Shingo Kunieda / Satoshi Saida – Robin Ammerlaan / Michael Jeremiasz, 6-3, 6-2\n\n Jiske Griffioenová / Esther Vergeerová – Korie Homanová / Sharon Walravenová, 6-1, 6-1\n\n"}
{"id": "461338", "url": "https://cs.wikipedia.org/wiki?curid=461338", "title": "US Open 2007 – mužská dvouhra", "text": "US Open 2007 – mužská dvouhra\n\nV závorce je kolo, ve kterém hráč vypadl.\n\n"}
{"id": "461339", "url": "https://cs.wikipedia.org/wiki?curid=461339", "title": "US Open 2007 – ženská dvouhra", "text": "US Open 2007 – ženská dvouhra\n\nV závorce je kolo, ve kterém hráčka vypadla.\n\n"}
{"id": "461340", "url": "https://cs.wikipedia.org/wiki?curid=461340", "title": "US Open 2007 – mužská čtyřhra", "text": "US Open 2007 – mužská čtyřhra\n\nV závorce je kolo, ve kterém hráči vypadli.\n\nPavouk\n"}
{"id": "461341", "url": "https://cs.wikipedia.org/wiki?curid=461341", "title": "Die Brücke", "text": "Die Brücke\n\nDie Brücke (Most) byla německá umělecká skupina, která vznikla roku 1905 v Drážďanech. Zakládajícími členy byli studenti architektury Fritz Bleyl, Erich Heckel, Ernst Ludwig Kirchner a Karl Schmidt-Rottluff, dalšími později Emil Nolde, Max Pechstein a Otto Mueller. Název skupiny vymyslel Schmidt, inspirovaný dilem Tak pravil Zarathustra od Friedricha Nietzsche, konkrétně těmito pasážemi z úvodu knihy: \"Co je velkého na člověku, jest, že je mostem, a nikoli účelem: co lze milovati na člověku, jest, že je přechodem a zánikem. Miluji toho, čí duše jest hluboká i v poranění a kdo může zahynouti malým zážitkem: tak půjde rád přes most.\" Skupina se rozpadla v roce 1913. Jedním z důvodů byla tiskem vydaná kronika skupiny, sepsaná Kirchnerem. Ostatní členové ji považovali za Kirchnerovu sebestřednou záležitost. Původním cílem skupiny bylo vytvoření pomyslného mostu mezi uměním minulosti a moderní avantgardou, v důsledku se potom BRÜCKE zařadilo mezi skupiny s největším dopadem na moderní umění a fakticky vytvořil expresionismus. Z umění minulosti se umělci nechali inspirovat především Albrechtem Dürerem, Grünewaldem nebo Cranachem starším, z moderny to byl Edvard Munch a fauvismus.\n\n Členové Brücke se seznámili postupně. Na kurzu geometrie na drážďanské technice se nejprve spřátelili Kirchner s Bleylem. Ve stejné době se ještě v Chemnitz poznali Schmidt s Heckelem. V průběhu letního semestru 1905 se všichni čtyři sešli na drážďanské technice. 7. června 1905 se rozhodli založit hnutí s názvem \"Die Brücke\".\n\nSkupina začínala v drážďanském Friedrichstadtu, kam členové přicházeli za Erichem Heckelem, který zde od roku 1904 žil se svými rodiči v domě Berliner Straße 65. Od založení BRÜCKE odtud vedl obchodní zastupitelství skupiny.\n\nKirchner se do Friedrichstadtu přestěhoval v roce 1906. V bývalém řeznickém krámu na Berliner Straße 60, který najal Heckel, si zřídil ateliér. Ve stejném domě žil po krátký čas i Karl Schmidt-Rottluff. Dům byl zničen v roce 1945. Zde Kirchner využil dvou malých přízemních místností a chodby, prostoru jen o málo většího než 26 m, jako studiový apartmán. Ateliér byl vybaven látkami – autorskými tisky a vyřezávaným inventářem. Proto lze tyto motivy nalézt v pozadí obrazů umělců BRÜCKE, které zde vznikaly.\n\nSložení skupiny se průběžně měnilo. Na podzim 1907 ji opustil Fritz Bleyl, který dal přednost kariéře pedagoga, jež ho dokázala hmotně zabezpečit. Na pozvání Karla Schmidta, který si podle rodné vesnice u Chemnitz přidal k příjmení doplněk Rottluff, přijal členství v BRÜCKE téměř o generaci starší Emil Nolde. Po roce sice formálně členství ve skupině zrušil, zůstal s ní nicméně v přátelských kontaktech. Výraznější stopu v dějinách skupiny zanechal Max Pechstein. Tento syn dělníka ze Zwickau studoval na Akademii v Drážďanech a roku 1906 se seznámil s Kirchnerem a Heckelem. Ještě téhož roku se stal i on jedním z BRÜCKE. Ani Pechstein však ve skupině nezůstal až do jejího zániku. V roce 1912 ho ostatní členové vyloučili, protože se zúčastnil výstavy berlínské skupiny Sezession. Posledním z \"kmenových\" členů BRÜCKE byl Otto Mueller. Jeho obrazy na výstavě Nové berlínské secese v roce 1910 zaujaly malíře skupiny natolik, že mu ihned nabídli členství.\n\nJiní malíři sice do BRÜCKE rovněž patřili, jejich podíl ale spočíval hlavně v účasti na výstavách skupiny, osobní styk s kmenovými členy nebyl příliš frekventovaný. Patřili mezi ně Cuno Amiet, Akseli Gallen-Kallela, Kees van Dongen, Franz Nölken a Bohumil Kubišta.\n\nMalíři BRÜCKE se od samotného počátku starali o kontakt s veřejností, tedy o to, pro co se dnes používá pojem public relations. Snažili se, aby o nich vycházely články v tisku, pokoušeli se získat příznivce a mecenáše. Na Noldeho radu založili roku 1906 statut pasivního členství. Pro tyto členy-abonenty vydali v rozmezí let 1906–1912 sedm alb grafických listů, zpravidla o třech kusech. V roce 1913 bylo pasivních členů 80, roční členský příspěvek, do něhož bylo zahrnuto i zmíněné album grafik, činil 12 marek. Nejdůležitějším kontaktem s veřejností ale byly výstavy. Během své existence skupina uspořádala nebo se zúčastnila na více než 70 výstavách v Německu i v Evropě. První proběhla půl roku po založení skupiny, poslední počátkem roku 1913. Tvorba BRÜCKE však byla zpočátku přijímána většinou negativně. Když roku 1908 vybaloval Schmidt-Rottluff obraz, jenž se zúčastnil jakési putovní výstavy, nalezl na jeho rámu nápisy \"cenová záhada\", \"ubohý obraz\", \"idiot\", \"blbost\". Malíři BRÜCKE se však nenechali odradit. Pravidelně v září jim v letech 1907–1909 renomovaná drážďanská Galerie Richter pořádala větší výstavy. Vrcholem výstavní činnosti drážďanského období byla v roce 1910 retrospektiva BRÜCKE v místní Galerii Arnold, na které bylo vystaveno přes sto maleb, akvarelů, kreseb, grafických listů a plastik.\n\nV prvních letech trávili \"kmenoví\" malíři většinu času spolu. Sdíleli ateliér, malířské náčiní i modelky, které bývaly často i jejich milenkami. V letních měsících ale Drážďany opouštěli a v duchu tehdy opět módního Rousseauova hesla \"zpátky k přírodě\" pobývali na venkově nebo na odlehlých místech, obyčejně se svými modelkami. Heckel a Schmidt-Rottluff jezdívali do rybářské vesnice Dangast při Severním moři, Pechstein a Kirchner trávili léto u rybníků poblíž Moritzburgu.\n\nKvůli zajištění hmotné existence bylo pro malíře důležité získávat mecenáše, resp. sběratele svých obrazů. V roce 1908 poznali Heckel a Schmidt-Rottulff sběratelku umění Rosu Schapire, která od té doby BRÜCKE podporovala. Zpracovala rovněž první katalog Schmidt-Rottluffových prací.\n\nRoku 1908 se Pechstein po několikaměsíčním studijním pobytu v Paříži přestěhoval do Berlína. O dva roky později stál u založení umělecké skupiny Neue Secession (Nová secese), složené z umělců, jejichž díla byla odmítnuta pořadateli výstavy skupiny Berliner Secession (Berlínská secese). Protože byli v Nové secesi zastoupeni převážně expresionističtí malíři, BRÜCKE se k ní připojilo.\n\n V roce 1911 prožili Heckel s Kirchnerem a svými modelkami poslední léto u moritzburských rybníků. Na podzim se všichni malíři BRÜCKE přestěhovali za Pechsteinem do Berlína. Ten byl v té době – spolu s Mnichovem – hlavním kulturním centrem Německa. Bylo tam možné navazovat kontakty a zhlédnout výstavy současného evropského umění. Tamní obec sběratelů umění byla otevřenější moderním vlivům v malířství a tím i stoupala možnost prodeje obrazů. Ještě v prosinci 1911 založili Kirchner s Pechsteinem v Berlíně malířskou školu s názvem Moderne Unterricht in Malerei (Moderní výuka malířství). Projekt skončil fiaskem: Do září následujícího roku, kdy byla uzavřena, přilákala jen dva žáky.\n\nOrganizační záležitosti měl na starosti – stejně jako v Drážďanech – Heckel, který si pronajal stropní byt v Mommsenstrasse 60. Rok 1912 byl vyvrcholením působení BRÜCKE v Berlíně a zároveň počátkem konce. V zimě 1911/1912 se na výstavě Nové secese BRÜCKE prezentovalo jako vůdčí skupina německé moderny. V únoru 1912 vystavovalo BRÜCKE v Mnichově společně se skupinou Der Blaue Reiter, v dubnu téhož roku proběhla v Galerii Gurlitt velká výstava BRÜCKE, k níž byl vydaný katalog s jedenácti originálními dřevoryty. V té době byl ale Pechstein pro ztrátu důvěry vyloučený z Nové secese. Brücke z ní ze solidarity vystoupilo rovněž. Poté, co Pechstein přes protesty dalších členů obeslal výstavu konzervativní Berlínské secese, byl vyloučený i z BRÜCKE. Malíři se postupně vydali každý svou cestou. Poslední spoluprací byl plakát k mnichovské výstavě Neuen Kunstsalons (Nového uměleckého salónu): Kirchner vytvořil dřevoryt, Heckel napsal text. Krátce nato vydal vydal Kirchner kroniku BRÜCKE, v níž nekriticky vyzdvihl své působení ve skupině. To ostatní členy pobouřilo. 27. května 1913 vyšlo v tisku oznámení, podepsané Amietem, Heckelem, Muellerem a Schmidtem-Rottluffem, že umělecká skupina BRÜCKE je jako organizace rozpuštěna.\n\nZcela nezávisle na sobě, v roce 1905, se ve Francii a v Německu vytvořily skupiny malířů, jimž byl společný odpor vůči akademické malbě. Ale zatímco fauvistům s Matissem na čele šlo o dekorativní kvality harmonie barev a rytmu obrazů, v tvorbě umělců BRÜCKE lze vystopovat vlivy severské tradice úzkosti a pesimismu, jakou je možné nalézt např. u Muncha. Tam, kde Matisse uklidňuje, vyvolávají němečtí expresionisté bouřlivé emoce. Zatímco fauvisté nežili pohromadě a s pojmem \"fauvismus\" se nikdy neztotožnili, malíře BRÜCKE držela pohromadě víra v nezištnou pospolitost a solidaritu, kterou měli uskutečnit zejména mladí umělci. Tvorba německých malířů čerpala podněty z mnoha oblastí a v mnoha oblastech nacházela výraz. Prakticky všichni členové BRÜCKE se zabývali grafikou, hlavně dřevořezem. I úvodní manifest skupiny z roku 1906 vyřezal Kirchner technikou dřevořezu a navíc jako variaci na gotické písmo. Většina z nich vytvářela antropomorfní plastiky, inspirované uměním tzv. primitivních národů Asie a Afriky. Ale doménou byla malba. Malíře BRÜCKE fascinovala tvorba pozdně středověkých Matthiase Grünewalda a Albrechta Dürera, právě tak jako van Gogha, Gauguina či Muncha. Tomu nabídli členství, ale Nor je nepřijal.\n\nMalíři BRÜCKE dávali přednost výrazu (expresi) před kompozicí. Důsledkem bylo používání výrazných barev. V prvních letech existence skupiny si byly obrazy jednotlivých tvůrců podobné, teprve později, zejména po přesídlení do Berlína, si každý z nich vytvořil svůj vlastní styl. Zářivé, velké barevné plochy však po dobu existence skupiny zůstaly všem malířům BRÜCKE společné.\nS BRÜCKE se dostali do kontaktu čeští malíři sdružení v umělecké skupině Osma. Buď Willi Nowak nebo Friedrich Feigl, kteří na jaře 1911 pobývali v Berlíně, pozvali německé malíře k návštěvě Čech. V polovině května téhož roku přijel Otto Mueller spolu s manželkou Marií za Nowakem do Mníšku. Na posledních čtrnáct dní jejich pobytu, který se protáhl až do srpna, se k nim připojil i Kirchner. Lze předpokládat, že na setkáních členů BRÜCKE s Bohumilem Kubištou, Emilem Fillou, Vincencem Benešem či Otakarem Kubínem se probíraly možnosti výstav.\n\nV následujících letech se skutečně několik projektů uskutečnilo. Vincenc Beneš, Emil Filla, Bohumil Kubišta, Antonín Procházka, Willi Nowak a Ernst Ascher měli roku 1912 možnost představit své obrazy na slavné výstavě Sonderbundu v Kolíně nad Rýnem. Samotný Kubišta, který se stal oficiálním členem BRÜCKE, se prezentoval na berlínských výstavách Nové secese v letech 1912 a 1913. Prostřednictvím Kirchnera, který vlastnil fotografie Kubištových pláten, se obrazy českého umělce dostaly i k Franzi Markovi a Vasiliji Kandinskému. Naopak němečtí malíři vystavovali v Praze. Na podzim 1912 proběhla v Obecním domě druhá výstava Skupiny výtvarných umělců. Ta vznikla v roce 1911 a patřili do ní nejen malíři a sochaři, ale také architekti, spisovatelé, hudebníci a výtvarní teoretici. Jako hosté v Obecním domě vystavovali Kirchner, Mueller a Erich Heckel. Výstava dokumentovala značný vliv, který měli němečtí expresionisté na umělce Skupiny výtvarných umělců.\n\n\nDalší osoby sice do skupiny patřily, ale jejich sounáležitost se omezovala spíše na příležitostnou spolupráci s některými jinými členy skupiny.\n\n\n\n"}
{"id": "461342", "url": "https://cs.wikipedia.org/wiki?curid=461342", "title": "US Open 2007 – ženská čtyřhra", "text": "US Open 2007 – ženská čtyřhra\n\nV závorce je kolo, ve kterém hráčky vypadly.\n\n"}
{"id": "461344", "url": "https://cs.wikipedia.org/wiki?curid=461344", "title": "US Open 2007 – smíšená čtyřhra", "text": "US Open 2007 – smíšená čtyřhra\n\nV závorce je kolo, ve kterém pár vypadl.\n\n"}
{"id": "461345", "url": "https://cs.wikipedia.org/wiki?curid=461345", "title": "Seemann", "text": "Seemann\n\nSeemann (česky \"Námořník\") je druhý singl skupiny Rammstein. Byl vydán 8. ledna 1996.\n\nNa obalu singlu je vyobrazena loď z videoklipu k songu Seemann, jenž byl natočen roku 1996 v berlínských ateliérech. Na singlu se nenachází remixy, kromě skladby Seemann obsahuje také píseň „Wollt ihr das Bett in Flammen Sehen?“ z alba \"Herzeleid\" (1995). Sehnat tento singl je již dnes velice obtížné, koupit ho jednotlivě je prakticky nemožné. Seemann je součástí singlové kolekce \"Original single Kollektion\" z roku 1998, která obsahuje všechny singly z prvních dvou alb (\"Herlzeleid\" a \"Sehnsucht\").\n\nPíseň se v roce 2003 dočkala coververze kterou nahrála finská skupina Apocalyptica spolu s německou zpěvačkou Ninou Hagen.\n\n"}
{"id": "461346", "url": "https://cs.wikipedia.org/wiki?curid=461346", "title": "MFSB", "text": "MFSB\n\nMFSB (zkráceně pro \"\"'Mother Father Sister Brother\"\") je projekt více jak třicet studiových hudebníků, operující ve Philadelphii, v proslaveném studiu Sigma Sound Studios. MFSB spolupracovalo s produkčním týmem Gamble & Huff a aranžérem Thom Bellem. Jako \"křoví\" jim dělaly kapely Harold Melvin & The Bluenotes, O'Jays, Stylistics, Spinners, WIlson Picket či Billy Paul.\n\nV roce 1974, MFSB nahrálo hit \"TSOP (The Sound of Philadelphia)\", což byl jejich první a nejvíce úspěšný song vůbec. TSOP bylo publikováno v březnu 1974 a umístilo se v \"Billboard\" hitparádách jako pop či R&B. Svým inovativním soundem je píseň považována jako jedna z první proto-disco skladeb.\n\nV létě 1974, Philadelphia Internation publikovalo instrumentální píseň, která byla původně nahraná jako singl úvodní znělky (theme) pro televizní show \"Soul Train\".\n\nNahrávka zvaná \"TSOP (The Sound of Philadelphia)\" se dostala na #1 příčku americké hitparády Billboard Hot 100 a taky se dostala do R&B a adult contemporary hitparád. Úspěch \"TSOP\" nastartoval kariéru kapely MFSB, kteří byli až doposud jen jako house band, a začali nahrávat pod svým jménem.\nMFSB rovněž coverovali song \"K-JEE\" od skupiny The Nite-Liters, což byla klíčová píseň filmu \"Horečka sobotní noci\" z roku 1977.\nDalší populární číslo kapely MFSB je hipísácká klasika \"Love Is The Message\", což byl také hit disco/dance DJů. \"Love is the Message\" byl mezi prvními songy, které se dostaly mezi Dance Music Hall of Fame (síně slávy taneční hudby).\nKvůli osobnímu nesouhlasu s týmem Gamble & Huff, někteří členové odešli do firmy Salsoul Records a později se stali členové seskupení The Salsoul Orchestra. Další členové přešli do background kapely The Ritchie Family, John Davis and the Monster Orchestra. Gamble & Huff je ale vyměnili za Instant Funk, Dexter Wansela a jiné.\n\nV roce 2004 se jejich klasika \"Love is the Message\" objevila i v populární videohře \"\", ve fiktivní rádiové stanici Bounce FM.\n\n"}
{"id": "461347", "url": "https://cs.wikipedia.org/wiki?curid=461347", "title": "Mercedes-Benz třídy GLK", "text": "Mercedes-Benz třídy GLK\n\nMercedes-Benz GLK je kompaktní SUV značky Mercedes-Benz (G značí souvislost s původním modelem G; L jako Limuzína; K jako Kompaktní) představené v roce 2008 v Pekingu. Vyrábí a prodává se od roku 2009 po celém světě, kromě Severní Ameriky, kde se začal prodávat až v roce 2010. Svou velikostí jde o jedno z nejmenších SUV na trhu a konkuruje vozům Audi Q5, BMW X3 nebo Toyota RAV4.\n\n"}
{"id": "461348", "url": "https://cs.wikipedia.org/wiki?curid=461348", "title": "House band", "text": "House band\n\nHouse band (přeneseně \"skupina z domu\" - \"domácí kapela\") je skupina hudebníků, vedená jedním band leaderem (dirigentem), který je zároveň člen skupiny. Běžně se termín používá na skupiny, které pracují, respektive hrají v různých zábavných programech v televizi a rádiu, nebo i na kapely účinkující pravidelně v R&B a jazzových nočních klubech. Termín se může používat i na různé hudebníky, kteří nejsou v jedné skupině a kteří se spolu sejdou a hrají (\"session musicians\").\n\nNejvýznamnější skupiny:\n"}
{"id": "461352", "url": "https://cs.wikipedia.org/wiki?curid=461352", "title": "Dysfagie", "text": "Dysfagie\n\nDysfagie je lékařský termín pro symptom spočívající v potížích při polykání. Ačkoliv je dysfagie v mezinárodní klasifikaci nemocí klasifikována v kapitole „příznaky a symptomy,“ je tento termín někdy používán pro samotný stav. Lidé s dysfagií si někdy ani nejsou svého stavu vědomi.\n\nSlovo je složeninou řecké předpony \"dys\", což znamená potíž či poruchu, a \"fagie / fagia\", což znamená „jíst.“ Dysfagie je stav, při kterém je obtížný průchod pevných látek nebo tekutin z úst do žaludku.\nRozlišuje se dysfagie horního typu (porucha posunu sousta z dutiny ústní do horního jícnu) a dolního typu (porucha průchodu sousta samotným jícnem). Dysfagie se rozlišuje od jiných symptomů, včetně odynofagie, která je definována jako bolestivé polykání. Psychogenní dysfagie se označuje jako fagofobie (chorobný strach z polykání).\n"}
{"id": "461359", "url": "https://cs.wikipedia.org/wiki?curid=461359", "title": "Šimon a Juda", "text": "Šimon a Juda\n\nSvatí Šimon a Juda jsou apoštolové, o kterých se toho příliš neví a kteří údajně spolu po Kristově ukřižování procházeli Sýrií a Mezopotámií a kázali evangelium. Proto je jim společně zasvěceno mnoho kostelů a dalších objektů. V liturgickém kalendáři mají svátek 28. října. \n\n\n"}
{"id": "461376", "url": "https://cs.wikipedia.org/wiki?curid=461376", "title": "Lísek (rozcestník)", "text": "Lísek (rozcestník)\n\nNázev Lísek má více míst:\n\n"}
{"id": "461391", "url": "https://cs.wikipedia.org/wiki?curid=461391", "title": "Golem", "text": "Golem\n\nGolem (: גולם) je v židovské mystice člověkem oživená socha. Takovýchto golemů je známo poměrně dost a ačkoli si golema většina lidí představuje jako oživenou sochu s podobou člověka, může mít i podobu jinou.\n\nSlovo \"golem\" znamená v hebrejštině neúplnost, nedokonalost a takto byla také tato oživená bytost pojímána. Neměla vlastní myšlenky ani vlastní vůli, obvykle nemohla hovořit a pouze doslovně plnila příkazy svého pána. Víra v možnost stvořit věc vychází z přesvědčení, že dobří lidé mají tvůrčí sílu, která ovšem není taková jako síla Boží. Pojetí šému, který golemy oživoval, vychází z kabaly, neboť podle této nauky je možno zopakovat Boží tvůrčí čin s pomocí správné kombinace písmen Božího jména. Šém pak zpravidla byl pergamen, na němž byla magická slova napsána.\n\nPředstava stvoření lidské hliněné postavy člověkem a jím oživené proto, aby splnila uložený úkol, je ovšem prokazatelně mnohem starší: má svůj původ ve starověkém Egyptě, kde je literárně doložena v povídce ze 2. poloviny 6. století př. n. l. Pravděpodobně souvisí s vešebty hojně používanými od doby Střední říše.\n\nSvým způsobem byl i Adam, první člověk stvořený z prachu, nejdříve golemem.\n\nStejně tak se objevuje motiv stvoření člověka bohem z hlíny (smíchané z krví jiného zabitého boha) v mezopotámských mýtech. Jistou podobnost by bylo možné vidět i ve východních rituálech „oživování“ soch Buddhů. Než je socha umístěna na své místo, je do jejích útrob vložen svitek s mantrou.\n\nPodle pověsti, kterou zpracovali bratři Grimmové, se po oživení golema na jeho čele objevilo slovo „emet“, neboli pravda (písmena alef, mem a tav hebrejské abecedy). Pro znehybnění golema pak stačilo smazat první písmeno z tohoto slova, čímž vzniklo slovo „met“, jehož význam je „mrtvý“. Takto byl dle legendy umrtven chelmský golem, kterého vyrobil rabín Elijahu Ba’al Šem. Golem velikosti malé sošky, která nabývala po pánově příkazu přirozených rozměrů, svého pána přerostl a rabi tak nebyl schopen dosáhnout mu na čelo a golema znehybnit. Poručil tedy, aby mu golem zavázal botu. Obr se ochotně sklonil a rabi smazal písmeno. Tělo golema padlo k zemi a svou vahou rozdrtilo i rabína.\n\nJedním z nejslavnějších golemů je golem, kterého údajně koncem 16. století stvořil židovský rabín Jehuda Löw ben Becalel. Poté, co ho vytvořil z hlíny, mu dal i jméno Josille (zdrobnělina od Josef). Účelem jeho stvoření měla být ochrana židovského ghetta před křesťany, kteří pravidelně ghetto napadali. V pohyb se golem uváděl vložením šému – svitku. Golem pak poslouchal toho, kdo mu do úst šém vložil a vykonával určenou práci. Znehybněn byl opět vyjmutím šému. Až do určení další práce stál poklidně v koutě místnosti. Po pátečních bohoslužbách však i Golem odpočíval a dodržoval sváteční klid od práce, aby nebylo přestoupeno posvátné přikázání. Ke zničení tohoto golema došlo jeho stvořitelem roku 1593. Jednoho dne vážně onemocněla rabínova jediná dcera. Zoufalý otec ji ošetřoval ve dne v noci, ale nemoc se neustále zhoršovala. V páteční podvečer musel od lůžka nemocné odejít k tradiční pobožnosti. V roztržitosti zapomněl vyjmout šém. Hliněný služebník oživl, a protože neměl určenou žádnou užitečnou práci, začal rozbíjet vzácný nábytek, sochy a veškeré vybavení rabínova domu. Vyděšená služebná běžela do synagogy a prosila, aby rabín učinil přítež běsnění. Ten vykřikl na Golema, aby se zastavil, a vyňal mu z úst šém. A protože k vyjmutí došlo v průběhu židovského svátku, Golem se rozpadl v prach. Rabín se zarmoucen vrátil do synagogy a dokončil modlitby. Po návratu z chrámu však již nenaříkal nad ztrátou uměleckých předmětů ani hliněného obra. Jeho dcera se totiž mezitím jako zázrakem uzdravila. Pověst o pražském golemovi pochází sice z období středověku, ale s postavou rabbi Löwa se spojila teprve v 18. století. Podle legendy byl Golem uložen na půdě Staronové synagogy. Na půdu Staronové synagogy se od té doby nesmělo vstupovat, povolení k průzkumu bylo uděleno jen dvěma lidem – v roce 1920 jej tam hledal neúspěšně Egon Erwin Kisch a v 80. letech 20. století s pomocí georadaru Ivan Mackerle.\n\nPrvní zobrazení pražského golema pravděpodobně pochází od Mikoláše Alše.\nFilmů o Golemovi bylo natočeno více:\n\nZ filmu Císařův pekař - Pekařův císař pochází zobrazení golema jako neforemného hliněného obra přepásaného železnými pláty, které se stalo velmi populárním, i když spíše neodpovídá popisům golema z legend. Jeho autorem je sochař Jaroslav Horejc.\n\n\n"}
{"id": "461394", "url": "https://cs.wikipedia.org/wiki?curid=461394", "title": "Listy", "text": "Listy\n\nListy jsou kulturní a společenský dvouměsíčník vycházející v Olomouci. Jeho součástí jsou texty o domácí a zahraniční politice, fejetony, informace z kultury, v každém čísle publikuje autorské fejetony, fotografie a poezii. \n\nListy založil v roce 1971 v římském exilu novinář a reformně komunistický politik Jiří Pelikán, mezi jeho spolupracovníky patřili mimo jiné Dušan Havlíček, Zdeněk Hejzlar nebo Vladimír Tosek. Po roce 1991 vycházel časopis v Praze, od roku 2003 vychází v Olomouci, nyní s podtitulem \"Dvouměsíčník pro kulturu a dialog.\" Vydavatelem je Nakladatelství Burian a Tichák. Kromě časopisu vydává nakladatelství také knihy věnované olomouckému místopisu a poezii a biografické práce s tematikou střední Evropy. \n\nVýkonnými redaktory časopisu byli od roku 2003 Václav Burian a Tomáš Tichák, od roku 2015 je redaktorem časopisu novinář Patrik Eichler. Šéfredaktorem časopisu je Václav Žák. \n\nČasopis každoročně uděluje Cenu Pelikán \"za zásluhy o politickou kulturu a občanský dialog\".\n\nNa přelomu let 1968–1969 vycházel pod názvem \"Listy\" týdeník Svazu československých spisovatelů (předtím pod názvem \"Literární noviny\" a \"Literární listy\"). Na tuto tradici exilové Listy navázaly.\n\nFrancesco Caccamo, \"Jiří Pelikán a jeho cesta socialismem 20. století\", Brno 2008\n\nDušan Havlíček, \"Listy v exilu: Obsahová analýza časopisu Listy, který v letech 1971-1989 vydával v Římě Jiří Pelikán\", Olomouc 2008\n\nDušan Havlíček – Jiří Pelikán: \"Psáno z Říma, psáno ze Ženevy: Výběr ze vzájemné korespondence v letech exilu 1969 až 1989\", Olomouc 2013 \n\nFrantišek Janouch – Jiří Pelikán, \"Korespondence\", Praha 2015 \n\n"}
{"id": "461400", "url": "https://cs.wikipedia.org/wiki?curid=461400", "title": "Emitent", "text": "Emitent\n\nEmitent je společnost nebo jiný oprávněný subjekt, který vydává (emituje) finanční instrument.\n\nEmitent může vydávat:\n\nEmitentem je akciová společnost, která prodává své akcie a získává tak kapitál, což je hlavní účel burzy cenných papírů.\n\nJde-li teprve o prvotní úpis akcií, tato událost se anglicky nazývá Initial public offering (IPO). Samotné organizační provedení IPO se zpravidla nechává outsourcovat bankou nebo zvolenou finanční institucí.\n\nEmitent následně na svém papíru může, ale nemusí zároveň být i tvůrcem trhu.\n\nVstupem na burzu firma uvolní svou emisi pro obchodování na veřejném trhu, čímž ale zároveň musí plnit informační povinnost vůči veřejnosti podle pravidel burzy, regulátora finančních trhů (dříve KCP, dnes ČNB) a podle zákona.\n\nZákon také stanoví, jaké aktivity emitent se svými emisemi nesmí provádět, nebo o nich alespoň informovat: Důvodem je ovlivňování ceny a spekulace na úkor ostatních podílníků, jako například insider trading manažerů. Cílem je ochrana investic a věřitelů.\n\n"}
{"id": "461407", "url": "https://cs.wikipedia.org/wiki?curid=461407", "title": "Kajsa Nilssonová", "text": "Kajsa Nilssonová\n\nKajsa Nilssonová (* 9. února 1982) je švédská reprezentantka v orientačním běhu. Jejím největším úspěchem jsou dvě stříbrné medaile ze sprintu na Mistrovství světa v roce 2009 v Miskolci a 2006 v Aarhusu. V současnosti běhá za švédský klub Halden SK.\n\n"}
{"id": "461413", "url": "https://cs.wikipedia.org/wiki?curid=461413", "title": "Výcvik", "text": "Výcvik\n\nVýcvik je vzdělávací činnost, která má za úkol získat, upevnit, nebo vylepšit praktické znalosti, dovednosti a schopnosti v daném oboru činnosti.\n\n\nKromě lidí se může jednat i o výcvik zvířat, např. psů, koní, delfínů, medvědů v cirkuse atd. apod.\n\n"}
{"id": "461420", "url": "https://cs.wikipedia.org/wiki?curid=461420", "title": "Hyannis", "text": "Hyannis\n\nHyannis je největší ze sedmi městských čtvrtí města Barnstable v Massachusetts na Cape Codu. V roce 1990 bylo plebiscitem rozhodnuto, že se stane obchodním a dopravním centrem Cape Codu. Proto bývá označováno za jeho „hlavní město“. Nachází se zde kancelářská zástavba města, dvě významné nákupní čtvrti, historická třída v centru a obchodní čtvrť \"Route 132\", která zahrnuje \"Cape Cod Mall\" a \"Cape Cod Potato Chips\".\n\nJedná se o turistickou lokalitu, odkud je přímé spojení trajektem nebo letecky na ostrov Nantucket. Lze se odtud přepravit na ostrov Martha's Vineyard. Pro svůj velký přístav je největším střediskem rekreačního jachtingu a druhým nejvýznamnějším místem obchodního rybolovu na Cape Codu.\n\nVe staré radnici na Main St. je umístěno Hyanniské muzeum Johna F. Kennedyho, které mapuje jeho zdejší působení. V roce 1966 byla na nábřeží Lewisovy zátoky vztyčena jeho socha, která obsahuje fontánu a základní kámen s pečetí prezidenta USA a citátem:\n\n9. listopadu 1960 nově zvolený prezident pronesl vítězný projev v bývalé hyanniské zbrojovce. Toto místo bylo zaneseno do seznamu národních historických památek.\n\nHyannis Port je malá sídelní vesnice, která je místem letního odpočinku bohaté americké vrstvy. Je zde poštovní úřad (zip code 02647). Své rodinné sídlo zde má po několik generací rodina Kennedyů. Jedná se také o místo uvedené na seznamu národních historických památek. 25. srpna 2009 zde zemřel americký senátor Ted Kennedy. Sídlí zde místní jachtařský a golfový oddíl.\n\nDle sčítání lidu z 1. dubna 2000 zde existovalo 193 bytových jednotek se 115 obyvateli, žijících ve 46 obydlených jednotkách (76% bylo neobydlených).\n\n"}
{"id": "461421", "url": "https://cs.wikipedia.org/wiki?curid=461421", "title": "Urmi", "text": "Urmi\n\nUrmi ( ) je řeka v Chabarovském kraji v Rusku. Je dlouhá 458 km. Plocha povodí měří 15 000 km².\n\nPramení na jižním svahu Badžalského hřbetu a teče podél Burejinského hřbetu. Na dolním toku protéká Dolnoamurskou nížinou. Je pravou zdrojnicí řeky Tungusky v povodí Amuru.\n\nZdrojem vody jsou převážně dešťové srážky. Průměrný roční průtok vody ve vzdálenosti 204 km od ústí činí 170 m³/s. Zamrzá v listopadu a rozmrzá na konci dubna až na začátku v května.\n\nŘeka je splavná v délce 260 km a je na ní rozvinutá vodní doprava prostřednictvím kutrů.\n"}
{"id": "461425", "url": "https://cs.wikipedia.org/wiki?curid=461425", "title": "Chromozom Y", "text": "Chromozom Y\n\nChromozom Y je pohlavní chromozom přítomný u mnoha skupin živočichů, včetně člověka (druhým je chromozom X). Na základě chromozomů X a Y je založený jeden z nejčastějších systémů určení pohlaví: buňky s kombinací chromozomů XX představují samice, XY jsou samci. Chromozom X byl pojmenován podle svých unikátních vlastností, načež byl druhý objevený chromozom Y pojmenován jakožto jeho protipól.\n\nLidský chromozom Y je svými rozměry nejmenší ze všech lidských chromozomů. Je velice odlišný od chromozomu X, který naopak patří k větším chromozomům, a crossing-over mezi těmito pohlavními chromozomy probíhá při meióze jen v krátkém úseku na malém raménku chromozomu Y. Zbytek (95%) chromozomu Y nikdy nerekombinuje a je tedy přítomný výhradně u mužů. Díky tomu je možné sekvenování chromozomu Y využít pro účely sledování otcovské linie předků v genetické genealogii.\n\nObsahuje velké množství heterochromatinu, tedy DNA, jež se téměř nepřepisuje v RNA. Ve srovnání se svým homologickým chromozomem X obsahuje Y stokrát méně genů, z nichž je významný např. gen SRY, který spouští přeměnu vyvíjejícího se embrya v jedince mužského pohlaví. Mimo něj je známo asi 30 dalších genů, kódujících protein či rodinu proteinů. Polovina z těchto 30 genů se exprimuje především ve varlatech, druhá polovina v celém těle.\n\n\n"}
{"id": "461431", "url": "https://cs.wikipedia.org/wiki?curid=461431", "title": "Mistrovství světa v atletice 2009 – Muži 400 metrů", "text": "Mistrovství světa v atletice 2009 – Muži 400 metrů\n\n"}
{"id": "461434", "url": "https://cs.wikipedia.org/wiki?curid=461434", "title": "Alexandr Berkman", "text": "Alexandr Berkman\n\nAlexandr Berkman (rusky \"Александр Беркман\", 21. listopadu 1870, Vilnius, Ruské impérium – 28. června 1936, Nice, Francie) byl anarchista židovského původu známý pro svůj politický aktivismus a psaní. Byl předním členem anarchistického hnutí na počátku 20. století.\n\nBerkman se narodil ve Vilniusu v Ruském impériu a emigroval do USA v roce 1888. Žil v New York City, kde se zapojil do anarchistického hnutí. Byl také milenec a celoživotní přítel anarchistky Emmy Goldman.\n\nV roce 1892 se Berkman pokusil zavraždit Henry Clay Fricka jako akt propagandy činem. Přestože Frick přežil, Berkman strávil 14 let ve vězení. Jeho zkušenosti ve vězení se staly základem pro jeho první knihu, \"Prison Memoirs of an Anarchist\" (Vězeňské vzpomínky anarchisty).\nPo svém propuštění z vězení Berkman pracoval jako editor anarchistického časopisu vydávané Goldmanovou, \"Mother Earth\" (Matka Země), a založil si svůj vlastní časopis, \"The Blast\" (Výbuch).\n\nV roce 1917 byli Berkman a Goldmanová odsouzeni ke 2 letům vězení za spiknutí proti branné povinnosti. Po jejich propuštění z vězení byli se stovkami dalších deportováni do Ruska. Zpočátku byl nakloněn podpoře ruské bolševické revoluce, později však vyjádřil svůj nesouhlas sovětskému používání násilí a represí nezávislých hlasů. V roce 1925 vydává knihu o svých zkušenostech, \"The Bolshevik Myth\" (Bolševický mýtus).\n\nPo přesunu do Francie Berkman pokračuje ve své práci ve prospěch anarchistického hnutí, vydává knihu vykládající anarchistické principy, \"\" (Nyní a poté: ABC komunistického anarchismu). Trpící nemocemi a bídou Berkman páchá sebevraždu v roce 1936.\n\nBerkman se narodil jako Ovsej Osipovič Berkman v Litvě ve městě Vilnius (v té době část Ruského impéria). Narodil se jako nejmladší ze čtyř dětí v majetné židovské rodiny. Berkman vyrostl v Petrohradu, kde přijal ruštější jméno Alexander; mezi svými přáteli byl znám jako Saša.Berkmanova rodina žila pohodlný život se sluhy a letním domem. Berkman studoval na gymnáziu, kde obdržel klasické vzdělání. Jako mladík byl ovlivněn rostoucím radikalismem, který se šířil mezi dělníky v hlavním městě. V roce 1881 bylo Berkmanovo vyučování přerušeno, když výbuch, který zabil Cara Alexandra II., otřásl budovou. Doma toho večera, zatímco jeho rodiče potichu mluvili, se Berkman dozvěděl více o atentátu od svého \"Strýce Maxima\", národnika Marka Natansona:\n\nOtec se podíval na matku hrozně vyčítavě, a Maxim byl neobvykle tichý, ale jeho tvář vypadala oslnivě, jako zvláštní záblesk v jeho oku. V noci, osamotě se mnou v ložnici se hnal k mé posteli, klekl si k mé straně, a objal mě kolem ramenem a líbal mě, a plakal, a líbal mě. Jeho divokost mě děsila. \"Co je, \"Maximotchka\"?\" Dýchal jsem měkce. Běhal sem a tam po pokoji, líbal mě a huhlal, \"Sláva, sláva! Vítězství!\"\n\nMezi vzlykáním mě vážně ujistil o mlčenlivosti, on šeptal tajemně, úžasně inspirující slova: Vůle Lidu!—Tyran odstraněn—Svobodné Rusko.\n\nKdyž bylo Berkmanovi 15 let, zemřel mu otec, jeho matka zemřela příští rok. V únoru 1888 Berkman odešel do USA.\n\nKrátce po svém příjezdu do New Yorku se Berkman stal anarchistou a zapojil se do skupin, které realizovaly kampaň k osvobození mužů odsouzených za Haymarketský masakr (1886). Záhy se stal pod vlivem Johanna Mosta jedním z nejznámějších anarchistů ve Spojených státech a zastáncem propagandy činem, tzn. atentátů či násilí uskutečněných k povzbuzení mas ke vzpouře. Berkman se stal sazečem pro Mostovy noviny \"Die Freiheit\" (Svoboda).\n\nV New Yorku se Berkman setkal s Emmou Goldman, jinou ruskou imigrantkou a začal s ní mít milostný vztah.\n\n"}
{"id": "461436", "url": "https://cs.wikipedia.org/wiki?curid=461436", "title": "Mark Woodforde", "text": "Mark Woodforde\n\nMark Woodforde (* 23. září 1965, Adelaide) je bývalý australský profesionální tenista, specializující se na čtyřhru, v níž dosáhl nejlepších výsledků.\n\nV mužské čtyřhře získal dvanáct titulů z Grand Slamu a dalších pět ve smíšené čtyřhře. Společně s krajanem Toddem Woodbridgem, přezdívaní \"„Woodies“\", se stali olympijskými vítězi ve čtyřhře na LOH 1996 v Atlantě a stříbrnou medaili přivezli z LOH 2000 v Sydney. Dvakrát také zvítězili na Turnaji mistrů (1992, 1996). Woodforde vyhrál na okruhu ATP 4 turnaje ve dvouhře a 67 ve čtyřhře. \"Woodies\" vytvořili jako pár rekord ATP, když společně vyhráli 61 turnajů, včetně 11 grandslamů. Asociace profesionálních tenistů jej pětkrát vyhlásila nejlepším deblistou roku.\n\nTaké byl součástí australského daviscupového družstva. V Davisově poháru odehrál tři finále. V roce 1999 se jednalo o pařížské finále proti Francii, které přineslo Australanům po třinácti letech zisk salátové mísy. Společně s Woodbridgem jsou nejúspěšnější dvojicí v australském družstvu s poměrem 14 vítězství a 2 prohry.\n\nJeho aktivní profesionální období trvalo šestnáct let 1984-2000. Hráčskou kariéru opustil po prohraném daviscupovém finále se Španělskem v prosinci 2000.\n\nNa žebříčku ATP ve dvouhře byl nejvýše na 19. místě (26. duben 1996), ve čtyřhře pak na 1. místě (16. listopad 1992).\n\n"}
{"id": "461437", "url": "https://cs.wikipedia.org/wiki?curid=461437", "title": "Working Class Hero", "text": "Working Class Hero\n\nWorking Class Hero ( ) je píseň Johna Lennona z prvního alba \"John Lennon/Plastic Ono Band\" po rozpadu The Beatles.\n\nPíseň je velmi oblíbená jako cover verze:\n\n"}
{"id": "461444", "url": "https://cs.wikipedia.org/wiki?curid=461444", "title": "Elros", "text": "Elros\n\nElros (jako númenorský král \"Tar-Minyatur\") byl prvním númenorským králem. Jeho otcem byl Eärendil a matkou Elwing. Jelikož byl Půlelf, musel se rozhodnout, jestli chce být člověkem nebo elfem. Rozhodl se být člověkem a od Valar dostal moc nad zemí Númenor a také dlouhý život. Númenorským králem se stal roku 32 D. v. Vládl celých dalších 410 let, kdy ve věku 500 let zemřel a panování předal nejstaršímu synu Vardamirovi.\n"}
{"id": "461453", "url": "https://cs.wikipedia.org/wiki?curid=461453", "title": "Anglická zahrada", "text": "Anglická zahrada\n\nAnglická zahrada je pojem, který může mít více významů.\n"}
{"id": "461455", "url": "https://cs.wikipedia.org/wiki?curid=461455", "title": "Culture Club", "text": "Culture Club\n\nCulture Club je britská populární novoromantická kapela, která v osmdesátých letech skórovala s hity jako \"Time (Clock of the Heart)\", \"I'll Tumble 4 Ya\", včetně velice známého hitu \"Do You Really Want to Hurt Me\". Mezi členy Culture Clubu patří Boy George (vokály), Mikey Craig (baskytara), Roy Hay (klávesy, kytara) a Jon Moss (bicí, perkuse). Kapela si dohromady nastřádala deset Top 40 hitů v USA. Dohromady prodali 22 milion alb celosvětově.\n\nV roce 1981, kdy Boy George příležitostně zpíval v kapele Bow Wow Wow pod pseudonymem \"Lieutenant Lush\" (poručík Lush). Později George si sestavil svoji vlastní skupinu. Nejprve nahráli několik demíček pro firmu EMI records, ale ta se rozhodla je nepřijmout. Virgin Records ale demíčka taky slyšela a ihned zapsala kapelu ve Velké Británii (a v Americe jejich desky publikovala firma Epic Records – tehdy ještě v Americe neměla firma Virgin takový rozmach).\n\nJejich první album, \"Kissing to Be Clever\" (UK #5, US #14) (1982) přineslo singl \"White Boy\". I když se píseň ani nedostala do hitparád Top 100 (nejspíš bublala pod Top 100). Jejich třetí reggae-orientovaný singl \"Do You Really Want to Hurt Me\", ale zdolal všechny hitparády a byl to největší hit kapely vůbec. Již brzy ji pozvali na \"Top of the Pops\", britské show, ve které hrají populární umělci, respektive ti, co se dostali do hitparád, ale díky androgynnímu image a dlouhým vlasům si magazíny na Boy Georgovi pěkně smlsli. Jejich noviny měly titulky jako \"Wally of the week\" (mrož týdne), či \"Mr. (or is it Mrs.?) Weird\" (divný pán či paní?) .\n\nPete Burns z new wave skupiny Dead or Alive tvrdí, že patří mezi první lidi (ze showbusinessu), kteří nosí dlouhé vlasy s copy, barvité kostýmy a cylindry, Boy George na toto reagoval větou \"It's not who did it first, it's who did it better\" (není to ten, kdo to udělal první, ale je to ten, kdo to dělal lépe).\n\nPozději měla kapela ještě několik úspěchů až do roku 1986, kdy se rozpadla a Boy George propadl heroinu a cannabisu.\n\nNicméně kapela se ještě jednou dala dohromady v roce 1998.\n\n"}
{"id": "461458", "url": "https://cs.wikipedia.org/wiki?curid=461458", "title": "Teresa Orlowski", "text": "Teresa Orlowski\n\nTeresa Orlowski, narozená jako Teresa Orłowska (* 29. července 1953, Dębica, Polsko) je bývalá herečka a současná producentka filmů pro dospělé v Německu.\n\nV roce 1983, když bylo Terese Orlowski 30 let objevila se v prvním porno filmu \"Go For It\". Pracovala s německým porno producentem Hansem Moserem a vydávala video skrze své vlastní studio \"VTO\" (Verlag Teresa Orlowski). Byla to první firma v oboru řízená ženou. V roce 1988 přestala vystupovat ve filmech pro dospělé, ale pokračuje ve vedení VTO.\n\nNarodila se ve Vratislavi, s rodinou se přestěhovala do Krakova když jí byl rok. Má dva bratry. V létě roku 1979 emigrovala do Německa (oblasti Ruhr). Chvíli pracovala jako servírka a kontrolorka masa.\n\nV roce 1981 potkala porno fotografa a producenta Hanse Mosera, který se stal jejím manželem (rozvedli se v roce 1989). Pár se vzal při obřadu v Las Vegas roku 1982.\n\nV roce 2005, po mnoha finančních problémech skončila činnost posledních firmy New Age communication. Orlowski, nechtěla učinil prohlášení pod přísahou o nekryté úvěrových účtech a opustila Německo. Žije teď v Marbella ve Španělsku. Pokud se vrátila zpět do Německa byla by zatčena.\n\n\nTaké vystoupila ve videoklipu \"Bitte, bitte\" od Die Ärzte (1989)\n\n"}
{"id": "461461", "url": "https://cs.wikipedia.org/wiki?curid=461461", "title": "Time (Clock of the Heart)", "text": "Time (Clock of the Heart)\n\n\"Time (Clock of the Heart)\" je New Wave/R&B píseň od skupiny Culture Club. Time je druhý singl z jejich debutního alba \"Kissing to Be Clever\". Píseň byla vydán firmou Virgin, trvala 3:42, sepsal ji Culture Club a byla produkována Steve Levinem. Kanadským a britským fonografickým průmyslem byla certifikována \"zlatou deskou\". \n\nSong se umístil na #3 příčce v UK Singles Chart a v USA dosáhl #2 příčky Billboard Hot 100.\n\nJ-POP zpěvačka Leah Dizon coverovala tuto píseň do svého debutního alba z roku 2007 \"Destiny Line\".\n\n\n\n\n"}
{"id": "461462", "url": "https://cs.wikipedia.org/wiki?curid=461462", "title": "Dysartrie", "text": "Dysartrie\n\nDysartrie je porucha řeči, charakterizovaná špatnou artikulací. Dysartrická řeč je důsledkem onemocnění nervové soustavy, které brání kontrole například nad jazykem, hrdlem, rty či plícemi. Přítomné jsou často i potíže s polykáním (dysfagie). Příčin dysartrie může být mnoho, včetně toxických, metabolických, degenerativních onemocnění (jako je například Parkinsonova nemoc, Huntingtonova choroba, ALS atd.), traumatické zranění mozku, či trombotická nebo embolická mrtvice.\n\n\n"}
{"id": "461464", "url": "https://cs.wikipedia.org/wiki?curid=461464", "title": "Doprovodné vokály", "text": "Doprovodné vokály\n\nDoprovodné vokály (též doprovodný zpěv, anglicky backing vocals) jsou typ zpěvu, při kterém doprovodný zpěvák (nebo zpěváci) vytváří společně s frontmanem harmonickou vokální atmosféru. Někdy mají doprovodní zpěváci také své sólo, respektive svůj part, kdy zpívají bez hlavního zpěváka.\n\nZatímco část hudebních skupin využívá doprovodné zpěváky většinu jen na koncertech, v rockových a metalových skupinách někteří doprovodní zpěváci jsou zároveň hráči na hudební nástroje (často např. bicí, rytmická kytara, baskytara). V popových a hip hopových skupinách se od některých doprovodných zpěváků vyžadují i choreografické tance, které předvádí během zpěvu do mikrofonu.\n\nNěkteří známí interpreti, jako např. Mariah Carey, Cher, Gwen Stefani, Whitney Houston, Phil Collins, Dave Grohl, či Elton John, zpočátku působili jako doprovodní zpěváci jiných hudebníků a později se vypracovali na frontmany vlastních kapel.\n"}
{"id": "461466", "url": "https://cs.wikipedia.org/wiki?curid=461466", "title": "Frontman", "text": "Frontman\n\nFrontman je člen hudební skupiny (obvykle jím bývá hlavní zpěvák skupiny, anglicky \"lead vocalist\"), který svým výkonem strhává publikum, je zodpovědný za image skupiny, je mediálně nejznámější a nejvyhledávanější. Často je také autorem písní, to však není pravidlem.\n\nFrontman je většinou stálým (někdy jediným stálým) členem dané kapely, v ojedinělých případech však během existence kapely došlo k výměně právě na tomto postu – např. v Genesis nahradil Petera Gabriela Phil Collins, nebo v Pink Floyd nahradil Syda Barretta Roger Waters, resp. David Gilmour.\n\nU některých kapel frontmana nelze definovat – např. Beatles (vedoucí postavení měla dvojice Lennon-McCartney) nebo ABBA.\n"}
{"id": "461467", "url": "https://cs.wikipedia.org/wiki?curid=461467", "title": "Doprovodná kytara", "text": "Doprovodná kytara\n\nDoprovodná kytara (též rytmická kytara či slangově beglajt) je způsob použití kytary jako rytmického nástroje, který udává zejména tempo a rytmus (dobu), ale také harmonii či akcent (důraz) dané skladby. Je tedy část rytmické sekce. Používala se například ve 40. letech 20. století v big bandech. V současnosti se nejčastěji používá v akustické hudbě, country, blues, rocku, rock and rollu, aj.\n\nSpolu s baskytarou a bicími vytváří hudební základ pro sólovou kytaru a zpěv. \n\n\n"}
{"id": "461471", "url": "https://cs.wikipedia.org/wiki?curid=461471", "title": "Taťána Polnovová", "text": "Taťána Polnovová\n\nTaťána Polnovová ( ), rozená Zajkovová ( ), (* 20. dubna 1979, Krasnodar) je ruská atletka, která získala bronzovou medaili na mistrovství Evropy 2006 v Göteborgu ve skoku o tyči. V roce 2003 vybojovala na světové letní univerziádě v jihokorejském Tegu zlatou medaili.\n\nV letech 1998–2002 reprezentovala Turecko pod jménem Tuna Köstemová. Její osobní rekordy pochází z roku 2004. 28. února v Liévinu zdolala 471 cm. Pod širým nebem je jejím maximem 478 cm, tuto výšku skočila v Monaku 19. září v rámci světového atletického finále.\n\n"}
{"id": "461476", "url": "https://cs.wikipedia.org/wiki?curid=461476", "title": "Škoda 637", "text": "Škoda 637\n\nŠkoda 637 byl osobní automobil vyráběný v československé automobilce Škoda. Prodával se jako dvoudveřový tudor, čtyřdveřový sedan nebo limuzína. Výroba probíhala mezi lety 1932 a 1935, celkem se vyrobilo 67 kusů.\n\nMotor byl řadový šestiválec SV o objemu 1961 cm³. Vozy vyrobené do konce roku 1933 (jen sedany) byly vybaveny slabším motorem, který měl výkon 27 kW (37 koní) a mohl jet až 100 km/h. Novější modely (všechny tři typy karoserie) měly motor s výkonem zvýšeným na 33 kW (45 koní) a s maximální rychlostí 110 km/h.\n"}
{"id": "461477", "url": "https://cs.wikipedia.org/wiki?curid=461477", "title": "Abrakadabra", "text": "Abrakadabra\n\nAbrakadabra je patrně nejstarší mystické slovo, které bylo používáno k vyvolávání nadpozemských sil především kvůli ochraně proti nemocem. Toto magické zaříkání může vycházet z aramejské podoby hebrejského \"abra\" („stvořím“) a \"k'adabra\" („jak řeknu“), jež odkazuje na učení o stvoření pomocí písmen a jmen zdokumentovaných v \"Sefer Jecira\". Ve skutečnosti je však výraz „abrakadabra“ zřejmě jen zkomoleninou věty, jež se nachází v \"Talmudu\". Zní RaBA BaRA GaBRA (), což přeloženo znamená: „Rava vytvořil (napodobeninu) člověka.“ Jedná se o první zmínku v hebrejské literatuře, jež se týká stvoření tzv. golema. V dnešní době je tento výraz používán moderními iluzionisty, kteří tímto slovem předstírají pomoc nadpřirozených sil.\n"}
{"id": "461480", "url": "https://cs.wikipedia.org/wiki?curid=461480", "title": "Gossip", "text": "Gossip\n\nGossip (původně The Gossip) bylo trojčlenné americké indie rock seskupení, založené Beth Dittovou, kytaristou Bracem Painem a hráčkou na bicí Hannah Blilieovou. Kapela pochází ze státu Arkansas a většinou hrála po hudebních klubech. V roce 2016 ohlásila Beth Dittová rozpad skupiny.\n\n\n"}
{"id": "461481", "url": "https://cs.wikipedia.org/wiki?curid=461481", "title": "Engel (píseň)", "text": "Engel (píseň)\n\nEngel je singl skupiny Rammstein vydaný 1. dubna 1997. Byl oceněn zlatou deskou dvakrát. Obsahuje remixy songu Rammstein, skladbu Sehnsucht a samozřejmě Engel. Engel je pilotní singl alba Sehnsucht z roku 1997. Byl vydán také v raritnější Fan-verzi. Cover na tento singl byl focen když si skupina propůjčila model elektrického křesla, následně v něm byl vyfocen jednotlivě každý člen. Na normální verzi byl vybrán Richard Kruspe a na Fan-verzi Till Lindemann. Fotografem byl Olaf Klein, jenž fotil také například celý booklet alba Reise Reise (2004). Dívčí vokál ve skladbě Engel zpívá \"Bobo\". Skladba má své místo na kompilaci Made in Germany 1995-2011.\n\n"}
{"id": "461482", "url": "https://cs.wikipedia.org/wiki?curid=461482", "title": "The Jones Girls", "text": "The Jones Girls\n\nThe Jones Girls je dívčí R&B trio, sestavené ze sester pocházející z Detroitu. Nejprve nahrávali pro firmu GM Records v roce 1968, později pro P.I.R., Philadelphiskou firmu vlastněnou Gamble & Huff.\n\nJones Girls se skládají ze sester Brendy, Valorie a Shierly Jonesové. Kdysi pracovali i jako vokalisti v pozadí pro Lou Rawlse, Teddy Pendergrasse a Aretha Franklinové. Rovněž spolupracovali s Dianou Ross v letech 1975~1978 a s Lindou Clifford (pro album \"If My Friends Could See Me Now\" z roku 1978).\n\nDalší hit byla v roce 1980 píseň \"I Just Love The Man\". Po neúspěchu jejich čtvrtého alba \"On Target\" (1983), Shirley Jonesová odešla za sólovou kariérou a v roce 1986 měla #1 R&B hit \"Don't You Get Enough Love\"\n\nJejich největším hitem byla písnička \"You Gonna Make Me Love Somebody Else\", která se v květnu 1979 umístila v Top 40 Billboard magazínu, na příčce #38.\n\nValorie Jones později zemřela 2. prosince, 2001 v Detroitu ve věku 45 let.\n\n\n"}
{"id": "461483", "url": "https://cs.wikipedia.org/wiki?curid=461483", "title": "Antonin Artaud", "text": "Antonin Artaud\n\nAntonin Artaud (výslovnost: \"arto\", plným jménem Antoine Marie Joseph Artaud, 4. září 1896, Marseille, Francie – 4. března 1948, Ivry-sur-Seine) byl francouzský básník a divadelník; představitel francouzské meziválečné avantgardy, volně řazený do okruhu tzv. \"prokletých básníků\".\n\nJeho raná básnická tvorba byla silně ovlivněna surrealismem. Po roztržce se surrealistickou skupinou se zaměřil na divadelní tvorbu. Nejprve spolupracoval s představiteli francouzské divadelní avantgardy: v roce 1927 založil společně s Rogerem Vitracem a Robertem Aronem Divadlo Alfréda Jarryho, kde uváděl například Strindbergovy a Claudelovy hry. Později založil vlastní divadelní scénu, kterou nazval \"Divadlo krutosti\". Svoji představu, jak má vypadat moderní divadlo, popsal jednak teoreticky ve spisu \"Manifest divadla krutosti\" (Manifeste du théâtre de la cruauté, 1932), jednat ji předvedl v představení divadelní adaptace Stendhalovy povídky \"Cenciové\" (Les Cenci, 1935). V polovině 30. let odjel do Mexika, kde se účastnil náboženských rituálů mexických Indiánů. Po návratu do Francie u něj naplno propukla duševní nemoc, v letech 1937-46 byl opakovaně internován v psychiatrické léčebně.\n\n\n\nArtaudovo dílo výrazně ovlivnilo moderní divadelní tvorbu, k jeho dramatickému odkazu se hlásili Eugène Ionesco, Samuel Beckett a Jean Genet.\n\n"}
{"id": "461486", "url": "https://cs.wikipedia.org/wiki?curid=461486", "title": "Hardcore techno", "text": "Hardcore techno\n\nHardcore je druh elektronické hudby, který začal vznikat v 90. letech v Nizozemsku; pod tento termín spadá několik specifických stylů. Je popisován jako nejrychlejší, nejtvrdší a nejagresivnější elektronická hudba.\n\nAbychom pochopili vznik hardcoru, je potřeba se vrátit do doby kolem 1970 a najít známky trvdé elektronícké taneční hudby. Skupiny jako Throbbing Gristle, Coil, Cabaret Voltaire, SPK a další, vytvářeli hudbu pomocí mnoha elektronických nástrojů. Výsledek poté zněl velice provokativně. Některé z hudebních zvuků a experimentování s nimi později ovlivnili celý hudební styl již od samotného vývoje hudebního stylu.\nV polovině 1980, pod vlivem belgické skupiny Front 242 vznikl nový hudební žánr (v překladu elektronické tělo hudby), který byl přístupnější a více tanečně inspirovaný. Tento styl se vyznačuje minimalismem, chladnými zvuky převzaty z Afro-amerických vlivů, na rozdíl od stylů disco, funk nebo house, obvykle s kombinací agresivního vokálu a estetické blízkosti industrialu nebo punkové muzice. EBM se velmi ovlivnil house a pomohl tak ke vzniku acid housu a new beat. Všechny tyto prvky zde byli před příchodem hardcoru a ovlivnily jeho vývoj. \n\nHardcore vznikl na začátku let devadesátých v Nizozemsku, konkrétně v Rotterdamu a s trochou nadsázky se dá říct že domovským klubem hardcoru je rotterdamský \"Parkzicht\", který je znám svou otevřeností novým hudebním stylům. Jeden z prvních přímo \"hardcore/gabber\" klubů se stal belgický Club X, který je světoznámý právě kvůli tomuto stylu. První track o kterém se dalo mluvit jako o hardcoru se jmenoval \"\"We Have Arrived\"\" od \"\"Mescalinum United\"\" a vyšel v roce 1990. Větší gabber boom ale zaznamenal teprve až track \"\"Amsterdam, Waar Lech Dat Tan?\"\" od \"\"Euromasters\"\", který vyšel v roce 1991 na dnes už legendárním labelu Rotterdam Records. Právě kvůli tomuto tracku označila média gabbery za tancující hooligans, protože sloganem \"Amsterdam, waar lech dat tan?\" vítali fanoušci Feyenoordu Rotterdam Ajax Amsterdam. V letech 1992 - 93 se hardcore rozšířil do dalších oblastí Nizozemska a bylo založeno spoustu nových hardcorových labelů, hardcore se stává životním stylem a hlavním poznávacím znamením gabberů je velmi nakrátko střižený účes a to jak u kluků, tak i u holek, které však většinou mívaly vlasy vystříhány pouze po stranách. Oblíbené oblečení byly značkové sportovní soupravy. Právě kvůli tomuto byli gabbeři spojováni s hnutím skinheads nebo neonacisty, zazněly i takové názory že všichni gabbeři jsou příznivci krajní pravice nebo ji nějakým způsobem podporují. Právě kvůli své rychlosti a agresivitě hardcoru, byly hardcore parties navštěvovány příznivci ultrapravice nebo hooligans a nebylo výjimkou že si hooligans znepřátelených klubů vyřizovali účty přímo na párty. Nakonec to dospělo k tomu že si hardcore DJs a producenti řekli, že o něco takového rozhodně nestojí a zavedly se opatření, které se snažily tomuto zabránit (např. \"United Gabbers against Rasism and Fascism\"). Proto ani dnes nemůžete jít v Nizozemí nebo např. v Německu na hardcore akci ve fotbalovém dresu, těžkých botách atd. V roce 1992 se rozhodla organizace \"ID&T\" uspořádat první \"Thunderdome\" a vsadila na velkou mediální propagaci, která ji vyšla na plné čáře. \"Thunderdome\" se stal legendou a tato akce a kompilace s ní spojené stále pokračují. Koncem 90. let procházel hardcore těžkým obdobím a další energií pro něj se stal tzv. Newstyle Hardcore, který je více melodičtější, pomalejší, ale zároveň temnější a tvrdší než \"oldskool hardcore\". Prvním newstyle trackem byl \"\"Intelligence Hardcore\"\", vytvořený v roce 97 \"\"Darkraverem\"\" a \"\"DJem Vincem\"\". Centrem newstylu se stává vedle Nizozemí také Itálie. V současnosti oldskoolu až na výjimky odzvonilo a patří newstyle hardcoru. A jak se stal \"Thunderdome\" téměř synonymem pro oldskool hardcore, tak to samé znamená pro newstyle \"Masters Of Hardcore\".\n\n"}
{"id": "461488", "url": "https://cs.wikipedia.org/wiki?curid=461488", "title": "Juribej", "text": "Juribej\n\nJuribej je jméno několika řek v Rusku:\n"}
{"id": "461495", "url": "https://cs.wikipedia.org/wiki?curid=461495", "title": "Juribej (přítok Gydské zátoky)", "text": "Juribej (přítok Gydské zátoky)\n\nJuribej () je řeka v Jamalo-něneckém autonomním okruhu v Ťumeňské oblasti v Rusku. Je dlouhá 479 km. Plocha povodí měří 11 700 km². \n\nTeče v místy velmi členitém korytě na Gydském poloostrově. V jejím povodí se nachází velké množství jezer. Ústí do Gydské zátoky Karského moře. \n\nZdrojem vody jsou sněhové srážky. Zamrzá v říjnu a rozmrzá v červnu.\n"}
{"id": "461496", "url": "https://cs.wikipedia.org/wiki?curid=461496", "title": "Doo-wop", "text": "Doo-wop\n\nDoo-wop je vokální žánr, založený na rhythm and blues hudbě, která se vyvinula v afroamerických komunitách ve čtyřicátých letech 20. století a byl populární během padesátých a šedesátých let minulého století. Tento žánr se vyvinul na ulicích velkých měst jako New York, Philadelphia, Chicago, Baltimore či Pittsburgh. Tento jemný, sametový styl byl jeden z nejvíce známých pop-R&B orientovaných stylů padesátých a šedesátých let.\n\nŽánrem se inspirovali The Five Satins, The Cadillacs, The Moonglows, The Dells, Frank Zappa a The Mothers of Invention.\n\nŽánr rovněž využívá tehdejšího velice populárního sledu akordů, který je znám i jako „50s chord progression“.\n\nPříklady písní, ve kterých je obsažen tento sled akordů:\n"}
{"id": "461499", "url": "https://cs.wikipedia.org/wiki?curid=461499", "title": "PKF – Prague Philharmonia", "text": "PKF – Prague Philharmonia\n\nPKF – Prague Philharmonia je české hudební komorní těleso složené z mladých absolventů hudebních škol. Vznikla v roce 1994 z iniciativy dirigenta Jiřího Bělohlávka pod původním názvem Pražská komorní filharmonie.\n\nV roce 1996 zažádala o zápis do rejstříku obecně prospěšných společností. Repertoárem tělesa je zejména hudba vídeňského klasicismu, skladby Josepha Haydna, Wolfganga Amadea Mozarta a Ludwiga van Beethovena. Repertoár je dále složen se skladeb éry romantismu a je dotvářen speciální sérií koncertů moderní a soudobé hudby.\n\nVětšina stálých členů orchestru zde působí od samého počátku. Díky vlastnímu projektu Orchestrální akademie PKF – Prague Philharmonia je možné provádět díla většího obsazení, aniž by bylo nutné doplňovat orchestr z řad externích hudebníků.\n\nFilharmonie se věnuje nejen mladým talentovaným hudebníkům, ale také dětem, pro které začala pořádat speciální koncerty pod souhrnným názvem \"PKF dětem\". Dále provozuje dětský klub Notička.\n\nFilharmonie vystupuje s finanční podporou Ministerstva kultury ČR a hlavního města Prahy.\n\nFilharmonie je pravidelně zvána na mezinárodní hudební festivaly, vystupuje mimo jiné v předních světových sálech a je pravidelným partnerem významných dirigentů a instrumentálních sólistů, mezi něž patří Vladimir Ashkenazy, Milan Turković, Emmanuel Villaume, Jefim Bronfman, András Schiff, Shlomo Mintz, Sarah Changová, Isabelle Faustová, Mischa Maisky a Radek Baborák. Také spolupracuje s významnými operními pěvci a pěvkyněmi, jako jsou například Magdalena Kožená, Anna Netrebko, Natalie Dessayová, Rolando Villazón, Plácido Domingo, Elīna Garanča a Juan Diego Flórez. Tenorista Jonas Kaufmann natočil s orchestrem při svém pražském pobytu v roce 2007 své album \"Romantické árie\".\n\nZa dobu své činnosti orchestr natočil přes 60 kompaktních disků pro světová hudební vydavatelství, jako např. Deutsche Grammophon, Decca, Supraphon, EMI nebo Harmonia Mundi. Pozitivně byla hodnocena nahrávka symfonické básně \"Má vlast\" Bedřicha Smetany ze zahajovacího koncertu festivalu Pražské jaro 2010, který byl natočen pod dirigentskou taktovkou Jakuba Hrůši.\n\nV čele tělesa stál od počátku sezony 2008/2009 až do roku 2016 šéfdirigent a umělecký ředitel Jakub Hrůša. Pod jeho vedením v roce 2010 filharmonie zahájila jubilejní 65. ročník festivalu Pražské jaro. Zakladatel orchestru Jiří Bělohlávek jej řídil do roku 2005, kdy se stal jeho čestným uměleckým ředitelem. Druhým šéfdirigentem byl v letech 2005–2008 švýcarský dirigent a flétnista Kaspar Zehnder. Od roku 2015 je šéfdirigentem PKF francouzský dirigent Emmanuel Villaume.\n\n\n"}
{"id": "461504", "url": "https://cs.wikipedia.org/wiki?curid=461504", "title": "Enigma (rozcestník)", "text": "Enigma (rozcestník)\n\nEnigma (ze starořeckého \"αἴνιγμα\" — \"hádanka\") má více významů:\n\n\n"}
{"id": "461505", "url": "https://cs.wikipedia.org/wiki?curid=461505", "title": "Seznam R&amp;B hudebníků", "text": "Seznam R&amp;B hudebníků\n\nToto je seznam některých R&B a Modern R&B hudebních skupin.\n\n\n\n\n\n\n\n\n\n"}
{"id": "461509", "url": "https://cs.wikipedia.org/wiki?curid=461509", "title": "PCC Intermodal", "text": "PCC Intermodal\n\nPCC Intermodal S.A., dříve PCC Rail Containers Sp. z o.o. (VKM: PCCC), je polský operátor kombinované dopravy a železniční dopravce se sídlem v Gdyni. Společnost patří do skupiny PCC SE.\n\nFirma vznikla v červenci 2005 a o měsíc později zahájila provoz pravidelného kontejnerového vlaku (shuttle) mezi terminálem Brzeg Dolny a přístavem Świnoujście. V prvním pololetí roku 2008 společnost přepravila 18 500 TEU, tj. o 223 % více než ve stejném období předchozího roku.\n\nV roce 2008 byly držitelem akcií PCC Intermodal společnost PCC SE (78,94 %) a dopravce PCC Rail (17,78 %). Po vstupu PCC Intermodal na burzu jsou v současnosti vlastnické podíly následující: PCC SE 71,04 %, DB Schenker Rail Polska 16 %, drobní akcionáři 12,96 %.\n\nV roce 2009 PCC Intermodal provozuje kontejnerové vlaky z námořních přístavů Gdynia, Gdańsk, Hamburg, Bremerhaven a Rotterdam do vnitrozemských terminálů Sławków Euroterminal, Krzewie (u Kutna) a Brzeg Dolny.\nCelkem tak provozuje 40 vlaků týdně.\n\nSpolečnost dále plánuje spojení polského terminálu Brzeg Dolny s jadranskými přístavy prostřednictvím terminálu v Lovosicích.\n\nDopravcem vlaků PCC Intermodal byly původně společnosti ze skupiny PCC Rail, po jejich prodeji německé firmě DB Schenker Rail převzal provoz vlaků na území Polska společnost LOTOS Kolej, v Německu je dopravcem ITL Eisenbahngesellschaft, v Nizozemsku Captrain Benelux (dříve ITL Benelux).\n\nOd prosince 2017 společnost začala působit rovněž jako železniční dopravce, když převzala vozbu vlaků pro vlastní potřebu mezi terminály Kutno a Brzeg Dolny. Pro vedení svých vlaků společnost začala v roce 2017 používat pronajaté elektrické lokomotivy řady EU07, v následujícím roce se k nim přidaly stroje TRAXX F140MS.\n\nSpolečnost provozuje vnitrozemské terminály Brzeg Dolny, Gliwice, Kutno, Dębica a Frankfurt/Oder. Společnost oznámila vstup na burzu, jejímž cílem je získání prostředků na výstavbu terminálu v Kutně. Do roku 2012 pak firma hodlá vybudovat ještě terminály Sosnowiec, Poznań, Wrocław a Tczew.\n\nV březnu 2010 byla zahájena výstavba terminálu v Kutně, kde budou na pozemku o rozloze 80 tis. m² k dispozici 4 překládkové koleje (každá o délce 650 m), roční překládková kapacita bude 100 tisíc TEU. Terminál by měl být dán do provozu v prosinci 2010.\n\n"}
{"id": "461517", "url": "https://cs.wikipedia.org/wiki?curid=461517", "title": "Goethe-Institut", "text": "Goethe-Institut\n\nGoethe-Institut (dříve \"Goethův\" či \"Goetheho institut\") je německý obecně prospěšný spolek s hlavním sídlem v Mnichově. Název organizace je odvozen od německého básníka Johanna Wolfganga von Goethe.\n\nInstitut byl založen v roce 1951 jako nástupnická organizace Německé akademie (\"Deutsche Akademie\"). Tato předchozí instituce vznikla v roce 1925 a měla za úkol „vědecký výzkum a péči o němectví (\"Deutschtum\")“ jak v tehdejším Německu, tak v zahraničí.\n\nS finanční podporou německého ministerstva zahraničí udržuje Goethe-Institut 159 institutů v 98 zemích, včetně 12 poboček v Německu. Na instituty je napojeno zhruba 700 organizací zahraničních partnerů po celém světě, pro něž Goethe-Institut zajišťuje finanční podporu či poradenství. Goethe-Instituty mají za úkol podporovat znalost němčiny v zahraničí, pečovat o mezinárodní kulturní spolupráci a zprostředkovávat celkový aktuální obraz Německa.\n\nGoethe-Institut má své pobočky na všech kontinentech. Udržuje např. šest poboček ve Spojených státech amerických, tři instituty v Rusku a tři pobočky v Čínské lidové republice (mj. v Hongkongu). V posledních letech rozšiřuje institut svoje působení v Africe.\n\n\nSoučasným výkonným ředitelem Goethe-Institutu (s titulem generální sekretář) je Johannes Ebert.\n\nGoethe-Institut pro Českou republiku sídlí na Masarykově nábřeží v Praze. Zde vzniknul v roce 1990, do současné secesní budovy se nastěhoval v roce 1993. Je zde největší německá knihovna v České republice, nabízí zde různé přednášky, školení a konzultace pro učitele němčiny, kurzy němčiny, probíhají zde různé výstavy a akce propagující německou kulturu.\n\n\n"}
{"id": "461518", "url": "https://cs.wikipedia.org/wiki?curid=461518", "title": "Pedro da Fonseca", "text": "Pedro da Fonseca\n\nPedro da Fonseca, též Petrus Fonseca (1528 Proença-a-Nova (Castelo Branco) — 4. listopadu 1599) byl portugalský jesuita, theolog a filosof; ve své době byl znám jako „portugalský Aristotelés“. Kromě latiny znal dokonale řečtinu a arabštinu, což mu umožnilo studovat Aristotela v originále a arabských komentářích. Fonseca dále navazoval na Tomáše Akvinského a byl jedním ze zakladatelů tzv. druhé scholastiky. \n\nFonseca se zabýval zejména logikou a metafysikou. Patrně nejvýznamnějším dílem je \"Institutionum dialecticarum Libri Octo\" z roku 1564.\n\n"}
{"id": "461528", "url": "https://cs.wikipedia.org/wiki?curid=461528", "title": "I'll Tumble 4 Ya", "text": "I'll Tumble 4 Ya\n\n\"I'll Tumble 4 Ya\" je New Wave/pop-karibská píseň od skupiny Culture Club. Song je z jejich debutního alba \"Kissing to Be Clever\". Píseň byla vydán firmou Virgin, trvá 2:36 minut.\n\nTato píseň zazněla ve filmu \"Billy Madison\" (1995), kde hrál Adam Sandler. \n\n\n\n\n"}
{"id": "461530", "url": "https://cs.wikipedia.org/wiki?curid=461530", "title": "Satanovo srdce", "text": "Satanovo srdce\n\nSatanovo srdce (v anglickém originále The Devil's Heart) je název knihy, jejímž autorem je Carmen Carter a náleží literatuře žánru science fiction z fiktivního světa Star Treku. Svými postavami i dějem náleží k televiznímu seriálu \"\". Originál knihy, z něhož byl pořízen český překlad vyšel v roce 1993.\n\nMístem děje je kosmická loď Enterprise cestující vesmírem v 24. století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý šéfinženýr Geordi La Forge a klingonský šéf bezpečnosti Worf.\n\nMezi civilizacemi se pohybuje se svými vlastníky v prostoru i časem záhadný magický kámen, který v sobě ukrývá vzpomínky všech jeho vlastníků a poskytuje značnou moc pro jeho momentálního majitele. Nalezla jej expedice z Vulkánu a pak se dostává na palubu \"Enterprise\", ke kapitánovi Picardovi, který poznává její hrozivé vlastnosti. V noci se mu promítají sny s hrůznými vzpomínkami z historie civilizací které kámen kdy vlastnily, dělá mu problém kámen opustit i přes den při plnění služebních povinností. Kvůli kameni je napadena \"Enterprise\" různými protivníky, je zničena i jedna hvězdná základna. Nakonec se podaří černou dírou magický kámen odeslat do jiné části vesmíru a napětí mezi pronásledovateli urovnat.\nDo češtiny knihu přeložil Vladimír Panoš a vydalo ji poprvé v roce 1995 nakladatelství X-EGEM, s.s.o z Prahy. Brožovaná kniha má 272 stran vč. reklam, typický styl (graficky i formátem) obálky pro celou edici Star Trek Nová generace. Na obálce jsou použity kresby Chrise Achiulleose.\n\nNa obálce i v tiráži je tisková chyba ve jméně autorky, zde uváděna jako Carmer Carten, ač se jmenuje (viz en-wiki) Carmen Carter.\n\n"}
{"id": "461532", "url": "https://cs.wikipedia.org/wiki?curid=461532", "title": "Do You Really Want to Hurt Me", "text": "Do You Really Want to Hurt Me\n\n\"Do You Really Want to Hurt Me\" je reagge/Lovers Rock/new wave píseň od skupiny Culture Club. Byl publikovaný 1. září roku 1982 u Virgin Records (Velká Británie) a u Epic Records (v USA) Píseň sepsal Culture Club a produkoval ji Steve Levine. Píseň coverovali Violent Femmes, Blue Lagoon, Diana King. Frank Zappa přendal refrén z písně \"Do You Really Want to Hurt Me\" do své doo-wop/new wave písně \"He's So Gay\". \n\nJiž brzy se z písničky stal velký hit, díky kterému se Boy George a Culture Club poprvé ocitli na jevišti \"Top of the Pops\". Píseň obsadila #1 příčku v britské hitparádě UK Singles Chart a příčku #2 v americké hitparádě Billboard Hot 100. \n"}
{"id": "461533", "url": "https://cs.wikipedia.org/wiki?curid=461533", "title": "Culture Beat", "text": "Culture Beat\n\nCulture Beat je německý eurodance projekt založený v roce 1989 Torsten Fenslauem. Nejúspěšnější píseň této skupiny byl singl „Mr. Vain“ z roku 1993, což byl #1 hit ve většině evropských státech. Prodali víc jak 10 miliónů výlisků.\n\n"}
{"id": "461535", "url": "https://cs.wikipedia.org/wiki?curid=461535", "title": "Fukuiraptor", "text": "Fukuiraptor\n\nFukuiraptor (\"lovec z Fukui\") byl rod středně velkého alosauroidního teropodního dinosaura, žijícího na území dnešního Japonska v období spodní křídy (stupeň Barrem).\n\nVědci se původně domnívali, že se jednalo o dromeosauridního teropoda (podle výrazného drápu na přední končetině, který považovali za zabijácký dráp na noze), později však zjistili, že byl spíše příbuzný rodu \"Allosaurus\". Typový jedinec je reprezentován fosilní kostrou o celkové délce asi 4,2 metru, pravděpodobně však šlo o nedospělého a ne plně dorostlého jedince. Další objevení jedinci na této lokalitě však byli ještě menší než holotyp (Currie & Azuma, 2006), v nejmenším případě dokonce menší než 1/4 velikosti holotypu. Odhadovaná dospělá velikost tohoto teropoda činí 5 metrů délky a 300 kilogramů hmotnosti.\n\nDnes je tento dinosaurus pokládán za bazálního zástupce kladu alosaurů, příbuzného například enigmatickému australskému \"alosaurovi\" (spíše však megaraptorovi) nebo nově popsanému rodu \"Australovenator\".\n\n"}
{"id": "461537", "url": "https://cs.wikipedia.org/wiki?curid=461537", "title": "Uniwersytet Śląski", "text": "Uniwersytet Śląski\n\nUniwersytet Śląski w Katowicach (česky \"Slezská univerzita v Katovicích\") je významná polská vysoká škola sídlící v Katovicích, jedna z nejdůležitějších polských univerzit. Uniwersytet Śląski w Katowicach tvoří 12 fakult a nabízí 34 studijních oborů. Celkem zde studuje přes 45 tisíc studentů. Tato univerzita byla založena roku 1968 a je devátou nejstarší univerzitou v Polsku.\n\nStudentská právní poradna Fakulty právní a správní Slezské univerzity patří k nejaktivnějším i nejlepšim v Polsku; například ve školním roce 2005/06 poskytla nejvíce právních rad ze všech právních klinik v zemi.\n\n"}
{"id": "461547", "url": "https://cs.wikipedia.org/wiki?curid=461547", "title": "Carnosauria", "text": "Carnosauria\n\nCarnosauria je skupinou menších až značně velkých dravých dinosaurů (teropodů), žijících v období jury a křídy. Původně byli do této skupiny zahrnováni téměř všichni velcí draví dinosauři včetně tyrannosauridů, dnes sem však řadíme pouze příslušníky skupiny Allosauroidea a jejich nejbližší vývojové příbuzné. Mezi karnosaury patří také karcharodontosauridi, jedni z největších známých dravých dinosaurů vůbec (např. \"Giganotosaurus\", \"Mapusaurus\", \"Tyrannotitan\").\n\nMezi typickými znaky těchto teropodů můžeme uvést velké očnice, dlouhou a úzkou lebku a modifikace pánve i kostí končetin (např. holeň je kratší než stehno). Podle moderní kladistické definice patří mezy karnosaury všichni dinosauři, sdílející recentnějšího žijícího zástupce s rodem \"Allosaurus\" než s dnešními ptáky.\n\nMnohé rody, které byly dříve řazeny do této skupiny, již byly reklasifikovány fylogenetickými analýzami z 80. a 90. let minulého století.\n\n\n"}
{"id": "461548", "url": "https://cs.wikipedia.org/wiki?curid=461548", "title": "Horace Silver", "text": "Horace Silver\n\nHorace Silver (2. září 1928, Norwalk, Connecticut − 18. června 2014) byl americký jazzový pianista a skladatel. Jeho otec, známý pod jménem John Tavares Silva, pochází z Kapverdských ostrovů, jeho matka má irsko-americký původ. Silver je pionýrem jazzového stylu hard bop, je také znám svým osobitým smyslem pro humor a téměř funky hrou na klavír. Mezi své hudební vlivy řadí gospel, africkou a latinskoamerickou hudbu, on sám ovlivnil také vznik soul jazzu. \n\nZačal nejdříve hrát na tenorsaxofon, později ale přesedlal na klavír. Jeho hru na saxofon nejvíce ovlivnil Lester Young, vzorem hry na klavír pak byl hlavně Bud Powell. Silvera objevil v roce 1950 saxofonista Stan Getz. Bylo to při jejich společném vystoupení v malém jazzklubu v Hatfordu ve státě Connecticut, kdy Silverovo trio doprovázelo Getze. Několik jejich společných koncertů pak vyústilo ve nahrávání tří Getzových skladeb. Pro Silvera to tehdy byla první zkušenost s nahráváním. \n\nV roce 1951 se odstěhoval do New Yorku, kde se každé pondělí účastnil jazzových jamů v klubu Birdland. Tehdy si ho také všimlo vedení z nahrávací společnosti Blue Note Records. Vedlo to až k podpisu nahrávací smlouvy. Jejich vzájemná spolupráce trvala až do roku 1980. V New Yorku také spolu s bubeníkem Art Blakeym založil legendární jazzový ansámbl The Jazz Messengers. \n\nV letech 1952–53 se se svým triem zúčastnil třech nahrávacích session. Za bicími tu vždy seděl Art Blakey, u kontrabasu se vystřídali Gene Ramsey, Curly Russell a Percy Heath. Jejich spojení vydrželo čtyři roky, během nichž vznikla řada alb. Jedno z nich (vydané jako dvě samostatné desky) – \"A Night at Birdland\" – je některými hudebními kritiky označováno jako první hardbopová nahrávka. S duem Silver–Blakey tu hrají Russell na kontrabas, Clifford Brown na trubku a Lou Donaldson na saxofon. Horace Silver byl také při nahrávání jiného vlivného hardbopového alba – \"Walkin’\" od Milese Davise.\n\nOd roku 1956 nahrával pod svým vlastním jménem pro label Blue Note Records. Byl dokonce blízkým přítelem Alfreda Liona, který byl jedním z majitelů. Ten také povolil, aby si sám produkoval své desky, což bylo v této době dost neobvyklé. Během let nahrávání pro Blue Note pomohl utvářet jazzový styl hard bop, který vnáší do jazzu prvky gospelu a rhythm and blues. Vliv gospelu je dobře slyšet na jednom z největších Silverových hitů – \"The Preacher\", který sice nechtěl nahrávat, ale Lion ho k tomu dokázal přesvědčit. \n\nJeho nahrávky z této doby jsou plné rytmických změn a pestrých hudebních nápadů, což mu přineslo široké hudební publikum. Silverova hra na piáno se měnila od agresivní, téměř až perkusivní, hry až k svěží romantické hře. V jeho bystrém používání repetic se dá vysledovat počátek funky, a to ještě dlouho před tím, než se tento styl ujal. Během této doby si v jeho bandu zahrály budoucí jazzové hvězdy, mezi něž patřili saxofonisté Junior Cook a Hank Mobley, trumpetista Blue Mitchell a bubeník Louis Hayes. V této době vznikla klíčová alba jako: \"Horace Silver Trio\" (1953), \"Horace Silver and the Jazz Messengers\" (1955),\" Six Pieces of Silver\" (1956) a \"Blowin' the Blues Away\" (1959), na kterém je jeho slavná skladba \"Sister Sadie\".\n\nPo tom, co mu vypršela smlouva u Blue Note, pokračoval v nahrávání svěží hudby. Jeho album \"Continuity of Spirit\" (1985), které vyšlo na jeho vlastním labelu Silveto, obsahuje jeho výjimečnou spolupráci s orchestrem. V devadesátých letech odpověděl na vlnu funky a popu, která čerpala z jeho hudebních nápadů, deskou \"It's Got to Be Funky\" (Columbia, 1993). Později žil se svou rodinou v Kalifornii. V roce 2008 se objevily zprávy, že Silver trpí Alzheimerovou chorobou. Zemřel o šest let později ve věku 85 let.\n\n\n"}
{"id": "461554", "url": "https://cs.wikipedia.org/wiki?curid=461554", "title": "Seznam jedovatých rostlin", "text": "Seznam jedovatých rostlin\n\nJedovaté rostliny můžeme rozdělit na prudce jedovaté a jedovaté. Většina z nich se vyskytuje ve volné přírodě, některé se pěstují i jako okrasné v bytě či ve sklenicích. \n\n\n\n\n\n\n\n\n\n\n\n\n\n\n\n\n\n\n\n\n"}
{"id": "461559", "url": "https://cs.wikipedia.org/wiki?curid=461559", "title": "Bílý soul", "text": "Bílý soul\n\nBílý soul, respektive soul bílých umělců (někdy též blue-eyed soul, což znamená \"modrooký soul\").\n\nBílý soul přišel společně s \"černošským soulem\" v šedesátých letech 20. století. Inspirací byly převážně nahrávky z Motown Records či Stax Records.\n\n70. a 80. léta přinesla novou vlnu bílých umělců, kteří se zajímali o soul a adaptovali jej spolu s R&B do svého repertoáru. Termín se může aplikovat i na hip-hop soul, urban (bílé) umělce.\n\nMezi hity \"bílého soulu\" patří:\n"}
{"id": "461566", "url": "https://cs.wikipedia.org/wiki?curid=461566", "title": "Boy George", "text": "Boy George\n\nBoy George se narodil jako George Allan O'Dowd (* 14. června 1961, Londýn, Spojené království). Boy George je britský zpěvák-skladatel, který je člen New romantic kapely Culture Club a vůbec new romantic vlny obecně. Proslavil se svým androgynním a silně excentrickým vzhledem. Do jeho repertoáru patří bílý soul, rhythm and blues-ovlivněný pop a reggae. V devadesátých letech minulého století se nechal ovlivnit glam rockem, převážně Iggy Popem a Davidem Bowiem. V letech 1989–1992 byl frontmanem nábožensky orientované kapely Jesus Loves You.\n\nMimo jiné byl také obviněn z napadení a omezování osobní svobody HIV pozitivního pracovníka eskortní pánské služby („prostitut“). Byl odsouzen na 15 měsíců vězení, ale po čtyřech měsících (11. května 2009) byl propuštěn za dobré chování.\n\nK jeho zálibám patří DJing, psaní knih, design oblečení, textařství, fotografování.\n\nBoy George se narodil 14. června 1961, jako George Alan O'Dowd v nemocnici Barnehurst v Kentu v Anglii a má čtyři bratry a jednu sestru. George byl následovníkem nového románského hnutí, které bylo v Británii na počátku 80. let populární. Žil v různých squatech kolem Warren street v centru Londýna. On a jeho kamarádka Marilyn dříve známá jako Peter Robinson byli pravidelně u Blitz, což je Londýnský noční klub, který vedl Steve Strange a Rusty Egan. Popoví umělci, kteří ho inspirovali, byli Siouxsie a Banshees, David Bowie, Roxy Music, Patti Smith a Marc Bolan z T. Rexe.\nBoy George svým androgynní stylem oblékání upoutal pozornost hudebního podnikatele Malcolma McLarena (dříve manažera Sex Pistols), který ho oslovil, aby hrál se skupinou Bow Wow Wow. Jeho spolupráce začala pod jménem Lieutenant Lush , ale nakonec se ukázala jako problematická kvůli konfliktům s hlavní zpěvačkou Annabellou Lwinovou.George nakonec opustil skupinu a založil vlastní kapelu s baskytaristou Mikeym Craigem. Spojili je Jonem Mossem (který bubnoval s The Damned a Adam and the Ants) a pak kytaristou jménem Roy Hay. Kapelu tvořili zpěvák (George), Black-Britt (Craig), židovský bubeník (Moss) a etnický Angličan (Hay). Zvolili si jménu Culture Club , které mělo odkazovat na různý etnický původ členů. \nKapela nahrála demo, které financovala společnost EMI Records, ale společnost odmítla se pod demo podepsat. Společnost Virgin Records vyjádřila zájem podporovat skupinu ve Velké Británii a rozšíření desky do EU, zatímco společnost Epic Records zpracovala americkou a severoamerickou distribuci. Nahráli debutové album Kissing to Be Clever (UK č. 5, USA č. 14) a vydali ho v roce 1982. Jediný klip \"Do You Want To Hurt Me?\" se stal mezinárodním hithem, v desítkách zemí po celém světě a obsadil i TOP deset nejlepších v několika dalších zemích (US č. 2). Následovalo Top 5 hit \"Time\" v USA a Velké Británii a \"I Tumble 4 Ya\", která dosáhla US č. 9. To znamenalo že Culture Club je první skupinou od dob Beatles, která měla z debutového alba tři písně v Top 10 hitů v USA.\nJejich další album, Color By Numbers, bylo obrovským úspěchem, překonalo britské grafy a obsadilo pozici hitu č. 2 v USA.. Skladba \"Church of the Poison Mind\" se stala hitem Top 10 a \"Karma Chameleon\" se stala mezinárodním hithem, vrcholícím v č. 1 v 16 zemích a v TOP 10 v dalších zemích. V USA dosáhla č. 1, kde zůstala tři týdny. Byl to nejprodávanější singl roku ve Spojeném království , kde strávil šest týdnů v č. 1. \"Victims\" and \"It's a Miracle\" byly dalšími TOP 5 hity v UK, zatímco \"Miss Me Blind\" dosáhla TOP 5 v USA.\nTřetí album kapely Waking Up with the House on Fire (UK č. 2, USA č. 26) nebylo tak velkým hithem jako jeho předchůdci. Ačkoli první singl \"The War Song\" byl ve Velké Británii obsadil druhé příčky, další singly zdaleka nenaplnili očekávání. \n\nGeorge zazpíval jeden z nejvýznamnějších hlasů na mezinárodním hitu Band Aid \"Do They Know It's Christmas\".Výtěžek z písně byly darován na boj s hladomorem obětí v Africe během let 1984-1985, konkrétně v Etiopii. Na rozdíl od mnoha skupin podílejících na singlu, Culture club nevystupoval na Live Aid v červenci 1985. \n\nV roce 1986 vystoupil George v hlavní roli v epizodě \"Cowboy George\" televizního seriálu The A-Team. V roce 1986 vydal Cultural Club své čtvrté album \"From Luxury to Heartache\" (UK No 10, US č. 32), které představovalo hitový singl \"Move Away\". Brzy na to se ale začaly na veřejnosti objevovat informace že je George závislý na drogách.Byl zatčen v Británii kvůli držení marihuany. Kvůli jeho drogové zívislosti byla ovlivněna i tvorba posledních dvou alb skupiny, mezi čeleny kapely začalo docházet ke konfliktům až se nakonec skupina rozpustila. \n\nV roce 2006 se skupina rozhodla opět dát dohromady a vyrazit a turné, ale George se k nim odmítl připojit. V důsledku toho ho nahradili zpěvákem Samem Butcherem. George vyjádřil že se to pro něj nebylo příjemné.\n\nDne 27. ledna 2011 George oznámil BBC, že se koná 30. Culture club.\nPo rozpuštění Culture club v roce 1986 se Boy George začal léčit ze své drogové závislosti a byla mu předepisována narkotika, aby mu pomohla překonat jeho závislost na heroinu. V roce 1987, George vydal jeho první sólové album \"SOLD\" které získalo mírný úspěch v Evropě.V Americe album příliš úspěch nemělo. To mohlo být částečně způsobeno skutečností, že Georgovi bylo zakázáno americkými úřady, aby cestoval do Spojených států po dobu několika let kvůli jeho problémům s drogami a jejich údajným prodejem. Proto album v Americe nemělo téměř žádnou propagaci až nakonec propadlo až na dno žebříčků.\n\nDo konce osmdesátých let se George několik let potýkal s návykem na heroinu. Pokoušel se koncertovat i přes to, že byl pod vlivem drog. Odhodlaný zachránit život George, se jeho mladší bratr David objevil v britské národní televizi a diskutoval o Georgeově závislosti, kterou George v tuto dobu veřejně popíral. V roce 1986 byl Boy George zatčen za držení heroinu v rámci Culture club.\n\nV roce 1986 byl klávesista Michael Rudetsky, který spoluvytvořil píseň Sexuality na albu Culture Club's From Luxury to Heartache, nalezen mrtvý. Zemřel na předávkování heroinem v domě George v Londýně. Jeho rodiče podali v Británii proti Georgeovi trestní oznámení za zabití a požadovali po Georgovi finanční odškodnění za smrt jejich syna. Proti Georgovi bylo zahájeno soudní řízení, během kterého mu ale nebylo nařízeno žádné finanční vyrovnání. Soudem mu byla nařízena léčba závislosti.\n\nV roce 1995 Kirk Brandon žaloval George za urážku, když se domníval, že George se v Georgeově autobiografii zmínil o lásce mezi nimi, \"Take It Like a Man\". George vyhrál soudní proces a Brandonovi bylo uloženo zaplatit odškodnění ve výši 200 000 dolarů. Brandon vyhlásil bankrot, což vedlo k tomu, že Boy George zaplatil více než 20 000 liber na soudních poplatcích.\n\nDne 7. října 2005 byl George zatčen na Manhattanu kvůli podezření na držení kokainu při ohlášení vloupání. George popřel, že droga je jeho. U soudu dne 1. února 2006 byl trest za držení kokainu zrušen a George byl obviněn za falešné ohlášení vloupání. Byl odsouzen na pět dní občanské služby ( tzv. veřejných prací), a také mu soud uložil pokutu ve výši 1 000 USD a byl přihlášen do programu boje proti drogové závislosti. Dne 17. června 2006 manhattanský soudce vydal rozkaz k zatčení George poté, co se nezúčastnil soudně nařízené občanské služby. Georgův advokát informoval soud, že mu doporučil, aby se tam nedostavil. Dne 14. srpna 2006 George oznámil ministerstvu Sanitace v New Yorku svou veřejně prospěšnou činnost, kterou se nakonec sám rozhodl vykonávat. \n\nDne 5. prosince 2008 byl ve městě Snaresbrook Crown Court v Londýně odsouzen za únos a uvěznění Auduna Carlsena, který zpočátku měl zájem o fotografování s Georgem, ale na jejich příští schůzce ho George připoutal ke zdi, způsobil mu trauma a fyzicky mu ublížil. George se na obranu přiznal k dlouhodobému užívání drog jako zmírňujícího faktoru svého činu. Dne 16. ledna 2009 byl George odsouzen na 15 měsíců odnětí svobody. George byl zpočátku uvězněn u věznici HM Pentonville, ale poté byl přemístěn do věznice HM Highpoint North. Byl předčasně propuštěn po čtyřech měsících za dobré chování a to dne 11. května 2009. George byl nucen nosit elektronický sledovací náramek na kotníku a dodržovat domácí vězení po další část doby svého trestu. \n\nDne 23. prosince 2009 George požádal o to, aby mohl vystoupit na finálním vystoupení série Celebrity Big Brother. Jeho žádost ale odmítla probační služba. Richard Clayton QC, který zastupuje Probační službu, uvedl, že účast George by znamenala \"vysokou míru rizika\" pro reputaci akce. Clayton tvrdil, že by Georgova účast mohla v lidech vyvolat ztrátu důvěry k soudnímu systému. \n\nV roce 2012 si Boy George se přihlásí k nichirenskému buddhismu a nazpívá \"Namu Myōhō Renge Kyō\", kde děkuje za svou nově objevenou duchovní sílu, aby zůstal střízlivý. \n\nKdyž byl Boy George ještě v kapele Culture Club a byl nápadný svým androgynním vzhledem, spekulovalo se hodně o jeho sexualitě. Když se George na jeho sexuální orientaci ptali, u Barbary Waltersové odpověděl, že je bisexuál. Mimo jiné Boy George řekl často citovanou větu, že před sexem dává přednost „dobrému šálku čaje“. V roce 2006 řekl, že je „bojovně gay“; v roce 2008 pak v dokumentu vyprávěl o tom, jak si svou sexuální orientaci poprvé uvědomil a jak o ní řekl svým rodičům.\n\n\n"}
{"id": "461570", "url": "https://cs.wikipedia.org/wiki?curid=461570", "title": "Vetřelec (Hvězdná brána: Atlantida)", "text": "Vetřelec (Hvězdná brána: Atlantida)\n\nVetřelec (v anglickém originále The Intruder) je druhý díl druhé řady sci-fi seriálu \"\".\n\nDaidalos se vrací na Atlantidu. Posádku (mezi níž je Weirová, Sheppard, McKay i Beckett) čeká osmnáctidenní cesta. Během ní se každý snaží vyrovnat se svými problémy – situacemi, které je čekaly na Zemi. Doktorka Weirová a (velitel Daidala) se dostali do rozepře ohledně velení vojenské posádky Atlantidy. Doktorka Weirová prosazuje Shepparda, který je do funkce nakonec přece jen dosazen a povýšen do hodnosti podplukovníka. Doktorka Weirová se pokouší zapojit do expedice také svého přítele lékaře Simona, který jí však oznámí, že si během její roční nepřítomnosti našel jinou ženu. Sheppard musí Fordově rodině oznámit, že je poručík Ford nezvěstný.\n\nJakmile se loď objeví na hranici galaxie Pegasus, dojde na palubě k úmrtí jednoho z vojáků. Vypadá to, že zkoumal určitá nefunkční zařízení Daidala, když byl zavražděn. Proto se McKay snaží zjistit, na čem konkrétně pracoval. Jeden ze členů jeho týmu objeví určité nesrovnalosti. Dříve, než je stačí ohlásit, je také zavražděn – v místnosti, kam se ukryl při výbuchu chladicího zařízení, se otevřely dveře do volného kosmického prostoru.\n\nAsgard, který je na palubě Daidala, objeví v systémech wraithský počítačový virus. Dokáže se měnit a přizpůsobovat, je inteligentní. Pokouší se navést loď k wraithtským planetám a tím jim poskytnout přístup k veškerým informacím – včetně polohy Země. Zabije každého, kdo se jej snaží odhalit a zlikvidovat.\n\nKrátce po druhé vraždě spouští virus vysílání nouzového signálu. Sheppard musí sestřelit vysílač pomocí stíhačky F-302, aby jejich polohu neodhalili Wraithové. Při návratu však selže řízení a jeho stíhačka se od lodi velmi rychle vzdaluje. Sheppard je přenesen zpět na loď. McKay pokračuje ve snaze o likvidaci viru. Pokouší se restartovat všechny systémy, virus se však zálohuje v jedné z F-302 a restart tak přečká. Okamžitě začne navádět Daidalos přímo k nejbližší hvězdě. Míří do koronosféry – zde radiace zabije veškerý život na jeho palubě, loď ale bude bez poškození. McKay se Sheppardem spěchají odpojit disky ze stíhaček, virus se opět pokouší otevřít dveře do volného kosmického prostoru a zamezit tak jejich snaze. Asgard jeho snahu zpomalí a poskytne tak oběma čas na dokončení úkolu i záchranu života – ukryjí se do poslední stíhačky.\n\nDruhý restart má však stejný efekt jako první. Virus se opět ukryl, ale kde? Jedinou možností je stíhačka, s níž Sheppard zlikvidoval vysílání nouzového signálu. Musí ji sestřelit. Teprve potom je restartování systému úspěšné. Daidalos se vrací pod kontrolu a může pokračovat v cestě na Atlantidu.\n"}
{"id": "461571", "url": "https://cs.wikipedia.org/wiki?curid=461571", "title": "Funiculaire de Montmartre", "text": "Funiculaire de Montmartre\n\nFuniculaire de Montmartre (česky zhruba \"Lanovka na Montmartre\") je pozemní lanová dráha, která se nachází v Paříži v 18. obvodu a dopravuje cestující na vrcholek Montmartru, kde se nachází Bazilika Sacré-Cœur. Lanovku provozuje dopravní podnik RATP a je integrovaná do systému MHD. Dráha je v provozu každý den od 6:00 do 0:45. Ročně převeze zhruba 2 milióny pasažérů. Současná podoba dráhy pochází z let 1990–1991.\n\nO stavbě lanovky rozhodla městská rada již v roce 1891. Lanovka byla uvedena do provozu v červenci 1900 společností \"Decauville\". Mezi 1. listopadem 1931 a 2. únorem 1935 nahradil lanovku autobus. V roce 1933 se provozovatelem lanovky stala společnost STCRP (\"Société des transports en commun de la région parisienne\") a byla pověřena ji zmodernizovat. Systém lanovky s vodní zátěží byl nahrazen elektrickým pohonem. V roce 1949 byla lanovka spolu s další městskou dopravou převedena na společnost RATP. Na počátku 90. let 20. století byla lanovka kompletně rekonstruována a modernizována, takže její provoz od 1. října 1990 do 5. října 1991 nahrazoval tzv. Montmartrobus, jehož linka v této čtvrti běžně zajišťuje veřejnou dopravu. Původní plány na prodloužení lanovky podzemním tunelem až ke stanici metra Anvers byly odloženy. Náklady na modernizaci dosáhly 43,1 miliónů franků. Dne 7. prosince 2006 došlo k nehodě při zkoušce brzd. Až 30. června 2007 se podařilo zprovoznit jednu kabinu a 2. srpna 2008 druhou.\n\nV pravém slova smyslu se nejedná o lanovou dráhu, ale o šikmý výtah (obdobně jako je lanová dráha hotelu NH Praha). Od 1. června 1991 je lanovka vybavena dvěma elektricky poháněnými vozy, každý s kapacitou 60 míst. Tím je umožněno přepravit až 2000 osob za hodinu v každém směru. Výškový rozdíl činí 36 metrů, trasa je dlouhá 108 metrů a cesta trvá necelých 90 sekund. Obě stanice navrhl architekt François Deslaugiers, zatímco nové vozy navrhl designér Roger Tallon, který je autorem designu vagónů TGV Atlantique. Kabiny mají prosklené boky a částečně i střechu, aby cestující mohli během jízdy obdivovat bazilikou Sacré-Coeur. Obdobně jsou prosklené i stanice. Každý vůz má vlastní navíjecí buben, takže i v případě výpadku jedné z kabin, může zůstat v provozu druhá.\n\nLanovka je výrazným prvkem čtvrti a proto se objevuje v mnoha filmech a televizních seriálech odehrávajících se na Montmartru. Jedním z nejznámějších je film \"Prohnilí proti prohnilým\" z roku 1990 s Thierry Lhermittem a Philippem Noiretem v hlavních rolích. Dále se objevila ve filmech \"Les Randonneurs\" (1997), \"Louise (Take 2)\" (1998), \"El Tourbini\" (2006) a v pilotním díle k seriálu \"Capitaine Casta\" (2007).\n"}
{"id": "461573", "url": "https://cs.wikipedia.org/wiki?curid=461573", "title": "Lockheed Hudson", "text": "Lockheed Hudson\n\nLockheed Hudson byl dvoumotorový vojenský letoun s dvojitou svislou ocasní plochou, odvozený z civilního dopravního stroje Lockheed Model 14 Super Electra. V první polovině druhé světové války byl používán především jako námořní průzkumný v rámci britského Coastal Command (pobřežního velitelství). Britové také odebrali převážnou většinu produkce těchto letounů, z nichž značná část byla zařazena do výzbroje britského Royal Air Force, ovšem nezanedbatelné množství také byla předána australskému RAAF, kanadskému RCAF a novozélandskému RNZAF; řada dalších strojů původně vyráběných v rámci britských dodávek ale byla po útoku na Pearl Harbor převzata do výzbroje U.S. Navy a USAAF, kde ovšem v rámci bojových jednotek sloužily poměrně krátce — do doby než byly v dostatečných počtech k dispozici zejména letouny Lockheed PV-1 Ventura, které je nahradily.\n\nVyjma pouhých 300 kusů objednaných přímo pro USAAF jako cvičné (AT-18 a AT-18A; AT — \"Advanced Trainer\"), vzniklých z verze A-28A, však byly ostatní stroje vyráběny buď přímo na základě britských či australských nákupů, nebo (později) byly určeny pro dodávky v rámci \"Lend and Lease Act\" z 11. března 1941, tzn. sice na základě objednávek USAAF dostaly přidělena sériová čísla amerického armádního letectva, ovšem byly určeny výhradně na export.\n\nHudsony byly posléze nahrazovány jinými, výkonnějšími typy (u britského \"Coastal Command\" mj. často typem Consolidated Liberator — lze uvést 59., 200. či 224. squadronu), takže stroje byly postupně přesouvány k druholiniovým jednotkám, kde sloužily i nadále, většinou buď jako námořní záchranné, k meteorologickému průzkumu, nebo také byly používány jako cvičné či dopravní.\n\nTyp byl u americké firmy Lockheed objednán britskou nákupní komisí (\"British Purchasing Commission\"), která od dubna 1938 působila v USA. Původní britským záměrem ovšem bylo získat nikoli námořní průzkumný letoun — jak byl posléze v RAF především používán — ale vícemotorový letoun pro navigační výcvik. Během jednání s firmou Lockheed byl jako snadno k požadovanému účelu adaptovatelný nabídnut typ Lockheed Model 14-F62, ostatně již v únoru 1938 konstruktéři firmy vypracovali první předběžný projekt na úpravu nového stroje Super Electra na bombardér (první Super Electra byla zalétána 29. července 1937). Na základě dalších jednání byl dne 23. června 1938 podepsán kontrakt na stavbu 200 letounů s továrním označením Lockheed Model 214, a tyto stroje dostaly britská sériová čísla v řadě N7205 až N7404. Oproti původnímu projektu byly největšími změnami přemístění stanoviště navigátora do\nprosklené přídě trupu (současně s tím vzala za své konstruktéry Lockheedu původně uvažovaná příďová střelecká věž), použití motoricky ovládané hřbetní střelecké věže britské firmy Boulton Paul (elektrohydraulicky ovládaná věž Type C Mk.II) a instalování výzbroje britského původu — dvou kulometů Browning ráže 7,7 mm ve věži a dvou zbraní stejného typu pevně lafetovaných v přídi. Oproti stroji Model 14-F62 byly pro Model 214 použity výkonnější motory Wright Cyclone G102A, se vzletovým výkonem 1100 hp, ty poháněly dvoupolohové třílisté vrtule Hamilton Standard.\nObjednávka Hudsonů byla pro Lockheed první větší vojenskou — a fakticky také již první válečnou — zakázkou. Prvních 200 kusů objednaných pro RAF současně znamenalo největší zakázku kterou do té doby firma získala, nicméně v této souvislosti samozřejmě je nutno brát v potaz, že žádný civilní letecký dopravce nemohl zakoupit — natož najednou, v jediné zakázce — několik stovek strojů, na civilním trhu byla zakázka na 5 či deset letounů již značná.\n\nPrvní kus Hudson Mk.I s britským sériovým číslem N7205 se poprvé dostal do vzduchu 10. prosince 1938. V motorových gondolách pracovala dvojice hvězdicových devítiválců Wright R-1820-G102A Cyclone s výkonem po 809 kW, pohánějící dvoupolohové vrtule Hamilton Standard. Do Británie se první letoun dostal 15. února 1939, konkrétně šlo o stroj s/n N7206 — který byl předán firmě Boulton Paul, která na něm zkoušela instalaci střelecké věže.\n\nLetouny byly totiž do Británie dodávány bez výzbroje. První vyrobený letoun s/n N7205 byl dodán do Británie až v březnu, a byl předán ke zkouškám v Aeroplane and Armament Experimental Establishment (A&AEE) na letišti Boscombe Down; tento stroj i nadále létal pouze s maketou hřbetní střelecké věže.\n\nSoučástí britské objednávky také bylo ujednání o možném rozšíření zakázky o dalších 50 strojů — ovšem za předpokladu, že firma Lockheed bude s to dodávku dokončit do konce roku 1939, což se také stalo, takže Britové objednávku podepsali. Tyto Hudsony dostaly britská sériová čísla P5116 až P5165. Poslední zakázkou na Hudsony Mk.I byl kontrakt na stovku letounů, ty dostaly sériová čísla T9266-T9365. Tímto byla uzavřena výroba Hudsonu Mk.I.\nNa verzi Mk.I navázala malá zakázka na 20 Hudsonů Mk.II (Lockheed Model 314), se sériovými čísly T9366 až T9385. Hlavní změnou, vedle místních zesílení konstrukce draku letounu, byla instalace vrtulí Hamilton Standard Hydromatic s plynule měnitelným úhlem náběhu listů a regulací typu stálých otáček (constant speed).\nVšechny ostatní verze (Hudson Mk.III se silnějšími motory Wright R-1820-G205A, Mk.IIIA s dvojicí motorů R-1820-87, Mk.IV, Mk.IVA s pohonem P & W R-1830-45, Mk.V s pohonnými jednotkami P & W R-1830-S3C4G Twin Wasp, Mk.VI s motory R-1830-67 s výkonem po 883 kW, plus 300 cvičných strojů Lockheed AT-18 a AT-18A pro USAAF) byly v tovární dokumentaci označovány jako Model 414.\n\nJako první dostaly tovární označení Model 414 stroje, které si krátce po Británii objednala Austrálie, zakázka na 50 kusů byla podepsána ještě v roce 1938 (záhy byla rozšířena o dalších 50). Hlavní rozdíl oproti britským Mk.I byl v pohonné jednotce, australské stroje měly pohánět dvouhvězdicové čtrnáctiválce Pratt & Whitney Twin Wasp SC3-G, každý o vzletovém výkonu 1050 hp (cca 783 kW). Požadavek na montáž odlišné pohonné jednotky byl dán tím, že se v Austrálii připravovala licenční výroba motorů Twin Wasp (později mj. poháněly stíhačky Boomerang, či torpédové bombardéry DAP Beaufort (licence britského typu Bristol Beaufort), což samozřejmě Australanům zjednodušilo problém s dodávkami náhradních dílů i kompletních náhradních motorů. V RAAF obdržely sériová čísla A16-1 až A16-100. Prvních padesát dostalo označení Hudson Mk.I, dalších padesát kusů z druhé zakázky pak Hudson Mk.II Všechny byly do Austrálie přepraveny z Los Angeles na nákladních lodích, cílovým přístavem bylo australské Melbourne. Ovšem protože označení v RAAF jako Hudson Mk.I (resp. Mk.II) bylo identické s britským, bylo poměrně záhy změněno na Mk.IV. Mimo to RAAF získalo dalších 7 strojů Mk.IV (dostaly s/n A16-163 až A16-169) od Britů, z britské zakázky třiceti strojů (ty měly britská s/n AE609 až AE638). Celková výroba verze Mk.IV činila pouze 130 letounů. Mimo to vzniklo dalších 52 strojů označovaných jako Mk.IVA, prakticky identických s Mk.IV, ovšem dodané již na základě výše zmíněného zákona o půjčce a pronájmu — pouze pro odlišení od předchozích dodávek je označení doplněno písmenem „A“. Všechny byly dodány přímo do Austrálie, kde nesly sériová čísla A16-101 až A16-152.\nNa malou sérii pouhých dvaceti Hudsonů Mk.II navázala další britská zakázka. Verze Mk.III znamenala poměrně radikální zásah do konstrukce letounu. Došlo k zesílení konstrukce stroje, což umožnilo zvýšit vzletovou hmotnost letounu (zprvu o 1000 liber, na cca 8391 kg), byly instalovány výkonnější motory Wright Cyclone G205A o vzletovém výkonu 1200 hp (cca 895 kW), které stejně jako u verze Mk.II poháněly vrtule Hamilton Standard s plynulou regulací nastavení, a také byla zesílena obranná výzbroj letounu.\n\nVedle dosavadních dvou pevných kulometů v přídi a dalších dvou ve střelecké věži na hřbetě trupu bylo po jednom kulometu v kloubovém závěsu na každém boku stroje (za křídlem), navíc přibylo i spodní střeliště s výkyvně lafetovaným kulometem Vickers K či dvojkulometem, takže Hudsony se nyní mohly bránit i proti útokům stíhačů ze spodní polosféry. Výzbroj letounů během služby procházela různými změnami, takže kupříkladu na některých Hudsonech lze později nalézt i vpřed mířící pevné velkorážové kulomety Browning kalibru 12,7 mm, umožňující vést při útoku na ponorku na hladině účinnou palbu z větší vzdálenosti. Navíc na část strojů byly instalovány další nádrže, zvyšující zásobu paliva o 384 (U.S.) galonů. Celkem bylo na základě britských zakázek postaveno 428 strojů Hudson Mk.III, ovšem ne všechny převzalo RAF — 54 dostalo RNZAF (zde jim byla přidělena nová sériová čísla od NZ2001, původně nesly označení V9235-V9252, AE490, AE494-AE504 a AM930-AM953) a alespoň tři dostalo kanadské RCAF (i v RCAF nesly původní britská sériová čísla, šlo o stroje V9069, V9171 a V9223), takže do Británie odešlo nejvýše zbývajících 371 strojů.\n\nNa výrobu verze Mk.III navázala verze Mk.IIIA, obdobně jako u Mk.IVA šlo o stroje dodávané již podle Lend and Lease Act z března 1941 (byly objednány americkým armádním letectvem pod typovým označením Lockheed A-29-LO a A-29A-LO). Jednalo se o nejrozšířenější verzi Hudsonu, celkem jich bylo postaveno 800. Poháněly je motory Wright R-1820-87 o vzletovém výkonu 1200 hp. I když všech 800 strojů Mk.IIIA dostalo britská sériová čísla, stejně jako u Mk.III se do Británie nakonec dostalo jen část vyrobených letounů. RCAF, RAAF a RNZAF převzalo 280 strojů, vedle toho 26 Hudsonů Mk.IIIA šlo do Číny. Mimo to po vstupu Spojených států do války 20 strojů zabavilo USN (byly používány pod označením PBO-1) a dalších 153 skončilo ve výzbroji USAAF. Do Británie tedy odešlo jen 321 kusů.\n\nHlavním uživatelem Hudsonů vždy bylo britské RAF, resp. jeho pobřežní velitelství (\"Coastal Command\"). Ještě před vypuknutím války v Evropě byly Hudsony přezbrojeny dvě squadrony Coastal Command, šlo o operační jednotky číslo 224 a 233. První, 224. squadrona, začala s přezbrojováním z typu Anson v květnu 1939, přičemž v srpnu byla plně operační. Druhá v pořadí, 233. squadrona Coastal Command RAF, v té době operující ze základny Leuchars, začala s přezbrojováním v srpnu 1939. Od samého počátku války se účastnila operačních letů, zpočátku používala souběžně Hudsony i Ansony, ovšem již 10. října 1939 se na Ansonu uskutečnil poslední průzkumný let. Téměř současně s 233. squadronou probíhalo na základně Thornaby přezbrojování 220. squadrony, první Hudsony dostává v září 1939, plně operační na nových strojích je v listopadu 1939.\n\nJiž dne 4. září 1939 došlo k boji mezi Hudsonem 224. squadrony a německým průzkumným létajícím člunem Dornier Do 18D, ovšem oba stroje se bez vážnějších potíží vrátily na své mateřské základny. Nakonec ale Hudson stejně získal nepřehlédnutelné prvenství, kdy jako první letoun americké výroby za druhé světové války sestřelil nepřátelský stroj — Hudson 220. squadrony sestřelil jiný Do 18D.\n\nBěhem ledna 1940 bylo prvních 14 strojů Hudson vybaveno radarem ASV Mk.I, čímž spolu s typem Short Sunderland získal prvenství jako letoun, vybavený radarem pro sledování hladinových cílů. Jinou pozoruhodností ze služby tohoto stroje v RAF je, že stroje patřící 220. a 233. squadroně nalezly a sledovaly německou zásobovací loď Altmark, na jejíž palubě se nacházeli muži z posádek obchodních lodí potopených německou kapesní bitevní lodí Admiral Graf Spee, takže i díky Hudsonům se podařilo při následné akci britského torpédoborce HMS \"Cossack\" tyto muže osvobodit. Rovněž je možno zmínit i zcela ojedinělou událost, kdy se letounu podařilo zajmout ponorku — z německé strany zde byla hlavním aktérem U 570 (šlo o ponorku typu VIIC, která se 27. srpna 1941 vzdala, jejím velitelem byl Kapitänleutnant Hans-Joachim Rahmlow), která byla nedaleko Islandu nalezena a poškozena Hudsonem Mk.III 269. squadrony. Šlo o stroj s/n V9028, s označením UA-S Za tuto akci byli pilot a navigátor stroje, S/Ldr James Herbert Thompson (70671) a F/O William John Oswald Coleman (42395), vyznamenáni Distinguished Flying Cross, stejné vyznamenání získal i pilot Cataliny Mk.I, s/n\nAH553 (WQ-J), od 209. squadrony (jeden z několika na operaci také zúčastněných letounů), F/O Edward Arthur Jewiss (44261).\n\nDalším prvenstvím Hudsonu, alespoň v rámci RAF, bylo potopení ponorky raketami, kdy 28. května 1943 stroj s označením „M“ (Hudson Mk.V s/n AM725), patřící 608. squadroně, zničil německý \"U-Boot\" typu VIIC, šlo o U 755. (O pět dnů dříve, 23. května, letoun Swordfish patřící 819. squadroně FAA, operující z paluby britské eskortní letadlové lodi HMS \"Archer\", rovněž úspěšně zaútočil na ponorku. Šlo o U 752, která byla raketami vážně poškozena — dvě z osmi raket ponorku zasáhly, přičemž bylo proraženo vnitřní tlakové těleso. Jeho poškození zabránilo nouzovému ponoření \"U-bootu\". Poté byla U 752 cílem kulometné palby stíhačky Martlet — přičemž řada mužů na palubě byla zabita či zraněna. Krátce nato byla potopena vlastní posádkou.)\n\nCo do rozsahu služby typu v podstatě okrajové bylo nasazení v rámci speciálních operací, vesměs organizovaných SOE. V Británii šlo o 161. squadronu RAF, kde spolu s mnoha jinými typy letounů byl používán k dopravě agentů a shozu materiálu do zemí v nacistickým Německem okupované Evropě (vedle Hudsonů jednotka současně používala i letouny Lysander, Halifax či Stirling).\n\nJednotka je používala, mezi jinými typy, již od svého znovuzformování v únoru 1941 (ve verzi Mk.I). Ve verzích Hudson Mk.IIIA a Mk.V byl tento letoun používán až do rozpuštění 161. squadrony, ke kterému došlo 2. června 1945 na základně Tempsford. K obdobným účelům sloužily Hudsony také v Barmě a Malajsku. Zde nejprve létaly u No. 1576 (Special Duties) Flight, ten byl později včleněn do 357. squadrony, zformované k 1. únoru 1944. Ve výzbroji této jednotky byly vedle Hudsonů také stroje Liberator Mk.III a Catalina. Hudsony byly v lednu 1945 z výzbroje této squadrony vyřazeny, místo nich dostává Lysandery a Dakoty Mk.IV.\n\nV Pacifiku Hudsony sloužily v rámci australského Royal Australian Air Force k stejným účelům, jako v britském RAF, tedy k námořnímu průzkumu a jako protiponorkové.\nK dalším uživatelům také patřilo kanadské RCAF, které ovšem získalo většinu svých Hudsonů jako předispozici zakázek RAF.\nPosledním větším zahraničním provozovatelem pak bylo novozélandské Royal New Zealand Air Force, kde létaly u squadron číslo 1, 2, 3, 4, 9, 40 a 41. I Hudsony RNZAF pocházely z dodávek pro britské RAF.\n\nPrvním uživatelem Hudsonů v Ozbrojených silách Spojených států se stalo letectvo námořnictva, které získalo dvacet kusů po vstupu USA do války — stroje A-29-LO (Hudson Mk.IIIA) z dodávek pro Brity bylo zabaveno a pod označením PBO-1 se staly výzbrojí hlídkové squadrony VP-82 (dostaly \"BuNo\" 03842 až 03861 — původně měly přidělena britská sériová čísla BW361 až BW380, ovšem protože šlo o stroje dodávané v rámci zákona o půjčce a pronájmu, měly také přidělena sériová čísla USAAF 41-23223 až 41-23242). Stroje dostaly britské hřbetní střelecké věže Boulton Paul, ale výzbrojí letounů byly americké kulomety M2 cal. 30 ráže 7,62 mm). Tato jednotka nejprve operovala ze základny Argentia na Newfoundlandu. Prvním úlovkem se stala německá ponorka U 656, potopená 1. března 1942 (zároveň šlo o první ponorku potopenou letadlem amerických ozbrojených sil), druhou tatáž jednotka potopila již 15. března, tentokrát šlo o U 503. Ovšem nasazení Hudsonů u U.S. Navy bylo záležitostí skutečně jen dočasnou, ve chvíli kdy byly k dispozici letouny Lockheed Ventura (s větším doletem a pumovým nákladem až 2500 liber, tedy cca 1134 kg) byly Hudsony u VP-82 nahrazeny. Již na podzim 1942 se osádky jednotky seznamují s Venturou, prozatím ve verzi PV-3, od prosince pak byla přezbrojována na PV-1, v dubnu 1943 byla jednotka přeznačena na VB-125; první ponorku Ventura od VB-125 potopila 27. dubna 1943, kdy byla u Newfoundlandu zničena U 174. První ponorkou Hudsonu užívaného USAAF byla U 701, potopená 7. července 1942 poblíž Cape Hatteras. Stala se obětí letounu 396. Bomber Squadron.\n\nTento typ letounu, získaný z Austrálie, používalo také Chel Ha Avir během války za nezávislost.\n\nPřímé nákupy: 1338 strojů \nDodávky v rámci Zákona o půjčce a pronájmu: 1302\nDodáno pro USAAF: 300 (217 kusů AT-18, 83 kusů AT-18A)\n1 kus zakoupen firmou Sperry, sloužil jako létající zkušebna\nMk.I — 351 kusů \nN7205 až N7404 (200 kusů) \nP5116-P5165 (50) \nR4059 (1) \nT9266-T9365 (100) \nMk.II (20 kusů) \nT9366-T9385 \nMk.III (428 kusů) \nMk.IV (130)\nA16-1 až A16-50 (50) \nA16-51 až A16-100 (50) \nAE609 až AE638 (30) \nMk.V (409)\n\nMk.IIIA (800)\nMk.IVA (52)\nMk.VI (450)\n\nDodávky pro USAAF: 300 cvičných strojů, jejichž konstrukce vycházela z typu Lockheed Hudson\nAT-18A (83)\n42-55485 až 42-55567\nAT-18 (217) \n42-55568 až 42-5578\nHudson Mk.I — 350 kusů \nHudson Mk.II — 20 kusů \nHudson Mk.I — 50 kusů \nHudson Mk.II — 50 kusů \nHudson Mk.III — \nHudson Mk.IV — \n\nTabulka s přehledem výroby Hudsonu:\n\nLockheed Hudson byl dvoumotorový středoplošník klasické koncepce se záďovým zatahovacím podvozkem, samonosné celokovové konstrukce. Svislé ocasní plochy byly zdvojené. Stroj se čtyř- až pětičlennou osádkou byl určen pro námořní průzkum a protiponorkový boj. Konstrukce letounu vycházela z civilního dopravního typu Lockheed Model 14 Super Electra.\n\nKřídlo je celokovové samonosné konstrukce s profilem Clark Y, jednonosníkové, vybavené křidélky a vztlakovými klapkami Fowler. Dělí se na tři části, střední část je nedílnou součástí konstrukce trupu, vnější části křídel jsou odnímatelné. Geometrická štíhlost křídla je 7,786. \nTrup eliptického průřezu měl celokovovou samonosnou poloskořepinovou konstrukci. Nosný potah z hliníkových slitin byl vyztužen nanýtovanými výztuhami, tzv. stringery, z uzavřených profilů.\n\nPodvozek byl záďového typu, hlavní podvozkové nohy se hydraulicky zatahovaly směrem vzad do motorových gondol. Nezatahovatelná ostruha opatřená kolečkem byla otočná, s aretací v přímém směru.\n\nPohonnou jednotku představovaly dva hvězdicové devítiválce Wright Cyclone G102A. Motor měl vzletový výkon 1100 hp (cca 820,3 kW). Šlo o vzduchem chlazený přeplňovaný čtyřdobý zážehový hvězdicový devítiválec s reduktorem, o zdvihovém objemu 29 875,9 cm3. Přeplňování zajišťoval jednostupňový odstředivý kompresor s dvourychlostním převodem. Vrtule dodávané firmou Hamilton Standard byly třílisté, dvoupolohové. Na pozdější verze Hudsonu s motory Wright Cyclone (tj. Mk.II, Mk.III a Mk.IIIA) se montovaly automatické vrtule Hamilton Standard Hydromatic s plynule měnitelným úhlem náběhu listů a regulací typu \"constant speed\", u nichž samočinný odstředivý regulátor změnou úhlu náběhu listů vrtule udržoval pilotem zvolené otáčky motoru.\n\nNa letouny Hudson Mk.III byly montovány motory Wright Cyclone G205A, verzi Hudson Mk.IIIA pak poháněly motory Cyclone s vojenským označením R-1820-87 Obě tyto verze, tedy G205A i R-1820-87, měly vzletový výkon 1200 hp (tedy cca 895 kW).\n\nStroje Hudson Mk.IV, Mk.IVA, Mk.V a VI byly poháněny různými verzemi motoru Pratt & Whitney R-1830 Twin Wasp. Šlo o vzduchem chlazený čtyřdobý zážehový přeplňovaný dvouhvězdicový čtrnáctiválec s odstředivým kompresorem a reduktorem, zdvihový objem motoru byl 29,978 litru. Byly montovány verze Twin Wasp SC3-G, Twin Wasp S3C4-G, R-1830-45 a R-1830-67 (motory SC3-G a R-1830-45 měly maximální vzletový výkon 1050 hp, tedy cca 783 kW, zbývající pak 1200 hp, tedy cca 895 kW).\n\nPalivové nádrže byly umístěny ve střední části křídla, mezi motory a trupem. Od verze Hudson Mk.III s motory Cyclone (resp. stroje s motory Twin Wasp od verze Mk.V) dostává část vyrobených strojů palivové nádrže s celkovým objemem zvýšeným z cca 2438 litrů na cca 3891 litrů (z 644 na 1028 U.S. galonů).\n\nObrannou výzbroj stroje tvořily nejčastěji kulomety puškové ráže, svrhovanou ofenzivní výzbroj pak představovaly pumy a hlubinné nálože, ty nesl v trupové pumovnici (pozdější verze také mohly nést neřízené rakety, ty se zavěšovaly pod křídlem). Maximální pumový náklad byl u Hudsonu Mk.I do 635 kg pum nebo hlubinných náloží. U pozdějších verzí mohl být náklad až 726 kg pum anebo jiné výzbroje.\n\nHlavňovou výzbroj Hudsonu Mk.I tvořily dva kulomety Browning Mk.II ráže 7,7 mm) v hřbetní motoricky ovládané střelecké věži Boulton Paul Type C Mk.II, se zásobou munice 1000 nábojů na zbraň, další dva byly montovány jako pevné (ovládané pilotem) v horní části přídě. Později některé stroje dostaly i kulomety Browning ráže .50\" amerického původu, umožňující vést účinnou palbu při útoku na vynořenou ponorku z větší vzdálenosti.\n\nAmerické stroje pak byly vyzbrojeny kulomety A/N M2 Browning ráže 7,62 mm.\n\nTypickou protiponorkovou výzbroj typu PBO-1, který byl nasazen u U.S. Navy, představovaly čtyři hlubinné pumy Mk.17 o hmotnosti po 147 kg, zavěšené v pumovnici.\n\n\n\n"}
{"id": "461574", "url": "https://cs.wikipedia.org/wiki?curid=461574", "title": "Simply Red", "text": "Simply Red\n\nSimply Red je britská soulová kapela založená v roce 1984 Mickem Hucknallem. Během dvaceti pěti let působení prodala přes 50 milionů nosičů.\n\nSkupina vytvořila několik hitů jako \"It's Only Love\" (1989), \"Stars\" (1991), \"Fairground\" (1995) nebo \"Sunrise\" (2000). Z převzatých písní pak například \"Money's Too Tight (To Mention)\" (Valentine Brothers cover, 1985) či \"If You Don't Know Me By Now\" (1989). Pro mistrovství Evropy ve fotbale 1996 konaném v Anglii nazpívali oficiální píseň \"We're in This Together\".\n\nNa počátku roku 2009 zahájila poslední rozlučkové turné, které skončilo v roce 2010. Mick Hucknall poté kapelu rozpustil.\n\nFrontman skupiny Hucknall vydal své první sólové album \"Tribute to Bobby\" 19. května 2008.\n\n\n\n"}
{"id": "461577", "url": "https://cs.wikipedia.org/wiki?curid=461577", "title": "Jiří Vlach (sochař)", "text": "Jiří Vlach (sochař)\n\nAkademický sochař Jiří Vlach (* 14. srpna 1946 Žarošice) je český sochař, medailér a pedagog. Jedná se o akademického sochaře, který vyučuje na (Střední uměleckoprůmyslové škole v Uherském Hradišti) od roku 1974, tuto školu také sám vystudoval v letech 1961-1965, dále pak studoval Vysoká škola uměleckoprůmyslová v Praze. Mezi jeho další studia patří studium na VŠUP v Praze u prof. Kavana. Je členem výtvarného Sdružení Q a skupiny Trojkolka.\n\nAkad. soch. Jiří Vlach se věnuje zejména reliéfní tvorbě (medaile, plaketa), komorní plastice a kresbě. Stal se osobností, která se významně podílí nejen na rozvoji výtvarného života města (Uherské Hradiště), ale současně patří k autorům, kteří mají obrovskou zásluhu na vzrůstu prestiže české moderní medailérské a komorní sochařské tvorby. V jeho rozsáhle koncipovaném žánrovém programu se objevují náměty filozofické, motivy ze světa přírody, záznamy představující zaujetí člověkem, pohybem lidského těla. Od roku 1974 se věnuje pedagogické činnosti (SUPŠ v Uh. Hradišti). Jeho díla jsou zastoupena ve významných českých i evropských galeriích a v soukromých sbírkách po celém světě. Je členem Asociace umělců medailérů, Sdružení Q, skupiny Trojkolka.\n\n\n\n\n2000 Weimar (D), FIDEM,\n2002 Paříž (F), FIDEM,\n2003 Uh. Hradiště, Galerie Slováckého muzea; Hradec Králové, Muzeum východních Čech; Plzeň, Západočeská galerie,\n2004 Jablonec nad Nisou, Muzeum skla a bižuterie, 4. medailérský salon, Plzeň, Západočeská galerie, IV. mezinárodní bienále kresby,\n2005 Varšava (PL), České centrum, Šoproň (H), Galerie Körmendicsak, IV. mezinárodní bienále kresby,\n2006 Brusel (B), Bergamo (I), Sala Manzu, IV. mezinárodní bienále kresby; Týn nad Vltavou, Sdružení Q; Wroclaw (PL), Muzeum architektury, Lodž (PL), Městská galerie, Warszawa (PL), Studio Gallery, III. mezinárodní výstava kresby; Plzeň, Západočeská galerie, V. mezinárodní bienále kresby.\n\n"}
{"id": "461578", "url": "https://cs.wikipedia.org/wiki?curid=461578", "title": "Nước chấm", "text": "Nước chấm\n\nNước chấm, též nước mắm pha, je vietnamská kořeněná omáčka, která se používá k namáčení různých jídel, poměrně často se také používá jako koření, kdy vlastně nahrazuje sůl.\n\nJedná se vlastně o oranžovo-hnědou kapalinu s hustotou podobnou vodě. Je tvořena z rybí omáčky (nước mắm), vody, limetkové nebo citrónové šťávy a cukru. K tomu se přidávají další ingredience, nejčastěji česnek a mleté papriky, čímž vzniká kombinace sladké, kyselé, slané a palivé chuti, která je typická pro řadu vietnamských jídel.\n"}
{"id": "461584", "url": "https://cs.wikipedia.org/wiki?curid=461584", "title": "Botzaris (stanice metra v Paříži)", "text": "Botzaris (stanice metra v Paříži)\n\nBotzaris je nepřestupní stanice pařížského metra na lince 7bis v 19. obvodu v Paříži. Nachází se na \"Rue de Botzaris\" u východního cípu rozsáhlého veřejného Parku des Buttes-Chaumont.\n\nStanice byla otevřena 8. ledna 1911 jako součást boční větve linky 7. Dne 3. prosince 1967 se severní větev linky 7 mezi stanicemi Louis Blanc a Pré Saint-Gervais stala samostatnou linkou s označením 7bis a stanice \"Botzaris\" se stala její součástí.\n\nZ této stanice směřuje linka do stanice Place des Fêtes už jako jednosměrná a po okruhu se sem vrací ze stanice Danube.\n\nStanice nese jméno řeckého vlastence Markose Botzarise (1788-1823), který bojoval proti Turkům ve válce za nezávislost. Victor Hugo o něm psal ve své básnické sbírce z roku 1829 \"Východní zpěvy\" (Les Orientales).\n\n\n"}
{"id": "461586", "url": "https://cs.wikipedia.org/wiki?curid=461586", "title": "Zapp", "text": "Zapp\n\nZapp (Zapp Band, Zap & Roger) je funková hudební skupina, založená v roce 1978 bratry Lesterem, Larrym, Rogerem, Tonym a Terrym Troutmanovými. Jejich hity jako \"More Bounce to the Ounce\", \"Dance Floor, Part 1\" či \"Computer Love\", pomohl ve vývoji West coast hip hopu a G-funku. především díky použití silně basového funkového rytmu a pozorohudnému použití talk boxu, zesilovače který může změnit lidský hlas na hlas robotický. Tyto nevídané prvky částečně stály za úspěchem kapely.\n\n\n\n"}
{"id": "461589", "url": "https://cs.wikipedia.org/wiki?curid=461589", "title": "Podkrušnohorské gymnázium Most", "text": "Podkrušnohorské gymnázium Most\n\nPodkrušnohorské gymnázium Most je gymnázium se sídlem v Mostě a dalším pracovištěm v Bílině, které jako příspěvkovou organizaci zřizuje Ústecký kraj. Obě původně samostatná gymnázia byla sloučena v roce 2008. Škola provozuje výuku ve čtyřletém a osmiletém cyklu a na sportovním gymnáziu.\n\nČeské gymnázium v Mostě bylo založeno jako reformní reálné v roce 1919, prvním ředitelem se stal doktor Stanislav Hlava a škola měla v prvním školním roce 106 studentů. Škola byla umístěna v budově německého gymnázia v Žatecké ulici (dnes budova Oblastního muzea v ulici Čsl. armády). Ve školním roce 1924/25 proběhly na škole první maturity a byla zahájena stavba nové školní budovy. Do vlastní budovy se gymnázium přestěhovalo o prázdninách roku 1927. Po okupaci českého pohraničí v roce 1938 bylo gymnázium zrušeno a během druhé světové války sloužila budova německé armádě. Škola byla obnovena v roce 1945. V roce 1953 se z gymnázia stala jedenáctiletá střední škola, ve školním roce 1958/59 zde byla pokusně zřízena dvanáctiletka. Ve školním roce 1961/62 se škola změnila na střední všeobecně vzdělávací školu. Od roku 1968 se škola změnila na čtyřleté gymnázium. V červnu 1989 byla zrušena 6. základní škola v Mostě v Majakovského ulici a budovu začalo společně využívat gymnázium a odborné učiliště. Později se učiliště vystěhovalo a gymnázium tak získalo druhou budovu. V roce 2004 vzniklo na gymnáziu sportovní gymnázium. Po sloučení s Gymnáziem Bílina v roce 2008 se nový ústav pod názvem \"Podkrušnohorské gymnázium Most\" stal největším gymnáziem v Ústeckém kraji.\n\nBudova současného gymnázia na dnešní Břežánské 9 byla postavena v letech 1889-1890 pro chlapeckou a dívčí obecnou školu. Gymnázium bylo v Bílině zřízeno v roce 1945. Prvním ředitelem se stal profesor Josef Kohout. Na počátku školního roku 1945/46 byly otevřeny čtyři třídy se 64 žáky. Od roku 1949 nesla škola název \"Gymnázium Maxima Gorkého\". V roce 1953 se z gymnázia stala jedenáctiletá střední škola. Ve školním roce 1956/57 probíhal tzv. nástavbový kurz, pro odborné vzdělání maturantů, kteří nešli na vysoké školy. Absolventi kurzu získali osvědčení středního technika. Ve školním roce 1961/62 se škola změnila na střední všeobecně vzdělávací školu. V roce 1968 se škola stala opět gymnáziem, při škole byla otevřena dvouletá tzv. dívčí odborná škola a do školní budovy byl z Teplic přeložen učební obor kuchař-číšník. Gymnázium a učňovská škola zde společně sídlily do roku 1987, kdy se učni odstěhovali. V roce 2008 byla škola sloučena s Gymnáziem Most a vznikl nový subjekt pod názvem \"Podkrušnohorské gymnázium Most\".\n\n\n"}
{"id": "461590", "url": "https://cs.wikipedia.org/wiki?curid=461590", "title": "Kool &amp; the Gang", "text": "Kool &amp; the Gang\n\nKool & The Gang je americká crossover skupina, která míchala R&B s disco, jazzem, funkem i soulem.\n\nSkupina byla založena v roce 1964 ve státě New Jersey, městě Jersey City.\n\nDo skupiny patří James \"J.T.\" Taylor (vokalista), Robert Bell (basista), Ronald Bell (tenor saxofonista), George \"Funky\" Brown (perkuse), Robert Mickens (trubka), Dennis Thomas (alt. saxofonista) a v neposlední řadě i Rick Westfield (klávesy).\nKapela debutovala longplay albem z roku 1969 pod názvem \"Kool and the Gang\". Nejúspěšnější písně kapely jsou \"Celebration\" (1980), \"Ladies Night\" (1979), \"Get Down on It\" (1982), \"Joanna\" (1984) a \"Fresh\" (1985).\n\n"}
{"id": "461591", "url": "https://cs.wikipedia.org/wiki?curid=461591", "title": "Flagelant", "text": "Flagelant\n\nFlagelant (z lat. „flagellans“ \"–\" bičující), česky sebemrskač nebo mrskač, označuje přívržence exaltovaného asketického hnutí ve středověku, kteří se na veřejnosti bičovali a chtěli tak pohnout své spoluobčany k pokání před nadcházejícím soudem světa.\n\nBičování sebe sama jako náboženské jednání je známo z mnoha starověkých kultur, z Egypta, z Indie, z Číny aj. Křesťanští poustevníci a později i mniši asketických řádů v něm viděli připodobnění k bičovanému Kristu a k jeho utrpení.\nPrvní masové flagelantské hnutí vzniklo v Perugii roku 1260 na výzvu dominikánského kazatele Raniera. Mnoho lidí ze všech společenských vrstev táhlo v průvodu od města k městu, bičovali se a zpívali, takže se k nim přidávali další. Z Itálie táhli i do Rakouska, Uher, Bavorska, Polska a do Porýní. Protože z toho vznikaly různé konflikty, papež Urban IV. hnutí brzy zakázal. Další vlna podobného kajícnického hnutí vznikla v době velké morové epidemie, která se od roku 1348 rozšířila po celé západní Evropě, od Itálie až do Anglie, Dánska a Čech. V Čechách je na podnět Arnošta z Pardubic dal král Karel IV. ze země vyhnat. S návratem katolictví v období rekatolizace se do Čech tento projev zbožnosti vrátil. Veřejné průvody bičujících se kajícníků, řeholníků i laiků – například z tzv. mariánských náboženských družin – se konaly zejména na Velký pátek. Chodívaly středem města za svitu pochodní, v čele jely na koních symbolické postavy – „Herodes“, „Pilát“ a ostatní soudci Kristovi – a na alegorických vozech byly předváděny živé výjevy z umučení Krista.\n\nZejména v Německu se flagelanti organizovali do přísně organizovaných sekt, nosili bílé roucho s křížem a vytvářeli si i vlastní učení, například o tom, že účast v průvodu po dobu 33 dnů zbavuje člověka všech hříchů. Konrad Schmid o sobě roku 1360 prohlásil, že je mu svěřena všechna církevní moc a autorita; poté byl roku 1369 upálen. Soudy s flagelanty poté pokračovaly až do konce 15. století, zejména v Durynsku. Podobná, ale méně rozšířená hnutí se pak vyskytovala zejména v jižní Evropě a ve španělských koloniích až do 19. století.\n\n\n\n"}
{"id": "461594", "url": "https://cs.wikipedia.org/wiki?curid=461594", "title": "Jozef Kostka", "text": "Jozef Kostka\n\nJozef Kostka (29. ledna 1912, Stupava, Uhersko - 20. září 1996 Bratislava, Slovensko) byl slovenský sochař a pedagog. Jedná se o významného zakladatele moderního slovenského sochařství. \n\nVyučil se v hrnčířské dílně svého strýce Ferdiše Kostky. V letech 1932-37 studoval na Vysoké škole uměleckoprůmysové v Praze u profesora Karla Dvořáka. \n\nV letech 1938-39 studoval na École des Beaux-Arts v Paříži.\nV letech 1940-1949 působil na Slovenské vysoké škole technické, obor modelování. \nTato škola byla jakousi předchůdkyní Vysoké školy výtvarných umění.\nV roce 1949 spoluzaložil Vysokou školu výtvarných umění v Bratislavě. \nSpolu s Rudolfem Pribišem vychovali množství slovenských sochařů (Jozef Jankovič, Juraj Meliš, Marián Huba, Roller). V jeho ateliéru působil dva roky jako asistent slovenský sochař Justín Hrčka. Až na nátlak normalizátorů školu opustil.\n\nJeho tvorba je z větší části figurální, vyrovnává se s principy figurace jak ji formuloval Auguste Rodin. Avšak zejména v 60. letech 20. století inklinoval i k archetypálnějším formám abstrakce navazujíc na odkaz Constantina Brâncuşiho. V této části jeho tvorby se u něj naplno projevil smysl pro materiál a citlivé až lyrické zkoumání procesu tvorby plastiky. Je tvůrcem mnoha památníků např. pomník Vítězství pro Bratislavu 1946-1949. Pomník Slovenského národního povstání pro Partizánske 1946-1950 patří mezi nejlepší památníky vytvořené na téma SNP. V roce 1957 se zúčastnil mezinárodního bienále v Sao Paulu. Na světové výstavě v Bruselu roku 1958 byl odměněn za reliéf \"Na břehu řeky\" stříbrnou medailí, v témže roce se zúčastnil bienále v Benátkách. Je také autorem sousoší \"Díků\" na bratislavském Slavíně 1963, či plastiky \"Slovenské jaro\" - pomník Ľudovíta Štúra v Modře 1964. V letech 1966-1968 podnikl studijní cesty do Anglie, Francie a Itálie. Patří i k laureátům ceny Cypriána Majerníka z roku 1963 či k nositelům titulu národní umělec 1967. Navzdory těžkému období, ve kterém žil, dokázal si zachovat svůj lidský morální kredit.\n"}
{"id": "461595", "url": "https://cs.wikipedia.org/wiki?curid=461595", "title": "Celebration (píseň, Kool &amp; The Gang)", "text": "Celebration (píseň, Kool &amp; The Gang)\n\n\"Celebration\" je post-disco/funk/popový singl z roku 1980 od kapely Kool & The Gang. Skladba pochází z alba \"Celebrate!\". 7. února, 1981 se píseň se umístila v \"Hot 100\" na #1 příčce. Dále si vydobyla 1. místo i v jiných \"Billboard\" hitparádách, respektive v R&B a Dance žebříčkách.\n\n\n"}
{"id": "461598", "url": "https://cs.wikipedia.org/wiki?curid=461598", "title": "Hot Dance Club Play", "text": "Hot Dance Club Play\n\nHot Dance Club Songs je hitparáda Billboard magazínu (známý též jako Club Play Singles či Hot Dance/Disco). Hitparáda sleduje písně, které jsou populární v klubech a jsou obvykle ve stylu \"Club/Dance\" (klubově/diskotékově orientované). \n\nPůvodně se hitparáda jmenovala \"Disco Action\" (1974), \"National Disco Action Top 30\" (1976) se čtyřiceti místy. V roce 1979 se rozšířilo do 60 pozic a nakonec i do 100. \n\nHot Dance Club Play má své podkategorie, konkrétně \"Hot Maxi-Single Sales\" (sleduje a hodnotí klubovou popularitu 12\" vinylových desek) a \"Hot Dance/Disco\", která sledovala co se co v klubech přehrává. Obě tyto pod-hitparády měly 50 pozic. \n\n"}
{"id": "461600", "url": "https://cs.wikipedia.org/wiki?curid=461600", "title": "Never Can Say Goodbye", "text": "Never Can Say Goodbye\n\nNever Can Say Goodbye je píseň, kterou napsal Clifton Davis a původně ji hrála kapela The Jackson 5. Později ji coverovala disco diva Gloria Gaynor a později i dance-pop/Hi-NRG kapela The Communards.\n\nJackson 5 verze byla vydána u Motown Records, ta od Glorie MGM Records a The Communards u London Records. Verzi od Communards remixoval legendární post-disco hudebník a producent Shep Pettibone (spolupracoval například s Madonnou).\n\n\n\nPod názvem „Jen hloupí se loučí s láskou“ s textem Miloně Čepelky ji v roce 1979 nazpívala Marie Rottrová\n"}
{"id": "461606", "url": "https://cs.wikipedia.org/wiki?curid=461606", "title": "Village People", "text": "Village People\n\nVillage People je americká konceptuální disco formace, která vznikla v roce 1977. Skupina je známá svými podiovými kostýmy, které jsou vyobrazením amerických pracovních a společenských vrstev i chytlavou hudební produkcí. Skupinu vytvořil francouzský skladatel Jacques Morali; společně s producentem Henri Beloloem produkovali kapele Village People většinu hitů.\n\nPůvodními členy seskupení byli: Victor Willis (postava policisty), Felipe Rose (postava indiánského náčelníka), Randy Jones (kovboj), Glenn Hughes (motocyklista), David Hodo (stavební dělník) a Alex Briley (americký voják). Při vydání skladby \"In the Navy\", která se původně měla stát součástí televizních a rozhlasových reklamních spotů vojenského náboru pro americké námořnictvo byly Willis a Briley převlečení za admirála a námořníka.\n\nPostavy, které představovali členové Village People měly původně prezentovat ideály pro návštěvníky gay disko barů, ale jejich popularita se ve velmi krátkém čase rozšířila do hlavního proudu hudebního průmyslu. Mezi písněmi Village People se nachází několik klasických disko hitů, jako jsou například \"Macho Man\", \"Go West\", klasická klubová směs \"San Francisco (You'Ve Got Me)\"/\"In Hollywood (Everybody is a Star)\", již zmíněná \"In the Navy\", \"Can not Stop the Music\" a hlavně jejich největší hit \"Y.M.C.A.\".\n\nV září 2008 získali hvězdu na Hollywoodském chodníku slávy (\"Hollywood Walk of Fame\"). S prodejem do 100 milionů nosičů patří formace Village People do seznamu nejprodávanějších hudebních umělců na světě.\n\n"}
{"id": "461608", "url": "https://cs.wikipedia.org/wiki?curid=461608", "title": "Where Is My Man", "text": "Where Is My Man\n\n\"Where Is My Man\" je název dance-pop písně, kterou napsal Jacques Morali (producent Village People) a interpretovala ji americká zpěvačka a herečka Eartha Kitt (proslavila se #7 hitem \"C'est si Bon\" v roce 1953). Na písni se ještě skladatelsky podíleli Fred Zarr a Bruce Vilanch.\n\nPíseň má kolem 6:08 minut a byla vydána u StreetWise Records. \n\nI když nahrávka neměla mainstreamový úspěch v Billboard Hot 100, ale naproti tomu to byl hit v klubech po celém světě. V Hot Dance Club Play hitparádě se píseň umístila na #7 příčku a zůstala tam po 14 týdnů. Dále měla mírný úspěch ve Velké Británii, neboť se píseň umístila na #36 příčku v UK Singles Chart.\n\nVelmi brzy se ze skladby stala klubová a gay klasika.\n"}
{"id": "461609", "url": "https://cs.wikipedia.org/wiki?curid=461609", "title": "People's Choice", "text": "People's Choice\n\nThe People's Choice je americká funková skupina založená v roce 1971 ve Philadelphii Frankem Brunsonem. Jejich největšími hity se staly především instrumentální kousky.\n\n"}
{"id": "461610", "url": "https://cs.wikipedia.org/wiki?curid=461610", "title": "John C. Butcher", "text": "John C. Butcher\n\nJohn Charles Butcher (* 31. března 1933 Auckland) je novozélandský matematik, který se specializuje na numerické metody pro řešení obyčejných diferenciálních rovnic. Butcher pracuje na vícekrokových metodách pro řešení obyčejných diferenciálních rovnic s počátečními podmínkami (jako jsou např. metody Runge–Kutta). Je po něm pojmenována Butcherova grupa.\n\n"}
{"id": "461611", "url": "https://cs.wikipedia.org/wiki?curid=461611", "title": "Symplektická varieta", "text": "Symplektická varieta\n\nSymplektická varieta je pojem z matematiky, přesněji z diferenciální geometrie. Formalizuje v rámci matematiky fyzikální pojem fázového prostoru.\n\nDvojici formula_1 nazveme symplektická varieta, pokud formula_2 je (hladká) varieta a formula_3 je tzv. symplektická diferenciální forma na formula_2, tj. pro každé formula_5 je formula_6 symplektický vektorový prostor a navíc formula_7, tj. formula_3 je uzavřená.\n\nformula_9 je tzv. tečný prostor k formula_2 v bodě formula_11 a formula_12 je vyčíslení diferenciální \nformula_13-formy formula_3 v bodě formula_15, tj. bilineární forma. Operátor formula_16 je tzv. de Rhamův diferenciál či vnější diferenciál.\n\n1) Kotečný bandl libovolné hladké variety konečné dimenze vybavený diferenciálem tzv. Liouvilleovy formy je symplektická varieta. Speciálně symplektický vektorový prostor je symplektická varieta. Kotečné bandly jsou matematické modely fázových prostorů.\n\n2) Torus formula_17 spolu s formou formula_18, kde formula_19 a formula_20 jsou tzv. poledníkové a rovnoběžníkové souřadnice na toru, je symplektická varieta. Analogicky pro tory vyšších dimenzí. Obdobně libovolný torus sudé dimenze je symplektickou varietou. Eliptická křivka nad tělesem komplexních čísel, protože je z hlediska diferenciální geometrie torem, je rovněž symplektická.\n\n3) Sféra formula_21 spolu s formou formula_22 kde formula_19 a formula_20 jsou std. souřadnice na sféře, je symplektická varieta. Jde o jedinou sféru, na níž existuje symplektická forma, jak plyne z tvrzení níže a z toho, že formula_25-tá (ko)homologická grupa sfér formula_26 je až na první a formula_27-tou nula.\n\n4) Každá Kahlerova varieta je symplektická. Existují ale symplektické variety, které nejsou Kahlerovy.\n\n1. Pokud formula_28 je kompaktní symplektická varieta, potom formula_3 není exaktní, tj. speciálně druhá kohomologická grupa formula_30\n2. Darbouxova věta: Pokud formula_28 je symplektická varieta dimenze formula_32, pak pro každé formula_5 existuje mapa formula_34 (formula_35), že formula_36, kde formula_37 jsou standardní souřadnice na formula_38. \n\nDarbouxova věta říká, že symplektická varieta nemá žádné lokální diferenciálně geometrické invarianty, tj. lokálně vypadá symplektická forma vždy stejně. Globální alespoň částečné invarianty existují, viz předchozí větu.\n\nTeorie symplektických variet nabízí matematický model Hamiltonovy mechaniky. Je podstatnou složkou tzv. zrcadlité symetrie pocházející z teorie strun.\n\nPostupuje se takto. Nechť formula_28 je symplektická varieta a nechť formula_40 je hladká funkce na formula_2 (každá taková funkce se v klasické mechanice nazývá Hamiltonián). Vektorové pole formula_42 na formula_2 se nazývá Hamiltonovo vektorové pole pro Hamiltonovský systém, pokud \nformula_44, kde formula_45 je kontrakce tenzorového pole omega polem X. formula_46\nIntegrální křivky pole formula_42 jsou možnými pohyby mechanického systému s Hamiltoniánem formula_40.\nPoissonova závorka je formula_49-bilineární zobrazení formula_50 definované formula_51, formula_52 a formula_53.\n\nZ toho, že symplektická forma je uzavřená, plyne tzv. Jacobiho identita pro Poissonovu závorku\nformula_54\n"}
{"id": "461613", "url": "https://cs.wikipedia.org/wiki?curid=461613", "title": "Bitva u Laonu", "text": "Bitva u Laonu\n\nBitva u Laonu byla bitvou napoleonských válek. Bitva zničila šance na zvrat ve válce ve prospěch napoleonské Francie.\n\nV prosinci 1812 se vrátil Napoleon z katastrofálního ruského tažení. Z jeho armády zbyly jen trosky a ruská vojska zahájila útok za hranice své říše. Brzy se k Rusku přidalo Prusko, Anglie, Švédsko a nakonec i Rakousko. Výsledkem byla pro Francii katastrofální bitva u Lipska.\n\nNapoleon nyní musel vyklidit Německo a hrozilo že spojenci se probijí do samotné Francie. Napoleon nakonec zvítězil nad pruským maršálem Blücherem u Craonnu 7. března 1814. Šlo jen o taktický úspěch, navíc za cenu vysokých ztrát. Bylo jasné že dojde k další bitvě. Obě armády nyní postupovaly k Laonu.\n\nNapoleon měl mnohem méně vojáků než Blücher. Pouze 36 000 mužů, kteří byli většinou unavení a nepříliš vycvičení nováčci. Proti nim stálo přibližně 100 000 pruských a ruských veteránů, jimž velel maršál Blücher.\n\nBlücher dorazil do Laonu dříve než Napoleon a rozmístil 17 000 pruských vojáků v citadele, vlastním městě a jižně pod laonskou skalou. Pravé křídlo (jihozápadní) tvořilo 25 000 Wintzingerodových Rusů, stojících za vsí Clacy, přičemž jejich část byla až u Étouvelles a Chivy. Levé křídlo tvořilo 25 000 Prusů v prostoru mezi remešskou silnicí a Athies. Zálohu tvořilo 36 000 Rusů severně od města.\n\nFrancouzi se k Laonu blížili věma proudy. Jeden, vedený samotným císařem, se blížil po soissonské silnici z jihu. Druhý, tvořený čtvrtinou sil, vedl maršál Marmont po remešské silnici.\n\nNapoleon postoupil na dohled od Laonu 8. března večer. Rozhodl se, že zaútočí v noci s využitím momentu překvapení. 9. března v jednu hodinu měl maršál Ney zaútočit na Étouvelles a Chivy. Pak měl následovat útok Belliardova jezdectva na Sémily a obsazení samotného Laonu.\n\nV půl dvanácté se jednotky vydaly na svá místa. Neyův útok na Étouvelles byl úspěšný. Zastihl Rusy spící. Po dobytí Étouvelles měl zaútočit Belliard na Sémilly, ale ten velel jezdcům, kteří měli problém jet cvalem i ve dne a chtěl počkat alespoň na trochu světla. To umožnilo Rusům zaujmout u Sémilly obranu.\n\nKe vsi dorazil v půl páté. Sémilly bylo dobyto nakonec až v sedm, kdy se zde objevil Ney a Mortier, přičemž Ney dobyl Sémilly a Mortier postupoval na Laon. Kolem desáté zaútočil na ves Ardon a probil se těsně pod skalní stěnu, jenže kolem desáté byli donuceni k ústupu Bülowovým útokem. Následoval útok na Sémilly, jenž Neye vyhnal ze Sémilly.\n\nNapoleon rozvinul své jednotky mezi vesnicemi Leuilly a Clacy. Bülow s Wintzingerodem na něho zaútočili, přičemž generál Voroncov vpadl francouzskému levému křídlu do boku a dokázal dobýt Clacy, než byl donucen k ústupu. Jen pravé křídlo maršála Mortiera útočilo a zatlačovalo Bülowa na Ardon.\n\nTehdy se Blücher dozvěděl, že po Remešské silnici se blíží k městu další síly a usoudil, že útok z jihu je jen zastírací manévr a hlavní útok bude veden z východu. Blücher tedy zastavil útok, čímž se Napoleonovi značně ulevilo.\n\nMarmont na Blüchera zaútočil a kolem páté odpoledne se dostal na úroveň mezi vesnice Athies a Avergeny. Útok Marmont ukončil se soumrakem a nechal vojáky utábořit se. Tehdy se Marmont dopustil chyby, když zanedbal rozmístění sil a jel přenocovat do zámku Eppes. Ten je vzdálený 5 km.\n\nPrusové se tehdy rozhodli na Marmonta zaútočit. Útok začal v půl osmé večer. Přepad byl překvapivý s řevem hurá. Francouzi se nedokázali pořádně bránit a vznikla panika. Na bojiště dorazil i sám Marmont a stmelil pár stovek mužů s kterými za boje ustupoval. Nejdříve ustupoval k lesu Avergny, kde stmelil další muže. Poté ustoupil směrem na Festieux, k jihovýchodu.\n\nRáno 10. března. zaútočili Rusové na francouzské pozice u vsi Clacy. Nakonec musel Napoleon bojiště někdy kolem čtvrté odpolední vyklidit. Zůstal zde jen zadní voj maršála Neye, který ustoupil až další den.\n\nBitva u Laonu znamenala pro Napoleona katastrofální prohru po níž mohl svůj pád jen oddalovat. Na tom nic nezměnila ani výhra u Remeše o tři dny později.\n\n31. března kapitulovala Paříž a Napoleon musel abdikovat. Později se na krátkou chvíli vrátil z nuceného exilu na ostrově Elba, ale utrpěl porážku u Waterloo. Následovala druhá abdikace a poté, co se Napoleon vydal do rukou angličanů, jeho internace a přesun na ostrov Svatá Helena, kde 5. května 1821 zemřel.\n\nJiří Kovařík: Napoleonova tažení IV.\n"}
{"id": "461614", "url": "https://cs.wikipedia.org/wiki?curid=461614", "title": "Ladislav Lis", "text": "Ladislav Lis\n\nLadislav Lis (24. dubna 1926 Mlaka – 18. března 2000 Sosnová) byl český a československý politik, v 50. letech předseda ČSM, v roce 1968 funkcionář KSČ v Praze, za normalizace disident, signatář a v roce 1982 také mluvčí Charty 77, po sametové revoluci poslanec Sněmovny národů Federálního shromáždění za Občanské fórum, později za Občanské hnutí.\n\nZdroje se rozcházejí ohledně místa jeho narození. Publikace \"Kdo je kdo\" z roku 1991 uvádí \"Mlaka, okr. Písek\", slovník \"Kdo byl kdo v našich dějinách 20. století\" zase \"Mláka na Písecku\". Podle dalšího zdroje bylo jeho rodiště v obci \"Mlaka u Čížové\" na Písecku, pamětní deska L. Lise udává místo narození \"Mlaka u Písku\" a katalog jihočeské knihovny zase \"Mladotické Mlaky\". V regionu Písecka se kromě vesnice Mladotické Mlaky nachází ještě osada Mlaka v obci Kluky.\n\nV letech 1941–1948 pracoval jako strojní zámečník v Praze. Zde v roce 1943 vstoupil do Komunistické strany Československa v ilegalitě a účastnil se odboje.\n\nPo válce se začal politicky angažovat. V roce 1948 působil ve vedení organizace ROH v podniku ČKD Praha. Byl aktivní také v prokomunistickém mládežnickém hnutí. Po únorovém převratu roku 1948 se stal tajemníkem Městského výboru Československého svazu mládeže v Praze. V roce 1952 byl dokonce jmenován předsedou ČSM poté, co z této funkce byl sesazen Zdeněk Hejzlar. Celostátní konference KSČ ho 18. prosince 1952 navíc zvolila kandidátem Ústředního výboru KSČ. Z funkce v ČSM byl uvolněn poté, co v roce 1953 protestoval proti měnové reformě.\n\nOd roku 1953 studoval na Vysoké stranické škole při ÚV KSČ, kterou dokončil roku 1957. V letech 1957–1960 působil jako pracovník aparátu Ústředního výboru KSČ. Roku 1960 byl ovšem ze strany vyloučen a živil se do roku 1966 jako dělník, úředník či bagrista. V letech 1967–1972 vystudoval práva na Univerzitě Karlově v Praze. V roce 1968 byl rehabilitován a v období červen – září 1968 zastával post tajemníka Městského výboru KSČ v Praze. Po invazi vojsk Varšavské smlouvy do Československa byl již v září 1968 z této funkce odvolán a roku 1969 podruhé vyloučen z KSČ. V letech 1968–1969 byl pracovníkem Sociologického politologického ústavu Univerzity Karlovy.\n\nV letech 1969–1979 pracoval jako dřevorubec, roku 1977 podepsal Chartu 77, roku 1982 byl mluvčím a byl celkem čtyřikrát vězněn, v letech 1984–1987 byl pod policejním dohledem. Disident Václav Benda zaslal roku 1984 dopis účastníkům kongresu \"Wege zu einer Europäischen Friedensordnung\", ve kterém je prosil, aby protestovali proti Lisově věznění a další perzekuci.\nByl členem Výboru na obranu nespravedlivě stíhaných (VONS), místopředsedou Českého helsinského výboru, Hnutí za občanskou svobodu (HOS) a od roku 1985 Mezinárodní federace pro lidská práva (FIDH). V 80. letech spoluzakládal samizdatové Lidové noviny.\n\nProfesně je k roku 1989 uváděn jako právník - invalidní důchodce, bytem Praha. V prosinci 1989 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 7 – Praha 8, hlavní město Praha) jako bezpartijní poslanec, respektive poslanec za Občanské fórum. Mandát obhájil za OF ve volbách roku 1990. V roce 1991 po rozkladu Občanského fóra přešel do klubu Občanského hnutí. Ve Federálním shromáždění setrval do voleb roku 1992. Jako předseda branně-bezpečnostního výboru se podílel na jednáních o odchodu sovětských vojsk.\n\nV roce 1993 přestoupil z Občanského hnutí do ČSSD, v roce 1996 neúspěšně kandidoval do senátu za obvod Česká Lípa. Žil v Pekle u Sosnové u České Lípy, kde se věnoval chovu koz a kde také zemřel.\n\n\n"}
{"id": "461616", "url": "https://cs.wikipedia.org/wiki?curid=461616", "title": "Nepřímý důkaz v kriminalistice a soudním dokazování", "text": "Nepřímý důkaz v kriminalistice a soudním dokazování\n\nNepřímý důkaz, v kriminalistice nazývaný indicie, je v kriminalistice a soudním a správním dokazování důkaz, který sám o sobě nestačí k tomu, aby mohl být učiněn závěr o existenci toho, co se má dokázat, dokazuje však skutečnost jinou, která s objasňovanou skutečností souvisí. (například otisky prstů na vražedné zbrani jsou nepřímý důkaz, dokazují jen to, že určitá osoba měla někdy zbraň v ruce, nikoliv to, že s ní spáchala vraždu). Nepřímý důkaz má důkazní význam jen ve spojení s jinými nepřímými nepochybnými důkazy, s nimiž tvoří ucelenou soustavu, jejíž články na sebe logicky navazují a navzájem nejsou v rozporu a která tak vede nepochybně k určitému závěru o dokazované věci a vylučuje možnost jiného závěru.\n\nV zásadě jsou však všechny důkazy buď statistické (diskrétní) nebo jednoznačně související (spojité) povahy. Přičemž i se spojitými důkazy můžeme pracovat dále opět buď statisticky nebo spojitě. Od těchto základních vlastností a dispozic důkazů se odvíjí možnost řadit je buď do pevných nebo volných důkazních řetězců, logicky je kombinovat nebo zvyšovat statistickou váhu určitého tvrzení.\n\nMezi nepřímé důkazy lze řadit i důkazy statistické povahy (diskrétní) nebo takové spojité (přímo související) důkazy, se kterými je s ohledem na dokazovanou skutečnost možné pracovat jen statisticky, resp. jen zvyšují váhu, pravděpodobnost cílového tvrzení v soudním či policejním dokazování.\n\nMůže tedy existovat spojitý důkaz, který nemusí být přímým důkazem (např. nalezení smrtící zbraně). Rovněž může existovat mnoho indicií nebo markerů pro cílové tvrzení (např. o něčí vině), a přesto toto tvrzení nelze prokázat jednoznačně (spojitě), například pomocí jednoznačných logických operací na základě těchto (statistických, diskrétních) důkazů.\n\nNepřímé důkazy kladné umožňují zjištění určité skutečnosti, nepřímé důkazy záporné její existenci vylučují. Nepřímé důkazy mohou být co do hodnověrnosti stejně spolehlivé jako důkazy přímé, pouze dokazování je obtížnější.\n\nPouze některé nepřímé důkazy (v kriminalistice a soudním dokazování) lze ověřit pomocí logického nebo matematického nepřímého důkazu.\n\nVětšina justičních omylů má původ právě v nesprávné práci s nepřímými důkazy, buď v chybném používání matematické logiky, v záměně důkazů diskrétních a spojitých, ve špatném odhadu/výpočtu váhy (pravděpodobnosti) diskrétného důkazu nebo v jejich chybném řetězení a kombinování.\n\nNepřímé důkazy se třídí podle například do těchto skupin:\n\n"}
{"id": "461618", "url": "https://cs.wikipedia.org/wiki?curid=461618", "title": "Libor Pimek", "text": "Libor Pimek\n\nLibor Pimek (* 3. srpna 1963 Most) je bývalý\nčeskoslovenský a později belgický profesionální tenista. Během své kariéry vyhrál 1 turnaj ATP v dvouhře a 17 ve čtyřhře.\n\nS tenisem začal v šesti letech. V roce 1979 vyhrál mistrovství ČSSR do 18 let ve dvouhře, následně reprezentoval do roku 1983 zemi v Galeově poháru. Byl hráčem SPS Přerov, se kterým v letech 1982 a 1984 zvítězil na mistrovství ČSSR smíšených družstev. V roce 1984 byl součástí československého družstva, které triumfovalo na Kings Cupu. Roku 1983 se stal členem československého daviscupového týmu, ve kterém premiérové utkání odehrál proti Sovětskému svazu, od roku 1991 hrál za belgické družstvo.\n\nV roce 1982 vyhrál turnaj v Ostende, o rok později se probojoval do semifinále v Lisabonu a vyhrál čtyřhru v Nice spolu s Božleanem. Nejsilnější složkou hry byly agresivní topspinové údery od základní čáry.\nOženil se s rodilou Belgičankou Anne-Marie, žijí v Antverpách.\n\n"}
{"id": "461619", "url": "https://cs.wikipedia.org/wiki?curid=461619", "title": "Sibylle Rauch", "text": "Sibylle Rauch\n\nSibylle Rauch (* 14. června 1960 , Mnichov), pravým jménem Erika Roswitha Rauch je německá pornoherečka. Žila v Bavorsku a občas se vyskytovala v erotických show a v televizních zprávách, v současné době době (2014) žije ve Vídni.\n\nVystupovala v německých filmech pro dospělé. Má sestru, Sylvii Rauch (* 20. května 1962), s níž hrála často společně. Poprvé se uvedla v roce 1979 jako Playmate měsíce června v německém vydání časopisu Playboy. Od roku 1980 do roku 2000 vystupovala ve více než 20 filmech pro dospělé. Aby udržela krok navzdory svému věku se svými mladšími kolegyněmi, nechala si během celé své kariéry několikrát zvětšit prsa. Koncem roku 1990 vyústila její závislost na kokainu v pokus o sebevraždu. V září 1997 její filmová kariéra skončila.\n\nV roce 2001 byl televizí \"Zweiteiler\" natočen film Hříšná dívka, který byl inspirován životním příběhem Sibylle Rauch. Její postavu hrála Anna Loos. V roce 2005 si zahrála vedlejší roli v komedii Princ Wanne-Eickel.\n\n"}
{"id": "461622", "url": "https://cs.wikipedia.org/wiki?curid=461622", "title": "CBS Orchestra", "text": "CBS Orchestra\n\nThe CBS Orchestra je house-band, která pravidelně hraje v noční CBS talk show Davida Lettermana s názvem \"Noční show Davida Lettermana\". Název \"CBS Orchestra\" nemá nic společného s \"CBS Symphony Orchestra\", \"Columbia Concert Orchestra\" ani s \"CBS Pan American Orchestra\". Tato hudební skupina kdysi známá jako \"The World's Most Dangerous Band\" (v dobách když \"Late Night with David Letterman\" bylo ještě na NBC) hraje pouze v show Davida Lettermana, nikde jinde. \n\n\n"}
{"id": "461626", "url": "https://cs.wikipedia.org/wiki?curid=461626", "title": "Šun-č’", "text": "Šun-č’\n\nŠun-č' (čínsky 順治帝, pinyin \"Shùnzhìdì\") (15. března 1638 – 5. ledna 1661) byl v pořadí druhý císař mandžuské dynastie Čching. Stal se prvním císařem z této dynastie, který vládl nad celou vlastní Čínou (1644–1661). Na trůn nastoupil v pěti letech po smrti svého otce císaře Chung Tchaj-ťiho. Po jeho smrti se císařského trůnu chopil Kchang-si.\n"}
{"id": "461632", "url": "https://cs.wikipedia.org/wiki?curid=461632", "title": "David Letterman", "text": "David Letterman\n\nDavid Michael Letterman (* 12. dubna, 1947) je americký komik a moderátor talk show. Je znám díky uvádění \"Noční show Davida Lettermana\" na televizní stanici CBS. Předtím uváděl podobný pořad \"Late Night with David Letterman\" na NBC.\n\nJe i televizní a filmový producent. Mezi jeho produkce například patří sitcom \"Raymonda má každý rád\". Vlastní společnost Worldwide Pants, která produkuje například show \"The Late Late Show With Craig Ferguson\".\n\nV roce 1995 předával Oscary. Jeho humor lze charakterizovat jako humor ironický, absurdně komediální a sebe-ironický.\n\nMezi jeho idoly patří Steve Allen, Johnny Carson, Julia Roberts. Ovlivnil osobnosti jako Conan O'Brien či Jimmy Kimmel.\n\nVe svých pořadech se pohádal například se Cher, Shirley MacLaine, i s Madonnou (v roce 1994).\n\n"}
{"id": "461636", "url": "https://cs.wikipedia.org/wiki?curid=461636", "title": "Kytarový zesilovač", "text": "Kytarový zesilovač\n\nKytarový zesilovač je přístroj, který zesiluje signál produkovaný elektrickou kytarou. Pomocí reproduktorů je pak zvuk kytary šířen akustickou cestou.\n\nZesilovač je tvořen dvěma částmi – předzesilovačem a koncovým zesilovačem. V předzesilovači lze nastavit barvu zvuku, koncový (výkonový) zesilovač se stará o výkonové zesílení signálu. Samostatný zesilovač je nazýván \"hlavou\" a potřebuje spolupracovat s reproboxem (box, kabinet). Hlava a reprobox jsou nazývány \"kytarový stack\".\n\n\"Half stack\" je kombinace hlavy a jednoho reproboxu, full stack je hlava se dvěma reproboxy.\nPokud je naopak zesilovač i reproduktor(y) v jednom korpusu, jedná se o kytarové kombo.\n\n\n\n\n\nHand-made zesilovač (také \"custom-made\") je zesilovač, který není vyráběn sériově, a je vyráběn s velkým (případně kompletním) podílem ruční práce.\n\n\n\n\nPro snížení výkonu zesilovače a zachování zvuku slouží atenuátor (attenuator, výkonová brzda)\n\n"}
{"id": "461637", "url": "https://cs.wikipedia.org/wiki?curid=461637", "title": "Grover Washington, Jr.", "text": "Grover Washington, Jr.\n\nGrover Washington, Jr. (12. prosince 1943 Buffalo, New York – 17. prosince 1999 New York, New York) byl jazz-funk a soul-jazzový saxofonista. Společně s Georgem Bensonem, Davidem Sanbornem, Chuckem Mangionem, Herbem Alpertem a kapelou Spyro Gyra, patří mezi kmotry smooth jazzu.\n\nJeho nejznámější píseň je „Just the Two of Us“ (s Billem Withersem), která ještě v současných dobách obíhá rádiové stanice.\nGrover hrál na černé poniklované saxofony, včetně SX90R alto, SX90R tenor a soprano saxofonu.\n\nWashington se narodil v Buffalu v New Yorku. Jeho matka byla kostelní zpěvačka a jeho otec byl saxofonista a sběratel starých gramofonových jazzových desek. Vyrůstal tedy s velikány typu Benny Goodman, Fletcher Henderson. Jeho otec mu dal saxofon ve věku osmi let.\n\nZemřel v CBS studiu hned po tom, co nahrál čtyři písně pro ranní pořad CBS. Přišlo se na to, že to byl infarkt. Bylo mu 56 let.\n\nOficiální stránky Grovera Washingtona\n"}
{"id": "461640", "url": "https://cs.wikipedia.org/wiki?curid=461640", "title": "Moog", "text": "Moog\n\nMoog může být:\n\n\n"}
{"id": "461642", "url": "https://cs.wikipedia.org/wiki?curid=461642", "title": "Moog syntezátor", "text": "Moog syntezátor\n\nMoog je značka analogových syntezátorů, které navrhl doktor Robert Moog. Moogovy syntezátory patří mezi nejpopulárnější elektronické hudební nástroje.\n\nRobert Moog poprvé představil prototyp svého syntetizéru v roce 1964 na sdružení \"Audio Engineering Society\".\n\nDo rodiny \"Moog\" patří např.: \n\n"}
{"id": "461643", "url": "https://cs.wikipedia.org/wiki?curid=461643", "title": "Sony Ericsson W810i", "text": "Sony Ericsson W810i\n\nSony Ericsson W810i\nTento mobilní telefon má 262 tis. barev s rozlišením 170x220 pixelů. Sony Ericsson má také integrovaný fotoaparát který má 2.0 Mpix. Mobil přehrává MP3.Mobil má funkce Bluetooth a Infraport.Doba hovoru je 540Min. Paměť telefonu je 20Mb + paměťová karta Memory Stick PRO DUO. Paměť na 100 SMS. Jeho hmotnost je 99g výška 100mm x šířka 46mm x hloubka 20mm.\n"}
{"id": "461644", "url": "https://cs.wikipedia.org/wiki?curid=461644", "title": "Jazz-funk", "text": "Jazz-funk\n\nJazz-funk je americký hudební žánr. Žánr obsahuje elementy jazz, soulu, funku . Široký termín jazz-funk se může použít na písně s jazzovou improvizací, na soul, funk a/nebo na disco s jazzovým aranžmá, píseň obsahující jazzové riffy, jazzová sóla prokládaná soulovými vokály.\n\nTento žánr také představuje revoluční novinku – použití analogových syntezátorů (moog, odyssey, aj.).\n\nŽánr byl populární na přelomu sedmdesátých a osmdesátých let.\n\n"}
{"id": "461645", "url": "https://cs.wikipedia.org/wiki?curid=461645", "title": "Šavnik", "text": "Šavnik\n\nŠavnik ( ) je město v severní části Černé Hory. Bylo založeno roku 1861. Je neoficiální střediskem regionu \"Drobnjaci\" pojmenovaného podle stejnojmenného srbského klanu.\n\nJe centrem stejnojmenné opštiny s 2 947 obyvateli rozkládající se na 553 km². Samotné město má 570 obyvatel (údaj z roku 2003). Opština je vedle města tvořena také 27 dalšími vesnicemi.\n\n"}
{"id": "461647", "url": "https://cs.wikipedia.org/wiki?curid=461647", "title": "Vojtěch Flégl", "text": "Vojtěch Flégl\n\nVojtěch Flégl (* 24. června 1967 Praha), je bývalý československý profesionální tenista, zaměřený především na čtyřhru, ve které dosáhl nejlepších úspěchů, když v ní vyhrál 5 turnajů ATP. Na žebříčku ATP pro čtyřhru byl nejvýše klasifikován na 58. místě (1992).\n\n"}
{"id": "461649", "url": "https://cs.wikipedia.org/wiki?curid=461649", "title": "Sojuz TMA-16", "text": "Sojuz TMA-16\n\nSojuz TMA-16 je ruská kosmická loď řady Sojuz k Mezinárodní vesmírné stanici (ISS), kam dopravila dva členy Expedice 21 a na nějakou dobu posledního „vesmírného turistu“.\n\n\n\n\nSojuz TMA-16 hladce odstartoval jako 103. let Sojuzu z kosmodromu Bajkonur 30. září 2009 v 9:14:42 SELČ. Spojení s Mezinárodní vesmírnou stanicí (ISS) po standardním dvoudenním letu proběhlo 2. října 2009 v 10:35 SELČ, poprvé tak byly (do 11. října, kdy Sojuz TMA-14 přistál na Zemi) k ISS připojeny tři Sojuzy.\n\nV lodi na ISS přiletěli dva členové základní posádky – Maxim Surajev a Jeffrey Williams – a „vesmírný turista“ Guy Laliberté. Laliberté se po necelých 11 dnech v Sojuzu TMA-14 vrátil na Zem, Surajev a Williams zůstali na ISS a zařadili se do Expedice 21, resp. od 1. prosince 2009 Expedice 22.\n\nSojuz TMA-16 byl připojen k modulu Zvezda. 21. ledna 2010 v 5:03 a.m. EST za pilotáže Surajeva byl \"přeparkován\" k modulu Poisk (5:24 a.m. EST).\n\nSojuz TMA-16 se s posádkou Surajev, Williams ve čtvrtek 18.03.2010 v 9:03 SEČ odpoutal od ISS a následně přistál v Kazachstánu (18.03.2010 ve 12:24 SEČ).\n\nTímto letem byla prozatím ukončena vesmírná turistika. Vzhledem k plánovanému ukončení letů amerických raketoplánů Space Shuttle které mají definitivně odslouženo a přítomnosti 6 členů posádky na ISS bude nadále celá kapacita letů Sojuzů alokována pro dopravu členů posádky expedičních letů. USA rozjížděly projekt Orion který měl raketoplány nahradit, ale tento projekt prezident Obama v roce 2010 zrušil a doprava amerických astronautů nyní může být realizována jedině ruskými Sojuzy. Ruská strana již stanovila cenu letenky na 50 miliónů USD na člověka. Alternativa k Sojuzu momentálně neexistuje a ještě několik let existovat nebude. USA se tak z kosmické velmoci náhle staly v oblasti dopravy svých astronautů na ISS zcela závislými na Rusku. Navíc budou muset vyřešit i zásobování, které rovněž realizovaly svými raketoplány.\n"}
{"id": "461650", "url": "https://cs.wikipedia.org/wiki?curid=461650", "title": "Minimoog", "text": "Minimoog\n\nMinimoog je nejznámější nástroj z rodiny Moogových syntezátorů, zkonstruovaný Robert Moogem a Billem Hemsathem podle požadavků rockových a popových hudebníků. Nástroj byl představen roku 1970, vyráběl se od roku 1971 do počátku 80. let. \n\nJedná se o první syntetizér Moog, který nemá modulární strukturu. Je to monofonní analogový syntetizér kompaktní konstrukce, který je přenosný a snadno ovladatelný. Je proto vhodný pro koncertní použití.\n\n\n"}
{"id": "461656", "url": "https://cs.wikipedia.org/wiki?curid=461656", "title": "Gustáv Plavec", "text": "Gustáv Plavec\n\nGustáv Plavec (4. dubna 1904 – 5. listopadu 1971) byl slovenský evangelický farář, spisovatel a publicista.\n\nByl redaktorem časopisu evangelické mládeže \"Prameň\".\n"}
{"id": "461659", "url": "https://cs.wikipedia.org/wiki?curid=461659", "title": "Commodores", "text": "Commodores\n\nThe Commodores je americká funk/soul kapela, která slavila úspěch v sedmdesátých a osmdesátých letech minulého století. Členové kapely se potkali jako nováčci Tuskegee University v roce 1968 a později v roce 1972 podepsali smlouvu s Motown Records. Na veřejnosti poprvé vystoupili jako předskokani kapely The Jackson 5. Celosvětově tato kapela prodala víc jak 75 milion výlisků.\n\nMezi jejich hity patří např. balada \"Easy\" či \"Three Times a Lady\", funky dance-floory jako \"Brick House\", \"Say Yeah\" či \"Fancy Dancer\" ale i \"Too Hot Ta Trot\".\n\nPůvodní název kapely byl \"The Jays\", ale již existovali O'Jays a tak si vybrali nové jméno podle nahodilé volby ve slovníku.\n\n"}
{"id": "461662", "url": "https://cs.wikipedia.org/wiki?curid=461662", "title": "Ota Fukárek", "text": "Ota Fukárek\n\nOta Fukárek (* 18. ledna 1977, Jablonec nad Nisou) je bývalý český profesionální tenista. Během své aktivní sportovní kariéry zaznamenal 4 tituly na Challengerech ve dvouhře a 15 ve čtyřhře, avšak nevyhrál žádný turnaj ATP. Největším úspěchem byla účast ve finále čtyřhry s Tomášem Cibulcem v Čennají, kde podlehli indickému páru Bhupathi-Paes (2002).\n"}
{"id": "461665", "url": "https://cs.wikipedia.org/wiki?curid=461665", "title": "Lionel Richie", "text": "Lionel Richie\n\nLionel Richie, rodným jménem Lionel Brockman Richie, Jr. (* 20. června 1949, Tuskegee, Alabama, USA) je americký zpěvák, skladatel i herec. Byl frontmanem kapely Commodores. Má adoptovanou dceru Nicole Richie. \n\nV roce 1984 získal dvě Grammy Award ocenění v kategorii \"The Album of the Year 1984\" za album \"Can't Slow Down\".\n\nSpolečně s Michaelem Jacksonem zkomponoval píseň \"We Are the World\", kterou nahrála superskupina USA for Africa, která chtěla pomoct Africe.\n\nJeho nejnovějším hitem je slow jam \"Just Go\" z alba \"Just Go\". Videoklip běží pravidelně na VH1. Píseň se zatím umístila v Hot Adult Contemporary Tracks na příčce #11.\n\n\n\n\n"}
{"id": "461666", "url": "https://cs.wikipedia.org/wiki?curid=461666", "title": "Tuskegee", "text": "Tuskegee\n\nTuskegee je město ve státě Alabama (USA). V roce 2005 populace města přesáhla 11 590 osob. 20. června 1949 se zde narodil americký zpěvák Lionel Richie.\n\nJeho rozloha činí celkově 40,7 km², z nichž 1,53% je voda.\n\nByli zde vycvičeni první bojoví piloti černé pleti, sloužící v americkém vojenském letectvu, během 2. světové války. Nasazeni v boji byli v severní Africe a Evropě. Létali u 332. stíhací skupiny.\n"}
{"id": "461670", "url": "https://cs.wikipedia.org/wiki?curid=461670", "title": "Nicole Richie", "text": "Nicole Richie\n\nNicole Richie, rodným jménem Nicole Camille Escovedo (* 21. září 1981 v Berkeley, Kalifornie, USA) je americká zpěvačka a herečka. Adoptivní dcera zpěváka a skladatele Lionela Richieho.\n\nJeště jako dítě se naučila hrát na violoncello, kytaru, housle a klavír. V roce 1985 nastoupila do prestižní školy The Buckley, kde se setkala s celebritami jako Paris Hilton, která je nyní její nejlepší kamarádkou.\n\nJejími kmotry jsou Michael Jackson a Quincy Jones.\n\nV roce 2003 byla zatčena za držení drog (heroin) a za jízdu motorovým vozidlem s prošlým řidičským průkazem.\n\n11. ledna 2008 v losangeleské Cedars-Sinai porodnici přivedla na svět dceru Harlow Winter Kate Richie Madden, jejíž fotky byly v únoru 2008 prodány časopisu People za 1 milion dolarů. Její druhý syn Sparrow James Midnight Madden se narodil 9. září 2009. Otcem obou dětí je Joel Madden, člen kapely Good Charlotte, s nímž se Nicole zasnoubila v únoru roku 2010 a 11. prosince 2011 se vzali.\n"}
{"id": "461674", "url": "https://cs.wikipedia.org/wiki?curid=461674", "title": "Kytarový efekt", "text": "Kytarový efekt\n\nKytarový efekt je elektronické zařízení, které upravuje signál elektrické kytary vedený do zesilovače.\nPůvodní signál má tvar sinusoidy, ovšem kytarové efekty jej různě deformují, slangově „mrší“, proto jsou nazývány „mršítka“ nebo podle tvaru „krabičky“ či „pastičky“. V zahraničí se pro kytarový efekt užívá výraz „stompbox“.\n\nNejpoužívanějším typem kytarového efektu je zkreslovač (distortion). Ten výrazným způsobem mění původní signál z kytary tím, že jej zkresluje. Pokud není zvuk elektrické kytary zkreslen samotným zesilovačem, zní podobně jako běžná akustická kytara. Takový zvuk označujeme jako čistý (clean).\n\n\nExistují desítky výrobců efektů. Mezi nimi se proslavil především Boss, který má v nabídce všechny druhy efektů, jež jsou zároveň velmi spolehlivé. Dalšími jsou např. MXR, Digitech, DOD (již zaniklý, spojený s firmou Digitech). V podstatě každá firma vyrábějící kytarové zesilovače produkuje i nějaké krabičky. Mimoto existuje množství malých výrobců krabiček; z českých například VHRelief (specializace na overdrivy).\n\n\nStandardní řazení efektů bývá ve schématu: kvákadlo, comprese, zkreslení, modulace, delay.\nNejčastější zapojení: 1. wah-wah, 2. compressor/limiter, 3. overdrive, 4. distortion, 5. chorus, 6. delay/echo, 7. reverb.\n\nJestliže je několik krabiček integrováno do jednoho šasi, vznikne multiefekt. Jednotlivé zvuky jsou stále tvořeny analogovými součástkami.\nU kytarových procesorů je situace jiná, neboť zde je zvuk vytvářen procesorem. Kytarové procesory mají lepší ovládání doplněné různými displeji a disponují větší škálou efektů.\n\n"}
{"id": "461675", "url": "https://cs.wikipedia.org/wiki?curid=461675", "title": "Slow jam", "text": "Slow jam\n\nSlow jam je obvykle zpomalená baladická jemná píseň s R&B-orientovanou melodií. Slow jamy jsou buď R&B balady nebo downtempo písně. \n\nSlow jam může mít Jazz/Funk/R'n'B/Quiet storm/pop elementy.\n\nNázev termínu pochází z doby, kdy kapela Midnight Star (SOLAR Records) nahrála píseň \"Slow Jam\" do svého alba \"Parking On The Dance Floor\" z roku 1983. \n\n"}
{"id": "461677", "url": "https://cs.wikipedia.org/wiki?curid=461677", "title": "Albert Dorville", "text": "Albert Dorville\n\nAlbert Dorville, znám též jako Albert Le Comte d’Orville (12. srpna 1621 Brusel, Belgie – 8. května 1662 Ágra, Indie) byl belgický jezuitský misionář v Číně a kartograf. \n\nDorville byl synem šlechtice a většinu svého mládí strávil na dvoře hraběte z Neuburgu. V roce 1646 vstoupil do jezuitského řádu. Již v době, kdy studoval teologii na Katolické univerzitě v Lovani, navštěvoval přednášky o Číně, které pořádal italský jezuitský misionář Martino Martini. Tyto přednášky v něm probudily silnou touhu stát se misionářem v Číně. Nedlouho poté, co byl v roce 1654 vysvěcen na katolického kněze, Dorville v Římě kontaktoval Martina Martiniho, aby se spolu o několik let později vydali do Číny.\n\nV dubnu roku 1657 se Martini, Dorville a dalších 17 jezuitů (mimo jiné Ferdinand Verbiest) vydali na plavbu z Lisabonu do Macaa. Po náročné a nebezpečné plavbě, během níž několik misionářů přišlo o život, skupinka jezuitů dorazila do Macaa (17. července 1658) a nějaký čas strávila studiem čínského jazyka. Poté se vydali za misijní činností do oblasti Šan-si.\n\nDorville však byl brzy povolán do Pekingu a pověřen doprovodem Johanna Gruebera na cestu do Říma. Portugalci však nedávno ztratili svůj obchodní monopol a cestování po moři bylo stále více nebezpečné. Dvojice cestovatelů se proto rozhodla zvolit cestu po souši. Peking opustili v doprovodu muslimského tlumočníka 13. dubna 1661 a 13. července vstoupili do Tibetu. V tibetském hlavním městě Lhasa strávili dva měsíce (říjen a listopad). Po celou dobu jejich pochodu Dorville prováděl řadu geografických výzkumů včetně zaměřování zeměpisné šířky a délky v místech, kudy procházeli. Cestovatelé se z Tibetu dále vydali přes Himálaj do Nepálu. Leden 1662 přitom strávili v Káthmándú. Odtud sestoupili do povodí řeky Gangy. Do Indie vstoupili 8. února 1662 a cestou do Ágry, někdejšího hlavního města Mughalské říše, navštívili mimo jiné Patnu a Benáres. Po příchodu do Ágry (31. března) byl Dorville však natolik vyčerpaný a ochuravělý z cestovních útrap, že týden po příchodu do města – 8. dubna 1662 – zemřel.\n\n"}
{"id": "461682", "url": "https://cs.wikipedia.org/wiki?curid=461682", "title": "Zdeněk Kluiber", "text": "Zdeněk Kluiber\n\nDoc. RNDr. Ing. Zdeněk Kluiber, CSc., Ph.D. (20. března 1950, Ústí nad Labem – 14. prosince 2010) byl český středoškolský a vysokoškolský pedagog a popularizátor výuky fyziky. V roce 2001 byl zařazen mezi tisícovku lidí, kteří měli na světě největší vliv na přírodovědné vzdělávání. Se svou manželkou Ing. Janou Kluiberovou (* 28. září 1954) měl dva syny, Ing. Tomáše Kluibera (* 18. srpna 1980) a BcA. Luboše Kluibera (* 7. října 1983).\n\nVystudoval učitelství se specializací na matematiku a fyziku na Matematicko-fyzikální fakultě Univerzity Karlovy v Praze. Po ukončení studia v roce 1973 začal vyučovat na gymnáziu v Kladně, v roce 1977 získal titul doktora přírodních věd. V roce 1979 opustil kladenské gymnázium a až do roku 1990 pracoval na Fyzikálním ústavu ČSAV.\n\nV letech 1990 až 2004 působil na pražském Gymnáziu Christiana Dopplera (do roku 1993 Gymnázium Korunní, v letech 1993 až 1999 Gymnázium Zborovská), v jehož profesorském sboru – ač zprvu nebyl členem vedení školy – měl silné postavení. Jako profesor fyziky zde podporoval výuku tohoto předmětu a účast „mladých nadějných fyziků“ na odborných soutěžích, na jejichž organizaci se také významně podílel. Zejména se jednalo o Turnaj mladých fyziků, ve kterém školní tým pod jeho vedením pravidelně dosahoval významné úspěchy (kromě častých vítězství v soutěži na národní úrovni získalo gymnázium nejedenkrát také první místo na celosvětovém finále). Díky svým osobním kontaktům rozvinul spolupráci školy s vyučujícími z Matematicko-fyzikální fakulty Univerzity Karlovy v Praze a vědci z Fyzikálního ústavu Akademie věd České republiky. Na jaře 1998 se stal ředitelem gymnázia. V roce 2000 se habilitoval na Fakultě přírodních věd Univerzity Mateje Bela v Banské Bystrici (obor Teorie vyučování všeobecně vzdělávacích předmětů se zaměřením na teorii vyučování fyzice).\n\nPoté, co byla odhalena zpronevěra hospodářkou školy, z funkce ředitele v roce 2004 nuceně odešel a přestal na gymnáziu také vyučovat. Jeho působení na škole však bylo ze strany studentů a vyučujících vnímáno rozporuplně. Kromě některých zvláštních osobnostních rysů (např. hry na housle při školních akcích) mu někdy bylo studenty např. vytýkáno, že svou pozornost spíše než vlastní výuce věnoval jiným činnostem, zvýhodňoval na škole děti svých spolužáků z vysoké školy nebo že funkci ředitele vykonával s přespřílišným nadhledem. Ze strany ostatních vyučujících bylo negativně hodnoceno jím prosazované privilegované postavení fyziky, způsobující například neúčast členů soutěžního družstva Turnaje mladých fyziků při výuce nebo omezení výuky jiných vyučovacích předmětů při pořádání fyzikálních exkurzí apod. Nicméně jeho úspěchy a úspěchy jeho studentů na národní i mezinárodní úrovni jsou neoddiskutovatelné.\n\nOd roku 2004 vyučoval na Pedagogické fakultě Univerzity Hradec Králové a od roku 2005 rovněž na kladenské Fakultě biomedicínského inženýrství ČVUT. I nadále pořádal přednášky o fyzice na středních školách a podilel se na organizování fyzikálních soutěží.\n\nByl dlouholetým členem redakčního kruhu a později redakční rady Československého časopisu pro fyziku, dlouholetým členem Sdružení na podporu talentované mládeže České republiky a měl klíčový podíl na organizaci středoškolské odborné činnosti ve fyzice (řadu let působil jako předseda celostátní komise fyzikální části této soutěže), která stála u počátku kariéry mnoha českých a slovenských fyziků.\n\nNa jaře 2010 získal titul inženýra ekonomie. Zemřel 14. prosince 2010 na rakovinu. Poslední rozloučení proběhlo 21. prosince 2010 v Lánech.\n\n... a řada odborných článků\n\n"}
{"id": "461683", "url": "https://cs.wikipedia.org/wiki?curid=461683", "title": "Šigeru Čiba", "text": "Šigeru Čiba\n\nŠigeru Čiba (* 4. února 1954 v Kikuči, Prefektura Kumamoto; 千葉 繁, \"Čiba Šigeru\", \"Chiba Shigeru\", skutečné jméno 前田 正治, \"Maeda Masaharu\") je japonský herec a seijú. Živil se i jako kaskadér.\n\nMezi role, které hlasově reprezentoval patří Kazuma Kuwabara (\"Velká zkouška\"), Pilaf (\"Dragon Ball\"), Raditz, Garlic, Jr. (\"Dragon Ball Z\"). Jako dabér účinkoval v seriálech jako \"Astro Boy, Bleach, Lupin III, One Piece, Ranma ½ či Yu-Gi-Oh!\".\n"}
{"id": "461684", "url": "https://cs.wikipedia.org/wiki?curid=461684", "title": "První vláda Lubomíra Štrougala", "text": "První vláda Lubomíra Štrougala\n\nPrvní vláda Lubomíra Štrougala existovala v období 28. ledna 1970 do 9. prosince 1971, de facto se však jednalo o pokračování vlády, jmenované 29. září 1969, původně v čele s Oldřichem Černíkem.\n\n\nOd 1. ledna 1971 byly zrušeny dosud existující výbory a byla následně zřízena federální ministerstva:\n\n\n\n"}
{"id": "461685", "url": "https://cs.wikipedia.org/wiki?curid=461685", "title": "Třetí vláda Oldřicha Černíka", "text": "Třetí vláda Oldřicha Černíka\n\nTřetí vláda Oldřicha Černíka existovala v období 27. září 1969 – 28. ledna 1970, de facto však tato vláda pokračovala dále, do 9. prosince 1971, ale již pod vedením Lubomíra Štrougala.\n\n\n\n"}
{"id": "461686", "url": "https://cs.wikipedia.org/wiki?curid=461686", "title": "Červená karta", "text": "Červená karta\n\nČervená karta se používá ve sportu pro signalizaci závažného porušení pravidel a souvisejícího trestu, nejčastěji vyloučení provinivšího se hráče ze hry do konce utkání. Rozhodčí takový trest signalizuje zřetelným ukázáním malé obdélníkové kartičky červené barvy, kterou nosí v kapse. Kartu vymyslel anglický fotbalový rozhodčí Ken Aston po zmatcích ve čtvrtfinále mistrovství světa ve fotbale 1966 mezi Anglií a Argentinou, takže se žluté a červené karty ve fotbale začaly používat počínaje mistrovstvím světa 1970.\n\nV mnoha kolektivních sportech se červenou kartou signalizuje vyloučení hráče do konce utkání. Vyloučení je osobním trestem, v některých sportech znamená ale i trest pro celé mužstvo, neboť to je nuceno do konce zápasu hrát v oslabení.\n\nMezi sporty, ve kterých se červenou kartou signalizuje vyloučení hráče do konce utkání, patří fotbal, pozemní hokej, florbal, házená, ragby, australský fotbal, bandy, kriket, vodní pólo nebo mudlovský famfrpál.\n\nPři fotbale vyloučí rozhodčí hráče, pokud se hráč dopustí jednoho z následujících přestupků:\n\nVyloučený hráč musí opustit hřiště (včetně technické zóny). Za vyloučení hráče se v mnoha fotbalových soutěžích udílí trest i pro následující zápasy, buď automaticky, nebo podle rozhodnutí soutěžních orgánů.\n\nV individuálních sportech se červenou kartou někdy signalizuje diskvalifikace sportovce, např. v atletice.\n\nV některých sportech se červenou kartou signalizuje trest menší než vyloučení či diskvalifikace, např. ve volejbale či badmintonu ztráta bodu (a případně podání), obdobně v šermu přidělení zásahu soupeři. V chůzi je závodník diskvalifikován, když získá celkem tři červené karty od tří rozhodčích.\n"}
{"id": "461690", "url": "https://cs.wikipedia.org/wiki?curid=461690", "title": "Nájezd (hokej)", "text": "Nájezd (hokej)\n\nSamostatný nájezd v ledním hokeji je forma trestného střílení, které je přesně definováno pravidly ledního hokeje. Jedná se o herní situaci, kdy útočící hráč sám resp. zcela samostatně bez pomoci svých spoluhráčů útočí na samostatného hokejového brankáře. Čili jedná se o stav jednoho hráče z pole útočícího samostatně proti jednomu brankáři.\n\nPokud hokejový rozhodčí v souladu s pravidly ledního hokeje nařídí samostatný nájezd, pak trenér útočícího družstva vybere jednoho hráče, který samostatný nájezd provede.\n\nRozhodčí položí puk doprostřed stadionu do středového kruhu a zapíská. Útočící hráč najíždí z poloviny hokejového hřiště na soupeřovu branku a snaží se vsítit gól, brankář se mu v tom snaží zabránit. Branka nemůže být uznána například z toho důvodu, že útočící hráč provede s pukem nedovolený zpětný pohyb opačným směrem.\n\nSamostatné nájezdy se používají i v případě, že pravidla příslušné hokejové soutěže nařizují jednoznačně rozhodnout zápas, který i po předepsaném prodloužení skončil nerozhodně.\n\nSamostatné nájezdy bývají někdy i součástí i různých dovednostních soutěží hokejistů, které se pořádají pro zábavu nebo jako zpestření pro diváky.\n"}
{"id": "461692", "url": "https://cs.wikipedia.org/wiki?curid=461692", "title": "Nájezd", "text": "Nájezd\n\nNájezd může být:\n\n\n"}
{"id": "461695", "url": "https://cs.wikipedia.org/wiki?curid=461695", "title": "Šestá vláda Lubomíra Štrougala", "text": "Šestá vláda Lubomíra Štrougala\n\nŠestá vláda Lubomíra Štrougala existovala v období 21. dubna 1988 – 11. října 1988.\n\n\n\n"}
{"id": "461696", "url": "https://cs.wikipedia.org/wiki?curid=461696", "title": "Pátá vláda Lubomíra Štrougala", "text": "Pátá vláda Lubomíra Štrougala\n\nPátá vláda Lubomíra Štrougala existovala v období 16. června 1986 – 20. dubna 1988.\n\n\n\n"}
{"id": "461697", "url": "https://cs.wikipedia.org/wiki?curid=461697", "title": "Čtvrtá vláda Lubomíra Štrougala", "text": "Čtvrtá vláda Lubomíra Štrougala\n\nČtvrtá vláda Lubomíra Štrougala existovala v období 17. června 1981 – 16. června 1986.\n\n\n\n"}
{"id": "461698", "url": "https://cs.wikipedia.org/wiki?curid=461698", "title": "Třetí vláda Lubomíra Štrougala", "text": "Třetí vláda Lubomíra Štrougala\n\nTřetí vláda Lubomíra Štrougala existovala v období 11. listopadu 1976 – 17. června 1981.\n\n\n\n"}
{"id": "461699", "url": "https://cs.wikipedia.org/wiki?curid=461699", "title": "Mistrovství světa veteránů v orientačním běhu 2009", "text": "Mistrovství světa veteránů v orientačním běhu 2009\n\n14. Mistrovství světa veteránů v orientačním běhu 2009 – je mistrovství, které se uskuteční ve dnech 10. – 17. října 2009 v australské městě Sydney a ve městě Lithgow, jenž leží na západním úpatí Modrých hor asi 156 km západně od Sydney.\n\n"}
{"id": "461700", "url": "https://cs.wikipedia.org/wiki?curid=461700", "title": "Druhá vláda Lubomíra Štrougala", "text": "Druhá vláda Lubomíra Štrougala\n\nDruhá vláda Lubomíra Štrougala existovala v období 9. prosince 1971 – 11. listopadu 1976.\n\n\n\n"}
{"id": "461701", "url": "https://cs.wikipedia.org/wiki?curid=461701", "title": "Maneater", "text": "Maneater\n\nTermín maneater (lidožrout) může znamenat:\n\n"}
{"id": "461704", "url": "https://cs.wikipedia.org/wiki?curid=461704", "title": "Mistrovství Evropy ve fotbale žen", "text": "Mistrovství Evropy ve fotbale žen\n\nMistrovství Evropy ve fotbale žen je hlavní fotbalovou soutěží národních týmů žen ve federaci UEFA. Hraje se každé 4 roky, první oficiální ročník se konal v roce 1984. Nejúspěšnější zemí je Německo, které zvítězilo na osmi z dosavadních jedenácti mistrovství.\n\n"}
{"id": "461708", "url": "https://cs.wikipedia.org/wiki?curid=461708", "title": "Reálná unie", "text": "Reálná unie\n\nReálná unie je spojení dvou a více států (suverénních), které sdílejí některé státní instituce, ale nejsou přímo spojeny do jednoho celku či státu (jako v případě politické unie) a zachovávají si svá práva suverénních států. Reálná unie se vyvinula z personální unie a obvykle se omezuje jen na monarchie.\n\nVýznam slova reálná značí že jde o skutečnou unii, nikoliv o unii královskou tj. personální (ang. royal/real, port. real)\n\n\n"}
{"id": "461711", "url": "https://cs.wikipedia.org/wiki?curid=461711", "title": "Maneater (píseň Hall &amp; Oates)", "text": "Maneater (píseň Hall &amp; Oates)\n\n\"Maneater\" je Blue-eyed soul/New Wave píseň amerického dua Hall & Oates, nacházející se na albu \"H2O\", a singl publikovaný u firmy RCA Records v roce 1982. Píseň má přes čtyři minuty a sepsali ji Sara Allenová, Daryl Hall a John Oates. Píseň se dostala až na #1 příčku hitparády Billboard Hot 100 kde setrvala od 18. prosince 1982 až do 8. ledna 1983. \n\nRefrén v písni je \"Whoa, oh here she comes / watch out boy, she'll chew you up / whoa, oh here she comes, she's a maneater\" a ve videoklipu se nejprve objeví tajemná žena a pak i černý jaguár.\n\nSaxofonové sólo je od Charlese DeChanta.\n\nKoncept písně byl v roce 2006 oprášen americkou r'n'b zpěvačkou Nelly Furtado. Její píseň se rovněž jmenuje \"Maneater\" a je z alba \"Loose\".\n\nPíseň byla nasamplována raperem Royce Da 5'9\" do písně \"We're Live (Danger)\", která byla zahrnuta do jednoho z fiktivních rádií videohry \"Grand Theft Auto III\".\n"}
{"id": "461713", "url": "https://cs.wikipedia.org/wiki?curid=461713", "title": "Zahraniční vztahy Izraele", "text": "Zahraniční vztahy Izraele\n\nZahraniční vztahy Izraele zahrnují diplomatické vztahy a mezinárodní dohody státu Izrael s jinými zeměmi. Izrael vstoupil do Organizace spojených národů 11. května 1949. V současnosti má Izrael vztahy se 162 zeměmi.\n\nOd svého založení čelil Izrael bojkotu ligy arabských států. Od Šestidenní války navázala vztahy i s několika arabskými zeměmi.\n\nIzrael nemá žádné zahraniční diplomatické ani obchodní vztahy s 36 zeměmi, z nichž 22 je členy Ligy arabských států. V polovině ledna 2009, při konfliktu v Gaze, s Izraelem rozvázaly diplomatické vztahy čtyři země (Katar, Mauretánie, Bolívie a Venezuela).\n\n\n14. ledna 2009 Bolívie a Venezuela přerušily diplomatické vztahy s Izraelem a o dva dny později Katar a Mauritánie přerušily s Izraelem styky jak politické, tak ekonomické. Tento krok nastal poté, co Bašár al-Asad a Chálid Mašál vyzvali v katarském hlavním městě Dauhá všechny arabské státy k přerušení vztahu s židovským státem na protest proti válce v Gaze. 6. března téhož roku pak izraelská diplomatická mise v Mauritánii zemi na výzvu mauritánských úřadů opustila, čímž bylo ukončeno devět let diplomatických vztahů. Mauritánská diplomatická mise v Izraeli opustila židovský stát již dříve, bez zaslání oficiálního vyrozumění izraelskému ministerstvu zahraničních věcí. Po Izraelském útoku na humanitární konvoj do Gazy se zhoršily vztahy Izraele s Tureckem, které zašlo až k přerušení kdysi strategicky důležité spolupráce v oblasti vyzbrojování a vyhoštění izraelského velvyslance, prohlášení, že Turecko bude izraelská letadla v jeho vzdušném prostoru identifikovat za nepřátelská a dopis z Knessetu Hilary Clintonové, doporučující jí, aby USA označily Turecko za stát podporující terorismus.\n\nV říjnu 2000 Bahrajn, Maroko a Omán přerušily diplomatické styky s Izraelem, čímž došlo k uzavření izraelských diplomatických misí v těchto zemí; obchodní a ekonomické svazky však nadále fungují. Maroko a Tunisko obvykle dovolují izraelským turistům vstupovat na svá území. Za zmínku rovněž stojí vřelé vztahy Izraele s marockým králem Hasanem II. Navzdory absenci plných diplomatických vztahů král Hasan od 70. let usiloval o arabsko-izraelský mír. Když v roce 1999 zemřel, tehdejší premiér Ehud Barak a ministr zahraničí David Levy (původem z Maroka) odletěli do Rabatu na jeho pohřeb.\n\nSaharská arabská demokratická republika v Západní Sahaře částečně uznává Izrael.\n\nSeverní Korea umožňuje Izraelcům s izraelským pasem vstoupit na její území, avšak s Izraelem diplomatické styky nemá.\n\nVztahy mezi Izraelem a Angolou jsou výborné a jsou primárně založeny na obchodu a proamerické zahraniční politice. V březnu 2006 dosáhl objem obchodu mezi oběma zeměmi 400 milionů dolarů. V roce 2005 navštívil angolský prezident José Eduardo dos Santos Izrael.\n\nEritrea navázala s Izraelem vztahy krátce poté, co v roce 1993 získala nezávislost, a to přes protest arabských zemí. Izraelsko-eritrejské vztahy jsou úzké. Eritrea však odsoudila izraelskou vojenskou operaci Lité olovo.\n\n"}
{"id": "461715", "url": "https://cs.wikipedia.org/wiki?curid=461715", "title": "Eönwë", "text": "Eönwë\n\nEönwë je postava J.R.R.Tolkiena objevující se především v knize Silmarillion.\n\nEönwë je jedním z Maiar, a jedním z těch, kteří dobrovolně vstoupili na Ardu. Jako takový je společně s Ilmarë největší valinorský Maia, a jeho sílu ve zbrani nikdo v Ardě nepřekoná. Je praporečníkem Manwëho.\nJeho nejdůležitější úlohou je přivítání Eärendila, když dosáhl břehů Amanu, kde ho pozdravil Eönwë ve chvíli, kdy se chtěl Eärendil vrátit zpět do Středozemě. Poté Valar vyhlásili Morgothovi válku, která se nazývá Velká válka a Válka hněvu. Eönwë jako nejsilnější a nejlepší bojovník Ardy byl kapitánem celého vojska Valar kteří pochodovali pod bílými praporcemi, a když dopluli do Středozemě, obloha se ozvučila Eönwëho trubkami. Morgoth byl v této válce svržen, Eönwë si vzal na starost silmarily z Morgothovi koruny a Morgoth sám byl vystrčen za Hradby noci. Před Eönwëm prosil za odpuštění Sauron zdrcený pádem Morgotha, ale Eönwë nemohl odpustit bytosti vlastního řádu, řádu Maiar, a nakázal mu odejít do Amanu před Valar. Také nechal naživu dva syny Feänora, jenž ukradli v noci z tábora silmarily.\nVe Druhém věku přišel Eönwë mezi Númenorejce a učil je velikému poznání.\n"}
{"id": "461717", "url": "https://cs.wikipedia.org/wiki?curid=461717", "title": "Jan Matulka", "text": "Jan Matulka\n\nJan Matulka (7. listopadu 1890, Vlachovo Březí – 25. června 1972, New York) byl americký malíř českého původu a umělec světového jména. V roce 1907 se s rodiči vystěhoval do USA.\n\nJan Matulka opustil v roce 1907 se svými rodiči a pěti mladšími sestrami tehdejší Rakousko-Uhersko a odcestoval do New Yorku, čtvrti Bronx. Krátce poté celou rodinu opustil Janův otec. Rodina musela vyžít s velmi málo penězi.\n\nV roce 1908 začal studovat na National Academy of Design v New York City. Po ukončení studia v roce 1917 potkal Ludmilu Jirouškovou, se kterou se 1. května 1918 oženil.\n\nLudmila pracovala v Newyorské veřejné knihovně jako vedoucí sekce československé literatury. Díky svým kontaktům s významnými kulturními osobnostmi uvedla Jana Matulku do prostředí Newyorského umění. Mezi lety 1917–1918 obdržel \"cestovní\" stipendium Josepha Pulitzera díky němuž začal cestovat po celé Americe a Karibiku. Během cesty po jihozápadě USA se mu podařilo zachytit magický hadí tanec indiánského kmene Hopi.\n\n"}
{"id": "461720", "url": "https://cs.wikipedia.org/wiki?curid=461720", "title": "US Open 2009 – ženská dvouhra", "text": "US Open 2009 – ženská dvouhra\n\nV závorce je kolo, ve kterém hráčka vypadla.\n\n"}
{"id": "461722", "url": "https://cs.wikipedia.org/wiki?curid=461722", "title": "The Weather Girls", "text": "The Weather Girls\n\nThe Weather Girls je americké dívčí pěvecké duo, které bylo založeno v roce 1982. Skupina se zviditelnila díky klubovému hitu \"It's Raining Men\". Tato dívčí formace je známa i jako Two Tons O' Fun .\n\nSkupinu tvoří Martha Washová a Izora Armsteadová.\n\nI když Weather Girls byla ten typ skupin, které mají ve své kariéře jen jeden pořádný popový hit (umělec jednoho hitu), skórovala především v klubech (respektive v klubové hitparádě). Všechny následující skladby se umístily na 2. příčce Hot Dance Club Play hitparády: Hi-NRG skladba \"I Got the Feeling\" (1981), \"Just Us\", \"Earth Can Be Just Like Heaven\" (1980)\".\n\nTato skupina, mimo jiné, vytvořila i vokály v pozadí zpěvákovi Sylvesterovi a Bobu Segerovi.\n\nSkupina je populární především mezi homosexuální komunitou.\n"}
{"id": "461723", "url": "https://cs.wikipedia.org/wiki?curid=461723", "title": "Minerální olej", "text": "Minerální olej\n\nMinerální olej (též ropný olej) je jedním z produktů frakční destilace ropy. Je to průhledný, bezbarvý olej složený především z alkanů (typicky s 15 až 40 atomy uhlíku v molekule) a cyklických parafinů, příbuzný s vazelínou (známou též jako bílá vazelina, v lékopisu latinsky \"Vaselinum album\"). Má hustotu okolo 0,8 g/cm. Minerální olej je látka poměrně nízké ceny a vyrábí se ve velkých množstvích. Je dostupný jako lehký a těžký minerální olej.\n\nKoncem 19. století byl poprvé použit termín „minerální olej“ nebo „skalní olej“ k popisu ropných uhlovodíků a souvisejících produktů, které byly získávány z vrtů do podzemních rezervoárů. Termín odlišoval ropné uhlovodíky získávané z podzemních zdrojů od jiných tehdejších zdrojů oleje, například palmového nebo velrybího oleje. Na dnešním petrochemickém trhu se termín „minerální olej“ často používá v právních dokumentech jako označení všech kapalných uhlovodíků a plynných produktů získávaných z ropných vrtů.\n\nExistují tři základní třídy rafinovaných minerálních olejů:\n\n\n"}
{"id": "461726", "url": "https://cs.wikipedia.org/wiki?curid=461726", "title": "US Open 2009 – mužská dvouhra", "text": "US Open 2009 – mužská dvouhra\n\nV závorce je kolo, ve kterém hráč vypadl.\n\n"}
{"id": "461727", "url": "https://cs.wikipedia.org/wiki?curid=461727", "title": "It's Raining Men", "text": "It's Raining Men\n\n„It's Raining Men“ je disco/dance píseň od kapely The Weather Girls. Píseň pochází z alba \"Success\" a trvá 4:06 minut, ale jako 12\" singl má kolem 5:24 minut. Skladbu napsali Paul Jabara a Paul Shaffer (frontman CBS Orchestra, kapela v \"Noční show Davida Lettermana\").\n\nSkladba se stala gayskou, taneční, camp (ironický status kýčovitých věcí) a ženskou hymnou. \n\nPíseň coveroval RuPaul s Marthou Wash v roce 1997 a Geri Halliwell v roce 2001. \n\nVerze od Weather Girls se dostala do hitparády US Disco Chart a v říjnu 1982 obsadila 1. příčku.\n\nPíseň se rovněž probojovala na 34. místo US R&B hitparády, 46. místo US Pop hitparády a 2. místo v UK Pop hitparády. \n\n\nPod názvem „Já vítám déšť“ s textem Eduarda Krečmara ji v roce 2006 nazpívala Helena Vondráčková\n"}
{"id": "461733", "url": "https://cs.wikipedia.org/wiki?curid=461733", "title": "Dyjsko-mlýnský náhon", "text": "Dyjsko-mlýnský náhon\n\nDyjsko-mlýnský náhon ( ) je technická památka, známá také jako Mlýnská strouha či Krhovicko–jaroslavický náhon. V současnosti 31,6 kilometrů dlouhé vodní dílo, jedno z nejstarších na Moravě. Mlýnský nahon odbočuje vpravo z řeky Dyje u obce Krhovice a vrací se do řeky Dyje za rakouským městem Lava nad Dyjí ( ).\n\nPísemné záznamy zmiňují vodní mlýn v Micmanicích na tomto náhonu již roku 1302. Zda náhon v té době pokračoval i do dalších obcí, není zřejmé, až do roku 1434, kdy dle písemných záznamů bylo rozhodnuto o zřízení Horního jaroslavického rybníka - mezi Slupí a Oleksovičkami.\nV 16. století již na tomto náhonu jsou zmiňovány mlýny tři: v té době již pusté vsi Neslovice, vodní mlýn ve Slupi (1512), vodní mlýn v obci Oleksovičky (1553). \nPro zajištění stejných podmínek, různí vlastníci mlýnů, hlavně při nízké hladině v řece Dyji, museli dodržovat smluvenou výšku zadržované vody, což bylo příčinou častých sporů.\n\nPo dokončení stavby mlýna v Jaroslavicích, po roce 1704, byl náhon prodloužen potokem Daníž, a po vysušení jaroslavického rybníka počátkem 19. století toto prodloužení bylo zachováno vybudováním části kanálu na jižní straně rybníka.\n\nStávající podobu ma náhon od 30. let 19. století, kdy byl prodloužen od Dyjákovic po rakouské město Lava nad Dyjí ( ). Město Lava nad Dyjí ( ), které již někdy na přelomu 16. a 17. století\nz obranných a hospodářských důvodů svedlo vodu ze starého hlavního koryta řeky Dyje u Hevlína do\nměstských příkopů a na Lávský mlýn. Do počátku 18. století bylo staré koryto již natolik zanesené, že nebylo schopno odvádět\nvodu při jejím zvýšeném stavu a město tak začalo trpět velkou vodou. Neudržitelná situace vedla po\njednání v letech 1830–1833 k rozsáhlým úpravám všech vodních toků protékajících tímto územím,\nv jejichž důsledku došlo k trojnásobnému prodloužení krhovicko–jaroslavického náhonu. Po úpravách\nprotéká náhon rakouskou Lávou, kde sloužil a slouží k pohonu mlýna přímo v Laa a mlýna Ruhhof.\nPro udržování celku regulačních děl z let 30. let 19. století, včetně mlýnského náhonu, byla vytvořena\ntzv. Lávská konkurence, výbor složený ze šesti moravských a čtyř dolnorakouských členů, který\npůsobil mezi lety 1894 a 1922.\n\nStarý Mlýn - pozůstatek zaniklé obce Neslovice.\nVodní mlýn Micmanice - jeden z nejstarších mlýnů na tomto kanále, v současnosti ve funkci malé vodní elektrárny, osazen Kaplanovou turbínou.\nVodní mlýn ve Slupi - národní kulturní památka, ojedinělá renesanční užitková stavba s funkční výstavou mlecí techniky a pohonu mlýnu.\nAkvadukty - na rakouské straně při křižení s říčkou Pulkau a potokem Pfaffengraben\n\n\n\"(L=levý, P=pravý)\"\n\n"}
{"id": "461739", "url": "https://cs.wikipedia.org/wiki?curid=461739", "title": "GNOME Files", "text": "GNOME Files\n\nGNOME Files (anglická výslovnost [gˈnoum failz]; dříve a interně pojmenovaný Nautilus) je oficiální a implicitní (výchozí) správce souborů pro desktopové prostředí GNOME. Jedná se o svobodný software vydaný pod licencí GNU LGPL.\n\nPodporuje množství protokolů (podle aktuálně nainstalovaných knihoven) – např. FTP, SFTP, SMB aj. Do rozbalovacího menu je také možné vkládat skripty pro různé akce se soubory a adresáři.\n\n"}
{"id": "461747", "url": "https://cs.wikipedia.org/wiki?curid=461747", "title": "Ferritin", "text": "Ferritin\n\nFerritin je globulární vnitrobuněčný protein, který slouží jako hlavní zásobní forma železa, jelikož železo je pro buňky samo o sobě toxické. Navíc ferritin zřejmě usnadňuje i transport železa na místo potřeby. Nachází se totiž i v krevní plazmě a dále je uložen v játrech, slezině či kostní dřeni. Byl objeven v roce 1934 českým akademikem Vilémem Laufbergerem.\n\nFerritin se skládá ze 24 podjednotek typů L a H, které vytvářejí kulovitý útvar, uvnitř něhož může být skladováno až 4500 iontů železa. Stupeň nasycení železem se liší. Jeho molekulová hmotnost je 450 000.\n\nU zdravého člověka odpovídá hladina ferritinu v plazmě zásobám železa v těle. U nádorových onemocnění, infekčních chorob nebo jaterních chorob, včetně hepatitidy a toxického poškození, je koncentrace ferritinu zvýšená, a zásoby železa jsou nižší. Taktéž u pacientů s Alzheimerovou a Parkinsonovou chorobou dochází k akumulaci železa v mozku a k následnému zvýšení hladiny ferritinu.\n\n"}
{"id": "461755", "url": "https://cs.wikipedia.org/wiki?curid=461755", "title": "Mistrovství světa v atletice 2009 – Ženy 100 metrů", "text": "Mistrovství světa v atletice 2009 – Ženy 100 metrů\n\nvýsledky na oficiálním webu MS\n"}
{"id": "461758", "url": "https://cs.wikipedia.org/wiki?curid=461758", "title": "Konec světa &amp; Hard-boiled Wonderland", "text": "Konec světa &amp; Hard-boiled Wonderland\n\nKonec světa & Hard-boiled Wonderland (japonsky Sekai no owari to hadoboirudo wandarando) je román japonského spisovatele Haruki Murakamiho z roku 1985. Byl oceněn prestižní Tanizakiho cenou.\n\nAčkoli je tato kniha řazena zejména k literatuře science-fiction, nereálné prvky v autorově vyprávění jsou spíše mnohoznačným, provokativním a nejednoznačně dešifrovatelným podobenstvím současného přetechnizovaného světa, v němž je člověk zbavován svého já.\n\nČesky kniha vyšla v roce 2008 v nakladatelství Odeon, v překladu Tomáše Jurkoviče.\n\nHlavním hrdinou je nepojmenovaný pětatřicetiletý muž, řadový kalkulátor, který se zabývá ochranou počítačových dat pro polovládní organizaci \"Systém\", a který se po práci zabývá whiskou, filmy, literaturou a hudbou. Jeho hlavním snem je vydělat si dost peněz, aby mohl přestat pracovat a stáhnout se do ústraní, kde bude hrát na cello a učit se řecky. Jeho práce je dobře placena, takže to sen není nijak nereálný, ani vzdálený.\n\nKvůli nevyvedeným plánům svého bývalého nadřízeného, geniálního profesora, je však vržen do víru událostí, které nemá možnost ovlivňovat: ohrožují ho agenti znepřátelené \"Továrny\", hrozí mu, že se proti němu postaví i jeho vlastní organizace, je přímo ohrožován na životě tajemnými podzemními bytostmi \"pokoutníky\".\n\nPostupně se dozvídá, že je jediný kalkulátor, u kterého zatím neselhal experimentální postup úpravy mozku pro moderní způsob kódování dat – ale že se tak v nejbližší době díky dalšímu zásahu profesora stane.\n\nKnihou se prolíná i druhá dějová linka, která zpočátku s tímto příběhem nejeví souvislost. „Další“ bezejmenný hrdina v ní objevuje chod podivného \"Města\", který je obehnán \"Zdí\", přes kterou nelze uniknout. Jsou mu poraněny oči, aby mohl dobře vykonávat práci \"čtenáře snů\" a je mu odebrán jeho stín, jeho duše (v orig. kokoro).\n\nPostupně se ukazuje, že tento děj probíhá v podvědomí hlavní hrdiny a že tomuto hrozí, že se do podvědomého světa \"Města\" v brzkou, pevně danou chvíli, navždy propadne. Příběh končí pokojným smířením se hrdiny se svou situací a jeho odchodem z reality do vlastního světa.\n"}
{"id": "461759", "url": "https://cs.wikipedia.org/wiki?curid=461759", "title": "Nebeský rovník", "text": "Nebeský rovník\n\nNebeský rovník anebo světový rovník je kružnice na nebeské sféře, která je průmětem zemského rovníku. Jeho sklon vůči rovině ekliptiky je okolo 23,5°. Nebeské objekty v blízkosti nebeského rovníku jsou viditelné téměř na celém světě, ale kulminují v zenitu jen v tropických oblastech.\n\nNebeský rovník je též základní rovina pro rovníkové souřadnice prvního i druhého druhu. Při souřadnicích 2. druhu je začátkem souřadnicové soustavy jarní bod - průsečík světového rovníku a ekliptiky. Druhý průsečík světového rovníku a ekliptiky se nazývá podzimní bod a nachází se v souhvězdí Panny.\n\nNebeský rovník prochází všemi následujícími souhvězdími:\n"}
{"id": "461761", "url": "https://cs.wikipedia.org/wiki?curid=461761", "title": "Kaspar Zehnder", "text": "Kaspar Zehnder\n\nKaspar Zehnder (* 27. srpna 1970, Riggisberg, Švýcarsko) je švýcarský dirigent.\n\nVystudoval klasické jazyky na lyceu v Bernu a současně absolvoval obsáhlé hudební studium na Bernské akademii umění, kde k jeho hlavním učitelům patřili Heidi Indermühle (flétna), Ewald Körner (dirigování), Agathe Rytz-Jaggi (klavír), Peter Streiff a Arthur Furer (hudební teorie). Jeho vzdělání doplňovaly mistrovské kurzy v Curychu, Basileji, Paříži a v Sieně u dirigentů Ralfa Weikerta, Wernera-Andrease Alberta a Horsta Steina podobně jako studium komorní hudby a Evropská Mozartova akademie, kde byla jeho hlavní mentorkou flétnistka Aurèle Nicolet.\n\nSvoje první dirigentské zkušenosti získal u komorních orchestrů Kammerorchester Neufeld Bern a Burgdorfer Kammerorchester. V období mezi roky 1996 a 2006 působil jako docent a dirigent na Bernské akademii umění, kde se také věnoval soudobé hudební tvorbě.\n\nRoku 2005 vystřídal Jiřího Bělohlávka na pozici šéfdirigenta Pražské komorní filharmonie, kde působil do roku 2008. Pro tento orchestr vytvořil invenční dramaturgii abonentních koncertů, absolvoval s orchestrem řadu domácích i zahraničních vystoupení na předních evropských festivalech a v prestižních koncertních sálech.\n\nV říjnu 2007 debutoval v milánské La Scale. Poté následovala pozvání od Orchestre National de Montpellier, Slovenské filharmonie, Lucernského symfonického orchestru, Orchestre National d´Ile de France, English Chamber Orchestra, Pražského symfonického orchestru, Filharmonie Brno a řady dalších.\n\nSpolupracuje se sólisty jako je Jana Boušková, Brigitte Engerer, Konstantin Lifschitz, Sergej Katchatryan, Isabelle van Keulen, Magdalena Kožená, Natalia Gutman, Jiří Bárta, Bruno Ganz, Marianne Pousseur, Rachel Harnisch, Patricia Kopačinskaja nebo Antoine Tamestit a diriguje přední evropské orchestry.\n\nSezonu 2009/2010 Kaspar Zehnder zahájil výjimečným koncertem s Ensemble Orchestral de Paris, s nímž provedl Beethovenovu 9. symfonii na Stade de France v Paříži. Poté následovali vystoupení v rumunském městě Sibiu (Hector Berlioz: Fantastická symfonie) a koncerty s pražským FOK, na kterých vystupovala špičková moldavská houslistka Patricia Kopačinskaja Bergův. Rok 2009 Kaspar zakončil mahlerovskými koncerty s Magdalenou Koženou v Národním divadle v Praze. Začátkem roku 2010 Kaspar v opeře Národního divadla v Brně společně s režisérem Ondřejem Havelkou nastudoval Straussova Netopýra. Koncem ledna vystoupil se Slovenskou filharmonií a harfenistkou Janou Bouškovou, která přednesla harfový koncert Alberta Ginastery. S Orchestra National de Montpellier provedl Kaspar díla Luciana Beria a na koncertě s Litevským národním orchestrem a cellistou Jiřím Bártou zazněla hudba Bohuslava Martinů. V dubnu absolvoval turné s English Chamber Orchestra po Španělsku a následně koncerty s Filharmonií Brno a hornistou Radkem Baborákem, který představil hornový koncert ruského skladatele Rejngolda Moriceviče Gliera. Sezonu Kaspar zakončil v Krakově s orchestrem Sinfonietta Cracovia a na MHF Janáčkův máj v Ostravě.\n\nKaspar Zehnder působí jako umělecký vedoucí festivalu Murten Classics a jako hudební ředitel Zentrum Paul Klee Bern.\n\n"}
{"id": "461773", "url": "https://cs.wikipedia.org/wiki?curid=461773", "title": "Zimní šestiúhelník", "text": "Zimní šestiúhelník\n\nZimní šestiúhelník je asterismus, který ulehčuje orientaci na zimní obloze. Rozprostírá se zčásti na severní a zčásti na jižní obloze, protože jím prochází světový rovník.\n\nAčkoli se nazývá šestiúhelník, skládá se paradoxně ze 7 hvězd. Dvojice hvězd Kastor a Pollux totiž pro svoji blízkost na obloze představují jen jeden jeho vrchol. Nejvýše položená z nich je na severní polokouli hvězda Capella.\n\n\n\"Prokyon\" a \"Sirius\" patří zároveň do dalšího asterismu - zimního trojúhelníku.\n\n"}
{"id": "461786", "url": "https://cs.wikipedia.org/wiki?curid=461786", "title": "Volejbal na letních olympijských hrách", "text": "Volejbal na letních olympijských hrách\n\nVolejbal na Letních olympijských hrách se hraje od roku 1964 a plážový od roku 1996.\n\nŽádost o přijetí mezi olympijské sporty byla podána na 53. mezinárodním zasedání MOV v bulharské Sofii, kde proběhl i ukázkový turnaj na její podporu.\n\n\n\n"}
{"id": "461787", "url": "https://cs.wikipedia.org/wiki?curid=461787", "title": "Jean Galfione", "text": "Jean Galfione\n\nJean Galfione (* 9. června 1971, Paříž) je bývalý francouzský atlet, který se věnoval skoku o tyči. V roce 1996 se stal v Atlantě olympijským vítězem. Je halovým mistrem světa (1999) a halovým vicemistrem Evropy (1994). Má dvě bronzové medaile z mistrovství Evropy (1994, 1998).\n\nV roce 1990 se stal v Plovdivu juniorským mistrem světa. O tři roky později vybojoval tři bronzové medaile. Na halovém MS v Torontu, na letní univerziádě v Buffalu a na Středomořských hrách v Langudoc-Roussillon. V roce 1994 zvítězil na pražském exhibičním mítinku Pražská tyčka, kde předvedl 580 cm. Okrajově se věnoval i desetiboji, jeho osobní rekord z roku 1995 má hodnotu 7 415 bodů. Neúspěchem pro něj skončila účast na světovém šampionátu v Athénách v roce 1997 a na MS v atletice 1999 v Seville. V obou případech se probojoval do finále, kde však třikrát neuspěl na základních výškách.\n\nJeho osobním maximem pod otevřeným nebem je 598 cm. Tento jeho výkon byl téměř deset let národním rekordem. 21. června 2009 ho překonal v rámci Mistrovství Evropy družstev v portugalské Leirii Renaud Lavillenie, který skočil 601 cm. V hale však magickou hranici šesti metrů překonal. Ve finále na halovém MS v japonském Maebaši dne 6. března 1999.\n\n"}
{"id": "461789", "url": "https://cs.wikipedia.org/wiki?curid=461789", "title": "Dějiny koncernu Baťa", "text": "Dějiny koncernu Baťa\n\nDějiny koncernu Baťa se začaly psát 21. září 1894, když bylo rodině úřady vydáno příslušné živnostenské povolení. V květnu 1931 se z dosavadní veřejné obchodní společnosti stala akciová společnost, jediným akcionářem byl Tomáš Baťa a po jeho tragické smrti v červenci 1932 jeho nevlastní bratr Jan Antonín Baťa. Původní zlínský obuvnický závod – znárodněný v květnu 1945 – existuje pod označením Svit, ačkoliv dnes již nevyrábí. Současná firma Baťa, jež působí i v České republice, je pobočkou té části koncernu, která se po druhé světové válce nacházela mimo země socialistické soustavy a vyvíjela se nadále pod vedením rodiny Baťů.\n\nPřehled hlavních mezníků ve vývoji koncernu do znárodnění.\n\nZáklady budoucího koncernu Baťa položili v pátek 21. září 1894 tři sourozenci Baťové: Anna, Antonín a Tomáš, když Antonín obdržel příslušná povolení. Z hlediska veřejnoprávních listin však byl jediným zakladatelem právě Antonín Baťa, neboť Tomáš byl v době vzniku firmy ještě příliš mladý, aby mohl mít vlastní živnost.\n\nV roce 1900 patřil zlínský obuvnický závod se svými sto dvaceti zaměstnanci mezi osm největších obuvnických továren v Čechách a na Moravě. V srpnu 1900 se firma stala veřejnou obchodní společností, přičemž dělení zisku se dělo v poměru 55 % pro Tomáše a 45 % pro Antonína. Ve stejném roce byl v továrně instalován první parní stroj, ten pochopitelně nebyl brzy jediný, a proto kvůli jejich údržbě vznikly 26. května 1903 podnikové strojírny. V letech 1904 a 1913 se Tomáš Baťa vydal na zkušenou do USA, kde studoval zkušenosti Taylora a Forda a byl ovlivněn především pásovou výrobou. \n\nPo návratu ze své první americké cesty se Tomáš Baťa pustil do výstavby první tovární budovy v blízkosti zlínské železniční stanice (zničena při náletu na podzim 1944). Autorem budovy, která byla silně ovlivněna americkým pojetím takových staveb, byl patrně architekt Dominik Fey.\n\nV září 1906 přišli za Tomášem Baťou dělničtí důvěrníci s požadavkem propuštění kolegy, který měl hrubě zaútočit na jejich sociálně demokratickou odborovou organizaci a který není dostatečně solidární s ostatními dělníky. Tomáš Baťa se ale za dotyčného zaměstnance postavil, a tak byla 13. září 1906 vyhlášena stávka, která trvala až do prosince 1906. Tomáš Baťa, který považoval stávku za nevděk a osobní útok, se po poradě s nejbližšími spolupracovníky rozhodl organizátory stávky propustit, čímž sice přišel o kvalifikovanou pracovní sílu, ale již ve druhé polovině roku 1907 se mu podařilo problémy vzešlé ze stávky překonat. Tomáš Baťa, ale stávku vyřešil nejen propuštěním organizátorů, ale také vytvořením sociálních opatření, která měla do budoucna podobným situacím předcházet – Tomáš Baťa také odbory vnímal jako místo politického střetu a politiku se po této stávce rozhodl nepustit za brány závodu.\n\nV červnu 1908 zemřel na tuberkulózu Antonín Baťa. V době, kdy zemřel Antonín a Tomáš Baťa zůstal jediným vlastníkem společnosti, se firmě podařilo prorazit také na zahraniční trhy. V roce 1910 již Baťa zaměstnával tisíc pět set zaměstnanců a denně vyráběl tři tisíce párů obuvi.\n\nRok 1910 byl také významným mezníkem ve vývoji baťovských sociálních institucí, neboť vznikla první z mnoha budoucích: závodní kuchyně s jídelnou. Na jídelnu navázala výstavba prvních domků pro zaměstnance (1912), budování školky, škol, kina a v roce 1927 byla zřízena Baťova nemocnice. Po smrti Tomáše Bati byl zbudován jeho památník a zlínské Studijní ústavy. Firma podporovala také vznik zlínských průmyslových škol a gymnázia.\n\nNa počátku první světové války byla zlínská firma Baťa jednou z nejdůležitějších obuvnických firem v celém mocnářství a v odvětví dosahovala nejvyšší produktivitu práce, ale z hlediska své orientace na lehkou plátěnou obuv se jevilo jako nemožné, že by získala zakázku na dodávky těžké kožené vojenské obuvi pro armádu. Tomášovi se však podařilo ve Vídni zakázku získat, což pomohlo také v tom, že zaměstnanci nebyli odváděni na frontu – uvádí se však, že v důsledku zakázky působilo ve firmě v té době i vojenské vedení. Je ale také pravdou, že firma měla zpočátku s výrobou pro armádu těžkosti, které se však podařilo překonat, a tak mohla firma již na konci války produkovat denně až deset tisíc párů obuvi.\n\nLiteratura z období politického monopolu komunistické strany s oblibou uváděla, že právě první světová válka umožnila Baťovi vytvořit největší obuvnickou továrnu v rozkládající se monarchii a dosáhnout obrovských zisků. Stejná literatura však již přecházela skutečnost, že Tomáš Baťa udržoval ve svých podnikových prodejnách navzdory inflaci ceny o málo vyšší než v dobách míru a že dokonce ze svého kompenzoval zvyšující se cenu jídla a potravin. Na konci první světové války tak navzdory přesvědčení o válečném zbohatnutí vykazovala firma Baťa ztrátu ve výši přes tři miliony tehdejších korun.\n\nS koncem první světové války a vznikem nové Československé republiky musela firma čelit novým problémům. Na území Čech a Moravy bylo po vzniku republiky dislokováno skoro osmdesát procent průmyslové kapacity obuvnického průmyslu bývalého Předlitavska. Navíc zmizela původní odbytiště velké monarchie a samotná poptávka v Československu byla vlivem válečného vyčerpání nízká, což se projevilo v krizi odbytu. Firma měla z válečných dob víc zaměstnanců, než kolik s ohledem na odbyt potřebovala. Tomáš Baťa se pokouší zvyšující úvěrovou zadluženost firmy překonat vnitřním úvěrovým systémem, kdy si zaměstnanci mohli ve firemní bance založit vlastní konto, na kterém bylo zhodnocení větší než v bance a na kterém tak byly prostředky, které firmě zanedlouho umožnily zbavit se bankovních úvěrů. Navzdory krizi začali zaměstnanci požadovat zvýšení mezd, což se rozhodli podpořit také další stávkou, která propukla v dubnu 1919. V následných jednání formulovali zástupci dělníků své další požadavky ke zlepšení své situace, jež nakonec vedení podniku, které nechtělo rozpory vyhrocovat, přijalo. Vlivem prudkého zesílení kurzu československé koruny (o 250 %) od října 1921 do října 1922 se československé výrobky staly v zahraničí neprodejnými. Tomáš Baťa se navzdory krizi rozhodl výrobu udržet, ale ani částečné zlevnění nezastavilo klesající prodej.\n\nNakonec přišel Tomáš Baťa s odvážným krokem: snížit cenu obuvi od 1. září 1922 na polovinu cen z jara roku 1922. Baťův nápad publikovaný 26. srpna 1922 v podnikových novinách \"Sdělení\" vyvolal odpor v řadách československých průmyslníků, kteří chtěli Baťu vyloučit ze svých řad, ale vyvolal také útoky levicových novin, které tvrdily, že Baťa na daních dluží několik milionů a stát by je měl získat dřív, než podnik padne. Dominik Čipera (zastupitel Zlína odpovědný za městské finance a Baťův příbuzný) díky kontaktům v Praze potvrdil, že se do Zlína chystá daňový exekutor, a tak se Tomáš Baťa odhodlal k jednání s ministrem financí Aloisem Rašínem. Po dlouhé diskuzi a propočtech souhlasil Rašín se smazáním všech daňových položek do roku 1922. I díky tomuto mohla být spuštěna akce \"Baťa drtí drahotu\", při níž byly sníženy ceny na padesát procent jarních hodnot, platy zaměstnanců byly sníženy o čtyřicet procent a ceny v podnikovém konzumu se snížily na padesát procent. Za jediný den prodal Baťa devadesát devět tisíc párů obuvi za 8,1 milionu korun. Akce byla tak úspěšná, že se díky ní mohla brzy výroba zvýšit o šedesát procent, Tomáš Baťa si ale byl vědom toho, že návrat k původním cenám nebyl možný a že bylo nutné výrobu dále racionalizovat.\n\nV roce 1923 se ještě projevovala předchozí krize, firma měla nejnižší počet zaměstnanců od konce první světové války. V čele zlínské radnice stal v té době komunista František Novák. Tomáš Baťa s dalšími spolupracovníky se i z tohoto důvodu odhodlal sestavit kandidátku do komunálních voleb, která vyhrála a 29. září 1923 se tak Tomáš Baťa mohl stát starostou Zlína. Následující léta vývoje Zlína bývají označována jako období \"Budování zahradního města\". Typické cihlové domky, budovy s bílým železobetonovým skeletem 6,15 × 6,15 metru s cihlovou výplní, ale i soudobá stavební nej – to byl Zlín budovaný firmou Baťa, na jehož podobě se podíleli architekti Jan Kotěra, Josef Gočár, František Lydie Gahura, Vladimír Karfík, Miroslav Lorenc a další.\n\nZ hlediska koncernu byl významný rok 1924, kdy byla zavedena spoluúčast na zisku a ztrátě a byla započata výstavba moderních továrních budov s železobetonovým skeletem. Jestliže továrnu v roce 1924 tvořilo sedm budov, v roce 1927 jich bylo již třicet.\nV roce 1926 zvýšil Baťa svůj podíl na vývozu obuvi z Československa na padesát pět procent a na domácím trhu měl víc jak třetinový podíl. Pásová výroba byla po vzoru Henryho Forda zavedena v roce 1927 a již zanedlouho umožnila zvýšit výrobu o 58 % při zvýšení počtu zaměstnanců o 35 %. Zvyšování výroby si vynutilo budování dalších objektů: v areálu továrny vyrostly koželužny, gumárny, sklady, a to vše bylo kryto ziskem nebo prostředky z firemní banky. Investice pochopitelně směřovaly i do vytváření nových dceřiných společností. Vlivem celních překážek, které v roce 1928 způsobily poprvé od roku 1923 větší propouštění, začala firma budovat své zahraniční satelity – první z nich byl budován od roku 1929 ve švýcarském Möhlinu. Slavnostní otevření tamějšího závodu bylo naplánováno na 12. července 1932. Šéf firmy Tomáš Baťa tam ale už nepřiletěl.\n\nExport do západních zemí se snižoval, ale v absolutních číslech rostl, neboť výpadek kompenzovala firma vývozem do Asie a Afriky, a tak mohla v roce 1931 dosáhnout již víc jak sedmdesátiprocentního podílu na vývozu obuvi z Československa. Díky devizové autonomii, kterou firma jako jedna z mála exportéru v zemi od Národní banky Československé v roce 1931 dostala, mohla prostředky z prodeje obuvi v zahraničí použít na budování svých dalších zahraničních továren a satelitů.\n\nVzhledem ke skutečnosti, že konkurence mohla blokovat vstup firmy Baťa na další trhy, ale také s ohledem na zajištění budoucnosti podniků, založil Tomáš Baťa v roce 1931 ve Švýcarsku holdingovou společnost Leader AG, přes kterou byly kontrolovány Baťovy firmy v celém světě. Rok 1931 byl ostatně přelomovým rokem: firmě se podařilo převzít své největší tuzemské konkurenty, došlo k vytvoření holdingu Leader a v květnu se změnila dosavadní veřejná obchodní společnost T. & A. Baťa na Baťa, akciová společnost. V tomto roce pracovalo pro koncern v Československu 29 500 zaměstnanců, kteří celkově vyrobili 35 124 000 párů obuvi, což tvořilo skoro 78 % celkové produkce obuvi v Československu.\n\nUstavující valná hromada akciové společnosti, jejíž všechny akcie vlastnil Tomáš Baťa, rozhodla v květnu 1931 o složení statutárních orgánů: členy správní rady se stali Tomáš Baťa, MUDr. Rudolf Gerbec (tchán Jana Antonína Bati), Dominik Čipera a Jan Antonín Baťa.\n\nNa přelomu let 1931 a 1932 se však začala i v obuvnickém průmyslu projevovat hospodářská krize. Ta v kombinaci se zavedením celních překážek v některých zemích (Spojené království, Německo) způsobila propad exportu o 70 %, zastavení investičních akcí a nutnost propouštění, kdy o práci přišlo asi pět tisíc zaměstnanců. Tomáš Baťa se však i tuto krizi pokoušel překonat, a tak se vydal počátkem roku 1932 na obchodní cestu přes Blízký východ do Indie. Právě po návratu z této obchodní cesty pronesl památný projev \"Nebojme se budoucnosti\". Za několik týdnů, 12. července 1932, měl Tomáš Baťa slavnostně otevřít svou švýcarskou továrnu v Möhlinu. Letadlo Junkers F 13 D1608 registrované na Baťovu německou společnost však několik minut po startu za mlhy narazilo do komína Baťových pomocných závodů v Otrokovicích, které firma vybudovala počátkem třicátých let. Tomáš Baťa i pilot Jindřich Brouček byli na místě mrtví.\n\nPo otevření trezoru Tomáše Bati v továrně byla nalezena jeho závěť spolu s několika dalšími dokumenty, mezi nimiž byl i dopis pro jeho nevlastního bratra Jana Antonína Baťu z května 1931, který byl ve skutečnosti kupní smlouvou na akcie firmy Baťa a dalších společností. Jan pro stvrzení platnosti smlouvu podepsal, a tak se stal za padesát milionů korun jediným akcionářem společnosti. Vedení města Zlína v srpnu 1932 převzal Dominik Čipera.\n\nV průběhu roku 1932 se podařilo krizi překonat, ale následovalo v obuvnickém průmyslu období stagnace, ale i tak se firmě Baťa dařilo držet vedoucí postavení v oboru. V roce 1935 rozhodl šéf Jan Antonín Baťa o zahájení činnosti firmy v dalších odvětvích, v důsledku čehož vznikl například závod Fatra v Napajedlích. Byly budovány podnikové satelity, ale rostl také zlínský závod, kde bylo v roce 1935 již 63 výrobních budov.\n\nV červenci 1934 zavedla firma Baťa čtyřicetihodinový pětidenní pracovní týden. K oživení na trhu došlo v roce 1936 a díky devalvaci československé koruny pokračovala příznivá situace i v roce 1937. Od ledna do května1937 se Jan Antonín Baťa vydal na obchodní cestu kolem světa přes Itálii, severní Afriku, Blízký východ, Indii, Dálný východ, Čínu, Japonsko a USA. Cesta byla zanedlouho zpracována v knize \"Za obchodem kolem světa\".\n\nV roce 1936 měl koncern jen ve Zlíně už dva tisíce úředníků, a tak se začala zvažovat varianta výstavby správní budovy, která byla nakonec zadána architektu Vladimíru Karfíkovi. Zmínka o dostavbě správní budovy byla zveřejněna v týdeníku \"Zlín\" počátkem prosince 1938 vedle zprávy o jmenování Dominika Čipery ministrem.\n\nV létě 1938 bylo rozhodnuto, že Tomík Baťa nezaloží nevelký závod v Belgii, jak plánoval, ale v Kanadě, která se jevila jako vhodnější než průmyslově vyspělé Spojené státy. </sub> Na poradě vedení koncernu kolem Vánoc 1938 byla s ohledem na události po Mnichovu zvažována varianta ztráty Zlína, a proto bylo rozhodnuto, že se továrna v kanadské Batawě stane možnou alternativou Zlína.Tomáš Jan Baťa poté zlínskou centrálu opouštěl se seznamem zahraničních společností firmy Baťa, ze kterých se po válce zrodila \"Bata Shoe Organization\".\n\nPo vzniku Protektorátu a Slovenského státu byly z koncernu vyčleněny slovenské závody, které byly nově řízeny společností „Baťa, Slovenská účastinná spoločnosť“ z Baťovan. Továrny a prodejny na území okupovaných Maďarskem byly podřazeny nově vzniklé společnosti „Cikta“ se sídlem v Nových Zámcích.\n\nBrzy po vzniku Protektorátu se podařilo ze země dostat zaměstnance židovské konfese, kteří byli jako oficiální zástupci koncernu Baťa posláni mimo dosah rasové politiky Třetí říše.\n\nVe správní radě v roce 1939 zasedali: Jan Antonín Baťa (předseda), Dominik Čipera, Josef Hlavnička, Ing. Hugo Vavrečka, František Malota a Hynek Baťa. V červnu 1939 využil Jan Antonín Baťa mezinárodní výstavy v New Yorku a Protektorát opustil. Do země se již nikdy nevrátil.\n\nV roce 1940 byl Jan Antonín Baťa zapsán na britskou a americkou černou listinu, což byl především úspěch jeho konkurence, které se tak podařilo přivodit mu nemalé problémy.\n\nV červnu 1940 nastoupil k firmě německý provozní ředitel a vojenský průmyslový vedoucí Albrecht Miesbach, který se také stal členem správní rady. Kvůli zavádění říšskoněmeckých ustanovení v obchodním právu došlo v roce 1942 ke změně, při níž nahradilo správní radu představenstvo a vznikla dozorčí rada. Členy představenstva byli Dominik Čipera, Josef Hlavnička, Hugo Vavrečka, František Malota, Hynek Baťa a Albrecht Miesbach – Jan Antonín Baťa byl v cizině. Dozorčí rada se v období druhé světové války neubrání členství představitelů okupační moci: v roce 1942 ji tak tvoří Wilhelm Marotzke (předseda), generálmajor Luftwaffe Arnold Schütze, Dr. Ferdinand Menčík, JUDr. Evžen Šaller a Dr. František Xaver Hodáč. Generálmajor Schütze byl zanedlouho nahrazen protektorátním ministrem Dr. Walterem Bertschem.\n\nŘíšskoněmecké orgány pochopitelně požadovaly vysvětlení, proč se majitel a šéf koncernu Jan Antonín Baťa zdržuje mimo území Říše. Jan Antonín Baťa se totiž od roku 1941 zdržoval v Brazílii. Aby byli Němci uklidněni, převedl Jan Antonín 25% akcií firmy Baťa na Marii, vdovu po svém nevlastním bratrovi Tomáši Baťovi, a po sedmi procentech na Josefa Hlavničku, Dominika Čiperu, Františka Malotu, Hynka Baťu a Huga Vavrečku, z nichž každý podepsal závazek, že akcie na požádání Janu Antonínu Baťovi vrátí a že v případě smrti některého z nich zůstanou akcie nadále jen v rukou zbývajících osob. Právě tento převod akcií se později mimo jiné stal předmětem sporu.\n\nNáletů na Zlín bylo za války několik. Pro podnik však byl zásadní ten z 20. listopadu 1944, při kterém bylo zničeno deset továrních budov a třicet osm bylo silně poškozeno, obuvnické a gumárenské závody měly poškozeno šedesát procent výrobní plochy a bylo zničeno devadesát procent skladovacích ploch. Škoda způsobená náletem se jen na továrně vyšplhala na víc jak půl miliardy korun.\n\nJe možné říci, že období druhé světové války bylo vrcholem ve vývoji koncernu Baťa.\n\nKonec války znamenal snahu vedení o odstranění škod a rozběhnutí výroby. Již 12. května 1945 vymazali čeští členové představenstva německé členy statutárních orgánů z obchodního rejstříku. Na druhý den vyhlásil Národní výbor Velkého Zlína v koncernu národní správu.\n\nŘeditelé koncernu byli vyšetřováni. Před Národním soudem stanul Jan Antonín Baťa (ve vykonstruovaném procesu těsně před koncem existence Národního soudu odsouzen k patnácti letům) a Dominik Čipera (osvobozen). Před mimořádným lidovým soudem stanul Albrecht Miesbach, který byl osvobozen, neboť v době války svou intervencí u K. H. Franka zajistil zastavení řízení proti vdově po Tomáši Baťovi – Marii a šesti dalším zaměstnancům firmy. V této fázi nebyli před soud postaveni ředitelé Hynek Baťa, František Malota a Hugo Vavrečka. František Malota byl však jako člen statutárních orgánů jugoslávských společností v listopadu 1945 odsouzen Vrchním soudem Chorvatska k osmi letům vězení a nucených prací a konfiskaci majetku, k výkonu trestu ale nebyl vydán.\n\nPoválečný stav byl následující: komunisté zkonfiskovali továrny v Polsku, Jugoslávii, Československu, Bulharsku, Rumunsku a Maďarsku. Pod kontrolou tamějších vlád však byly i továrny v Británii a jejích dominiích, v Nizozemsku, Egyptě a v Indii.\n\nPo druhé světové válce opustilo Zlín třináct tisíc lidí, mezi nimiž byl nejeden bývalý vedoucí pracovník koncernu.\n\nV květnu 1945 byla v podniku ustavena národní správa. Zmocněncem nad firmou se stal bývalý konfident gestapa JUDr. Ivan Holý. Právě z jeho iniciativy mění k 1. lednu 1949 jméno koncern i město.\n\nPodnik byl znárodněn zestátněním 27. října 1945. A od 1. ledna 1949 fungoval jako Svit, národní podnik. Pamětní deska upomínající znárodnění je dodnes k vidění v osmé etáži zlínského mrakodrapu.\n\nPo únoru 1948 se opět objevilo nutkání komunistů potrestat bývalé ředitele koncernu, a tak byli ve vykonstruovaných procesech před obnovenými mimořádnými lidovými soudy vynášeny nové tresty: Dominik Čipera patnáct let, Hugo Vavrečka tři roky, František Malota odsouzen, ale bez trestu, což ani nebylo potřeba, když nad ním visela hrozba vydání do Jugoslávie. Odsouzený Dominik Čipera výkon trestu nenastoupil, neboť se v té době zdržoval již mimo území Československa, stejně jako Hugo Vavrečka, ten však s ohledem na svůj špatný zdravotní stav. Hynek Baťa a Albrecht Miesbach byli v této době již mimo dosah československé justice. O pět let později byl jeden z bývalých národních správců zlínské firmy Baťa a poválečný ředitel továrny v Baťovanech, štábní kapitán Jozef Trojan, postaven před soud a v prosinci 1953 po vykonstruovaném procesu popraven.\n\nPo únoru 1948 také následovalo rozdělení bývalého koncernu na řadu menších podniků, což trvalo až do roku 1953. Nové spojení Gottwaldov – Svit se mělo stát synonymem moderního socialistického budování.\n\nK 1. dubnu 1991 byla tehdy již akciová společnost Svit rozdělena na pět samostatných akciových společností: Svit Zlín, Bopo Třebíč, Sázavan Zruč nad Sázavou, Botana Skuteč a Toma Otrokovice.\n\nPo druhé světové válce probíhaly soudní spory o vlastnictví podniku mezi Janem Antonínem Baťou a jeho synovcem Tomášem Janem Baťou. S výjimkou holandské společnosti získal Tomáš Jan Baťa soudní cestou vlastnictví většiny zahraničních společností. V roce 1962 se Jan Antonín Baťa svých práv vzdal ve prospěch svého synovce za tři miliony dolarů.\n\nV roce 1991 se firma Baťa vrátila do Československa, sídlo české filiálky je opět ve Zlíně.\n\nV roce 2000 měla Bata Shoe Organization necelých pět tisíc prodejen v 68 státech světa, 49 324 zaměstnanců a v tomto jediném roce prodala 221 milionů párů obuvi.\n\nSpolečnost Baťa má dnes čtyři obchodní jednotky: \"Bata Europe\" se sídlem ve švýcarském Lausanne, \"Bata Asia Pacific-Africa\" se sídlem v Singapuru, \"Bata Latin America\" se sídlem v Ciudad de México a \"Bata North America\" se sídlem v kanadském Torontu. Pro firmu pracuje necelých padesát tisíc zaměstnanců.\n\nRozlet zlínského Svitu byl zastaven pádem IPB. Bývalý obuvnický gigant nemá dlouhodobě vlastní produkci. Někdejší betonová zeď, jež oddělovala továrnu od města a nesla opakující se heslo \"Svit obouvá svět\", je postupně asanována, což je i symbolické vyjádření postupného konce obuvnické výroby v někdejším srdci Baťovy obuvnické říše.\n\n\n\n\n\n"}
{"id": "461792", "url": "https://cs.wikipedia.org/wiki?curid=461792", "title": "Výčet zim", "text": "Výčet zim\n\nVýčet zim byl u severoamerických indiánů plání obrázkový letopis, tradiční způsob záznamu, který zachycoval významné události v průběhu několika let jednoduchými piktogramy. Po jejich zapisovateli a strážci v jedné osobě se žádalo, aby je uměl také správně interpretovat („přečíst“). Podle konkrétního systému zaznamenávání, jež se různily podle zapisovatele, se „četly“ v různých směrech, například také spirálovitě. Indiáni je pořizovali až do 19. století. Asi stovka se jich zachovala, některé z nich jsou ale kopie. Z prérijních indiánů je používali například Černonožci, Kiowové, Siouxové a další. \n\nEtnografové je však dnes nemohou považovat za relevantní zdroj autentické domorodé historie. Úskalím těchto značek k uchovávání a probouzení pomíjivé lidské paměti je jejich mnohoznačná interpretace, navíc závislá na kulturním kódu, který v průběhu kontaktů angloamerické a původní kultury značně utrpěl. Zaznamenané události se většinou daly relativně správně historicky interpretovat v horizontu maximálně 60 let. „Strážci“ nebyli schopni zařadit starší události do historického kontextu či pojmenovat aktéry konfliktů. Paměť skupiny se tak značně zkracovala. Ke zhodnocení těchto zaznamenaných svědectví je proto nutné plně využívat kritické konfrontace s dobovými prameny.\n\n"}
{"id": "461798", "url": "https://cs.wikipedia.org/wiki?curid=461798", "title": "Maiacetus", "text": "Maiacetus\n\nMaiacetus (\"velrybí matka\") byl rod eocénního kytovce, žijícího asi před 47 miliony let na území dnešního Pákistánu. Tento taxon byl popsán v roce 2009 na základě objevu dvou exemplářů, z nichž jeden byl zřejmě gravidní samicí s plodem v těle (odtud název). Pokud je tomu tak opravdu, jedná se o první příklad kostřičky plodu u archeocéta (pravelryby). Pozice plodu (hlava jdoucí první) nasvědčuje porodům, probíhajícím spíše na souši.\n\nJediný dnes známý druh \"M. inuus\" byl středně velkým semiakvatickým (obojživelným) tvorem o délce 2,6 metru a průměrné hmotnosti asi 280–390 kg.\n\n"}
{"id": "461800", "url": "https://cs.wikipedia.org/wiki?curid=461800", "title": "Homerem zapomenuté děti", "text": "Homerem zapomenuté děti\n\nHomerem zapomenuté děti (anglicky: \"Children of a Lesser Clod\") je dvacátý díl dvanácté řady amerického animovaného seriálu Simpsonovi.\n\nSimpsonovi jsou ve springfieldské Ymce. Mohou si tam vyzkoušet vše zadarmo. Děda Simpson hraje s panem Burnsem seniorský basketbal, Líza je na gymnastice, ale trenér odejde. Bart se omylem dostane na kurz etikety. Homer hraje basketbal. Skinner běží před Homerem klekne si, aby si zavázal tkaničku, Homer přes něj přeběhne, vylétne a zůstane nohou v basketbalovém koši. Homer je v nemocnici a musí ho odvézt na sál. Po operaci nesmí stoupat dva týdny na nohu. Homer se doma nudí. Přijde k němu Flanders a chce pohlídat Roda a Toda. Homer mu je pohlídá a baví ho to. Kvůli tomu založí dětské centrum. Za měsíc se mu noha uzdraví. Dětem se v centru líbí. Homer se jim velmi věnuje, zato nechává ležet hladem Lízu a Barta. Ti ho chtějí povzbudit jejich společnou fotografií, ale Homer obrázek vyndá z rámečku a dá do něj svoji licenci. K Simpsonovým pak přijede nadace Dobroděj a chce o nich natočit video. V Lízině a Bartově pokoji spí šoféři a kameramani. Rozhodnou se ukázat jaký je doopravdy. Homer jde na udílení cen nadace Dobroděj a vyhraje cenu. Ukazují video o Homerovi, ve kterém se představuje v dobrém světle. Bart s Lízou ukážou video, na kterém je Homer takový, jakého ho znají. Je vidět, jak Homer běží za Bartem s řetězem v ruce. Hned poté zakážou rodiče dětem, aby do centra chodily. Homer okamžitě všechny děti zavede do dodávky a jede pryč. Skoro nabourá do vězeňských vrat, ale nakonec zatočí a nabourá do stromu. Centrum se zruší a Homer se začne starat jen o svoje děti.\n"}
{"id": "461806", "url": "https://cs.wikipedia.org/wiki?curid=461806", "title": "Re d'Italia", "text": "Re d'Italia\n\nRe d'Italia byla pancéřová šroubová fregata I. stupně italského námořnictva. Její sesterskou lodí byla fregata \"Re di Portogallo\". Obě lodi postavila americká loděnice W. H. Webb v New Yorku.\n\nPod velením kapitána 1. třídy Faà di Bruno byla nasazena při ostřelování ostrova Vis ve dnech 18.–19. června 1866 a bojovala i v následné bitvě s rakouskou eskadrou. Zde ji taranovala a potopila rakouská pancéřová fregata SMS \"Erzherzog Ferdinand Max\". Při potopení lodi zemřeli Faà di Bruno a 381 členů posádky.\n"}
{"id": "461807", "url": "https://cs.wikipedia.org/wiki?curid=461807", "title": "William Hyde Wollaston", "text": "William Hyde Wollaston\n\nWilliam Hyde Wollaston (6. srpna 1766, East Dereham, Spojené království – 22. prosince 1828 Chislehurst, Spojené království) byl anglický astronom, chemik a fyzik, který je znám svým objevem prvků palladia a rhodia. Rozvinul také postup získávání platiny z rudy. Při zkoumání slunečního spektra objevil tmavé Fraunhoferovy čáry. Je autorem zařízení nazvaného camera lucida, které umožňuje přesné kreslení tvarů předmětů.\n\nByl po něm nazván křemičitý minerál wollastonit, měsíční kráter Wollaston a jezero Wollaston v Saskatchewanu.\n\nGeological Society of London uděluje vědcům za mimořádný přínos ve všech oborech geologie Wollastonovu medaili.\n\n"}
{"id": "461808", "url": "https://cs.wikipedia.org/wiki?curid=461808", "title": "Mamzer", "text": "Mamzer\n\nMamzer (: ) je podle halachy osoba narozená z určitého typu vztahů, které jsou Židům zakázané. Konkrétně děti, které měla žena s mužem jiným než je její manžel (dopustila se cizoložství), nebo děti vzešlé z incestu, jak jej definuje halacha.\n\nStatus mamzera se také dědí, tj. dítě mamzera (nezáleží na tom, zda to byla matka nebo otec) je také mamzer. Mamzer je plnoprávným Židem, ale nemůže vstoupit do manželství s jiným Židem než také mamzerem nebo konvertitou k judaismu.\n"}
{"id": "461810", "url": "https://cs.wikipedia.org/wiki?curid=461810", "title": "Marian Woronin", "text": "Marian Woronin\n\nMarian Jerzy Woronin (* 13. srpna 1956 Grodzisk Mazowiecki, Mazovské vojvodství) je bývalý polský atlet, sprinter, který vynikal na trati 100 metrů.\n\nOd roku 1984 byl jediným sprinterem bílé pleti, který dokázal zaběhnout stometrovou trať pod 10 sekund (elektronicky 9,992 s, zaokrouhleno na 10,00 s). O tento primát ho připravil 9. července 2010 Francouz Christophe Lemaitre, který zaběhl ve francouzském Valence stovku za 9,98 s.\n\nWoronin závodil v 70. a 80. letech a získal značnou sbírku medailí. Je čtyřnásobným halovým mistrem Evropy v běhu na 60 metrů a mj. se stal celkem 18 krát mistrem Polska v halových i venkovních bězích.\n\n\n"}
{"id": "461821", "url": "https://cs.wikipedia.org/wiki?curid=461821", "title": "Amennacht", "text": "Amennacht\n\nAmennacht (v překladu z egyptštiny \"„Amon je silný“\") je staroegyptské jméno, které může označovat:\n\n\n\n"}
{"id": "461823", "url": "https://cs.wikipedia.org/wiki?curid=461823", "title": "Affondatore", "text": "Affondatore\n\nAffondatore byla věžová obrněná loď italského královského námořnictva. Ve službě byla v letech 1866–1907. Roku 1866 se účastnila bitvy u Visu. Ve své době byl \"Affondatore\" považován za nepotopitelný. Jednalo o silně pancéřovanou a dobře vyzbrojenou loď, která však na druhé straně neměla dobré plavební vlastnosti.\n\nStavba plavidla byla objednána 11. října 1862 u britské loděnice Mare v Miliwallu v Londýně. Kvůli jejím finančním potížím zakázku přebrala loděnice Harrison ze stejného města. Stavba byla zahájena 11. dubna 1863 a dne 3. listopadu 1865 byla loď spuštěna na vodu. Ještě nedokončené plavidlo opustilo Londýn den před vypuknutím italsko-rakouské války, neboť se italská vláda obávala jeho zabavení.\n\nVýzbroj lodi tvořily dva 228mm kanóny Armstrong umístěné ve dvou dělových věžích. Dělostřeleckou výzbroj doplňoval příďový kloun. Boky a dělové věže chránil železný 127mm pancíř. Plavidlo mělo škunerové oplachtění. Pohonný systém tvořilo osm kotlů a jeden parní stroj o výkonu 2717 ihp, pohánějící jeden lodní šroub. Nejvyšší rychlost dosahovala 12 uzlů. Dosah byl 1647 námořních mil při rychlosti 10 uzlů.\n\nK italskému námořnictvu se \"Affondatore\" připojila jen několik hodin před vypuknutím bitvy u Visu, ke které došlo ve dnech 18.–20. července 1866. \"Affondatore\" zde byl, jako nejsilnější italská jednotka, vlajkovou lodí admirála di Persana. Dělostřelci z \"Affondatore\" v bitvě dvakrát zasáhli rakouskou řadovou loď SMS \"Kaiser\" a vyřadili dvě z jejích děl. Naopak pokusy obrněnce o taranování rakouských lodí byly neúspěšné.\n\nDne 6. srpna 1866 se \"Affondatore\" poblíž Ancony potopila v bouři. Loď byla vyzvednuta a v letech 1867–1870 opravena a modernizována. Druhá přestavba proběhla v letech 1883–1885. Tehdy byl mimo jiné instalován nový pohonný systém o výkonu 3240 ihp, loď byla vybavena velitelským můstkem a bojovým stěžněm. Během třetí modernizace v letech 1888–1889 byla změněna výzbroj, kterou tvořily dva 254mm kanóny, šest 120mm kanónů, jeden 75mm kanón, osm 57mm kanónů a čtyři 37mm kanóny. Roku 1891 byly přidány ještě dva torpédomety. Ve stejném roce byla loď přeřazena k výcviku. V letech 1904–1907 byla strážní lodí v Benátkách. Vyřazena byla roku 1907. Následně byla nějaký čas využívána jako plovoucí sklad munice v Tarentu.\n\n"}
{"id": "461825", "url": "https://cs.wikipedia.org/wiki?curid=461825", "title": "Jak vykrást banku", "text": "Jak vykrást banku\n\nJak vykrást banku (ve francouzském originále Faites sauter la banque!) je francouzská komedie z roku 1964, v jejíž hlavní roli hrál Louis de Funès.\n\nPřestože se jedná o film z roku 1964, byl v České republice uveden (vydán na DVD) česky až v roce 2009, tedy po smrti Františka Filipovského, jehož dabing de Funèse je v Česku legendární. Proto byla de Funèsova postava nadabována imitátorem Václavem Faltusem, který se pokusil napodobit hlas právě Františka Filipovského.\n\nVictor Garnier je majitel obchodu s loveckými potřebami. Jednoho dne se nechá přemluvit svým bankéřem, aby investoval peníze do afrických dolů, na kterých, podle jeho slov, nemůže prodělat. O to větší je poté Garnierovo překvapení a zlost, když jsou doly znárodněny, a on přijde o všechny své úspory. Navíc bankéř provokativně utrácí velká množství peněz za sportovní auto, šperky a další, což přivádí okradeného obchodníčka k šílenství.\n\nPřicházejí faktury k zaplacení, ale peníze nejsou. Garnier se rozhodne, že si vezme ukradené peníze zpět tak, že vykrade banku. Ta která ho okradla je hned naproti jeho obchodu, a tak s rodinou vymyslí plán, jak se do banky prokopat. Práce je to strastiplná. Podaří se jim prorazit vodovodní potrubí, poté je Garnierův syn zasypán uhlím, a také se jim podaří prokopat do tunelu metra.\n\nKdyž se nakonec dostanou do banky, najdou zde místo peněz zlaté cihly. Ukáže se však, že nejsou tak úplně zlaté, ale že se jedná o padělky, které sem umístil zrádný bankéř, který pravé cihly ukradl a využíval peníze z nich vytěžené ke svému prospěchu. To Garnier odhalí. Bankéř však nechce být konfrontován s policií, a tak se s Garnierem a jeho rodinou dohodne.\n\n"}
{"id": "461826", "url": "https://cs.wikipedia.org/wiki?curid=461826", "title": "Dálnice A1 (Litva)", "text": "Dálnice A1 (Litva)\n\nDálnice A1 (Vilnius – Kaunas – Klaipėda) spojuje tři největší města v Litvě. Dálnice A1 je zčásti součástí mezinárodní silnice E85 a z menší části také E67. Délka dálnice je 311,4 km. Úsek Vilnius – Kaunas zatím neodpovídá statusu dálnice, protože se ještě vyskytují jednoúrovňové křižovatky, s výjimkou úseku Antakalnis − Rumšiškės, který statusu odpovídá. Úseku Kaunas – Klaipėda byl status dálnice přiznán, i když několik dílčích úseků ještě neodpovídají mezinárodním požadavkům.\n\nDálnice má 4 jízdní pruhy, 2 v každém směru, od pruhů v opačném směru oddělených travnatým dělícím pásem. V prvních letech III. tisíciletí bylo zřízeno ochranné oplocení proti vběhnutí divoké zvěře.\n\n3. listopadu 1970 byla otevřena dálnice Vilnius – Kaunas, v té době jedna z nejmodernějších na území SSSR. Úsek Kaunas – Klaipėda byl otevřen 1. září 1987.\n"}
{"id": "461829", "url": "https://cs.wikipedia.org/wiki?curid=461829", "title": "Goslar", "text": "Goslar\n\nGoslar je město ležící uprostřed Německa v Dolním Sasku v pohoří Harz. Je okresním městem stejnojmenného okresu. Má titul \"Velké samostatné město\".\n\nHistorie Goslaru je úzce svázána s těžbou rud v nedalekém Rammelsbergu. Místní doly a Goslar jsou od roku 1992 součástí světového dědictví UNESCO.\n\n\n\n"}
{"id": "461831", "url": "https://cs.wikipedia.org/wiki?curid=461831", "title": "Salvátorská klauzule", "text": "Salvátorská klauzule\n\nSalvátorská klauzule (z latinského \"\" – \"zachránce\") je ujednání běžně používané ve smlouvách, jeho účelem je zajistit platnost co největší části smlouvy, pokud se některé dílčí ustanovení smlouvy ukáže být neplatným.\n\nPokud je nějaké ustanovení smlouvy neplatné (např. pro rozpor se zákonem), mohlo by se stát, že by kvůli tomu mohla být neplatná smlouva jako celek (např. pro neurčitost). Obě smluvní strany však často v takovém případě mají zájem na tom, aby alespoň zbytek smlouvy byl platný. Proto při uzavírání smlouvy použijí salvátorskou klauzuli, ve které se shodnou na tom, která ustanovení jsou tzv. \"oddělitelná\", tedy v případě neplatnosti neovlivní zbytek smlouvy. (V angličtině se podle toho tato klauzule označuje jako \"\" („ustanovení o oddělitelnosti“).)\n\nV Česku je tento základní princip již přímo součástí občanského zákoníku, který v § 576 stanoví:\nKvůli této zákonné úpravě není obecná salvátorská klauzule ve smlouvě nutná, může však konkrétně stanovit, které části smlouvy jsou oddělitelné, za jakých podmínek, případně jak se budou problematické situace řešit – smlouva tak někdy obsahuje tzv. „závazek součinnosti“, kdy se smluvní strany dohodnou, že v případě nejasností uskuteční všechny úkony, aby bylo možno dosáhnout účelu, za kterým je smlouva uzavřena.\n\nObecněji se jako salvátorská klauzule označují i obdobná ustanovení právních předpisů. Salvátorská klauzule v trestním zákoníku Karla V., \"Constitutio Criminalis Carolina\" z roku 1532, omezovala působnost tohoto zákoníku tak, že ponechávala v platnosti dosavadní trestní právo jednotlivých států.\n\n"}
{"id": "461834", "url": "https://cs.wikipedia.org/wiki?curid=461834", "title": "Kostel Dobrého pastýře (Podhradí)", "text": "Kostel Dobrého pastýře (Podhradí)\n\nEvangelický kostel Dobrého pastýře je jediným kostelem v obci Podhradí, v okrese Cheb. Jedná se o barokní stavbu, která vznikla dostavbou, a následnou přestavbou původního menšího kostela.\n\nKostel je svým stylem podobný dalším stavbám na Ašsku, a to již neexistujícímu kostelu nejsvětější Trojice v Aši a evangelickému kostelu v Hranicích. Jeho loď je obdélníková s vysokou střechou, po obou stranách vystupují malé kaple. Věž kostela je v základech čtvercová, v patře poté osmiboká. Zdobí jí cibulovitá kupole.\n\nInteriéry jsou dřevěné. Na jejich výrobu nebylo použito žádných hřebů, nýbrž kolíků. Interiéry jsou zdobeny malbou andělů od Rodiuse von Föslau z roku 1711. Oltář a chórové lavice od Jindřicha Šimona Zietlera z Doubravy pochází z roku 1710. Zajímavostí je obraz zámku v edikule. Předpokládá se, že se jedná o nejstarší vyobrazení dnes již zaniklého zámku v Kopaninách.\n\nPůvodně na stejném místě, v sousedství hradu Neuberg a později zámku, stával kostel z let 1470–1490, vybudovaný Zedtwitzi. V druhé polovině 17. století si tato šlechta, která ovládala Ašsko přibližně od roku 1400 až do roku 1945 nechala tento kostel přestavět, protože svými rozměry již nevyhovoval úrovni zedtwitzského Podhradského panství, a ani jeho kapacita již nebyla dostačující. Věž kostela je původní, loď však byla přestavěna v barokním stylu. Původním plánem bylo kostelní loď zcela zbourat a ke staré věži postavit loď novou, větší. To se však setkalo s absolutním odporem u památkářů i obyvatel obce, protože by tak muselo být zničeno velmi cenné dřevěné vybavení kostela.\n\nKostel je v celkem dobrém stavu, omítky jsou však již oprýskané. V dnešní době je však uzavřen. Bohoslužby se zde konají jen příležitostně, většinou se jedná o česko-německé akce, jako například během \"Podhradského posvícení\".\n\n\n"}
{"id": "461836", "url": "https://cs.wikipedia.org/wiki?curid=461836", "title": "Patrick Vieira", "text": "Patrick Vieira\n\nPatrick Donalé Vieira (* 23. června 1976, Dakar, Senegal) je bývalý francouzský fotbalista a reprezentant senegalského původu. Pelé ho roku 2004 zařadil mezi 125 nejlepších žijících fotbalistů.\n\nPo skončení hráčské kariéry se dal na trenérskou dráhu.\n\n\n\n\n\n\n"}
{"id": "461841", "url": "https://cs.wikipedia.org/wiki?curid=461841", "title": "Erzberg", "text": "Erzberg\n\nErzberg je hora ve Štýrsku v Rakousku. Jedná se o významné naleziště železné rudy. Současná výška hory je 1 466 metrů nad mořem, před začátkem těžby to bylo 1 532 metrů nad mořem.\n\nKaždoročně se v činném povrchovém dole a jeho blízkém okolí pořádá Erzbergrodeo – závod na terénních motocyklech v disciplíně enduro.\n"}
{"id": "461849", "url": "https://cs.wikipedia.org/wiki?curid=461849", "title": "Anatole France (stanice metra v Paříži)", "text": "Anatole France (stanice metra v Paříži)\n\nAnatole France je nepřestupní stanice pařížského metra na lince 3, která se nachází na pařížském předměstí ve městě Levallois-Perret ležící severozápadně od Paříže. Stanice se nachází na malém náměstí – \"Place du Général Leclerc\", kde se kříží \"Rue Anatole France\" a \"Rue Voltaire\".\n\nStanice byla otevřena 24. září 1937 jako součást třetího a posledního prodloužení linky směrem na západ (úsek Porte de Champerret ↔ Pont de Levallois - Bécon).\n\nStanice nese jméno francouzského spisovatele a nositele Nobelovy ceny za literaturu Anatola France.\n"}
{"id": "461850", "url": "https://cs.wikipedia.org/wiki?curid=461850", "title": "Questův svět", "text": "Questův svět\n\nQuestův svět (v anglickém originále World of Quest) je kanadský komediální televizní seriál, který je založen na kresleném románu a příběhu od Jasona Kruseho. Má prvky parodie na některé fantasy prvky typu kouzelnictví či souboje s meči. Režíroval ho Paul H. Brown.\n\nSeriál byl produkován společností Cookie Jar Entertainment. Animaci obstarala firma Mercury Filmworks East. V roce 2009 byl nominován kanadskou televizní a filmovou produkční asociací na cenu za nejlepší dětský či teenagerský program či seriál.\n\nMezi hlavní postavy seriálu patří:\n\n\n"}
{"id": "461851", "url": "https://cs.wikipedia.org/wiki?curid=461851", "title": "Umělec jednoho hitu", "text": "Umělec jednoho hitu\n\nUmělec jednoho hitu (anglicky \"One-hit wonder\") je interpret, který v hitparádách „zazáří“ pouze jednou, případně od kterého je známý pouze jediný hit. Hity jsou zpravidla novinky, které si lidé oblíbili díky nějakému kulturnímu trendu. Jedním ze známých případů je hit \"Diana\" od Paula Anky nebo \"Disco Duck\" (1975) od Rick Deesese, která skončila na #1 příčce hitparády \"Billboard\". \n\nTelevize VH1 vytvořila program \"100 greatest one-hit wonder\" (100 nejlepších one-hit wonders písní). Patří mezi ně např.:\n\n4 non Blondes - What's Up\nVillage People - YMCA\n\nPodobným termínem je \"Two-hit wonders\", což je stejné jako u \"one-hit wonders\", s tím rozdílem, že umělec má dva hity ve své kariéře. Příklady:\n"}
{"id": "461854", "url": "https://cs.wikipedia.org/wiki?curid=461854", "title": "Nouzový výtah", "text": "Nouzový výtah\n\nKniha Nouzový výtah je šestým dílem dětského knižního cyklu Řady nešťastných příhod.\n\nSourozenci (Violet, Klaus a Sunny) Baudelairovi octnou u nových opatrovníků Esmé Gigi Genevie Squalorové a jejího manžela Jeromeho. Pár bydlí v Temné třídě plné vysokých tmavých stromů, protože v tu dobu zrovna \"letí\" tma. Esmé je totiž posedlá módou a módním životem, takže se nikdy nedopustí žádného prohřešku jako je třeba používání výtahu, když není \"in\" nebo pití pomerančového džusu, pokud se má zrovna pít petrželový střik. Baudelairovy adoptovala vlastně z jediného důvodu. A tím je, že sirotci byli právě v módě. Pro sourozence toto místo nebylo zrovna nejvhodější k životu, ale měli se poměrně dobře. Až do doby, než se v bytě Squalorových objevil hrabě Olaf v jednom ze svých průhledných převleků jakožto jakýsi pořadatel módních aukcí, na kterých Esmé nikdy nechyběla. Baudelairovi se jako obyčejně marně pokoušejí dokázat opatrovníkům svou pravdu, ale Jerome s povahou velmi plachého a nerozhodného muže následujícího svou energickou a marnivou ženu sirotkům neuvěří.\n\nOlaf tajně spřádá svoje plány a přitom vězní v prázdné výtahové šachtě trojčata Quagmierova (Duncana a Isadoru). Tato skutečnost nezůstane přehlédnuta a sourozenci je brzy objeví. Pomocí dlouhého lana se k nim spustí, avšak jejich přátelé jsou uvězněni v železné kleci, z které není úniku. V nestřeženém okamžiku, kdy se Baudelairovi snaží \"vězňům\" pomoci, Olaf trojčata unese neznámo kam. Esmé se pak pokusí sirotky uvěznit ve výtahové šachtě, ale vynalézaví sourozenci objeví na dně šachty tajnou chodbu, která z domu vede do aukční síně. Zde pak dojde k velkému omylu, jelikož si sourozenci spletou nádoby, ve kterých Olaf vězní Quagmierovi a tak zločinec opět unikne i se svým \"úlovkem\". Esmé prohlásí, že hrabě Olaf \"letí\" a uteče spolu s ním.\n"}
{"id": "461857", "url": "https://cs.wikipedia.org/wiki?curid=461857", "title": "Soft Cell", "text": "Soft Cell\n\nSoft Cell (anglicky \"Jemná buňka\") je britské synthpopové duo, které bylo populární zejména v brzkých osmdesátých letech dvacátého století. Proslavilo se díky coververzi písně „Tainted Love“ z roku 1964. Kapela se skládá z Marca Almonda a Davida Balla.\n\nKapela vznikla v roce 1978. Nejprve nahráli EP \"Mutant Moments\", díky matce Davida Balla, která jim půjčila 2000 liber na produkci desky. Později se ale proslavili albem s erotickými podtexty \"Non-Stop Erotic Cabaret\" z roku 1981, ve kterém jsou písně jako one-wonder hit „Tainted Love“ či kontroverzní „Sex Dwarf“.\n\nDuo spolu přestalo vystupovat v roce 1984, ale oba hudebníci zůstali v kontaktu.\n\nV roce 2002 kapela ožila a nahrála album \"Cruelty Without Beauty\". Později opět vystupovat přestala. V září roku 2018 byla její činnost opět obnovena, a to za účelem odehrání svého vůbec posledního koncertu.\n\nV roce 2008 magazín \"OUT\" album \"Non-Stop Erotic Cabaret\" obsadil do svého seznamu „100 největších gayských alb“.\n\n"}
{"id": "461858", "url": "https://cs.wikipedia.org/wiki?curid=461858", "title": "Pont de Levallois – Bécon (stanice metra v Paříži)", "text": "Pont de Levallois – Bécon (stanice metra v Paříži)\n\nPont de Levallois – Bécon je konečná stanice pařížského metra na západním konci linky 3, která se nachází na pařížském předměstí ve městě Levallois-Perret ležící severozápadně od Paříže.\n\nStanice byla otevřena 24. září 1937 jako součást třetího a posledního prodloužení linky směrem na západ od stanice Porte de Champerret.\n\nJméno stanice je se skládá ze dvou částí. \"Pont de Levallois\" je nedaleký most přes Seinu, pojmenovaný po Nicolasu Eugènovi Levalloisovi (1816–1879), obchodníku s realitami a zakladatelem města Levallois-Perret. \"Bécon\" je část názvu obce \"Bécon-les-Bruyères\" na druhé straně řeky.\n"}
{"id": "461861", "url": "https://cs.wikipedia.org/wiki?curid=461861", "title": "Marc Almond", "text": "Marc Almond\n\nMarc Almond, rodným jménem Peter Mark Sinclear Almond, (* 9. července 1957 Southport, Spojené království) je anglický zpěvák, skladatel a herec. Ve své hudbě míchal new wave se synthpopem, popem a dancem. Proslavil se zejména členstvím ve vlivné kapele Soft Cell, se kterým měl i několik hitů. Kapela ovlivnila hudebníky jako Pulp, Blur, Pet Shop Boys či Divine Comedy. On sám se nechal ovlivnit hudbou, kterou poslouchali rodiče. Mezi tuto hudbu patří Chubby Checker, Eartha Kitt či Dave Brubeck. Později už jako teenager, když poslouchal Radio Luxembourg, jeho ovlivnitelé byli Marc Bolan, Roxy Music, David Bowie, New York Dolls, Brian Eno, Lou Reed a Alice Cooper.\n\nV roce 1999 vstoupil do Církve Satanovy. Satanská bible ho rovněž ovlivnila.\n\nV roce 1999 Marc Almond vydal knižně svou biografii nazvanou \"tained Life\". Zde popisuje svůj intimní život, svoji sexuální orientaci (Almond je gay) a také drogovou závislost, kvůli které musel být hospitalizován v roce 1994.\n\n\n\n\n\n\n"}
{"id": "461864", "url": "https://cs.wikipedia.org/wiki?curid=461864", "title": "Církev Satanova", "text": "Církev Satanova\n\nCírkev Satanova (\"Church of Satan\") je organizace vyznávající LaVeyův satanismus, který je dán satanskou biblí. Založena byla Antonem LaVeyem roku 1966 v San Franciscu.\n\nUž v padesátých letech Anton LaVey založil skupinu \"Order of the Trapezoid\". Mezi LaVeyovými spolupracovníky byli tehdy někteří science fiction a hororoví spisovatelé jako Stuart Palmer, Forrest J. Ackerman, Anthony Boucher či August Derleth. Tato skupina byla předchůdcem satanovy církve, která má v současné době stoupence a sympatizanty po celém světě.\n\n\nV České republice se LaVeyovským satanismem zabývá např. První Česko-Slovenský Chrám Církve Satanovy, vedený Radou třinácti. Tento magický řád zahájil svou činnost v roce 2005. Mezi jeho nejvýznamnější osobnosti patří mistr a gnostický biskup Pavel Brndiar Tau-Paulus (dříve f. Archechempe), Pán meče Libor Hejtmánek f. Pluto, Pán meče Petr Krabs f. Samael.\n\n"}
{"id": "461866", "url": "https://cs.wikipedia.org/wiki?curid=461866", "title": "Oldřich Lichtenberg", "text": "Oldřich Lichtenberg\n\nOldřich Lichtenberg (* 9. března 1963) je český právník, manažer a podnikatel.\n\nV roce 1985 absolvoval právnickou fakultu Univerzity Karlovy, o rok později získal titul JUDr.\n\nV dubnu 1990 založil společně s Michaelem Kocábem a Miloslavem Zapletalem uměleckou agenturu Art Production K. Kromě toho se stal na počátku devadesátých let ředitelem právního odboru Ministerstva kultury ČR.\n\nV lednu 1992 se stal členem představenstva privatizačního fondu TREND (VIF TREND), který pro účast v připravované kupónové privatizaci založily Montované stavby Praha. Fondu svěřily své investiční body desítky tisíc drobných akcionářů. Společnosti Art Production K (27,5 %), Bonton (27,5 %), Montované stavby Praha (10 %) a Bankovní dům SKALA (35 %) založily v lednu 1993 pro správu portfolia VIF TREND společnost TRENDIS-investiční společnost, spol. s r. o. V únoru 1995 byla za stejným účelem založena společnost TREND investiční společnost, a. s. (IS TREND).\n\nV srpnu 1995 akcionáři správcovské společnosti prodali IS TREND společnosti Královéhradecká brokerská a. s. (KHB). Ve stejném měsíci vyvedla KHB ze společnosti VIF TREND přes nastrčené společnosti 150 000 akcií společnosti SPT Telecom, 50 000 akcií společnosti Chemopetrol a 50 000 akcií společnosti Synthesia. Konečným kupcem byly Elektrárny Opatovice, které za akcie zaplatily 500 milionů korun, VIF TREND však obdržel pouze 135 milionů korun. Po této transakci Oldřich Lichtenberg z představenstva VIF TREND odstoupil.\n\nV letech 1996 a 1998 působil ve volebním štábu ČSSD.\n\nV březnu 2001 se stal členem představenstva společnosti Laurels, a. s. O dva měsíce později bylo její jméno změněno na Divadlo Broadway, a. s., a Oldřich Lichtenberg v ní úpisem nových akcií v nominální hodnotě 1 milion korun získal třetinový podíl. Za rok 2007 vykázala společnost tržby ve výši 27 milionů korun. Závazky společnosti činily 14,5 milionu korun a byly o 1,4 milionu korun vyšší než účetní hodnota jejích aktiv.\n\nV květnu 2001 koupil od Marcely Davidové poloviční podíl ve společnosti D. D. records, s. r. o., kterou společně s druhým majitelem Michalem Davidem přejmenovali na Cleopatra Musical, s. r. o.\n"}
{"id": "461867", "url": "https://cs.wikipedia.org/wiki?curid=461867", "title": "SK Spartak Hulín", "text": "SK Spartak Hulín\n\nSK Spartak Hulín (celým názvem: Sportovní klub Spartak Hulín) je český fotbalový klub, který sídlí v moravském městě Hulín ve Zlínském kraji. Založen byl v roce 1932 pod názvem SK Sparta Hulín. Svůj současný název nese od roku 2003. Klubové barvy jsou červená a bílá.\n\nNejvětším úspěchem klubu je tříletá účast ve druhé nejvyšší soutěži (1942–1944 a 1952).\n\nV sezóně 2019/20 před losováním přišel nečekaný zvrat, s tím že muži Spartaku končí. Spartak před sezónou sestoupil z MSFL a hráči ztratili zájem o nižší soutěž. Se sestupem tedy následoval zájem o odchod (u některých hráčů paradoxně i do stejné divizní soutěže). Jedinou zbývající variantou pro vedení bylo alespoň na rok přerušit činnost A–týmu. V případě následného obnovení by ovšem musel hrát od nejnižší okresní soutěže.\n\nZdroje: \n\n\n\nZdroj: \n\n\n\nZdroj: \n\nPoznámky:\n\nSK VTJ Spartak Hulín „B“ (1994–1997) byl rezervním týmem Hulína, který vznikl roku 1994 v souvislosti se sloučením klubu s VTJ Kroměříž. Odehrál 3 ročníky Středomoravského župního přeboru. V ročníku 1994/95 převzal místo v soutěži po A-mužstvu a zanikl po sezoně 1996/97 v souvislosti s pádem A-mužstva do stejné soutěže, kdy postoupil své místo mužstvu SK Hospodářské služby Hradčovice.\n\n\nZdroj: \n\n\n\nZdroj: \n\n"}
{"id": "461869", "url": "https://cs.wikipedia.org/wiki?curid=461869", "title": "Gare de Lyon (stanice metra v Paříži)", "text": "Gare de Lyon (stanice metra v Paříži)\n\nGare de Lyon je významná přestupní stanice pařížského metra v jihovýchodní části Paříže ve 12. obvodu. Kříží se zde nejstarší linka 1 a nejmladší linka 14. Kromě toho je zde umožněn přestup na linky RER A a D a také na železniční spoje, které odjíždějí z Lyonského nádraží do jihovýchodní Francie. Gare de Lyon je proto třetí nejvytíženější stanicí pařížského metra s 30,91 milióny cestujících, z čehož připadá 15,78 miliónu na linku 1 a 15,13 miliónu na linku 14 (2004).\n\nStanice pro linku 1 byla otevřena 19. července 1900 jako součást vůbec první linky v Paříži. Byla postavena s délkou 100 metrů na rozdíl od ostatních stanic, jejichž nástupiště měly původně jen 75 metrů a musely být později rozšířeny kvůli přeměně vozů metra na pneumatikách. Stanice byla stavěna jako otevřená a posléze byla zakryta kovovou mostovkou širokou 23,9 m. Původně byly zamýšleny čtyři koleje a dvě nástupiště šest metrů široké, neboť tudy měla vést tehdejší linka 2, ale tento plán nebyl realizován a ve stanici zůstala jen linka 1. Nicméně v období od 1. srpna do 17. prosince 1906 byla na nejjižnější kolej provizorně napojena linka 5 ze stanice Gare d'Austerlitz. Po otevření stanice Quai de la Rapée bylo spojení zrušeno. Kolej je dnes nepoužívaná a izolovaná skleněnou stěnou u nástupiště ve směru na Château de Vincennes.\n\nKvůli přestavbě linky na automatický provoz bylo nástupiště upraveno během víkendu 18. a 19. července 2009.\n\nNástupiště pro linku 14 je v provozu od 15. října 1998. Nachází se jižně od Gare de Lyon v \"Rue de Bercy\", podél nástupišť linek RER A a D. Široké nástupiště má koleje po stranách. Stanici zkrášluje exotická zahrada umístěná za skleněnou stěnou za kolejí ve směru do stanice Olympiades.\n\n27. května 2009 byl schválen plán na vytvoření třetího přístupu uprostřed nástupiště, aby se usnadnil přístup na nástupiště a usměrnil tok přicházejích a vystupujících cestujících.\n\nJméno stanice je odvozeno od názvu nádraží, odkud jsou vypravovány vlaky na jihovýchod Francie, mj. také do Lyonu.\n\n\n"}
{"id": "461871", "url": "https://cs.wikipedia.org/wiki?curid=461871", "title": "Ota VIII. z Wittelsbachu", "text": "Ota VIII. z Wittelsbachu\n\nOta VIII. z Wittelsbachu (1180 – 5. března 1209, Oberndorf) byl bavorský falckrabě a vrah římského krále Filipa Švábského.\n\nOta byl jediným synem Oty III. Wittelsbašského a poprvé je doložen roku 1193. Byl straníkem Filipa Švábského a ten jej okolo roku 1203 zasnoubil se svou dcerou Beatrix.\n\nVýbušný Wittelsbach se zúčastnil sjezdu knížat a svatby Filipovy neteře Beatrix v Bamberku. V rámci svatebních oslav se stalo něco \"\"u Němců dosud neslýchaného\"\", při siestě v biskupském paláci, řečeno slovy českého kronikáře: \n\nVrah prořízl nic netušícímu králi krční tepnu a poté se mu i se společníky podařilo utéct. Pro svůj hrůzný čin byl exkomunikován a stín spoluviny padl i na příslušníky rodu Andechsů. Bamberský biskup Ekbert raději uprchl na uherský dvůr ke své sestře a Jindřich mezi pomstu a svou osobu postavil překážku v podobě moře – odešel do Palestiny. Rodový hrad Andechs byl rozbořen a rodina přišla o rozsáhlé majetky v Bavorsku a Frankách.\n\nKrálovraždu pomstil říšský maršálek Jindřich z Kalden, který vraha našel ukrytého ve stodole ve vsi Oberndorf. V březnu 1209 byl Ota zabit, hlava byla vhozena do Dunaje a tělo zůstalo nepohřbeno. Otovy ostatky našly klid až roku 1217, když po osmi letech vyjednávání bylo bezhlavé tělo vyndáno ze sudu a pohřbeno v augustiniánském klášteře Indersdorf.\n\n"}
{"id": "461872", "url": "https://cs.wikipedia.org/wiki?curid=461872", "title": "Sylvester", "text": "Sylvester\n\nSylvester James (*6. září 1947-16. prosince 1988) známý jako Sylvester je americký disco, soul drag queen a zpěvák. Je považován jako jeden z prvních Hi-NRG hudebníků. Někdy se Sylvesterovi říká \"Královna disco hudby\" (jenže tato přezdívka se používá i na zpěvačky jako Gloria Gaynor či Donna Summer). V jeho kariéře byla nejúspěšnější píseň \"You Make Me Feel (Mighty Real)\", kterou později coveroval britský zpěvák Jimmy Somerville a kapela New Order se při tvorbě písně \"Blue Monday\" inspirovala již výše zmíněným hitem od Sylvestera.\n\nNejprve začal v kapele The Cockettes, což byla transvestite/psychedelická skupina.\n\nV roce 1973 si vytvořil svoji hudební skupinu s názvem \"Sylvester & The Hot Band\". Zde hrál Bobby Blood na trumpetu, Chris Mostert na saxofon, James Q. Smith na kytaru, Travis Fullerton na bicí a Kerry Hatch na basu. Kapela nahrála několik rock/proto-disco alb.\n\nSkutečný úspěch se dostavil, když se v roce 1977 zapsal u Fantasy Records, kde pracoval s legendárním Motown Records producentem Harvey Fuquem. S tím napsal několik proto-Hi-NRG/disco hitů jako \"You Make Me Feel (Mighty Real),\" and \"Dance (Disco Heat)\".\n\nV roce 1988 (v San Franciscu) Sylvester zemřel na AIDS.\n\nV roce 2005 byl zařazen do síně slávy taneční hudby (\"Dance Music Hall of Fame\") .\n\n"}
{"id": "461881", "url": "https://cs.wikipedia.org/wiki?curid=461881", "title": "Sire Records", "text": "Sire Records\n\nSire Records je americká nahrávací společnost, kterou vlastní Warner Music Group. Nahrávky distribuuje firma Warner Bros. Records.\n\nFirmu založili Seymour Stein a Richard Gottehrer v roce 1966. Původně se společnost jmenovala \"Sire Productions\". První nahrávky distribuované touto společností byla London Records. Na začátku své kariéry hudebního vydavatelství firma Sire Records otevřela dveře spousta britským underground umělcům. Tímto Sire Records uvítalo britské kapely jako Climax Blues Band, Barclay James Harvest či The Deviants na americký trh.\n\nV letech 1970~1971 obstarala distribuci firma Polydor Records. Během této éry bylo vytvořeno logo společnosti.\n"}
{"id": "461884", "url": "https://cs.wikipedia.org/wiki?curid=461884", "title": "Hyperestezie", "text": "Hyperestezie\n\nHyperestezie (: \"hyperaisthesis\", složenina slov \"hyper\" = více, a \"aisthesis\" = cítění; : \"hyperaesthesia\") nebo také přecitlivělost, je nenormální, chorobně zvýšená citlivost na senzorické podněty. Hyperestezie je nejčastější při poruchách periferních nervů a zvýšená citlivost se týká dotyku. Hyperestezie může znamenat i psychické zvýšení vnímavosti při duševních poruchách.\n"}
{"id": "461885", "url": "https://cs.wikipedia.org/wiki?curid=461885", "title": "Telex (belgická hudební skupina)", "text": "Telex (belgická hudební skupina)\n\nTelex je belgická hudební skupina založená v roce 1978 hudebníky Marcem Moulenm, Danem Lacksmanem a Michaelem Moersem. Když kapelu zakládali, tak přicházeli s myšlenkou „hmm, chceme něco opravdu evropského, něco úplně jiného než je rock, bez el. kytary – ano elektronická hudba, to je nápad“. Kapela smíchala disco, punk a experimentální elektronickou hudbu, a tak dostali minimalistické (cover) songy jako „Twist á St. Stropez“, „Rock Around the Clock“ či „Dance to the Music“. Jejich vlastní materiál a zároveň hit byla píseň \"Moskow Diskow\"/\"Maxi Moskow Diskow\". Moskow Diskow patří mezi úplně první elektronické dance/pop písně.\n\n\n"}
{"id": "461888", "url": "https://cs.wikipedia.org/wiki?curid=461888", "title": "Protopunk", "text": "Protopunk\n\nProto-punk je termín, se kterým se označuje hudba, která se podílela na vývoji punk rocku.\n\nMezi kapely, které se příznivě podílely na vývoji punk rockové hudby patří:\n\nThe Stooges, The Who, Lou Reed, The Velvet Underground, David Bowie, Blue Cheer, Mott the Hoople, Bryan Ferry & Roxy Music, Iggy Pop, Frank Zappa, Captain Beefheart and His Magic Band, T. Rex, The Sonics, MC5, Big Star, New York Dolls, Jonathan Richman & The Modern Lovers, Patti Smith, The Standels, The Pretty Things, Dick Dale, The Rolling Stones, Black Sabbath, Dr. Feelgood, Eddie and the Hot Rods, The Doors (především skladba „Break On Through“), Eddie Cochran, Television, The Fugs, Chocolate Watch Band, Shadows of Knight, Music Machine, Syndicate of Sound, Can, Neu!. Mezi žánry, které punk rock ovlivnily (respektive patří do vlny \"protopunku\") mimo jiné patří rockabilly, Garage rock, Art rock, free jazz, R&B, psychedelický rock, avantgarda, beat groupe, glam rock (hlavně skinheadská modifikace glam rocku). Název \"punk rock\" byl vymyšlen v roce 1970.\".\n\n\n"}
{"id": "461891", "url": "https://cs.wikipedia.org/wiki?curid=461891", "title": "The Modern Lovers", "text": "The Modern Lovers\n\nThe Modern Lovers byla americká alternativní protopunková skupina, pocházející ze státu Massachusetts. Vznikla v roce 1970 a její klasickou sestavu tvořili zpěvák a kytarista Jonathan Richman, baskytarista Ernie Brooks, klávesista Jerry Harrison a bubeník David Robinson. V letech 1971 až 1973 kapela nahrála řadu demonahrávek, které následně vyšly na albu \"The Modern Lovers\" (1976). Producentem většiny nahrávek byl John Cale ze skupiny The Velvet Underground, která patřila k největším vzorům skupiny The Modern Lovers. Původní skupina se rozpadla v únoru roku 1974. Právě v roce 1976 byla skupina, tentokrát pod názvem Jonathan Richman and the Modern Lovers, obnovena a v pozměněné sestavě vystupovala a vydávala alba až do roku 1988, kdy se Richman vydal na sólovou dráhu.\n\nSkupinu The Modern Lovers (zpočátku velmi krátce „“) založil zpěvák a kytarista Jonathan Richman poté, co se vrátil z cest po Evropě v roce 1970. Původní sestavu dále tvořili kytarista John Felice (dříve Richmanův soused), baskytarista Rolfe Anderson a bubeník David Robinson. Většinu původního repertoáru tvořily Richmanovy starší písně, ale také například coververze od anglické kapely The Kinks. Své první veřejné vystoupení kapela odehrála v září 1970 v Bostonu. Následovala řada dalších koncertů a na jaře roku 1971 skupinu, coby náhradníci za Felicea a Andersona, nahradili Ernie Brooks a Jerry Harrison. Přestože kapela hrála zpočátku totožný repertoár, nastala velká změna v podobě nově přidaných kláves (Harrison). Následovala řada dalších koncertů této nové sestavy, a to jak klasických, tak například i pro děti v nemocnicích. V té době žili všichni čtyři hudebníci ve společném domě.\n\nNa podzim 1971 šla kapela vůbec poprvé do nahrávacího studia, kde nahrála demonahrávky čtyř písní, konkrétně „Hospital“, „Roadrunner“, „Someone I Care About“ a „Ride Down the Highway“. Během jednoho týdne v březnu 1972 absolvovali The Modern Lovers v Kalifornii dvě nahrávací frekvence pro vydavatelství A&M Records a Warner Bros. Records. Jednu produkovali Robert Appere a Allan Mason a nahráli při ní písně „Girlfriend“, „Modern World“ a „Dignified and Old“. Významnější pro kapelu však byla ta druhá, kterou produkoval John Cale, bývalý člen Richmanovy oblíbené kapely The Velvet Underground. S ním již nahráli více písní, avšak pouze přibližně dvě třetiny z nich se dostaly na finální album. Všechny tyto nahrávky byly vnímány jako demoverze a původně se neměly objevit na desce. Kapela se po dokončení nahrávání a několika koncertech v Kalifornii rozhodla vrátit domů. Nakonec skončila v Connecticutu, kde bylo domluveno, že tentokrát kapela nahraje album v produkci Ricka Derringera. Po několika zkouškách a neúspěšných koncertech z toho však sešlo a hudebníci se v létě 1972 vrátili do Bostonu. Tou dobou s kapelou nějaký čas vystupoval pátý člen, sice opět John Felice, který však počátkem roku 1973 znovu odešel. V Bostonu kapela dostala šanci nahrávat s producentem Kimem Fowleyem, což učinila. Během jedenoho dne nahráli celkem osm základních verzí písní. Fowley následně pořízené nahrávky odvezl do Los Angeles a snažil se nalákat nějaké vydavatelství, které by o kapelu mělo zájem a zařídilo nahrání skutečného alba. Úspěšný však nebyl.\n\nNásledovalo několik měsíců, během nichž kapela odehrála řadu vystoupení. Počátkem roku 1973 po dlouhém vyjednávání souhlasila společnost Warner Bros. Records, že s The Modern Lovers podepíše smlouvu na vydání desky s tím, že produkovat bude John Cale. Do Los Angeles, kde album mělo být nahráno, kapela vyrazila v létě 1973. Nedlouho po příjezdu šli do studia, ale ihned narazili na problém. Cale jako producent chtěl dotáhnout energii kapely, kterou si pamatoval z předešlého roku, ještě o stupeň dál. Chtěl z Richmana jako zpěváka dostat co možná největší naštvanost. Richman však odmítal, že nebude předstírat naštvanost, když ji necítí. Richman měl zájem omezit instrumentaci písní a zjednodušit je, omezit hlasitost. Nahrávání skončilo ještě předtím, než stihli dokončit jedinou píseň. Tou dobou se vrátil Fowley a nahrávání s ním šlo oproti zkušenosti s Calem mnohem snádněji. Do Bostonu se kapela vrátila v prosinci 1973. Richman měl s ostatními členy problémy již v Kalifornii, sám odmítal hrát staré písně a hrát hlasitě, s čímž ostatní nesouhlasili. V době návratu se kapela začala definitivně rozpadat. Jako první odešel bubeník David Robinson.\n\nRichman tou dobou rovněž nahrál několik sólových nahrávek, které existují pouze na acetátové desce. Přes veškeré spory kapela, nyní s Bobem Turnerem za bicí soupravou, v lednu 1974 odehrála dva koncerty v New Yorku. Vůbec poslední koncert kapela odehrála v únoru toho roku ve městě Beverly. Během vystoupení (po prvním setu) se Richman pohádal s Harrisonem kvůli tomu, že údajně hrál příliš nahlas, a že neslyší svůj hlas. Harrison se okamžitě rozhodl kapelu opustit, přesto však koncert dokončili. Tím byla existence kapely The Modern Lovers ukončena. Společnost Warner Bros. Records nakonec neměla zájem vydat nahrávky, které The Modern Lovers nahráli při první frekvenci s Calem v roce 1972, přestože se Danny Fields, přítel kapely, snažil vedení společnosti přemluvit. Tyto nahrávky, stejně jako písně nahrané s Apperem a Masonem, nakonec vydala v srpnu roku 1976 nezávislá společnost Beserkley Records. Z Caleových nahrávek se na albu \"The Modern Lovers\" vyskytuje přibližně tři čtvrtě materiálu, z materiálu nahraného s Apperem a Masonem pak pouze dvě písně.\n\nRichman hrál po rozpadu kapely převážně sólové, případně za doprovodu různých hudebníků. Počátkem roku 1976 sestavil novou kapelu, která začala vystupovat pod názvem Jonathan Richman and the Modern Lovers. Jejími členy byli Greg „Curly“ Keranen (baskytara) a Leroy Radcliffe (kytara), stejně jako navrátivší se David Robinson (bicí). Brzy po svém vzniku kapela nahrála své první album, které vyšlo v červenci 1976 pod názvem \"Jonathan Richman and the Modern Lovers\". Nová kapela tvořila spíše doprovod pro Richmana a nešlo o plnohodnotnou kapelu, některé písně na albu nahrál sám Richman pouze s akustickou kytarou. Při koncertech k propagaci alba se však vrátily problémy, které měl Richman s předchozí kapelou – nyní sice neměl problém s kytaristou a baskytaristou, ale příliš hlučný mu připadal Robinsonův bubenický projev. Robinson tedy kapelu opustil a nahradil jej Denotra Sharpe se speciálně sestavenou bicí soupravou pro účely vyhovující Richmanovi. S ním v sestavě kapela nahrála své druhé album \"Rock 'n' Roll with the Modern Lovers\". Léto 1977 bylo pro Richmana a kapelu zlomové v tom, že poprvé odehráli turné mimo USA. Ještě předtím došlo ke změně na postu baskytaristy, Keranen se na čas vrátil ke studiu a nahrazen byl Asou Brebnerem. Během koncertování ve Spojeném království se skupině dostalo úspěchu mj. v tom, že vystupovala v televizním pořadu \"Top of the Pops\". Do Spojeného království se později vrátili ještě několikrát a rovněž se jim zde dostalo úspěchu v podobě singlů, které se umístily v hitparádách. V roce 1979 kapela vydala své třetí studiové album \"Back in Your Life\". Ještě před jeho vydáním se však kapela v této podobě rozpadla. V letech 1979 až 1981 Richman vystupoval opět sólově a občasně nahrával, avšak pořízené nahrávky nevydával.\n\nNová sestava kapely se dala dohromady v roce 1980. Do nové sestavy se vrátil Keranen (baskytara) a přišli tři noví členové: bubeník Michael Guardabascio a vokalistky Ellie Marshall a Beth Harrington. Členové někdy s Richmanem nevystupovali, jindy se přidávali další (kytara, klávesy, horn, další vokalistky). Kapela odehrála dlouhou řadu koncertů a roku 1982 nahrála nové album, které pod názvem \"Jonathan Sings!\" vyšlo v roce 1983. Po vydání následovalo další turné. Roku 1984 následovalo další turné po Spojeném království, během něhož kapelu dočasně opustil Guardabascio. Koncerty pokračovaly bez bubeníka. Ještě roku 1984 kapela nahrála své další album, které vyšlo pod názvem \"Rockin' and Romance\" až roku následujícího. Album má ještě jednodušší instrumentaci než předchozí, nyní Richmana (zpěv, kytara) kromě několika vokalistek doprovází pouze Guardabascio (bicí) a Andy Paley (dětský klavír). Se vznikem tohoto alba se rovněž rozpadla předchozí sestava kapely. Nově pokračovali v triu, s Andym Paleyem za bicími a navrátivším se Asou Brebnerem, tentokrát na pozici kytaristy. Roku 1985 kapela nahrála další album, které již tradičně vyšlo až následujícího roku, a to pod názvem \"It's Time for Jonathan Richman and the Modern Lovers\". Roku 1986 kapelu opět opustil Brebner a nahradil jej Brennan Totten. Občasně vystupovali jako duo (Richman a Totten), jindy i s Paleyem. Často nedostupný Andy Paley byl následně definitivně nahrazen jiným bubeníkem, a to Johnnym Avilou. Na podzim 1987 trio nahrálo nové album \"Modern Lovers 88\". Roku 1988 se jak Totten, tak i Avita rozhodli skoncovat s koncertováním, čímž kapela Jonathan Richman and the Modern Lovers zanikla. Richman v následujících desetiletích vystupoval výhradně pod svým vlastním jménem.\n\n\n\n"}
{"id": "461893", "url": "https://cs.wikipedia.org/wiki?curid=461893", "title": "Mistrovství světa v atletice 2009 – Muži 10 000 metrů", "text": "Mistrovství světa v atletice 2009 – Muži 10 000 metrů\n\nZvláště poté, co se na poslední chvíli před mistrovství pro zranění z účasti omluvil obhájce stříbrné medaile Etiopan Sileshi Sihine , byl jednoznačným favoritem mezi 30 startujícími z 15 zemí Kenenisa Bekele, úřadující světový rekordman, dvojnásobný olympijský vítěz a trojnásobný mistr světa z uplynulých šesti let. O další medaile se očekával souboj mezi zástupci Keni, Etiopie a Eritreje a tyto předpoklady se plně potvrdily. \nZávod byl dobře rozeběhnut od samého počátku, neboť soupeři se snažili dostat Bekeleho pod tlak. Tempo se zprvu pokoušel nasadit Zersenay Tadese z Eritrey, po něm záhy převzal vedoucí úlohu Katařan Nicholas Kemboi , který odtáhl většinu z úvodních pěti kilometrů. V polovině závodu už měli v popředí drobícího se startovního pole jasnou převahu Afričané. Od šestého kilometru se vedení nadlouho ujal Zersenay Tadese a pod jeho tlakem se vedoucí skupinka zmenšila na čtyři běžce. Na sedmém kilometru tak s Tadesem drželi krok už jen Masai , Bekele a Kogo. V závěru osmého kilometru začal odpadat Kogo a v náběhu do devátého kilometru se Tadese pokusil dalším zvýšením tempa Bekeleho setřást. V první chvíli Etiopan nástup neakceptoval, ale během půl kola s Eritrejcem znovu lehce srovnal krok. Čtyři okruhy před cílem odpadl z boje o zlato Masai a stadion tak mohl sledovat hru Tadeseho s Bekelem o vítězství - Tadese na první pozici udával rychlost, Bekele zůstával zavěšen za jeho zády. Zlom přišel při zvonění do závěrečného kola, kdy Bekele vyrazil před Tadeseho a 380 metrů před cílem bylo zřejmé, že Eritrejec na jeho útok už odpovědět nemůže. Bekele se svým typickým stupňovaným finišem Tadesemu hladce vzdálil a doběhl si v novém rekordu šampionátu pro čtvrtý titul mistra světa v řadě. Z bronzu se dva dny po vítězství své sestry Linet Masaiové na stejné trati žen mohl radovat Moses Masai.\n\nvýsledky na oficiálním webu MS\n"}
{"id": "461894", "url": "https://cs.wikipedia.org/wiki?curid=461894", "title": "New York Dolls", "text": "New York Dolls\n\nNew York Dolls jsou americká rocková skupina, která byla založena v roce 1971 v New Yorku. Spolu s kapelami The Velvet Underground a The Stooges patří k prvním kapelám punkrockové hudební scény. V době vzniku byli v sestavě skupiny New York Dolls zpěvák David Johansen, kytarista Johnny Thunders, baskytarista Arthur Kane, kytarista a hráč na klávesové nástroje Sylvain Sylvain a na bicí nástroje s nimi hrál Jerry Nolan. Poslední dva v roce 1972 nahradili Rick Rivets a Billy Murcia. Podle vyjádření v Encyklopedii populární hudby (\"Encyclopedia of Popular Music\"), patří skupina New York Dolls k zakladatelům hnutí punku a glam metalu, a byla jednou z nejvlivnějších rockových hudebních skupin posledních dvaceti let\".\n\nPřestože se první sestava kapely rychle rozpadla, jejich dvě první alba \"New York Dolls\" (1973) a \"Too Much Too Soon\" (1974) se stala jedněmi z nejpopulárnějších kultovních nahrávek rokenrolu. Kapela New York Dolls ovlivnila skupiny jako Sex Pistols, Kiss, Ramones, Guns N' Roses, The Damned a The Smiths, jejíž frotman Morrissey zorganizoval nové spojení na vystoupení členů kapely, kteří se dožili roku 2004. Po novém spojení kapely její členové nahráli a vydali tři další alba: \"One Day It Will Please Us to Remember Even This\" (2006), \"Cause I Sez So\" (2009) a \"Dancing Backward in High Heels\" (2011).\n\n\n\n"}
{"id": "461895", "url": "https://cs.wikipedia.org/wiki?curid=461895", "title": "Sedm let v Tibetu (film)", "text": "Sedm let v Tibetu (film)\n\nSedm let v Tibetu je film z roku 1997 založený na stejnojmenné knize rakouského horolezce Heinricha Harrera, který v Tibetu pobýval v letech 1944–1951. Film režíroval Jean-Jacques Annaud, v hlavních rolích se představili Brad Pitt a David Thewlis.\n\nFilm vypráví příběh dvou rakouských horolezců Heinricha Harrera a Petera Aufschnaitera, kteří se počátkem druhé světové války vydávají do Himálají aby zdolali Nanga Parbat. Několik měsíců po příjezdu jsou však z důvodů vypuknutí 2. světové války na území Britské Indie zadrženi a odvedeni do internačního tábora. Po několika letech uprchnou, útočiště najdou v tibetské Lhase. Tam Harrer naváže blízký vztah s mladičkým 14. dalajlámou Tändzin Gjamcchem a stává se jeho učitelem. Po vpádu Čínské lidové osvobozenecké armády na tibetské území roku 1950 Tibet opustí.\n\nÚvodní záběry ukazují mladého dalajlámu, jak přebírá od tibetských mnichů dar v podobě malé hrací skříňky. Ústřední postava filmu Heinrich Harrer (Brad Pitt) se s ním později setká a uvidí jej vyrůstat; dalajlámu v průběhu jeho růstu ztvárnili tři různí herci. V pozdějším ději je občas hlavní dějová linie filmu protkána podobnými záběry z dalajlámova prostředí (především z paláce Potála).\n\nHlavní děj začíná v autě, ve kterém jedou Harrer a jeho těhotná žena (Ingeborga Dapkunaite). Míří na nádraží do Štýrského Hradce, odkud má Harrer podniknout expedici do Himálají. Jeho cílem přitom je Nangá Parbat, devátá nejvyšší hora světa. Cestou na nádraží i na samotném nástupišti se nepohodne se svou ženou, která nevidí ráda, že její muž bude čtyři měsíce pryč a nebude v době narození dítěte doma. Harrerovi je na nádraží vnucena nacistická vlajka. Sám Harrer v reálném životě připustil, že měl určité sympatie k nacismu a později toho prý však litoval (ve skutečnosti byl nejen členem NSDAP, ale i SS, a někdy je mu dokonce přisuzováno i členství v SA před anšlusem). Jeho údajné pozdější odmítání nacistické ideologie je vzápětí patrné ve filmu, když si na cestě do Indie sedá sám do kupé a ne ke svým nacistickým kolegům z výpravy.\n\nHarrer, Peter Aufschnaiter [Aufšnajtr] a zbytek expedice začíná zdolávat svahy Nangá Parbatu. 29. července 1939 se dostali nad 6800 m n. m. Při výstupu na jeden z ledovců Harrer spadne a poraní si nohu, avšak před ostatními členy výpravy to tají. Kvůli svému zranění později málem zaviní Aufschnaiterův pád ze skály, což jejich vztah negativně poznamená.\n\nPočátkem srpna byla expedice nucena na čas přerušit výstup z důvodu sněhových bouří. Když začnou expedici ohrožovat laviny, členové výpravy se rozhodnou k sestupu. Na cestě dolů Harrer obdrží od jednoho z šerpů fotografii mladého dalajlámy. Když skupina sestoupí do tábora, jsou zatčeni, jelikož se právě nacházeli na území Britského impéria (Indie byla tehdy pod správou Britů, viz Britská Indie), které v době výstupu horolezců vstoupilo do války s Německou říší.\n\nČlenové expedice jsou odvezeni do internačního tábora v Déhrádúnu, což je dnešní hlavní město Uttarákhandu. cestou Harrer podnikne neúspěšný pokus o útěk. Harrer si po příjezdu do tábora dá slib, že o letním slunovratu příštího roku bude ležet vedle své manželky Ingridy. To se mu však nepodaří, v říjnu roku 1940 podnikne již čtvrtý neúspěšný pokus o útěk. Když chce prostřednictvím Aufschnaitera odeslat dopis Ingrid, spoluvězni ho seznámí se svým plánem útěku. Harrer však nejdříve odmítne. Za nedlouho obdrží dopis od své ženy, která ho informuje o jeho synu Ralfovi a zároveň o rozvodu.\n\nV první polovině čtyřicátých let podnikne skupina vězňů i s Harrerem a Aufschnaiterem pokus o útěk. Ten se jim podaří, vzápětí po odchodu z tábora se však Harrer od skupiny odděluje (v pozdější fázi filmu je řečeno, že část uprchlíků byla pochytána či onemocněla a útěk se podařil pouze Harrerovi a Aufschnaiterovi). Podaří se mu dostat se pronásledovatelům z dohledu. Někde v severní Indii se opět střetává s Aufschnaiterem. Oba mají k sobě poměrně chladný vztah. Aufschnaiter Harrera seznámí se svým plánem dostat se do Tibetu, kde si chce zkusit najít práci do doby, než skončí válka. Harrer se rozhodne jít s ním. Cestou potkávají Tibeťany, kteří je zahání a dávají jim najevo, že Tibet má pro cizince vstup uzavřen (podle dalajlámova výnosu totiž hrozí nebezpečí, že lidé „zvenčí“ mohou ohrozit Tibet a jeho náboženství).\n\nV jedné z tibetských vesnic se setkají s guvernérem provincie, který je nechá vyvést zpět na tibetsko-indickou hranici. Pošle s nimi stráže. Dvojici Evropanů se však podaří stráže oklamat a uprchnout jim. Brzy po útěku Aufschnaiter zjistí, že Harrer má u sebe několik hodinek i přesto, že Harrer přinutil Aufschnaitera, aby prodal své, které měl po otci, aby si měli zač koupit jídlo. To vyvolá mezi horolezci další hádku, vzápětí se však udobří. Další měsíce dvojice cestovala napříč Tibetem. Jedné noci jsou zajati bandity, podaří se jim však opět uprchnout. Přijdou o všechny své věci. Po dalších útrapách potkají skupinu Tibeťanů, kteří jsou na cestě do Lhasy a rozhodnou se tam jít také. Skupinku Tibeťanů přesvědčí o tom, že mají povolení pro vstup do Lhasy (ukážou jim leták první pomoci).\n\nDo Lhasy se jim podaří vejít v převleku za žebráky se zahaleným obličejem. Když chtějí ukrást jídlo psům, pozve je do svého domu jeden z Tibeťanů (hraje jej japonsko-americký herec Makao Iwamatsu), shodou okolností tibetský diplomat a učenec Kungo Carong. Ten poté předstoupí před regenta a ministry sněmovny, kde vyprosí povolení k pobytu pro oba horolezce. Dvojici Evropanů poté daruje sekretář ministrů sněmovny Ngawang Džigme (B.D. Wong) nový oděv. Změřit Evropany přijde žena jménem Päma Lhaki, která oba horolezce, kteří se dlouho takto nesetkali se ženou, zaujme. Harrer se na ženu snaží zapůsobit lezením po domě a fotografiemi svých úspěchů, ženu to však nechává chladnou a naznačuje Harreovi rozdíly mezi tibetskou kulturou a kulturou Západu.\n\nS Ngawang Džigmem se poprvé potkávají na lhaské ulici. Harrer se stále snaží navázat bližší kontakt s krejčovou Pämou, proto si roztrhne kapsu u saka a zajde k ní, aby mu ji zašila. U krejčové však již je Aufschnaiter, kterému se nakonec podaří získat její lásku. Když se na trhu objeví lední brusle a Harrer s Aufschnaiterem si je pořídí, mladý dalajláma si je prohlíží svým dalekohledem ze střechy paláce. V květnu Harrer přijíždí na návštěvu za již oddaným Aufschnaiterem (vzal si s Pämu), který bydlí mimo Lhasu.\n\nHarrer byl požádán, aby zmapoval Lhasu. Při jednom z měření se dozví, že druhá světová válka je u konce. Začne se chystat na cestu domů, když tu dostane dopis od svého syna, kterému celou dobu psal a který mu sděluje, že není jeho syn a ať mu otec pořád nepíše. Harrer proto cestu odloží. Záhy mu byl doručen dopis od jeho svatosti dalajlámy, ve kterém jej k sobě pozval. Harrer se proto vydal do paláce. Tam se setkal s dalajlámovou matkou, kterou ve filmu ztvárnila Džebcün Päma, ve skutečnosti Tändzin Gjamcchova sestra. Ta ho seznámila s protokolem, jak se chovat v přítomnosti dalajlámy (nesmí se k němu otáčet zády, mluvit musí v předklonu, nesmí se ho dotýkat apod.).\n\nSeznámen s protokolem byl Harrer uveden do paláce Potály. Tam za přítomnosti dalších mnichů předstoupil před mladého dalajlámu. Ten byl nejdříve nadšen z Harrerových žlutých vlasů. Poté Harreovi sdělí, že má rád filmy a požádá Harrera, ať mu postaví kino. Přitom bude muset chodit do paláce, kde bude s dalajlámou vést rozpravy. Harrer si ihned pustil do práce, vzápětí se však objevil problém – Tibeťané při kopání základů začali vybírat ze země červy, aby jim neublížili. Dalajláma Harrerovi vysvětlil, že Tibeťané věří, že se člověk po smrti převtělí do jiné bytosti, kterou může být právě červ. Harrer proto byl nucen nalézt řešení. To spočívalo ve vybírání červů ze země, které pak mniši přenášeli na jiné místo. Při stavení kina Harre začal dalajlámu vyučovat světové geografii a Západní technice.\n\nHarrer s Aufschnaiterem navštíví festival u řeky, kde potkávají Ngawang Džigmeho, který je už v pozici ministra, nikoliv tedy sekretáře. Vzrůstající napětí mezi Tibetem a Čínou spolu s tlakem, jaký čínská strana vyvíjela na tibetskou stranu ohledně připojení Tibetu k Číně, mělo za následek vyhoštění čínských úředníků z Tibetu, což je ve filmu letmo zachyceno. Harrer dále pokračoval ve výuce dalajlámy, se kterým se velmi sblížil. Na Vánoce, které se slaví u Harrera, Harrer daruje Aufschnaiterovi hodinky po otci, které jej v minulosti přinutil prodat a které Harrer náhodou koupil na trhu. Následuje krátká sekvence zobrazující čínské vojáky při vraždění neozbrojených Tibeťanů. I když se jednalo jen o sen dalajlámy, předznamenalo to vývoj dalších událostí.\n\nJeště v noci si dalajláma zavolal Harrera do svého domu, vykládal mu svou noční můru o vraždách Tibeťanů. Harrer ho uklidňuje mimo jiné vyprávěním o horolezectví. Za nedlouho přišla zpráva o vypálení vesnice Tagccher, dalajlámova rodiště. Na to se Tibet začal připravovat na válku, byť měl jen osm tisíc vojáků a Čína okolo milionu. Harrer byl pak svědkem výstavby přistávací plochy pro letadlo s třemi čínskými generály a výcviku tibetského vojska. Čínské generály tibetská strana přijala v čele s Ngawang Džigmem. Po jejich příletu se odebrali do Džókhangu, kde se setkali s dalajlámou. Generálové se chovali v paláci arogantně a neuctivě, mimo jiné odmítli sedět níže než dalajláma, jak je v Tibetu zvykem, a pošlapali mandalu, který byla výsledkem několikadenní práce mnoha mnichů. Číňané nabídli Tibetu územní autonomii a náboženskou svobodu výměnou za politickou svrchovanost Číny nad tibetským územím.\n\nKdyž do Tibetu vtrhla čínská armáda o 84 000 mužích, nový zmocněnec vlády Ngawang Džigme proti nim vyslal tibetské vojáky. Jejich úkolem bylo zabránit Číňanům zabrat Čhamdo, které bylo branou do Tibetu. Málo početná, pro válku špatně vycvičená i málo vyzbrojená tibetská armáda však nebyla pro čínskou armádu větší překážkou a ve filmu se vítězství čínských vojsk nad tibetskými podobá spíše masakru. Ngawang Džigme proto raději zničil sklad munice a podepsal s Čínskou stranou příměří a dalšímu postupu čínských vojsk do Tibetu již nebylo bráněno.\n\nHarrer navštívil Ngawang Džigmeho, aby mu vrátil kabát a vynadal mu za jeho skutky. Někdy později navštívil dalajlámu, kterého našel, jak si pohrává s hrací skříňkou. V následujících zmatečných událostech Harrer nabádal dalajlámu, aby uprchl z okupovaného Tibetu. Dalajláma však odmítne s tím, že musí zůstat v Tibetu, aby ochraňoval tibetský lid. Poté se Harrera vyptává na jeho syna a řekne mu, aby jel domů za ním. Harrer ještě týden zůstane ve Lhase, aby se zúčastnil předčasné intronizace dalajlámy. Poté se zajede rozloučit s Aufschnaiterem a jeho ženou, ještě naposledy rozloučí s dalajlámou a vydá se na cestu k domovu.\n\nKdyž Harrer dorazil do Rakouska, v roce 1951 zašel za svým synem, který se však před ním schoval. Vylezl až tehdy, když Harrer rozbalil dárek v podobě dalajlámovy hrací skříňky. Poté Harrer odchází.\n\nFilm končí výstupem již postaršího Ralfa se svým otcem na blíže neurčenou horu, kde vztyčují tibetskou vlajku. K filmu je připojen dodatek, který ve zkratce shrnuje další události spojené s Tibetem, dalajlámou a Harrerem.\n\nPoté, co byl film premiérově uveden, jej Čínská lidová republika odsoudila s tím, že komunističtí vojenští úředníci jsou ve filmu zobrazeni jako neslušní a arogantní, zatímco dalajlámovo ztvárnění je veskrze pozitivní. Jak režisérovi filmu, tak Bradu Pittovi a Davidu Thewlisovi byl po vydání filmu zakázán vstup na území ČLR.\n\nVětšina filmu byla natáčena v Argentině, režisér však dva roky po premiéře přiznal, že tajně natáčel i v Tibetu.\n\n"}
{"id": "461896", "url": "https://cs.wikipedia.org/wiki?curid=461896", "title": "Roadrunner Records", "text": "Roadrunner Records\n\nRoadrunner Records bylo založeno roku 1980 v Nizozemsku. Původně se společnost nazývala „Roadracer Records“ a zaměřovala se především na heavy metal. Nejúspěšnější umělci této firmy byli například King Diamond (dánský autor, který se dostal i do \"Billboard Hot 200\") a Annihilator.\n\nV roce 1986 Roadrunner otevřel pobočku v New York City.\n\nV pozdních osmdesátých letech minulého století se objevovaly alba, které jsou dnes považovány jako „klasiky“: \"Slowly We Rot\" od Obituary a \"Beneath the Remains\" od Sepultury.\n\nMezi další přední umělce patří např. Slipknot, Cradle of Filth, Killswitch Engage, Within Temptation, Trivium, Machine Head, Nickelback, Opeth, Fear Factory, Soulfly, DragonForce, 3 Inches of Blood, Stone Sour, Alter Bridge, Kiss, Megadeth, Dream Theater, Porcupine Tree, Korn, Slash, Lynyrd Skynyrd, Royal Republic, Lenny Kravitz.\n\n"}
{"id": "461897", "url": "https://cs.wikipedia.org/wiki?curid=461897", "title": "Obituary", "text": "Obituary\n\nObituary (česky znamená \"nekrolog\") je americká death metalová hudební skupina založená v roce 1984 na Floridě pod názvem \"Executioner\". Následně jméno změnili na \"Xecutioner\" a pak na \"Obituary\". Kapela se skládá z kytaristy Trevora Perese (rytmická) a Kennyho Watsona (sólová), basáka Terryho Butlera, vokalisty Johna Tardyho a jeho bratra Donalda Tardyho, který hraje na bicí. Kapela se výrazně podílela na vývoji death metalové hudby a rovněž v tomto žánru byla i nejúspěšnější.\n\nPod názvem Xecutioner vyšlo několik dem, v té době kapela hrál hudbu ve stylu thrash/speed metalu ovlivněném kapelou Celtic Frost. Některé skladby se objevily na jedné nízkonákladové kompilaci (společně se skladbami kapel mj. Atheist, Sadus), která se dostala do rukou lidem z Roadrunner Records. V roce 1988 kapela s firmou podepisuje smlouvu na 9 studiových alb. Již pod názvem Obituary vychází v roce 1989 debutové dlouhohrající album \"Slowly We Rot\" a v roce 1990 druhé s názvem \"Cause of Death\". První videoklip natočila kapela ke skladbě \"The End Complete\" ze třetího stejnojmenného alba \"The End Complete\" (1992).\n\n\n\n\n\n\n\n"}
{"id": "461898", "url": "https://cs.wikipedia.org/wiki?curid=461898", "title": "Chlebovník vonný", "text": "Chlebovník vonný\n\nChlebovník vonný (\"Artocarpus odoratissimus\") nebo Marang, Madang, Atau, Tarap, Terap je vždyzelený, až 25 metrů vysoký strom patřící do rodu chlebovník a čeledi morušovníkovité (\"Moraceae\"). Roste na Borneu a Filipínách.\n\n"}
{"id": "461899", "url": "https://cs.wikipedia.org/wiki?curid=461899", "title": "Think Global", "text": "Think Global\n\nThink Global byla společnost s výrobou elektromobilů, která sídlila v Aurskongu, v Norsku. Tato společnost vyráběla automobily pod značkou THINK. Automobil Think City byl ve své době jeden ze dvou elektromobilů na světě, které byly testovány také crash testem.\n\nTHINK city\n\nTHINK city je malý dvousedadlový (nebo 2 plus 2) elektromobil s maximální rychlostí 105 km/h a dojezdem ve městě do 180 km na plné nabití baterií.\nToto auto je dodáváno norským zákazníkům od roku 2008. Dle oficiálního ceníku je cena pro norské zákazníky stanovena do 199 000 NOK, což je cca 32 000 USD nebo cca 16 000 GBP nebo cca 24 500 EUR.\n\n"}
{"id": "461906", "url": "https://cs.wikipedia.org/wiki?curid=461906", "title": "Andrej Končalovskij", "text": "Andrej Končalovskij\n\nAndrej Končalovskij, rodným jménem Andrej Sergejevič Michalkov-Končalovskij (* 20. srpna 1938, Moskva, Sovětský svaz) je ruský scenárista a režisér. Jedná se o jednoho z nejproslulejších a nejuznávanějších ruských filmových režisérů všech dob.\n\nPochází ze známé umělecké rodiny, jeho děd a praděd byli známými ruskými malíři, otec Sergej Michalkov byl ruský spisovatel, dramatik a překladatel, matka Natalie Končalovská je básnířka a překladatelka, bratr Nikita Michalkov je světově uznávaný filmový režisér a herec.\n\n\n\n"}
{"id": "461908", "url": "https://cs.wikipedia.org/wiki?curid=461908", "title": "Andres Luure", "text": "Andres Luure\n\nAndres Luure (* 22. května 1959) je estonský filosof, sémiotik a překladatel. Je též klíčovou postavou estonské Wikipedie.\n\nAndres Luure vystudoval teoretickou matematiku na Tarbatské univerzitě (1977–1979) a na Moskevské státní univerzitě (1979–1983). V roce 1998 získal na Tallinnské univerzitě titul M.Sc. za práci \"A combinatorial model of referring\" pod vedením Lembita Valta, v roce 2006 na Tarbatské univerzitě titul Ph.D. za práci \"Duality and sextets: a new structure of categories\" pod vedením Kaleviho Kulla.\n\nV letech 1983–1999 pracoval Andres Luure jako počítačový odborník a programátor, od roku 1994 souběžně vyučoval na Tallinnské univerzitě. Od roku 2004 je na plný úvazek vědeckým pracovníkem Katedry filosofie Estonského ústavu humanitních věd při Tallinnské univerzitě. Kromě toho překládá filosofickou literaturu z vícera jazyků do estonštiny, mj. díla Ludwiga Wittgensteina, Jürgena Habermasa nebo Gilberta Ryla.\n\nAndres Luure byl jedním z prvních přispěvatelů a správců estonské jazykové verze Wikipedie a již od těchto počátků je klíčovou osobou a uznávanou autoritou mezi estonskými wikipedisty. Za tuto práci mu bylo roku 2008 estonským \"Centrem pro rozvoj dobrovolnictví\" uděleno ocenění \"Dobrovolník roku\" ().\n\n\n\n"}
{"id": "461909", "url": "https://cs.wikipedia.org/wiki?curid=461909", "title": "Hydrogenace", "text": "Hydrogenace\n\nHydrogenace je chemická reakce mezi molekulárním vodíkem a další látkou, zpravidla nenasycenou. Proces se obvykle využívá k redukci nebo saturaci (nasycení) organických sloučenin. Typicky se jedná o přidání dvojice vodíkových atomů k molekule. Při reakci se využívají katalyzátory; nekatalyzovanou hydrogenaci lze provést pouze při velmi vysokých teplotách. Vodík se přidává do dvojných a trojných vazeb v uhlovodících.\n\nVzhledem k důležitosti vodíku bylo pro jeho použití vyvinuto mnoho reakcí. Většina hydrogenací používá plynný vodík (H), některé však využívají alternativní zdroje vodíku - takovým procesům se říká transferová hydrogenace. Obrácené reakci, tedy odstranění vodíku z molekuly, se říká dehydrogenace. Reakce, kde se při přidávání vodíku poruší vazby, se nazývá hydrogenolýza, může k ní dojít u vazeb uhlík-uhlík a uhlík-heteroatom (kyslík, dusík, halogen). Hydrogenace se liší od protonace a od hydridové adice: při hydrogenaci má produkt stejný náboj jako reaktanty.\n\nIlustrativním příkladem hydrogenační reakce je přidání vodíku ke kyselině maleinové, kdy vzniká kyselina jantarová (viz obrázek). Velké využití nachází hydrogenace v petrochemickém, farmaceutickém a potravinářském průmyslu.\n\nHydrogenací nenasycených mastných kyselin se snižuje počet dvojných vazeb v molekule. Tím dochází ke zvyšování bodu tání, tedy ke ztužování.\n\nNěkteré cis konfigurace dvojných vazeb se při tom mohou změnit na konfigurace trans, čímž vznikají transmastné kyseliny, které jsou nezdravé. Úplnou hydrogenací se nenasycené mastné kyseliny mění v nasycené; všechny dvojné vazby mezi atomy uhlíku zaniknou, tedy včetně trans konfigurací. Toho využívá moderní proces částečného ztužování zvaný interesterifikace, při které dochází k výměně mastných kyselin mezi molekulami přírodních a zcela nasycených tuků, takže produkci trans izomerů je zabráněno.\n\n\nPříklady hydrogenace v organické syntéze:\n"}
{"id": "461919", "url": "https://cs.wikipedia.org/wiki?curid=461919", "title": "The Whispers", "text": "The Whispers\n\nThe Whispers je R&B/dance kapela s dlouholetou historií, která byla založena v Los Angeles, Kalifornii. Kapela se skládala z Leaveila Degreeho, Marcuse Hutsona, Nicholase Caldwella, Wallace Scotta a Waltera Scotta. Nahrávky kapely byly publikovávány u SOLAR Records (v USA) a u RCA Records (v Evropě). Mezi největší hity kapely patří \"And the Beat Goes On\", \"It's a Love Thing\" či \"Rock Steady\".\n\nMarcus Hutson opustil kapelu v roce 1992, kvůli nemoci. V roce 2000 umřel a tak se z kvintetu stal kvartet.\n"}
{"id": "461922", "url": "https://cs.wikipedia.org/wiki?curid=461922", "title": "Ford Tourneo Connect", "text": "Ford Tourneo Connect\n\nFord Tourneo Connect je osobní verze dodávkového automobilu, je vyráběný americkou automobilkou Ford od roku 2002 v Turecku. Jedná se o kompaktní osobní-rodinný vůz, někdy také označovaný jako anglicky Leisure activity vehicle (LAV) nebo MPV. Od stejné doby je ve výrobě i Ford Transit Connect, užitková verze Tourneo Connect určená pro přepravu nákladu. Oba dva modely jsou postaveny na bázi Fordu Mondeo.\n"}
{"id": "461923", "url": "https://cs.wikipedia.org/wiki?curid=461923", "title": "Zvěstování (Brandl)", "text": "Zvěstování (Brandl)\n\nZvěstování je rozměrný barokní obraz Petra Brandla z roku 1697 namalovaný pro Svatou Horu v Příbrami.\n\nDne 10. srpna 1696 přijel v komisi na Svatou Horu zástupce Menšího Města, správce hradní obrazárny, učitel Brandlův Kristián Schröder, který Brandla pravděpodobně doporučil. Obraz byl namalovaný na objednávku dle rozhodnutí magistrátů Starého a Nového Města i Malé Strany za 160 zlatých. Písemná zpráva z 3. srpna 1697 uvádí, že obraz již z Prahy na Svatou Horu došel. Pro věhlas autora byl v polovině 19. století nahrazen kopií a originál uložen v přilehlém klášteře. V soupise od Antonína Podlahy z roku 1901 je autor opomenut, až Rudolf Kuchynka roku 1917 opětovně autorství Brandla zařazuje. Roku 1938 byl vystaven a plně doceněn na výstavě \"Pražské baroko\".\n\nOlej na plátně (rozměrů cca 280 x 180 cm) je dimenzován sedící Marií, skupinou kyprých andílků, kteří kompozičně oddělují draperií stín od světla se Zvěstovatelem podoby hermafrodita, jehož tvář je jen pootočenou variantou tváře Mariiny, který oděn do záře holubice sděluje zprávu. Gesta Marie a Gabriela malíř plasticky modeluje trojdimenzionálně plochu díla a dává na srozuměnou neverbální dialog. Dlaň „Oděného zlatem“ je tváří archanděla, jehož chodidlo směřující na otevřenou knihu je proporčně provázáno s jejím odmítavým gestem rukou a zrakem, který spočívá na textu stran knihy. Radikálnost vytržení je zdůrazněna členitostí šatu Marie a ve hře stínů a světla oživuje erotizující Brandlovu hravost s tématem panenské nevinnosti. Smyslnou poetikou nebeského sdělení andělského „hlasu“ frivolně poodhaleného posla s cudně sklopeným pohledem Panny oděné v růžové draperii světlem ozářené a s výrazným padajícím modrým pláštěm na zem. Za její obnaženou šíjí je rafinovaně zeleně komponovaná textilní opona, v jejíž přítmí oko divákovo v malířových náznacích může v mysli dotvářet črtovitě naznačené podoby andílků, kteří si pohrávají s Gabrielovou perutí.\n\n"}
{"id": "461926", "url": "https://cs.wikipedia.org/wiki?curid=461926", "title": "Satelitní fotografie", "text": "Satelitní fotografie\n\nSatelitní fotografie nebo satelitní snímek je fotografie Země nebo jiných planet vyfotografovaná z umělých družic. Je součástí žánru fotografií ze vzduchu.\n\nPrvní satelitní snímky Země pořídila 14. srpna 1959 americká družice Explorer 6. Další satelitní fotografie Země byla pořízena 1. dubna 1960 družicí na sledování počasí TIROS-1. První satelitní fotografie odvrácené strany Měsíce (chemicky vyvolané snímky zaslány elektronickou cestou) byly odeslány na Zemi 6. října 1959 sovětskou družicí Luna 3 při její misi právě za účelem pozorování odvrácené strany Luny.\n\nOd 60. let 20. století USA i Sovětský svaz vypouštěly jednotky až desítky špionážních družic ročně. Obvykle se jednalo o družici se špičkovým fotografickým vybavením, která vysílala zpět na Zemi návratová pouzdra s exponovanými filmy. Obě kosmické velmoci tak získaly podrobné mapy území potenciálního protivníka. Programy špionážních družic pokračují do současnosti a postupně přibyly satelity dalších zemí. Během 90. let 20. století ale proběhl u špionážních družic přechod z klasických filmů na polovodičové snímací čipy.\n\nV roce 1972 spustily USA program Landsat, největší program pro získání obrázků Země z vesmíru. Landsat 7, nejnovější družice Landsat, byla vypuštěna v roce 1999. V roce 1977 získal americký satelitní systém KH-11 první satelitní obrázky v reálném čase.\n\nVšechny satelitní obrázky od NASA jsou zveřejněny v Earth Observatory a jsou volně dostupné veřejnosti. Ostatní země mají své vlastní programy satelitních snímků. Existují i soukromé společnosti, které poskytují komerční satelitní snímky.\n\nNa začátku 21. století se satelitní snímky staly široce dostupné, když několik společností a organizací začalo nabízet cenově přístupný a snadno použitelný software s přístupem k databázím satelitních snímků.\n\n\"Modrá kulička\" (Blue Marble) byl projekt na zmapování viditelné barvy Země s přesností zhruba 1 km. Výsledné barevné obrázky z Blue Marble se staly velmi populárními v médiích i mezi veřejností. V roce 2002 NASA uvolnila rozsáhlou sadu satelitních fotografií, které byly dostupné zdarma v maximálním rozlišení 1 km/pixel. V roce 2005 vydala další sérii s názvem \"Modrá kulička: Nová generace\" (\"Blue Marble: Next Generation\"). Tentokrát se jednalo o snímky celé zeměkoule bez mraků a z každého měsíce. Rozlišení bylo tentokrát ještě vyšší, 500 m/pixel.\n\nSatelitní snímky mají mnoho využití v zemědělství, geologii, lesnictví, regionálním plánování, vzdělávání, zpravodajství a vojenství. Snímky mohou být ve viditelných barvách a v dalších částech spektra. Existují elevační mapy, obvykle vytvořené radarovým zobrazováním. Analýza satelitních snímků je vedena specialisty známými jako fotografičtí interpreti – v anglické zkratce „PI“ (\"photographic interpretation\").\n\n\n"}
{"id": "461928", "url": "https://cs.wikipedia.org/wiki?curid=461928", "title": "Plastické mazivo", "text": "Plastické mazivo\n\nPlastické mazivo (někdy též nazývané mazací tuk nebo lidově vazelína) je obecné označení používané pro maziva polotuhé konzistence, s vyšší počáteční viskozitou, než mají oleje. Jedná se o emulzi minerálního nebo rostlinného oleje a zahušťující látky, mýdla. V rozporu s lidovým pojmenováním tedy nejde o původní vazelínu ani nemusí obsahovat tuky.\n\nZ chemického hlediska se typicky jedná o minerální nebo rostlinný olej emulgovaný s vápenatými, sodnými nebo lithnými mýdly. Termín „mýdlo“ se používá v chemickém smyslu, kdy se míní kovové soli mastných kyselin. Plastická maziva mají podobu \"smykem řídnoucích\" čili pseudoplastických tekutin, což znamená, že při zatížení ve smyku jejich viskozita klesá. Při aplikaci dostatečné smykové síly viskozita klesne natolik, že dosáhne úrovně svého základového maziva, například minerálního oleje. Tento náhlý pokles viskozity při smykové síle znamená, že lze plastické mazivo považovat za plastickou tekutinu, pokles této smykové síly v čase ho činí tixotropní. Plastické mazivo se často aplikuje pomocí mazací pistole, kdy se mazivo tlačí do určeného prostoru strojních součástí.\n\nJako nejčastější emulgační činidla se používají mýdla a použitý typ závisí na podmínkách, pro které je mazivo určeno. Různá mýdla poskytují různou odolnost proti teplotě (jak ve vztahu k viskozitě, tak k těkavosti) a proti vodě a chemickou reaktivitu. Lze použít i práškové látky, například jíl, který se používal pro nejstarší plastická maziva a stále se využívá pro některá levná maziva k nenáročnému použití.\n\nMnožství maziva ve vzorku lze laboratorně zjistit extrakcí pomocí rozpouštědla s následnou např. gravimetrickou determinací.\n\n"}
{"id": "461929", "url": "https://cs.wikipedia.org/wiki?curid=461929", "title": "Ejn Gedi", "text": "Ejn Gedi\n\nEjn Gedi (: עֵין גֶּדִי) či též Én-gedi, je oáza, přírodní rezervace a národní park v Izraeli, nacházející se západně od Mrtvého moře, poblíž Masady a archeologického naleziště Kumrán.\n\nPřírodní rezervace Ejn Gedi je známá pro své jeskyně, prameny a bohatou biodiverzitu. O tomto místě lze nalézt hodně zmínek v Bibli. Například Píseň písní jej zmiňuje „Hroznem henny je pro mne můj milý v éngedských vinicích.“ Podle židovské tradice se do zdejších jeskyní před Saulem ukryl David: „David odtud vystoupil a usadil se na nepřístupných vrcholcích u Én-gedi.“\n\nV roce 1956 byl zhruba kilometr od oázy založen stejnojmenný kibuc. Ten nabízí různé turistické atrakce a využívá místní počasí a dostatek přírodní vody k pěstování mimosezónních plodin. Před založením kibucu se v oblasti Ejn Gedi nacházela místa, která nebyla obydlena po více než 500 let.\n\nPůvodní židovské město Ejn Gedi bylo významným zdrojem balzámu pro řecko-římský svět, a to až do jeho zničení byzantským císařem Justiniánem I., v rámci pronásledování Židů v jeho říši. Dodnes se zachovala mozaika ze zdejší synagogy postavené v době rozkvětu města, včetně judeo-aramejského nápisu, varujícího obyvatelé před „odhalením tajemství města“ – metod pro extrakci a přípravu velmi ceněného pryskyřicového balzámu – okolnímu světu.\n\nOd 13. století až do války za nezávislost bylo Ejn Gedi v různých obdobích osídleno jak Židy, tak Beduíny.\n\nV dubnu 1848 vedl poručík William Francis Lynch americkou expedici dolů řekou Jordán do Mrtvého moře. Po „objevení“ Ejn Gedi jej přejmenoval na pramen George Washingtona. V březnu 1949 v rámci Operace Jicuv dobyla Ejn Gedi izraelská armáda.\n\nNárodní park Ejn Gedi byl založen v roce 1972 a je jedním z nejdůležitějších rezervací v Izraeli. Park se nachází při východní hranici Judské pouště u pobřeží Mrtvého moře a rozkládá se na celkové ploše 25 km. Nadmořská výška se pohybuje od úrovně Mrtvého moře (-418 m n. m.) po náhorní plošiny Judské pouště (200 m n. m.).\n\nV národním parku se nacházejí dva potoky s celoročním průtokem: Nachal David (Davidův potok) a Nachal Arugot (Arugotský potok). Do rezervace dále tečou vody pramenící v pramenech Šulamit a Ejn Gedi. Na počátku 21. století vyteče ze zdejších pramenů ročně zhruba na 3 miliony m. Většina této vody je použita v zemědělství, či je balena pro spotřebu.\n\nPark je útočištěm pro mnoho druhů rostlin, ptáků a živočichů. Vegetace zahrnuje rostliny a stromy z tropických, pouštních, středomořských a stepních oblastí, jako například sodomské jablko (\"Calotropis procera\"), akácie (\"Acacia\") či cicimek datlový (\"Ziziphus zizyphus\"). Mnoho druhů místního ptactva je každoročně doplňováno více než 200 dalšími druhy, které se zde zastavují během migrace na jaře a na podzim. Mezi zdejší druhy savců patří kozorožci a damani.\n\nV létě roku 2005 lehly téměř dvě třetiny parku popelem poté, co turista během návštěvy parku upustil cigaretu.\n\nVe zdejším kibucu se nachází mezinárodně uznávaná botanická zahrada rozkládající se na ploše deseti hektarů. Je zde možné nalézt více než 900 rostlinných druhů z celého světa.\n\n\n"}
{"id": "461933", "url": "https://cs.wikipedia.org/wiki?curid=461933", "title": "Seznam škol v Třebíči v roce 1906", "text": "Seznam škol v Třebíči v roce 1906\n\nTento seznam je seznamem škol ve městě Třebíči v roce 1906.\n\n\n\n\n"}
{"id": "461934", "url": "https://cs.wikipedia.org/wiki?curid=461934", "title": "Dan Hartman", "text": "Dan Hartman\n\nDan Hartman (8. prosince 1950—22. března 1994) byl americký zpěvák, skladatel a hudební producent. Jeho největší hity byly \"Instant Replay\", \"Vertigo/Relight My Fire\" a \"I Can Dream About You\".\n\nDan se narodil v Harrisburgu ve státě Pennsylvania. Jeho první skupina byla \"The Legends\", ke které se připojil ve věku 13 let spolu se svým bratrem Daveem. Dan hrál na klávesy a psal většinu materiálu pro skupinu. Nicméně kapela vůbec nebyla úspěšná. Později se připojil k jazz fusion/blues-rock tělesu Edgar Winter Band.Zde hrál na baskytaru. Kapele mimo jiné napsal píseň \"Free Ride\", jež se brzy stala popovým hitem. To se psal rok 1972. Později v roce 1976 se vydal na sólovou kariéru.\n\nV roce 1978 se Danovi povedl hit \"Instant Replay\" (Edgar Winter měl zde saxofonový výstup).\n\nVe své hudební kariéře se mimo jiné potkal a pracoval s Tina Turner, Dusty Springfield, Joe Cocker, Bonnie Tyler, Paul Young, James Brown, Nona Hendryx, Holly Johnson, Living in a Box, Steve Winwood.\n\nJeho posledním hitem byl \"Top 40\" blue-eyed soul hit \"Second Nature\".\n\nAčkoliv Dan Hartman byl homosexuál, svoji sexuální orientaci dlouho tajil. S pravdou šel ven až krátce před svojí smrtí. Nicméně na něj zavzpomínali cover verzí \"Relight My Fire\" britští Take That a Lulu. Jejich verze se brzy staly #1 hity.\n\n\n1 s Loleattou Holloway.\n\n"}
{"id": "461935", "url": "https://cs.wikipedia.org/wiki?curid=461935", "title": "Carský výnos o následnictví", "text": "Carský výnos o následnictví\n\nCarský výnos o následnictví (nebo výnos o následnictví cara Pavla I., přesněji \"Akt nejvýše potvrzený v den svaté korunovace Jeho Imperátorského Veličenstva a daný k ochraně na trůn chrámu Nanebevzetí Panny Marie\", ) byl výnos o následnictví ruského impéria, který upravoval podmínky v následnictví trůnu v rámci romanovské dynastie. Výnos byl ustanoven 5. dubna 1797 carem Pavlem I. Pavlův výnos stanovoval polo-salické právo v nástupnictví na ruský trůn a rušil výnos Petra Velikého o tom, že si každý ruský panovník jmenuje respektive vybírá svého nástupce sám.\n\nZákon měl neobvyklou formu, protože byl koncipován jako dohoda mezi manželi a byl podepsán Pavlem I. i jeho manželkou Marii Fjodorovnou na základě dohody, kterou uzavřeli v roce 1788. Manželé tak označovali svého nejstaršího syna Alexandra za následníka trůnu a zaváděli do Ruska \"rakouský systém\", ve kterém následnictví přecházelo na mužského potomka a v případě nedostatku mužských potomků na ženskou linii. Zákon také stanovoval nutnost povolení k sňatku od panovníka pro všechny ty, kdo mohou být potenciálně následníky. Ve stejný den vydal Pavel I. také další výnos \"\"Statut o carské rodině\"\", který stanovoval pravidla pro členství v romanovské rodině, otázku titulů a penzí a dotýkal se také otázky následnictví ruského trůnu.\n\n"}
{"id": "461939", "url": "https://cs.wikipedia.org/wiki?curid=461939", "title": "Chelsea Johnsonová", "text": "Chelsea Johnsonová\n\nChelsea Johnsonová (* 20. prosince 1983, San Luis Obispo, Kalifornie) je bývalá americká atletka, jejíž specializací byl skok o tyči.\n\nNejvětší úspěch ve své kariéře zaznamenala v roce 2009 na světovém šampionátu v Berlíně. V kvalifikaci překonala základní výšku 425 cm až třetím pokusem, následné však vždy napoprvé. Ve finále byla bezchybná do výšky 465 cm stejně jako Polka Monika Pyreková, se kterou se nakonec podělila o stříbrnou medaili. Obě využily zaváhání Jeleny Isinbajevové, která ve finále zaznamenala tři křížky. 465 cm skočila také Němka Silke Spiegelburgová, kvůli horšímu technickému zápisu však zůstala bez medaile, na 4. místě.\n\nV roce 2010 neprošla na halovém MS v katarském Dauhá sítem kvalifikace. O rok později ukončila pro nedostatek entuziasmusu do dalšího soutěžení atletickou kariéru.\n\nJejím otcem je bývalý skokan o tyči Jan Johnson, který získal na letních olympijských hrách v Mnichově v roce 1972 bronzovou medaili.\n\n\n"}
{"id": "461942", "url": "https://cs.wikipedia.org/wiki?curid=461942", "title": "Drag queen", "text": "Drag queen\n\nDrag queen je většinou mužská osoba, která svým oblečením a chováním karikuje ženu, a to ze zábavních a uměleckých účelů. Při stylizaci do ženské role přehánějí některé charakteristiky (jako např. líčení), aby dosáhly komického, dramatického či satirického efektu. Někteří mají \"drag queen\" jako profesionální zaměstnání. Ve světě jsou pořádány i \"drag queen\" soutěže (např. \"Rupaul’s Drag Race a Boulet Brother's Dragula \").\n\nPod pojmem \"drag queen\" si mnoho lidí představuje převlečené lidi, obvykle karikované, kteří baví své obecenstvo tanečními čísly, věnují se stand-up comedy a často „lipsyncují“ (napodobují zpěv) a vystupují v různých gay průvodech, diskotékách či kabaretech. Ačkoliv se předpokládá, že \"drag queen\" je obvykle gay či transgender osoba, \"drag queen\" může vykonávat každý, bez ohledu na sexuální orientaci či identitu.\n\nGenderovým protějškem \"drag queen\" je \"drag king\", většinou žena (často butch lesba) převlečená a chovající se jako muž, rovněž s podobně přeháněnými rysy karikujícími mužskou roli.\n\n\n\n"}
{"id": "461943", "url": "https://cs.wikipedia.org/wiki?curid=461943", "title": "Dobrodružství Priscilly, královny pouště", "text": "Dobrodružství Priscilly, královny pouště\n\nDobrodružství Priscilly, královny pouště (anglicky \"Adventures of Priscilla, Queen of the Desert\") je australský komediálně-dramatický film natočený roku 1994 podle vlastního scénáře režisérem Stephenem Elliottem.\n\nJde o road movie s kabaretními prvky o třech travesty umělcích, tzv. drag queens (dva gayové a jeden transexuál). Tato svérázná trojice cestuje ve velkém rozhrkaném autobusu Ford Denning typ 1980 pojmenovaném Priscilla přes vnitrozemí Austrálie, ze Sydney do Alice Springs za uměleckým angažmá. Na cestě je provází vzájemné roztržky a usmíření i střety s předsudky a dobrosrdečnými venkovany a domorodci. Transsexuální Bernadette truchlí nad nedávným úmrtím svého přítele a žárlí na mladičkého rozverného Adama, který miluje Abbu. Tony zase před nimi tají manželku a syna – plod své „mladické nerozvážnosti“.\n\nFilm těží hlavně z výrazných hereckých výkonů ústřední trojice, z okázalých kabaretních kostýmů a populárních melodií, díky nimž si získal v LGBT komunitě status kultovního snímku. Vizualita filmu s autobusem a obřím střevícem byla v roce 2000 použita např. i při závěrečném ceremoniálu LOH v Sydney.\n\nV roce 2006 byl z filmu adaptován muzikál.\n\n\nHudba hraje ve filmu významnou roli, čtyři písně v průběhu děje zpívá i ústřední trojice nebo dva z nich. V roce 1994 vyšlo CD s písněmi z filmu:\n\n\n \n"}
{"id": "461945", "url": "https://cs.wikipedia.org/wiki?curid=461945", "title": "Hugo Weaving", "text": "Hugo Weaving\n\nHugo Wallace Weaving (* 4. dubna 1960) je anglo-australský herec narozený britským rodičům v Nigérii, tehdy britské kolonii, a žijící v Austrálii. Proslavil se díky filmům jako například \"Dobrodružství Priscilly, královny pouště\", \"Babe - galantní prasátko\", \"Matrix\" (trilogie), \"Pán prstenů (trilogie)\". Dále hrál maskovaného \"V\" ve filmu \"V jako Vendetta\" a daboval Megatrona ve filmové sérii \"Transformers\".\n\n"}
{"id": "461948", "url": "https://cs.wikipedia.org/wiki?curid=461948", "title": "Drug Enforcement Administration", "text": "Drug Enforcement Administration\n\nDrug Enforcement Administration (zkratka DEA; česky: \"Úřad pro potírání drog\") je jeden z federálních policejních orgánů Spojených států amerických, který se zabývá bojem proti pašování a distribuci drog.\n\nByl založen v roce 1973 za vlády prezidenta Richarda Nixona. V roce 2009 měla rozpočet zhruba 2,4 miliardy dolarů a zhruba deset tisíc zaměstnanců, z nichž přibližně polovina měla status zvláštního agenta.\n\nŘeditelství se nachází ve městě Arlington (Virginie). V čele úřadu stojí ředitel jmenovaný prezidentem USA a schválený Senátem USA. Nyní tuto funkci vykonává Chuck Rosenberg, jeho zástupcem je Thomas M. Harrigan.\n"}
{"id": "461949", "url": "https://cs.wikipedia.org/wiki?curid=461949", "title": "Milan Cieslar", "text": "Milan Cieslar\n\nMilan Cieslar (* 26. dubna 1960 Český Těšín) je český filmový a televizní režisér.\n\nPo studiu na Střední průmyslové škole filmové v Čimelicích dále studoval na pražské FAMU, kterou dokončil v roce 1984. Poté následoval rok základní vojenské služby, po ní začal pracovat ve Filmovém studiu na Barrandově nejprve jako pomocný režisér. Souběžně s tímto působením navázal spolupráci i s Československou televizí. Po roce 1989 v důsledku společenských změn a privatizace Filmového studia Barrandov byl nucen ze studia odejít a pracovat jako umělec na volné noze a posléze i jako mediální podnikatel. V roce 1993 založil vlastní produkční firmu \"Happy celuloid\".\n\n\n\n"}
{"id": "461952", "url": "https://cs.wikipedia.org/wiki?curid=461952", "title": "Poddůstojník", "text": "Poddůstojník\n\nPoddůstojníka je obvykle možno definovat jako příslušníka ozbrojených sil jmenovaného do hodnosti a ustanoveného do funkce, která poskytuje jisté (nedělitelné velitelské a kázeňské) pravomoci nad mužstvem. Poddůstojnický sbor vykonává nižší a střední velitelský, administrativní a technický management v ozbrojených silách. \"Poddůstojníci v nižších a středních hodnostech\" slouží zejména ve funkcích velitelů a zástupců velitelů nižších organizačních celků, instruktorů a administrativních a technických specialistů. \"Poddůstojníci ve vyšších hodnostech\" obvykle slouží ve funkcích poradců vyšších důstojníků a generálů a administrativních a technických odborných náčelníků. Poddůstojníci vytvářejí „spojovací článek“ mezi mužstvem a důstojníky. Jelikož důstojníci, kteří byli jmenováni do první důstojnické hodnosti, obvykle postrádají praktické zkušenosti, slouží zkušení poddůstojníci jako jejich učitelé a mentoři.\n\nSbor poddůstojníků z povolání byl vytvořen 1. 10. 1949 a nahradil dosavadní sbor rotmistrů a sbor déle sloužících poddůstojníků. Zahrnoval hodnosti četař, rotný a staršina.\n\nK jeho zrušení došlo 30. 9. 1960 a od 1. 10. 1960 byly opětovně zavedeny praporčické hodnosti, neboť vstoupil v platnost § 4 zákon č. 76/1959 Sb., o některých služebních poměrech vojáků. Do sboru praporčíků nově patřily: rotný, rotmistr, nadrotmistr, podpraporčík, praporčík a nadpraporčík. Sbor poddůstojníků z povolání zanikl a jeho příslušníci, kteří požádali o převedení do sboru praporčíků byli jmenováni do hodnosti rotný (dosavadní četaři a rotní) nebo rotmistr (dosavadní staršinové).\n\nNovelou č. 228/1991 Sb. ze dne 15. 5. 1991 byla s účinností od 24. 6. 1991 hodnost rotného převedena do poddůstojnického sboru a hodnost svobodník do sboru mužstva. Kopíroval se tím systém platný do září 1949.\n\nDnem 1. 12. 1999, kdy vstoupil v platnost zákon č. 221/1999 Sb., o vojácích z povolání, se oddělil rotmistrovský sbor od praporčického sboru. Do rotmistrovského sboru od této doby patřil: rotný, rotmistr, nadrotmistr a štábní rotmistr. Praporčický sbor tvořil: podpraporčík, praporčík, nadpraporčík a štábní praporčík. Hodnost svobodník byla převedena zpět do poddůstojnického sboru. Hodnosti vojínů a poddůstojníků tak byly nadále plánovány pouze pro vojáky v základní službě a tím, jak došlo dne 1. 1. 2005 k plné profesionalizaci ozbrojených sil, přestaly být tyto hodnosti vojáky v činné službě používány. Hodnosti vojínů a poddůstojníků však byly nadále používány vojáky v záloze.\n\nNovela zákona č. 221/1999 Sb., o vojácích z povolání, která vyšla ve Sbírce zákonů dne 27. srpna 2009 pod číslem 272/2009 Sb., upravila mimo jiné novou strukturu hodnostních sborů a hodností, a to s účinností od 1. ledna 2011. Oproti znění zákona č. 221/1999 Sb., byl v novele zákona nově definován hodnostní sbor mužstva (vojín, svobodník), poddůstojníků (desátník, četař a rotný) a praporčíků (rotmistr, nadrotmistr, praporčík, nadpraporčík a štábní praporčík), přičemž jsou všechny výše uvedené hodnosti plánovány pro vojáky z povolání. Novela zákona zrušila hodnosti štábní rotmistr a podpraporčík.\n\n\"(stav k 1. 1. 2011)\"\n\nHodnostní označení mužstva, poddůstojnického a praporčického sboru je tvořeno kombinací knoflíčků hodnostních (tzv. \"pecek\"), pásků hodnostních (tzv. \"rakviček\") a hvězdy pěticípé stříbřité se sutaškou (lemováním).\n\nKnoflíčky hodnostní slouží jako prostředek určený k hodnostnímu označení sboru mužstva a poddůstojníků. Knoflíček je plný výlisek polokruhovitého tvaru s hladkou lícní stranou, na zadní straně s hladkým prolisem, ve kterém je mezi výstupky zatemována splinta.\n\nPásky hodnostní stříbřité slouží jako prostředek určený k hodnostnímu označení sboru praporčíků. Pásek je dutý výlisek obdélníkového tvaru zakončený na obou stranách do tvaru splinty. Na lícní straně je ozdobné rýhování na třech výstupcích ve čtvercovém bloku. Bloky jsou navzájem otočené o 90°. Rubová strana má kontury lícní strany.\n\n"}
{"id": "461955", "url": "https://cs.wikipedia.org/wiki?curid=461955", "title": "Gloria Gaynor", "text": "Gloria Gaynor\n\nGloria Gaynor (vlastním jménem Gloria Fowles, * 7. září 1949) je americká zpěvačka disco éry sedmdesátých let. Mezi její hity patří: \"\"I Will Survive\"\" (1979), \"\"Never Can Say Goodbye\"\" (1974), \"\"Let Me Know (I Have A Right)\"\" (1980) a \"\"I Am What I Am\"\" (1983).\n\nGloria začínala v šedesátých letech jako zpěvačka jazz/gospel/pop kapely \"Soul Satisfiers\". Její první sólový singl byl \"She'll Be Sorry\"/\"Let Me Go Baby\" (1965)\n\n"}
{"id": "461957", "url": "https://cs.wikipedia.org/wiki?curid=461957", "title": "William Moseley", "text": "William Moseley\n\nWilliam Peter Moseley (* 27. dubna 1987 Sheepscombe) je britský herec, známý především díky roli Petera Pevensieho ze ságy \"Letopisy Narnie\" a roli prince Liama v seriálu \"The Royals\".\n\nNarodil se v Sheepscombe, Gloucestershire v Anglii. Je synem Juliette (rozené Fleming) a Petera Moseleyho, kameramana. Je nejstarší ze tří dětí: Daisy (narozená 1989), Benjamin Moseley (narozený 1992). Navštěvoval Základní školu v Sheepscombe od září 1991 do července 1998, poté pokračoval na Wycliffe College. Školu dokončil na Downfield Sixth Form, protože od školy na čas upustil kvůli natáčení filmů\" Letopisy Narnie.\"\nKastingový režisérka Pippa Hall je zodpovědná za osbazení Williama do menší role, když obsazovala role pro film \"Cider with Rosie \"v roce 1998. O sedm let později při obsazování do filmu \" \"si na něj vzpomněla a nabídla mu roli Petera. Od prvního dne konkurzu na Petera Pevensie trvalo osmnáct měsíců než byl do role oficiálně vybrán. Roli si znovu zahrál v sequelu filmu \"\". Krátce se objevil ve filmu \"Letopisy Narnie: The Vyage of the Dawn Treades\", i přesto, že se jeho postava neobjevila v knize, kterou je film inspirován.\n\nV roce 2014 byl obsazen do seriálu stanice E! \"The Royals\".\n"}
{"id": "461958", "url": "https://cs.wikipedia.org/wiki?curid=461958", "title": "Třebosice", "text": "Třebosice\n\nObec Třebosice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1319.\n\nObec je významnou archeologickou lokalitou. Archeoložka Kristýna Bulvová její význam pro poznání neolitické kultury přirovnává k významu Věstonic pro poznání moravského paleolitu. Obec proslavil unikátní nález miniaturní plastiky kozla, přes 6 tisíc let staré. Nález je řazen do lengyelské kultury. V dubnu 2015 zastupitelstvo obce schválilo, že hlava kozla se stane symbolem obce na jejím znaku a praporu.\n\nPůvodní dvoutřídní školu, která byla na staré faře, v roce 1879 nahradila nově postavená čtyřtřídní škola. Prvním řídícím učitelem byl Jan Vosáhlo. Učilo se v ní od první do páté třídy.\n\nOd roku 2015 slouží budova školy opět vzdělávání. Sídlí zde škola Na rovině, která se sem přestěhovala z Lázní Bohdaneč. Jedná se o školu se vzdělávacím systémem Montessori.\n\n\n"}
{"id": "461959", "url": "https://cs.wikipedia.org/wiki?curid=461959", "title": "Saint-Paul (stanice metra v Paříži)", "text": "Saint-Paul (stanice metra v Paříži)\n\nSaint-Paul je nepřestupní stanice pařížského metra na lince 1 ve 4. obvodu v Paříži ve čtvrti Le Marais. Nachází se na křižovatce ulic Rue de Rivoli a Rue Saint-Antoine.\n\nStanice byla otevřena 6. srpna 1900 jako součást nejstaršího úseku linky 1. Do roku 2007 bylo nástupiště vybaveno vitrínami sloužící jako reklamní plochy pro různé výstavy děl současných umělců. Poté byla stanice rekonstruována a vitríny byly odstraněny. Nástupiště bylo o víkendu 4. a 5. dubna 2009 upraveno pro plánovanou automatizaci linky.\n\nVchod této stanice je vybaven původními vzácnými lampami typu \"Val d'Osne\" (na rozdíl od mnohem rozšířenějších lamp \"Dervaux\"). Stanice metra jimi byly vybavovány v letech 1909-1923, ale postupem doby byly nahrazeny, takže dnes se jich dochovalo jen málo.\n\nStanice nese jméno světce Pavla. Stanice nese další dodatečné označení \"Le Marais\" psané menším písmem.\n\nStanice má jen jeden vchod a na výstupu je vybavena jen jedním eskalátorem, a sice na nástupišti ve směru na Château de Vincennes.\n\n\nStanice se objevuje v povídkové trilogii, jejíž děj se odehrává v židovské čtvrti v polovině 20. století.\n"}
{"id": "461963", "url": "https://cs.wikipedia.org/wiki?curid=461963", "title": "Singly na prvním místě v roce 2009 (USA)", "text": "Singly na prvním místě v roce 2009 (USA)\n\nSeznam singlů které obsadily první místo v Billboard Hot 100 \n"}
{"id": "461965", "url": "https://cs.wikipedia.org/wiki?curid=461965", "title": "Sully – Morland (stanice metra v Paříži)", "text": "Sully – Morland (stanice metra v Paříži)\n\nSully – Morland je nepřestupní stanice pařížského metra na lince 7 ve 4. obvodu v Paříži. Nachází se na křižovatce \"Quai des Célestins\" a \"Boulevard Henri-IV\".\n\nStanice byla otevřena 3. června 1930 při prodloužení linky ze sousední stanice Pont Marie. 26. dubna 1931 byl otevřen tunel pod Seinou spolu s úsekem \"Sully – Morland\" ↔ Place Monge, čímž byly propojeny severní a jižní část linky 7.\n\nStanice při svém otevření nesla název \"Pont Sully\" podle nedalekého mostu pojmenovaném po ministrovi krále Jindřicha IV. Maximilienu de Béthune, baronu de Rosny, vévodovi de Sully (1559-1641). Později se jméno stanice změnilo do dnešní podoby, když se připojila druhá část \"Morland\", což je název nedalekého bulváru, který nese jméno po Françoisi Louisovi de Morlan řečeném Morland (1771-1805), plukovníkovi myslivecké gardy, který padl v bitvě u Slavkova.\n"}
{"id": "461966", "url": "https://cs.wikipedia.org/wiki?curid=461966", "title": "Madona (Edvard Munch)", "text": "Madona (Edvard Munch)\n\nMadona (norsky \"Madonna\") je symbolistická malba norského autora Edvarda Muncha, nazývaná také Tvář jedné Madony, autorem Milující žena. Zobrazuje nahou ženu se smyslným výrazem, který také obsahuje bolest „tisíce minulých generací“ a výraz smrti. Obraz ovšem svým názvem a jistým náznakem svatozáře odkazuje k tradičnímu uměleckému zobrazování Panny Marie, k tzv. madoně. Dříve byl obraz vystavován v rámu s vyrytými a namalovanými spermiemi a lidskými zárodky (stejného motivu je použito na litografii). Obraz patří do cyklu \"Láska\" spolu s \"Hlasem\", \"Polibkem\", \"Vampýrem\" a \"Žárlivostí\".\n\nMunch vytvořil pět verzí obrazu: dnes jsou například v Munchově muzeu a v soukromé sbírce Nelsona Blitze. V roce 2004 byla verze z Munchova muzea spolu s \"Výkřikem\" odcizena a později nalezena. Existuje také kolorovaná litografická verze.\n\nModelem k obrazu nejspíše stála Dagny Juelová, Munchova milenka a žena Stanisława Przybyszewského. Sám autor později osvětloval význam obrazu, což nakonec rámcově odpovídalo jeho pojetí lásky vůbec, slovy:\n"}
{"id": "461972", "url": "https://cs.wikipedia.org/wiki?curid=461972", "title": "Pont Marie (stanice metra v Paříži)", "text": "Pont Marie (stanice metra v Paříži)\n\nPont Marie je nepřestupní stanice pařížského metra na lince 7 ve 4. obvodu v Paříži. Nachází se na náměstí \"Place du Bataillon-Français-de-l’ONU-en-Corée\".\n\nStanice byla otevřena 16. dubna 1926 při prodloužení linky 7, která sem byla dovedena z dnešní stanice Palais Royal – Musée du Louvre. Odtud linka dále pokračovala 3. června 1930 do stanice Sully – Morland.\n\nJméno stanice je odvozeno od názvu blízkého mostu Pont Marie ze 17. století, který byl pojmenován po inženýrovi Christophu Marie. Název stanice je doplněn o \"Cité des Arts\" psané menším písmem.\n\n"}
{"id": "461974", "url": "https://cs.wikipedia.org/wiki?curid=461974", "title": "Kurtzkeho stupnice postižení", "text": "Kurtzkeho stupnice postižení\n\nKurtzkeho stupnice postižení, známá také jako rozšířená stupnice stavu invalidity (: \"Expanded Disability Status Scale, EDSS\"), či také jako Kurtzkeho škála, je metoda kvantifikace zdravotního postižení u pacientů s roztroušenou sklerózou (RS). Stupnice byla vyvinuta americkým neurologem Johnem F. Kurtzkem. \n\nKurtzkeho stupnice kvantifikuje postižení u sedmi funkčních systémů. Podle MUDr. Dany Horákové se jedná o zrak, motoriku, kmenové a mozečkové funkce, sfinktery (svěrače), senzitivní obtíže a orientační hodnocení kognitivního postižení a únavy.\n\nStupnice má rozpětí 0–10 a šířka každého intervalu je 0,5 bodu. MUDr. Petr Lenský v knize \"Roztroušená skleróza mozkomíšní\" uvádí následující stupně:\n\n"}
{"id": "461978", "url": "https://cs.wikipedia.org/wiki?curid=461978", "title": "Buttes Chaumont (stanice metra v Paříži)", "text": "Buttes Chaumont (stanice metra v Paříži)\n\nButtes Chaumont je nepřestupní stanice pařížského metra na lince 7bis v 19. obvodu v Paříži. Nachází se na \"rue Botzaris\" na okraji velkého městského parku.\n\nStanice byla otevřena 13. února 1911 jako součást boční větve linky 7. Dne 3. prosince 1967 se severní větev linky 7 mezi stanicemi Louis Blanc a Pré Saint-Gervais stala samostatnou linkou s označením 7bis a stanice \"Buttes Chaumont\" se stala její součástí.\n\nStanice patří k nejhlubším v Paříži (24,58 metrů). Od turniketů až na nástupiště vede 149 schodů. Stanice je vybavena automatickým výtahem.\n\nNázev stanice je odvozen od pomístního jména – \"kopce Chaumont\".\n\n"}
{"id": "461981", "url": "https://cs.wikipedia.org/wiki?curid=461981", "title": "Place des Fêtes (stanice metra v Paříži)", "text": "Place des Fêtes (stanice metra v Paříži)\n\nPlace des Fêtes je přestupní stanice pařížského metra mezi linkami 7bis a linkami 11 v 19. obvodu v Paříži. Vchod do stanice ve stylu art deco se nachází na malém náměstí s parkovou úpravou – \"Place des Fêtes\". Metro je v této části linky jednosměrné, tj. vlaky jezdí pouze ve směru ze stanice Botzaris do stanice Pré Saint-Gervais.\n\nStanice byla otevřena 8. ledna 1911 jako součást boční větve linky 7. Dne 28. dubna 1935 byla stanice rozšířena o přestup na nově otevřenou linku 11. Dne 3. prosince 1967 se severní větev linky 7 mezi stanicemi Louis Blanc a Pré Saint-Gervais stala samostatnou linkou s označením 7bis a stanice \"Place des Fêtes\" se stala její součástí. Starší nástupiště je postaveno do oblouku, po jeho stranách vedou koleje.\n\nNa nástupišti 7bis směřuje jednosměrná kolej do stanice Pré Saint-Gervais. Další, pro veřejnost neužívaná kolej, vede přes uzavřenou stanici Haxo do Porte des Lilas. Po této koleji bude možné spojit linky 7bis a 3bis v jednu novou.\n\nNázev dostala stanice podle náměstí, na kterém tehdejší město Belleville, které je dnes součástí Paříže, pořádalo veřejné oslavy a svátky (\"des Fêtes\").\n"}
{"id": "461983", "url": "https://cs.wikipedia.org/wiki?curid=461983", "title": "Pilot Pen Tennis 2008 – muži", "text": "Pilot Pen Tennis 2008 – muži\n\nTenisový turnaj na okruhu ATP Pilot Pen Tennis 2008 se konal ve dnech 15. – 23. srpna v americkém New Havenu venku na kurtech s tvrdým povrchem. Odměny činily 708,000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\nV závorce je kolo, ve kterém hráči vypadli.\n\n\n"}
{"id": "461984", "url": "https://cs.wikipedia.org/wiki?curid=461984", "title": "Pilot Pen Tennis 2008 – ženy", "text": "Pilot Pen Tennis 2008 – ženy\n\nTenisový turnaj na okruhu WTA Pilot Pen Tennis 2008 se konal ve dnech 15. - 23. srpna v americkém New Havenu venku na kurtech s tvrdým povrchem. Odměny činily 600,000 USD.\n\n\n\n"}
{"id": "461986", "url": "https://cs.wikipedia.org/wiki?curid=461986", "title": "The Catalogue", "text": "The Catalogue\n\nThe Catalogue, v Německu vydáno pod názvem Der Katalog (další používané označení je 12345678), je box set osmi alb německé electro skupiny Kraftwerk.\n\nJedná se o remasterovanou řadu osmi studiových alb skupiny. Všechna alba byla převedena do špičkového zvuku a obohacena o dříve nepublikovaný design a fotografie.\n\nCelý box set vyšel již roku 2004 v nákladu pouhých 1000 kopií v \"promo\" verzi. Komerčně pro veřejnost vydán až s pětiletým odkladem: jednotlivá zremasterovaná alba byla vydána 5. října 2009, zatímco box jako celek až 16. listopadu.\n\nEdice sestává z následujících osmi alb, z nichž některé v této remasterované edici doznaly drobných úprav:\n\nV roce 2012 byly vydány limitované edice The Catalogue, které se od edice z roku 2009 liší pouze černým obalem (edice z roku 2009 měla bílý obal). V dubnu toho roku byla vydána anglická edice o nákladu dvou tisíc kusů k příležitosti koncertů a výstavy Kraftwerk v \"Muzeu moderního umění\" (\"MoMA\") v New Yorku; v listopadu potom německá edice k podobné příležitosti koncertů a výstavy v galerii \"Kunstsammlung Nordrhein-Westfalen\" v německém Düsseldorfu.\n\nV roce 2009, těsně před vydáním komerčního Katalogu, uskutečnila skupina Kraftwerk pár koncertů, na nichž několik skladeb poprvé představili za použití 3D projekcí. Od roku 2011 jsou koncerty Kraftwerk celé s 3D videoprojekcemi, od roku 2013 též s 3D zvukem. Právě v době tohoto turné 2012-2016 bylo několik koncertů zaznamenáno s použitím 3D kamer. Takto pořízený materiál vyšel 27. května 2017 v dalším box setu pod názvem 3-D The Catalogue (\"3-D Der Katalog\").\n\nBox set vyšel v několika verzích (Blu-Ray, DVD-AUDIO, CD, LP vinyl, download...) a obsahuje koncertní záznamy všech 8 alb Kraftwerk, nahraných během let 2012-2016. Na rozdíl od jejich dřívější živé nahrávky Minimum-Maximum (2005) je však zde hluk publika zcela ztlumen, a proto \"3-D The Catalogue\" zdánlivě působí jako studiová nahrávka. Edice obsahuje také další materiál v podobě koncertních animací, knihu s fotografiemi atd. Pořadí některých skladeb se liší od pořadí na původních albech; jsou řazeny tak, jak byly většinou prezentovány na koncertech. Zvláštností je disk číslo 7 prezentující album The Mix (1991), na kterém jsou všechny skladby převedeny do 3-D zvuku pro sluchátka.\n\n"}
{"id": "461987", "url": "https://cs.wikipedia.org/wiki?curid=461987", "title": "NHL 2009/2010", "text": "NHL 2009/2010\n\nNHL 2009/2010 byla 92. sezónou NHL. Byla zahájena 1. října 2009. Základní část skončila 12. dubna 2010 a poté následovalo play off, kde Stanley Cup vyhrálo Chicago Blackhawks. Od 15. února do 28. února 2010 byla NHL přerušena kvůli olympijským hrám ve Vancouveru. Z toho důvodu se neuskutečnilo All Stars Game.\n\nDo 1. All-Star týmu byli zvoleni:\n\nDo 2. All-Star týmu byli zvoleni:\n\nDo NHL All-Rookie týmu byli zvoleni:\n\nŘazeno podle počtu kanadských bodů, kritériem na druhém místě je počet vstřelených gólů\nŘazeno podle gólového průměru na utkání\nLegenda <br>\nMin – odchytané minuty <br>\nV – vítězství <br>\nP – porážky <br>\nP/prodl – porážky v prodloužení či nastavení <br>\nGA – obdržené branky <br>\nSO – utkání bez obdržení branky (shotout) <br>\n% úsp. – procento úspěšnosti zákroků <br>\nGól. prům. – gólový průměr na utkání <br>\n"}
{"id": "461988", "url": "https://cs.wikipedia.org/wiki?curid=461988", "title": "Dragutin Dimitrijević", "text": "Dragutin Dimitrijević\n\nDragutin Dimitrijević (srbsky: Драгутин Димитријевић Апис) (17. srpna 1876 – 27. června 1917) byl srbský voják a vůdce nacionalistické skupiny Černá ruka, která v roce 1914 spáchala atentát na arcivévodu Františka Ferdinanda. Tento atentát je považován za jednu z příčin první světové války.\n\nDragutin Dimitrijević se narodil v Srbsku v roce 1876, v šestnácti letech byl přijat ke studiu na Bělehradskou vojenskou akademii. Zde byl nadprůměrným studentem a na základě výborných výsledků byl okamžitě přijat do generálního štábu srbské armády. Jako horlivý nacionalista se postupně stal specialistou na terorismus.\n\nJiž jako kapitán zosnoval Dimitrijević společně se skupinou mladých důstojníků vraždu autokratického a nepopulárního srbského krále. Dne 11. června 1903 zaútočila skupina na královský palác a zabila krále Alexandra i jeho ženu, královnu Dragu. Během útoku byl sice Dimitrijević těžce zraněn, ze svých zranění se ale nakonec vyléčil. Jako celoživotní vzpomínka na tuto událost mu v těle zůstaly uvízlé tři kulky, které se nepodařilo vytáhnout. Srbský parlament poté Dimitrijeviće popsal jako \"zachránce vlasti\" a posléze byl jmenován profesorem taktiky na Vojenské akademii. Během následujících let navštívil Německo a Rusko, kde studoval nové vojenské taktiky a doktríny pozemního boje. Během balkánské války (1912–13) pomohl srbské armádě svým účinným vojenským plánováním dosáhnout několika důležitých vítězství.\n\nDimitrijevićovým hlavním zájmem bylo osvobození Srbska od Rakouska-Uherska. Jako krycí jméno používal přezdívku \"Apis\" a již jako vůdce tajné skupiny Černá ruka naplánoval v roce 1911 organizovaný pokus o atentát na císaře Františka Josefa I. Jelikož se ale atentát nezdařil, obrátil Dimitrijević svou pozornost na dědice trůnu, arcivévodu Františka Ferdinanda. Dimitrijević se obával Ferdinandova plánu na udělení koncese jihoslovanským národům, a domníval se, že pokud by se tak stalo, bylo by mnohem složitější dosáhnout nezávislosti srbského státu. Když se Dimitrijević doslechl, že má arcivévoda František Ferdinand v plánu navštívit Sarajevo v červnu 1914, rozhodl se vyslat tři členy skupiny Černá ruka, Gavrila Principa, Nedeljka Čabrinoviće a Trifka Grabeže, aby arcivévodu zavraždili.\n\nAniž by o tom Dimitrijević věděl, informoval major Voja Tankosić srbského ministerského předsedu Nikolu Pašiće o celém spiknutí. Přestože Pašić hlavní cíle Černé ruky podporoval, nechtěl o atentátu ani slyšet, neboť se obával, že by tento čin mohl vést k válce s Rakouskem-Uherskem. Proto vydal příkaz, aby byli Princip, Čabrinović a Grabež v případě pokusu o opuštění srbského území neprodleně zatčeni. Jeho příkazy nebyly nicméně splněny a tři zmínění muži přešli do Bosny a Hercegoviny, kde spojili své síly s ostatními spiklenci, Muhamedem Mehmedbašićem, Danilem Ilićem, Vasem Čubrilovićem, Cvijetkem Popovićem, Miškou Jovanovićem a Veljkem Čubrilovićem.\n\nNěkolik členů Černé ruky zadržených po atentátu u výslechu uvedlo, že hlavními organizátory byli Dimitrijević, Milan Ciganović a major Voja Tankosić. Dne 25. července 1914 požádala rakousko-uherská vláda oficiálně o vydání těchto osob, které měly být následně souzeny u vídeňského soudu.\n\nTéhož dne odpověděl srbský ministerský předseda Nikola Pašić, že „nemůže předat tyto tři muže, jelikož by to bylo v rozporu se srbskou ústavou a srbským trestním právem“. O tři dny později vyhlásilo Rakousko-Uhersko Srbsku válku.\n\nDimitrijević a několik jeho vojenských kolegů byli o tři roky později srbskými exilovými úřady zatčeni. Dne 23. května 1917 byl Dimitrijević v Soluňském procesu shledán vinným z velezrady a odsouzen k trestu smrti. Trest smrti zastřelením byl vykonán dne 11. června (někdy bývá udáván i 24. nebo 27. červen).\n\n"}
{"id": "461989", "url": "https://cs.wikipedia.org/wiki?curid=461989", "title": "Philip Seymour Hoffman", "text": "Philip Seymour Hoffman\n\nPhilip Seymour Hoffman (23. července 1967 Fairport, New York, USA − 2. února 2014 Manhattan, New York, USA) byl americký filmový herec, režisér a producent. Byl nejlépe známý pro jeho specifický styl hraní, kdy hrál většinou tyrany a nepřizpůsobivé hrdiny. Byl nominován na mnoho ocenění; získal Zlatý glóbus za film \"Capote\" a další ocenění za tento film, dále pak ocenění za film \"Magnolia\" nebo za \"Talentovaný pan Ripley\".\n\nHoffman se narodil 23. července 1967 v Rochesteru na předměstí Fairport v New Yorku. Jeho matka, Marilyn O'Connor (rozená Loucks), pocházela z nedalekého Waterloo a pracovala jako učitelka na základní škole, pak se ale stala právničkou a nakonec soudkyní. Jeho otec, Gordon Stowell Hoffman, pocházel z New Yorku,a pracoval pro společnosti Xerox Corporation. Philip měl dvě sestry, Jill a Emily, a bratra Gordona, který se později stal spisovatelem.\n\nHoffman se narodil do římskokatolické rodiny, ale jeho výchova nebyla příliš nábožensky zaměřená. Jeho rodiče se rozvedli, když mu bylo 9 let a Philip i se svými sourozenci proto vyrůstal jen s matkou.\n\nPhilip měl rád sport, především baseball. Ve 14 letech ale utrpěl zranění krku, kvůli kterému dále sportovat nemohl, a tehdy prý začal uvažovat o herectví. V brzké době se začal věnovat i činohře. Nakonec úspěšně vystudoval Newyorskou univerzitu umění (The New York University Tisch School of the Arts).\n\nOženil se s výtvarnicí Mimi O'Donnell, se kterou žil v New Yorku a se kterou měl tři děti: syna Coopera (2003), dceru Tallulah (2006) a další dceru jménem Willa (2008). Na podzim 2013 už ale s Mimi žili odděleně.\n\nPhilip Hoffman měl také problémy s drogovou závislostí. Po jeho promoci v roce 1989, když mu bylo 22 let, vstoupil do rehabilitačního program a zůstal \"čistý\" dalších 23 let. Přesto ve věku 46 let, tedy v roce 2014, zemřel na předávkování. Byl nalezen v koupelně svého přítele z branže; scenáristy David Bara. Vyšetřující policisté zde našli injekční stříkačku a později bylo prokázáno, že zemřel na předávkování heroinem, kokainem a amfetaminem. Po jeho smrti jej \"The New York Times\" popsali jako \"snad nejambicióznějšího a nejobdivovanějšího amerického herce své generace\".\n\nSvoji filmovou kariéru začal v roce 1991 epizodě krimi seriálu \"Zákon a pořádek\" (\"Law & Order\"), kde si zahrál krátkou scénku. Další role následovaly: \"Vůně ženy\", \"Muž zázraků\", \"Můj nový revolver\"... Většinou se ale jednalo jen o vedlejší role. Mezi jeho největší role patřil film \"Capote\", za který získal několik ocenění, dále pak \"Magnolia\", \"Hunger games\" a \"Piráti na vlnách\". Zemřel v době natáčení \"\" a to sedm dní před ukončením natáčení.\n\nHrál ve filmech se slavnými herci, jako je Al Pacino, Tom Hanks, Julia Roberts, Emily Watson, Adam Sandler, Ben Stiller a dalšími.\n\nJeho dlouholetou partnerkou byla Mimi O'Donnell, se kterou měl tři děti.\n\nDůvodem smrti Hoffmana, který již dříve přiznával problémy s návykovými látkami a alkoholem, bylo pravděpodobně předávkování drogami.\n\n"}
{"id": "461991", "url": "https://cs.wikipedia.org/wiki?curid=461991", "title": "Tegu", "text": "Tegu\n\nTegu (: 대구) je město v Jižní Koreji, čtvrté největší podle počtu obyvatel. Leží v provincii Severní Kjongsang, ale není její součástí, má status metropolitního města.\n\nOd 27. srpna do 4. září 2011 se zde konalo 13. mistrovství světa v atletice na stadiónu Daegu World Cup Stadium.\n\nNa území města je mezinárodní letiště Tegu vzdálené od centra přibližně pět kilometrů na severovýchod, které odbaví více než 1 milion cestujících ročně. Přes Tegu vede železniční trať Soul – Pusan. Ve městě také funguje metro, které má 3 linky.\n\n"}
{"id": "461993", "url": "https://cs.wikipedia.org/wiki?curid=461993", "title": "Mistrovství světa v atletice 2009 – Muži chůze na 20 km", "text": "Mistrovství světa v atletice 2009 – Muži chůze na 20 km\n\nZávod v chůzi na 20 km mužů na Mistrovství světa v atletice 2009 se uskutečnil 15. srpna. Zvítězil v něm ruský chodec Valerij Borčin. Závod se uskutečnil na okruhu, vytyčeném na třídě Unter den Linden, se startem i cílem u Braniborské brány. Z 50 startujících jich v teplém letním odpoledni dokončilo 45. Mezi těmi kteří vzdali byli olympijští medailisté z roku 2004 Ivano Brugnetti a Francisco Javier Fernández. Zhruba od 14. kilometru se v čele nacházela trojice pozdějších medailistů, z níž se záhy odpoutal úřadující olympijský šampion Valerij Borčin a vážněji neohrožován došel pro vítězství. Stříbrná medaile, kterou dobyl Wang Chao, znamenala pro Čínu historicky první cenný kov z chodeckých soutěží mistrovství světa.\n\nvýsledky na oficiálním webu MS\n"}
{"id": "461994", "url": "https://cs.wikipedia.org/wiki?curid=461994", "title": "Mistrovství světa v atletice 2009 – Muži vrh koulí", "text": "Mistrovství světa v atletice 2009 – Muži vrh koulí\n\nZávod ve vrhu koulí mužů na Mistrovství světa v atletice 2009 se uskutečnil 15. srpna. Zvítězil v něm americký atlet Christian Cantwell výkonem 22,03 m. \n\nZdařilý úvod měl Christian Cantwell, který se od prvního pokusu usadil na čele. Zejména úřadující olympijský šampion Tomasz Majewski z Polska předváděl sérii velmi kvalitních pokusů, z nichž pátý na okamžik zvrátil pořadí, Cantwell však vzápětí vrhem přes 22 m znovu strhl vítězství na svou stranu. Z nečekané bronzové medaile pro pořádající zemi se v (o centimetr) vylepšeném osobním rekordu radoval Ralf Bartels. Český reprezentant Antonín Žalský neprošel kvalifikací, když obsadil celkové 20. místo výkonem 19,77 m (19,63 19,46 19,77). Kvalifikační limit pro finále činil 20,30 m, na postup nakonec stačilo 20,10 m.\n\nvýsledky na oficiálním webu MS\n"}
{"id": "461995", "url": "https://cs.wikipedia.org/wiki?curid=461995", "title": "Mistrovství světa v atletice 2009 – Muži hod diskem", "text": "Mistrovství světa v atletice 2009 – Muži hod diskem\n\nZávod v hodu diskem mužů na Mistrovství světa v atletice 2009 se uskutečnil 18. a 19. srpna. Zvítězil v něm německý diskař Robert Harting výkonem 69,43 m. \n\nMezi 30 startujícími nechyběl žádný z aktuálně nejvýkonnějších diskařů. Do finálové dvanáctky z kvalifikace neprošli mimo jiné bronzový olympijský medailista z Athén Alexander Tammert z Estonska či pátý z OH v Pekingu Španěl Frank Casañas. Finále znamenalo ukončení série 29 vítězných závodů úřadujícího olympijského vítěze a mistra světa Gerda Kantera. Estonec předvedl sérii vyrovnyných hodů, všechny však o několik metrů zaostávaly za výkony, které v uplynulé sezóně opakovaně podával. Impozantní vstup do soutěže měl v novém polském národním rekordu stříbrný medailista z Pekingu Piotr Małachowski a tento výkon potvrzoval i dalšími pokusy. Za Polákem jen nepatrně zaostával vítěz kvalifikace a obhájce stříbra z MS v Ósace Robert Harting. Když v páté sérii Małachowski svůj čerstvý rekord dále vylepšil, zdálo se být o vítězi rozhodnuto; domácím publikem bouřlivě povzbuzovaný a v euforii házející Harting však svým posledním hodem strhl vítězství na německou stranu. Těsně pod stupni vítězů skončil dvojnásobný olympijský šampion Virgilijus Alekna.\n\nvýsledky na oficiálním webu MS\n"}
{"id": "461997", "url": "https://cs.wikipedia.org/wiki?curid=461997", "title": "Mistrovství světa v atletice 2009 – Muži hod kladivem", "text": "Mistrovství světa v atletice 2009 – Muži hod kladivem\n\nZávod v hodu diskem mužů na Mistrovství světa v atletice 2009 se uskutečnil 15. a 17. srpna. Zvítězil v něm slovinský kladivář Primož Kozmus výkonem 80,84 m. \n\nMezi 34 startujícími z možných uchazečů o medaili kvalifikací neprošel Olli-Pekka Karjalainen z Finska (74,09 m), neuspěl ani Čech Lukáš Melich, který hodem 74,47 m (74,40 72,98 74,47) zaostal za svým osobním maximem o téměř pět metrů a obsadil 14. místo. Kvalifikační limit pro finále činil 77,50 m, na postup do mezi nejlepší dvanáctku přitom stačil výkon 75,38 m. Hody finalistů celkově dost zaostaly za očekáváním a paradoxně tak účast v užší finálové osmičce po třech pokusech mohl zajistit hod na úrovni pouhých 73,72 m. S berlínským kruhem měl potíže zejména hlavní favorit sezóny 2009 Krisztián Pars, zatímco relativně dobrou sérii pokusů předvedli olympijští vítězové Szymon Ziółkowski a Primož Kozmus. Kozmus se usadil na čele druhým pokusem a závěrečným nejdelším hodem celé soutěže své vítězství ještě podtrhl. Trápícího se Parse sesadil zdařilým posledním pokusem z bronzové příčky Alexej Zagornyj.\n\nvýsledky na oficiálním webu MS\n"}
{"id": "461999", "url": "https://cs.wikipedia.org/wiki?curid=461999", "title": "Mistrovství světa v atletice 2009 – Ženy 10 000 metrů", "text": "Mistrovství světa v atletice 2009 – Ženy 10 000 metrů\n\nTeprve na osmém kilometru takticky vedeného běhu se z 22hlavého startovního pole vydělila pětičlenná skupinka etiopských a keňských závodnic a záhy získala výrazný náskok. Závod se rozhodl až v cílové rovince, a to velmi překvapivě v neprospěch Etiopanek, doposud držících sérii titulů od roku 1999. Meseret Defarová, při neúčasti stávající olympijské vítězky a mistryně světa Tiruneš Dibabaové považovaná za hlavní favoritku, ve finiši nestačila na svou krajanku Meselech Melkamuovou a v polovině cílové rovinky zklamaně zvolnila. Zatímco Melkamuová v domnění vítězství v posledních krocích zvedala radostí paže, byla, nic netušíc, po své pravici těsně před cílovou čarou předstižena mohutně dotahující Linet Masaiovou. Kuriozitou závodu se stalo předčasné seběhnutí vnější ze dvou startovních skupin k vnitřnímu okraji dráhy, které mohlo vyústit až v diskvalifikaci medailistek. Protože však nikdo ve vymezené lhůtě proti výsledkům neprotestoval, zůstalo dosažené pořadí v platnosti.\n\nvýsledky na oficiálním webu MS\n"}
{"id": "462001", "url": "https://cs.wikipedia.org/wiki?curid=462001", "title": "Mistrovství světa v atletice 2009 – Ženy 3000 metrů překážek", "text": "Mistrovství světa v atletice 2009 – Ženy 3000 metrů překážek\n\nVysoce favorizovaná Gulnara Samitovová-Galkinová, úřadující světová rekordmanka a olympijská vítězka, v závěrečném okruhu dobře rozeběhnutého finále nestačila v závěrečném okruhu na své soupeřky. V poslední zatáčce se z vedoucí skupinky vydělily Julija Zarudněvová s Martou Domínguezovou a v náběhu do cílové rovinky svedly bok po boku souboj o zlato. Na přechodu poslední překážky se Španělka dostala do čela a po letech úspěchů na hladkých vytrvaleckých tratích se mohla radovat po zisku své první velké medaile v překážkovém běhu.\n\nvýsledky na oficiálním webu MS\n"}
{"id": "462002", "url": "https://cs.wikipedia.org/wiki?curid=462002", "title": "Rechenburk", "text": "Rechenburk\n\nRechenburk (někdy též Rechemberk) je zaniklý hrad mezi Horním Starým Městem a Libčí v Trutnově v Královéhradeckém kraji. Existoval po krátkou dobu ve druhé polovině třináctého století, kdy ho jako mocenský opěrný bod postavili páni ze Švábenic.\n\nHrad, jehož název je odvozen z osobního jména Hrabiše, založili ve druhé polovině třináctého století jako svůj opěrný bod páni ze Švábenic spříznění s Hrabišici, kteří v této době kolonizovali Trutnovsko. Zanikl poté, co Švábenicové na přelomu třináctého a čtrnáctého století Trutnovsko opustili. Hrad zřejmě neměl rezidenční funkci, ale sloužil jako opěrný bod při kolonizačních aktivitách na hranici mezi Čechami a Slezskem. Podobný účel a charakter zástavby měl pravděpodobně také nedaleký hrad na Zámeckém vrchu u Trutnova.\n\nDobu existence hradu potvrdila keramika nalezená během archeologických výzkumů provedených v sedmdesátých letech dvacátého století. Kromě ní byly v areálu hradu nalezeny dva železné hřeby.\n\nJednodílný hrad byl asi 120 metrů dlouhý a 40–60 metrů široký. Přístupnou jihozápadní stranu přetíná trojitý příkop a val. Za nimi se nacházelo okrouhlé hradní jádro, ve kterém byla archeologicky doložena stavba postavená na podezdívce z nasucho kladených kamenů. Měla nejspíše věžovitý charakter a představovala hlavní budovu. Ve vnitřním příkopu bývala ve skále vytesaná cisterna. Další, na sucho stavěná, podezdívka byla odkryta po obvodu hradního jádra. Zadní část hradu na severovýchodní straně od jádra odděloval další příkop.\n\n\n"}
{"id": "462003", "url": "https://cs.wikipedia.org/wiki?curid=462003", "title": "Mistrovství světa v atletice 2009 – Ženy chůze na 20 km", "text": "Mistrovství světa v atletice 2009 – Ženy chůze na 20 km\n\nZávod v chůzi na 20 km žen na Mistrovství světa v atletice 2009 se uskutečnil 16. srpna. Zvítězila v něm ruská chodkyně Olga Kaniskinová.\n\nStejně jako muži o den dříve, závodily chodkyně na uličním okruhu v samém středu Berlína. Soutěž se uskutečnila za jasně slunečného, avšak dosti horkého popoledne, ze 48 startujících jich dokončilo 37. Obhájkyně mistrovského titulu a úřadující olympijská vítězka Ruska Olga Kaniskinová nepřipustila pochybnosti o své nadvládě, když se již před polovinou trati odpoutala ze startovního pole a neustále zvyšovala svůj náskok a dokráčela pro zlato. V boji o další medaile byla dlouho velmi aktivní zkušená Norka Kjersti Plätzerová, která však byla pro nedodržení stylu v pozdější fázi závodu diskvalifikována. Boj o druhé místo se nakonec rozhodloval mezi Loughnanovou z Irska a Číňankou Liouovou, přičemž Irka se v posledních kilometrech dokázala od Číňanky odpoutat. Česká reprezentantka Zuzana Schindlerová vybojovala 19. místo v čase 1:35:47 h.\n\nvýsledky na oficiálním webu MS\n"}
{"id": "462005", "url": "https://cs.wikipedia.org/wiki?curid=462005", "title": "Mistrovství světa v atletice 2009 – Ženy trojskok", "text": "Mistrovství světa v atletice 2009 – Ženy trojskok\n\nZávod v trojskoku žen na Mistrovství světa v atletice 2009 se uskutečnil 15. a 17. srpna. Zvítězila v něm kubánská atletka Yargelis Savigneová.\n\nMezi 34 startujícími (původně 35. přihlášená dvojnásobná olympijská vítězka Françoise Mbangová Etoneová z Kamerunu nenastoupila) byla Češka Martina Šestáková vyřazena v kvalifikaci, když obsadila 22. příčku výkonem 13,84 m (13,69 13,84 13,84). Kvalifikační limit pro finále činil 14,45 m, na postup mezi nejlepší dvanáctku postačil výkon 14,13 m.\n\n"}
{"id": "462006", "url": "https://cs.wikipedia.org/wiki?curid=462006", "title": "Mistrovství světa v atletice 2009 – Ženy vrh koulí", "text": "Mistrovství světa v atletice 2009 – Ženy vrh koulí\n\nZávod ve vrhu koulí žen na Mistrovství světa v atletice 2009 se uskutečnil 16. srpna. Zvítězila v něm novozélandská atletka Valerie Viliová výkonem 20,44 m. \n\nStávající olympijská a světová šampionka Valerie Viliová po rozpačitémém vstupu do finále nakonec potvrdila pozici světové jedničky. Sebe i německé diváky nadchla nejzkušenější z domácího tria ve finále Nadine Kleinertová, když si hned prvním pokusem srovnala a třetím ještě o čtrnáct centimetrů vylepšila osobní rekord. I v posledních vrzích se Kleinertová ještě pokoušela na Novozélanďanku dotírat, ale neúspěšně.\n\nvýsledky na oficiálním webu MS\n"}
{"id": "462008", "url": "https://cs.wikipedia.org/wiki?curid=462008", "title": "Mistrovství světa v atletice 2009 – Ženy sedmiboj", "text": "Mistrovství světa v atletice 2009 – Ženy sedmiboj\n\nSedmiboj žen na Mistrovství světa v atletice 2009 se konal ve dnech 15. srpna a 16. srpna 2009 na berlínském olympijském stadionu.\n\nZlatou medaili z předešlého šampionátu v japonské Ósace nepřijela obhajovat Švédka Carolina Klüftová, kterou poslední roky trápí jedno zranění za druhým. Švédská atletka navíc změnila disciplínu a již na olympiádě v Pekingu soutěžila v dálce. Favoritkami sedmiboje se tak staly Ukrajinky, především olympijská vítězka z Pekingu Natalija Dobrynská či Britka Jessica Ennisová, které patřil před MS nejlepší výkon roku. Na MS neodcestovala ani stříbrná z Pekingu, Američanka Hyleas Fountainová, která musela kvůli zdravotním problémům ukončit kvalifikační závod.\n\nV oštěpařské části se blýskla Švýcarka Linda Züblinová, která hodem dlouhým 53,01 m vytvořila nový národní rekord. Přes padesátimetrovou hranici se dostala i Norka Ida Marcussenová (50,02 m).\n\nSedmiboje se zúčastnilo dohromady 29 atletek. Polka Karolina Tymińská, Belgičanka Sara Aertsová a Němka Lilli Schwarzkopfová soutěž nedokončily. Česká vícebojařka Eliška Klučinová nezopakovala úspěch z mistrovství Evropy 2009 do 23 let, kde skončila čtvrtá s celkovým počtem 6 015 bodů. Za výkonem z litevského Kaunasu zaostala o 510 bodů. Během dvoudenní soutěže ji však trápily bolavé achillovky, i přesto závod dokončila na konečném 23. místě.\n\n"}
{"id": "462010", "url": "https://cs.wikipedia.org/wiki?curid=462010", "title": "Lipoatrofie", "text": "Lipoatrofie\n\nLipoatrofie je termín popisující lokalizovanou ztrátu podkožní (subkutánní) tukové tkáně. K té může dojít v důsledku chladu, dlouhodobé aplikace podkožních injekcí (hormony, inzulíny, atd.) Projevuje se jako úbytek podkoží. Prevence můžebýt důsledné střídání míst vpichu a vyloučení chladu. Dosud nebylo jasně prokázáno, jaká je příčina vzniku, zda je to aplikovanou látkou (lékem) nebo vpichem samotným.\n"}
{"id": "462011", "url": "https://cs.wikipedia.org/wiki?curid=462011", "title": "Nevi'ot", "text": "Nevi'ot\n\nNevi'ot (: נביעות) byla izraelská osada nacházející se na Sinajském poloostrově, na jeho východním pobřeží při Akabském zálivu, v prostoru nynějšího města Nuweiba.\n\nV roce 1967 byla celá oblast Sinajského poloostrova během Šestidenní války dobyta izraelskou armádou. Vesnice Nevi'ot byla založena v roce 1971 poblíž arabské vesnice Nuweiba. V roce 1972 prošla rozšířením. Zaujímala plochu 2500 dunamů a měla charakter zemědělsko-turistického sídla. Podle zprávy z roku 1977 připravené pro Senát Spojených států amerických se počet obyvatel v osadě odhadoval na 150. Obyvatelstvo se rekrutovalo z řad stoupenců levicové Izraelské strany práce.\n\nOsada se stala oblíbeným turistickým cílem Izraelců. V důsledku podpisu Egyptsko-izraelské mírové smlouvy bylo ale rozhodnuto, že celá Sinaj bude vrácena Egyptu a osada tak byla roku 1982 vyklizena a předána pod egyptskou suverenitu.\n\n"}
{"id": "462016", "url": "https://cs.wikipedia.org/wiki?curid=462016", "title": "Medical Subject Headings", "text": "Medical Subject Headings\n\nTezaurus Medical Subject Headings (MeSH) je slovník určený pro zpracování, pořádání a vyhledávání lékařských a zdravotnických informací. Tezaurus je vytvářen v Národní lékařské knihovně USA již od roku 1960. \n\nČeský překlad zajišťuje Národní lékařská knihovna.\n\nTezaurus MeSH je tvořen deskriptory uspořádanými do stromové struktury, jejímž základem je 16 kategorií, které se dále dělí do podkategorií. Deskriptor se může nacházet na více místech stromu.Stromová struktura umožňuje nalézt nadřazené a podřazené deskriptory v různém kontextu.\n\n\nDeskriptor obsahuje 1 preferovaný koncept, může obsahovat i nepreferované koncepty. Preferovaný i nepreferovaný koncept na sebe mohou vázat synonyma. Nepreferované koncepty jsou k preferovanému konceptu ve vztahu příbuzný koncept, podřízený koncept nebo nadřazený koncept. Záznam deskriptoru tvoří:\n\n\nPodhesla umožňují zpřesnění/zúžení deskriptoru. Ve verzi MeSH 2018 je 79 podhesel. Podhesla vytváří vlastní stromovou strukturu a pro jejich použití je vždy přesná instrukce.\n\nSupplementary Concept Records je doplňková databáze k tezauru MeSH. SCR obsahuje záznamy pro chemické látky, léčivé přípravky, vzácné nemoci, syndromy a další. V záznamech jsou vždy uvedeny deskriptory MeSH, které se mají pro daný záznam použít.\n\nPřeklad do českého jazyka vytváří Národní lékařská knihovna. Překlad je pro prohlížení volně dostupný v portálu Medvik a ke stažení ve formátech XML a ISO 2709 pod licencí Creative Commons. Český překlad obsahuje ve verzi MeSH 2018 celkem 28 939 deskriptorů, 12 551 nepreferovaných konceptů, 34 956 viz odkazů (synonym) a 7 014 překladů definic.\n\n"}
{"id": "462021", "url": "https://cs.wikipedia.org/wiki?curid=462021", "title": "Nowy Dwór Królewski", "text": "Nowy Dwór Królewski\n\nNowy Dwór Królewski je vesnice v Polsku v kujavsko-pomořském vojvodství. Rozloha vesnice je 3,17 km². SPZ: CCH. \n\nV obci je palác z roku 1875.\n Waldemar Rodzynski: \"Zarys dziejów gminy Papowo Biskupie\", 1996\n"}
{"id": "462024", "url": "https://cs.wikipedia.org/wiki?curid=462024", "title": "Protinacistický odboj na Uherskohradišťsku", "text": "Protinacistický odboj na Uherskohradišťsku\n\nUherské Hradiště se svým okolím se jakožto okresní (a dříve též krajské) město významně podílelo na organizaci československého protinacistického odboje v době druhé světové války.\n\nPo nacistické okupaci v březnu 1939 v Uherském Hradišti vzniklo nejprve oblastní a poté krajské vojenské velitelství ilegální organizace, která později přijala název Obrana národa. Současně vznikaly místní a okresní složky, např. v Kroměříži, kde se hned v prvních dnech okupace utvořila jedna z prvních buněk, kterou vedl pplk. Ludvík Svoboda.\n\nZaložena byla v roce 1939 z podnětu bývalého legionáře Františka Šlerky, který do ní zapojil i občany ze sousedních vesnic, Františka Hrabala, Jana Essendera, Josefa Staška a Vojtěcha Šupku. Později byl kontaktován Ferdinand Pípal a ustanoven jako vedoucí skupiny Míkovice. Zdravotní službu vedl dr. Jan Vignati, primář zemské nemocnice v Uherském Hradišti.\n\nV únoru 1940 byla zatčena první skupina členů a spolupracovníků, je vyslýchána gestapem a odvezena do věznic a koncentračních táborů např. František Šlérka, Tomáš Sedlář a velitel skupiny Podolí, Bedřich Hofman, řídící učitel. Již před tím je dne 24. prosince 1939 byl zatčen plk. gšt. Lysák, nástupce gen. Slunečka v oblastním velení. Později 24. března 1941 je gestapem zatčen také velitel skupiny Vésky František Hrabal a poté i velitel skupiny Popovice František Kryštof. \n\nPoté následuje zásah 23. a 24. dubna 1941. Po tyto dva dny sváželo gestapo do věznice v Uherském Hradišti odhalené odbojové pracovníky z okolních obcí. Skupina byla tímto dnem rozbita, na její síť později navázala skupina iniciovaná západním výsadkem z operace Carbon. Zadržení byli převezeni na brněnské Kaunicovy koleje, poté do věznice Mírov a do Vratislavi. František Hrabal zemřel. František Kryštof byl odsouzen na sedm let, František Šácha, Antonín Malina z Podolí na šest let, Josef Křivák také na šest let, Bohumil Vlachynský čtyři roky, František Tichoň, J. Essender a J. Stašek tři roky. Josef Křivák žádal zmírnění trestu, zdůvodňoval žádost tím, že za první světové války byl Rakouskem vyznamenán velkou stříbrnou medailí a křížem za chrabrost ve službách Rakouska. Trest museli nastoupit v koncentračních táborech Brieg a Verl. Ferdinand Pípal zatčen nebyl. Jeho syn Zdeněk Pippal jej stačil včas varovat. Po celý zbytek války se Ferdinand Pípal skrýval, fašistům se nepodařilo zjistit místo jeho úkrytu.\n\nZtráty Obrany národa byly vysoké, jen z jihomoravského kraje: z 830 účastníků bylo 122 popraveno, 93 umučeno, 8 padlo v přímém boji, 317 vězněno v koncentračních táborech. Pouze 244 osob, tedy čtvrtina zůstalo i na svobodě, ušetřeno věznění. 19. srpna 1942 v 5 hodin ráno bylo popraveno ve věznici Plötzensee v intervalu tří minut pět českých důstojníku z vedení Obrany národa generál Bohuslav Všetička, plk. gšt. Ladislav Kotík, škpt. Čestmír Jelínek, kpt. Jaroslav Gardavský a plk. Josef Kohoutek.\n\nNa její činnost později navázala skupina organizovaná výsadkem z operace Carbon. S Obranou národa spolupracovaly různé spolky, tělovýchovné spolky Sokol, Orel, DTJ členové okresní a obecní samosprávy, zaměstnanci pošt a železnic, policie, četnictva a finanční stráže, organizace dobrovolců z let 1918—1919 a hasičstvo. Dělníci ze zbrojních podniků, zaměstnanci nemocnice atd.\n\nČinnost: Ničení vojenských transportů, poškozování letištního zařízení (Baťov), sabotáže při výrobě zbraní (Vsetín), především kulometů, požáry sena a slámy, byly získávány cenné informace vojensko-politického a hospodářského rázu.\n\nNa konci 30. let byla přesunuta výroba firmy Avia ze strategických důvodů do obce Kunovice. Po mnichovském obsazení pohraničí a poté po obsazení druhé republiky, se několik občanů z Uherského Hradiště a okolí rozhodlo bojovat proti nacismu v zahraničí. Dostali se přes Polsko do Francie, po její kapitulaci byli evakuováni od 10. května do 22. června 1940 z přístavu Le Havre do Anglie. Tam se již formovaly československé stíhací perutě 310 a 312, poté bombardovací peruť 311. První byla založena slavná 310. stíhací peruť, a to již 12. července 1940 v Duxfordu, do které nastoupili již zkušení českoslovenští piloti, kteří se účastnili leteckých bojů ve Francii a Polsku, poté v srpnu 1940 byla založena 311. bombardovací peruť a v září téhož roku 312. peruť. \nDo Anglie odcházeli také dobrovolníci tzv. jižní cestou přes Maďarsko do Rumunska, poté lodí z Rumunska na Blízký východ, kde vstupovali poté přímo do britské armády v Palestině či Egyptě.\n\nBojeschopnou uznána 17. srpna 1940, vyzbrojena byla letouny Hawker Hurricane Mk. IA později Hawker Hurricane Mk. IIA. Do bojů zasahovala nad jižní Anglií a také ji neminula slavná bitva o Británii. V této bitvě jim velela legenda anglického letectva, beznohý stíhač Douglas Bader.\n\nVýjimečná byla fakty: nejdéle působila ve svazku RAF 5 let, sestřelila 54 a 1/2 jistých plus 4 střely V-1, 20 sestřelů pravděpodobných a 32 poškozených stíhačů Luftwaffe. Zahynulo 31 jejích pilotů.\n\nKAŇOVSKÝ Rostislav (létal pod pseudonymem KENNEDY), F/Lt, 787848 (131111), 310 Sqdn, por./R/plk.\nŠTĚRBA Jan, Cpl, 787121 , 310 Sqdn, rtm./R/pplk., pozemní personál\n\nVyzbrojena letouny Vickers Wellington Mk IA. 10. září 1940 bombardovala nádraží v Bruselu, 23. září 1940 bombardovaly její tři letouny Berlín, v době od 10. září 1940 do 25. dubna 1942 uskutečnila 1029 bojových vzletů za 152 operačních dní. Napadla: 77 cílů, z toho některé opakovaně, svrhla: 1310 tun bomb, sestřelila: 3 potvrzené a 1 pravděpodobný sestřel nočních stíhačů. Na jaře 1942 převedena ke Coastal Command, kde se účastnila ochrany pobřeží, útokům na německé ponorky a lodě, podpoře bojů nad Atlantikem. \n\nDANĚK František, Sgt, 788201 , 311 Sqdn, rtn./R/mjr.\nHOLUB Josef, Sgt, 787835 , 311 Sqdn, ppor./R/pplk.\nNOŽIČKA Antonín AFC, W/O, 787605 , 311 Sqdn, Depot, prap.\nPECEN Antonín (PECKHAM), W/O, 788231 , 311 Sqdn, rtm./R/plk.\nPŠURNÝ František, Sgt, 787102 , 311 Sqdn, rtm./R/pplk.\nŠÁCHA Stanislav, W/O, 788322 , 311 Sqdn, rtn.asp./R/pplk.\n\nHlavní její činností byla ochrana konvojů. Tvořili jí převážně zkušení piloti, kteří se účastnili již bojů ve Francii či Polsku. Používali letouny Hawker Hurricane Mk. I.\nJejí skóre: 14 potvrzených, 9 pravděpodobných a 16 poškozených stíhačů Luftwaffe.\n\nBÜCHLER Emil, Cpl, 788073 , 312 Sqdn, rtn.\nMELICHÁREK Vojtěch, Ing., Sgt, 788618 , Depot, svob.asp./R/pplk.\nHÁNA Klement, LAC, 788218 , 312 Sqdn, čet./R/mjr.\n\nBritský ministerský předseda Winston Churchill o jejich nasazení prohlásil lehce „werichovsky“ 21. srpna 1940:\nVolně přeloženo:\nJejich zásluhou je odvrácení nacistického Německa od invaze do Británie v rámci Operace Seelöwe a poškozování průmyslového Porýní a Porúří, páteře německého průmyslu.\n\nV roce 1944, v noci z 12. na 13. dubna v době spojeneckého náletu, seskočila v lese Rudníčku u Ratíškovic skupina 4 parašutistů. Po nalezení zbytků padáků na stromech protektorátními četníky bylo zalarmováno německé vojsko, to obsadilo a prohledalo celý les, ale nikoho nenašlo. Až po válce se místní dozvěděli, že se jednalo o seskok skupiny Carbon. Skupina CARBON se skládala ze čtyř mužů, kteří prodělali speciální parašutistický výcvik ve Velké Británii.\n\nVelitel skupiny:\nFrantišek Bogataj. Narodil se v Uherském Ostrohu dne 21. března 1913. Absolvoval důstojnickou školu a jako voják rozpuštěné československé armády se v roce 1939 přidal k odbojové skupině Obrana národa jako velitel uherskoostrožského oddílu. Při první vlně zatýkání roku 1940 uprchl přes Slovensko, Maďarsko a Jugoslávii do Francie, poté do Anglie, kde spolu s několika dalšími Čechy absolvoval výcvik parašutisty.\n\nJosef Vanc, narozený 4. února 1915 v Žitětíně, rovněž důstojník bývalé československé armády, který po březnu 1939 emigroval do Francie, kde působil v tvořící se 1. čs. divizi. Po pádu Francie však uprchl do Velké Británie, kde prošel parašutistickým výcvikem. \n\nFrantišek Kobzík, narozený 22. března 1914 v Břeclavi, který po absolvování základní vojenské služby odešel podobně jako Vanc do Francie a následně do Velké Británie, kde společně prodělali výcvik. \n\nJaroslav Šperl ze skupiny byl nejmladší, narodil se 7. listopadu 1919 v Praze. Jako jediný neprošel ani základní vojenskou službou, s armádou se setkal až ve Francii. Ve Velké Británii se mu dostalo parašutistického výcviku. \n\nSkupina byla po špatném seskoku rozptýlena a jen Vanc a Kobzík postupovali společně. U Rudic nedaleko Uherského Brodu byli objeveni a udáni majitelem domu, kde se skrývali. 7. května 1944 po obklíčení gestapem se zastřelili. Kobzík prý nejprve zastřelil raněného Vance, až potom sebe. \n\nHlavními úkoly skupiny CARBON byla zpravodajská činnost a příprava ploch pro shozy materiálu, případně organizování osob pro spolupráci. Ve vhodném okamžiku měla také zahájit otevřený boj s okupanty, ale až ve chvíli, kdy bude fronta již nablízku, takže neměla pouze činnost zpravodajskou.\n\nPopovické skupině CARBON velel Josef Konečný, kunovické skupině CARBON velel parašutista Jaroslav Šperl. 31. ledna 1945 byla odhalena a v lesní chatě v Hlubočku toho dne zahynulo sedm partyzánů. Tři Rusové – Michail Ušakov, M. Jakob (přezdívka Jaška Jakob), Michail Farina – a čtyři Čechoslováci – Emíl Flachs, Josef Guryča, Karel Sojeba a Karel Hezog. K uctění jejich památky byl dříve pořádán branný závod poručíka Ušakova, tzv. „Ušakovova stezka“.\n\nSkupina Ovčáček se formovala na počátku roku 1945 v Kunovicích. Přijala název podle jména svého zakladatele Františka Ovčáčka, který měl na vlakovém nádraží v Kunovicích restauraci. Jeho přítomnost na nádraží skýtala možnost získat lidi od železnice k protinacistickým, zejména sabotážním akcím. Skupina měla 10 členů. Podílela se na pokusu osvobodit radistu skupiny CARBON Aloise Všetičku z uherskohradišťské nemocnice, kam byl po přestřelce s okupanty odvezen. Poškozovala letadla, která byla odvážena na opravu do kunovické továrny Avia, do ložisek u vlaků sypala písek.\n"}
{"id": "462027", "url": "https://cs.wikipedia.org/wiki?curid=462027", "title": "Reichswerke Hermann Göring", "text": "Reichswerke Hermann Göring\n\nReichswerke Hermann Göring (oficiální označení \"Reichswerke AG für Erzbergbau und Eisenhütten „Hermann Göring“\") byly spolu s \"I.G. Farben\" a \"Vereinigte Stahlwerke AG\" největšími německými koncerny v Třetí říši.\n\nOd března 1937 plánoval Hermann Göring, Paul Pleiger a Hermann Alexander Brassert založení říšské společnosti. Tato společnost byla založena 15. července 1937 jako akciová společnost se sídlem v Berlíně. Její kapitálový vklad byl nejprve 5 miliónů říšských marek. Podíl státu ve společnosti činil 90 procent. V červenci 1941 došlo k přeložení sídla firmy z Berlína do Salzgitteru.\n\nV době období druhé světové války byly součásti koncernu například Škodovy závody či Vítkovické železárny. Od září 1944 do ledna 1945 byl pro vítkovický koncern v obci Rydułtowy vybudován pomocný tábor KL Auschwitz-Birkenau, kde pracovala asi tisícovka vězňů. Po konci války byl koncern zrušen.\n"}
{"id": "462028", "url": "https://cs.wikipedia.org/wiki?curid=462028", "title": "Zuzana Ondrášková", "text": "Zuzana Ondrášková\n\nZuzana Ondrášková (* 3. května 1980 Opava) je bývalá česká profesionální tenistka, která ukončení kariéry oznámila na Australian Open 2013. Ve své kariéře nevyhrála na okruhu WTA Tour žádný turnaj. V rámci okruhu ITF získala dvacet titulů ve dvouhře a z dalších jedenácti finále odešla poražena.\n\nNa žebříčku WTA byla ve dvouhře nejvýše klasifikována v únoru 2004 na 74. místě a ve čtyřhře pak v srpnu téhož roku na 295. místě. Trénoval ji otec Petr Ondrášek.\n\nV českém fedcupovém týmu neodehrála žádné utkání. Poslední zápas odehrála v úvodním kole kvalifikace Australian Open 2013.\n\nBěhem kariéry porazila několik hráček, které se alespoň jednou objevily v první desítce světové klasifikace. Jednalo se o výhry nad Li Na, Danielou Hantuchovou, Marion Bartoliovou, Jelenou Dokićovou a bývalou světovou jedničkou Dinarou Safinovou.\n\nNa okruhu WTA se probojovala do finále dvouhry květnového ECM Prague Open 2005, pražského turnaje kategorie Tier IV a s rozpočtem 140 000 dolarů. V úvodním kole přehrála Australanku Jelenu Dokićovou. V semifinále si hladce poradila s krajankou a druhou nasazenou Klárou Zakopalovou 6–2 a 6–2. V boji o titul podlehla ruské turnajové jedničce Dinaře Safinové.\n\nSemifinále z pozice kvalifikantky si zahrála na budapešťském GDF SUEZ Grand Prix 2010, kde ji porazila Patty Schnyderová. Dvě čtvrtfinálové účasti zaznamenala na Forest Hills Tennis Classic 2005, kde byla nad její síly Lucie Šafářová a poté také na Estoril Open 2006.\n\n"}
{"id": "462029", "url": "https://cs.wikipedia.org/wiki?curid=462029", "title": "Psychiatrická nemocnice", "text": "Psychiatrická nemocnice\n\nPsychiatrická nemocnice (též psychiatrická léčebna) je lékařské zařízení se specializací na léčbu závažných duševních onemocnění, obvykle na relativně dlouhou dobu hospitalizovaných pacientů. Tradice psychiatrických nemocnic v Evropě vznikla v roce 1784, kdy byla postavena vídeňská léčebna – věž Narrenturm.\n\nPsychiatrické nemocnice se mohou velmi lišit v metodice a postupu při léčbě. Některé se mohou specializovat pouze pro léčbu v krátkodobém horizontu, nebo jen ambulantní léčbu u méně vážných duševních poruch. Jiné se mohou specializovat na dočasnou nebo trvalou péči o pacienty, kteří v důsledku psychické poruchy vyžadují neustálý dohled, ošetřování nebo specializované a kontrolované prostředí. Pacienti jsou často přijati na základě dobrovolnosti, ale jednotlivec může být do nemocnice umístěn i na základě soudního rozhodnutí v případě, kdy může představovat značné nebezpečí pro sebe nebo své okolí.\n\nTotalitní režimy někdy do psychiatrických nemocnic umisťují („uklízejí“) režimu nepohodlné osoby – v českých zemích bývá uváděn případ rolníka Augustina Navrátila.\n\nV hovorové češtině má psychiatrická nemocnice řadu označení mezi něž patří \"blázinec\", \"šaškec\", \"psychina\", \"cvokárna\" či \"cvokhaus\".\n\nDo roku 2013 se v Česku používalo označení „psychiatrická léčebna“, které tehdy bylo nahrazeno termínem „psychiatrická nemocnice“.\n\ndětské psychiatrické nemocnice:\n\nprotialkoholní léčebny:\n\n\ndětská psychiatrická nemocnice:\n\nprotialkoholní a protidrogová léčebna:\n\n\n"}
{"id": "462030", "url": "https://cs.wikipedia.org/wiki?curid=462030", "title": "Krajíček", "text": "Krajíček\n\nPříjmení Krajíček nosí více různých osobností:\n\n\n"}
{"id": "462033", "url": "https://cs.wikipedia.org/wiki?curid=462033", "title": "Liptovská Teplička", "text": "Liptovská Teplička\n\nLiptovská Teplička (něm. \"Zeplitschke\", maď. \"Teplicska\") je liptovská obec na Slovensku, která leží na území Prešovského kraje v okresu Poprad. V roce 2007 měla 2340 obyvatel. Území obce má rozlohu 98,69 km².\n\nLiptovská Teplička leží asi 8 km jižně od Štrby a 22 km JZ od Popradu na Černém Váhu a na severním úpatí Nízkých Tater. Je dobrým výchozím bodem pro výstup na Kráľovu hoľu i pro návštěvu Slovenského ráje. V letech 1918-1972 ji spojovala Povážská lesní železnice se Štrbou.\n\nPrvní zmínka o obci je z roku 1634, ale byla patrně osídlena už dříve. V okolí obce jsou dobře patrné stopy úzkých terasovitých polí (\"tálů\").\n\n\n"}
{"id": "462041", "url": "https://cs.wikipedia.org/wiki?curid=462041", "title": "Nebeská brána", "text": "Nebeská brána\n\nPojem nebeská brána je v křesťanství spojen s vyobrazením vstupu do Nového Jeruzaléma, který je obrazem nebe. Tento neformální název průchodu do nebe je inspirován popisem Nového Jeruzaléma v Bibli, v knize Zjevení Janovo 21:21 \"A dvanáct bran je z dvanácti perel, každá z jediné perly. A náměstí toho města je z ryzího zlata jako z průzračného křišťálu\" (ekumenický překlad). \n\nV populární kultuře je to obraz většinou bílých vrat nebo vrat z tepaného železa v oblacích, u kterých stojí svatý Petr, majitel klíčů od nebeské brány.\n\n"}
{"id": "462044", "url": "https://cs.wikipedia.org/wiki?curid=462044", "title": "Petr Sommer", "text": "Petr Sommer\n\nPetr Sommer (* 30. listopadu 1949 Rakovník) je český historik a archeolog, ředitel Centra medievistických studií Akademie věd České republiky a Univerzity Karlovy v Praze. Odborně se zabývá církevní archeologií a středověkou duchovní kulturou.\n\nVystudoval Filozofickou fakultu Univerzity Karlovy, obor prehistorie-dějepis. Pracoval jako archeolog ve Východočeském muzeu v Pardubicích a později v Muzeu hlavního města Prahy. V roce 1976 začal pracovat v Archeologickém ústavu ČSAV, kde rovněž po dvě volební období zastával funkci ředitele. V současnosti působí jako ředitel Centra medievistických studií Akademie věd České republiky a Univerzity Karlovy v Praze.\n\nV roce 2017 mu bylo uděleno nejvyšší české vědecké ocenění – Národní cena Česká hlava 2017.\n\n\n"}
{"id": "462054", "url": "https://cs.wikipedia.org/wiki?curid=462054", "title": "Jan Hališka", "text": "Jan Hališka\n\nJan Hališka (* 14. února 1942) je český violoncellista, komorní hráč, hudební pedagog a manažer.\n\nJako sólista vystoupil ve většině evropských zemí, USA, Kanadě, Mexiku, Argentině, Japonsku a Korejské republice. Studoval na Janáčkově konzervatoři v Ostravě u PhDr. Ivana Měrky a na JAMU v Brně u prof. Bohuše Herana. Hře na violoncello vyučoval na Janáčkově konzervatoři v Ostravě, na JAMU v Brně a na Fakultě umění Ostravské univerziity (dosud). V letech 1995–2004 byl ředitelem Janáčkovy filharmonie Ostrava. Byl členem a sólistou Janáčkova komorního orchestru (1969–1995), 1968–1992 působil v souboru Musici Moravienses.\n"}
{"id": "462056", "url": "https://cs.wikipedia.org/wiki?curid=462056", "title": "Sophisti-pop", "text": "Sophisti-pop\n\nSophisti-pop je hudební žánr, který popisuje rádiově-orientovanou jemnou popovou hudbu s jazzovými a soulovými prvky. Sophisti-pop se objevil na přelomu osmdesátých let; mezi typické hudební nástroje patří syntetizér (rozmach syntetizérů nastal v 80. letech minulého století). Sophisti-pop může obsahovat rovněž elementy smooth jazzu (saxofonová sóla), bílého soulu a nové vlny. Sophisti-pop je ideální pro adult contemporary a quiet storm rádia (černošská a bílá rádia).\n\nŽánr byl v minulosti několikrát terčem kritiky britského časopisu Melody Maker. Nejvíce si žánr \"podávali\" David Stubbs a Simon Reynolds.\n\nMezi některé \"sophisti-pop\" autory patří Simply Red, Sade, The Style Council, Everything But the Girl, Basia, Swing Out Sister a Prefab Sprout.\n"}
{"id": "462060", "url": "https://cs.wikipedia.org/wiki?curid=462060", "title": "Wu-chan", "text": "Wu-chan\n\nWu-chan () je hlavní město čínské provincie Chu-pej a nejlidnatější město ve střední Číně. Město vzniklo spojením tři měst v roce 1927, dnes má rozlohu 8467,11 km² a žije zde 6,7 milionu obyvatel, v metropolitní oblasti 10,2 milionu.\n\nMěsto se nachází u soutoku řek Jang-c’-ťiang a Chan-ťiang. Jedná se o konglomeraci tří původních měst, kterými byly Wu-čchang, Chan-kchou a Chan-jang, a současný Wu-chan je tedy známý jako \"dopravní tepna devíti provincií\". Je hlavní dopravní tepnou s desítkami železničních tepen, silnic a dálnic, které procházejí městem. V současnosti je Wu-chan uznáván jako politické, ekonomické, finanční, kulturní, vzdělávací a dopravní centrum centrální Číny. Roku 2004 ve Wu-chanu, jako šestém čínském městě, zahájilo provoz metro. Sídlí zde Wuchanská univerzita.\n\nWu-chan je spojen vysokorychlostní železniční tratí s Kantonem. Představuje třetí největší vzdělávací centrum státu po Pekingu a Šanghaji.\n\nOd roku 2014 je dějištěm ženského tenisového turnaje na okruhu WTA Tour – Wuhan Open, jenž je zařazen do kategorie Premier 5.\n\nWu-chan je známý největší továrnou na čokoládu v celé Číně.\n\nNa konci roku 2019 se ve městě objevil nový typ koronaviru. Koncem ledna 2020 čínské úřady zřídily karanténu, ve které se ocitlo jedenáct měst včetně Wu-chanu s přibližně 37 miliony obyvatel.\n\n\n"}
{"id": "462061", "url": "https://cs.wikipedia.org/wiki?curid=462061", "title": "Ihľany", "text": "Ihľany\n\nIhľany (maď. \"Majorka\", něm. \"Maierhöfen\") jsou obec na východním Slovensku, v Prešovském kraji, v okrese Kežmarok v pohoří Levočské vrchy. Na východě a jihu sousedí s bývalým vojenským újezdem Javorina. Má rozlohu 9,59 km² a k 31. 12. 2004 ji obývalo 1344 osob.\n\nObec Ihľany vznikla v roce 1960 spojením historických sídel Majerka a Stotince. První zmínka o těchto obcích je z roku 1307.\n\nPůvodní název obce Majerka – \"Borkut\" – byl platný až do roku 1895. Mezi roky 1895–1902 byl používán název \"Majerka\", později maďarský \"Majorka\" a německý \"Maierhöfen\". Sídlo podléhalo rychtářovi obce Ľubica. Obyvatelé se na začátku 20. století živili zejména jako dřevorubci v obecních lesích.\n\nStotince se v kronikách většinou vyskytují pod maďarským názvem \"Száztelek\" a německým jménem \"Hodermark\", od roku 1920 se objevují německá pojmenování \"Hundertmarkt\" a \"Hundertmorgen\". Mezi roky 1948-1960 byl používán název Stotince. Území obce bylo osídleno už od 14. století, o čemž svědčí kostel postavený před rokem 1324. Obec založil rod Hrhovských. V roce 1539 vyhnal polský šlechtic Hieronym Lásky starousedlíky a nastěhoval sem Valachy. V roce 1778 zde žilo 730 obyvatel. Roku 1863 byl v obci úmyslně založen velký požár, který ji závažně poškodil. Obyvatelé Stotince byli známí výrobou šindelů.\n\nV období první světové války zde již fungovalo několik mlýnů a olejárna. Po druhé světové válce proběhnul odsun obyvatel německé a maďarské národnosti, uvolněné domy obsadili občané zrušené obce Ľubické Kúpele.\n\nV obci se nalézají tyto památky:\n\n"}
{"id": "462066", "url": "https://cs.wikipedia.org/wiki?curid=462066", "title": "Salza (přítok Ennsu)", "text": "Salza (přítok Ennsu)\n\nSalza je horská řeka v Rakousku (Štýrsko). Celková délka toku je 88 km.\nSalza teče všeobecně západním směrem. Protéká Mariazellem, u Großreiflingu ústí do Enže.\n\nNa řece je několik menších vodních elektráren. Salza je velmi známá především mezi vodáky. Sjíždí se již úsek od silničního tunelu pod přehradou Presceny Klause, ale zde je zatím širší koryto a jen menší peřeje, navíc za nižšího vodního stavu zde nemusí být dostatek vody. Většina vodáků proto zahajuje plavbu až nad Wildalpenem nebo přímo od místního kempu. Zde začíná velmi oblíbený peřejnatý úsek s obtížností WW II až III. Pod soutokem s Mendlingbachem se navíc řeka zařezává do atraktivní skalnaté soutěsky a koryto dále zužuje. Obvyklý konec je v kempu Weiberlauf krátce před soutokem s Enží. Možnost ubytování je v obou zmíněných kempech nebo ve Wildalpenu v privátech.\n\n"}
{"id": "462071", "url": "https://cs.wikipedia.org/wiki?curid=462071", "title": "Swing Out Sister", "text": "Swing Out Sister\n\nSwing Out Sister je britská sophisti-pop skupina, která byla založena v roce 1985 v Machesteru. Kapela se skládá z Andy Connella (klávesista) a Martina Jacksona (bicí). Později přibrali ještě Corinne Dreweryovou (vokály). Jméno kapely je inspirováno filmem \"Swing Out, Sister\" z roku 1945. Nejznámější hity kapely jsou „Breakout“, „Twilight World“ a „Am I the Same Girl?“. Kapela je populární především v Japonsku.\n\n\n"}
{"id": "462072", "url": "https://cs.wikipedia.org/wiki?curid=462072", "title": "Havárie v národním podniku MESIT", "text": "Havárie v národním podniku MESIT\n\nK havárii v národním podniku MESIT došlo v pátek 23. listopadu 1984. Zřícení části výrobní haly M1 z roku 1952 v národním podniku MESIT v Uherském Hradišti – Mařaticích zapříčiněné rozpadem konstrukce z hlinitanového betonu způsobilo smrt 18 osob a zranění čtyřech desítek dalších. Šlo o jednu z nejnešťastnějších událostí v moderní historii okresu Uherské Hradiště, přes existenci železné opony o ní informoval i západní tisk. Podrobnosti o příčinách havárie byly zveřejněny až po pádu komunistického režimu, v roce 1991.\n\nV roce 2002 natočila o neštěstí tvůrčí skupina Bělohlavý-Daník pro Českou televizi dokument z cyklu \"Osudové okamžiky\" pod názvem „Mařatice 1984“.\n\nDne 23. listopadu 1984 došlo v odpoledních hodinách ke zřícení části výrobní haly a třípatrové budovy v n. p. MESIT, pocházející z roku 1952 a nesoucí označení M1. Sutiny zřícené budovy zabíraly prostor 50 x 80 metrů. V troskách bylo uvězněno 38 osob. Dvě skupiny po třech osobách, dvě skupiny po dvou osobách, 28 osob izolováno jednotlivě. Zhroucení stavby bylo způsobeno podle oficiální verze bez cizího zavinění, porušením její nosné konstrukce způsobené vlivem změn v podloží. Podle zjištění expertů a soudních znalců byl příčinou havárie úplný rozpad hlinitanového betonu, použitého při výstavbě tohoto objektu v roce 1952. Hlinitanový cement časem ztrácí svoji pevnost, používá se většinou na spárování proti průsaku a vlhkosti. Také na tovární budově ze začátku 50. let probíhaly v té době rozsáhlé stavební úpravy (a nové nosné panely byly položeny obráceně, předepínacími armovacími dráty v horní části, místo v části dolní), od roku 1984 započal v podniku MESIT vývoj a výroba leteckých přístrojů pro letouny L-610 a L-59. Mnozí zaměstnanci dokonce upozorňovali inkriminovaného dne na praskliny uvnitř objektu. K této tragédii došlo naštěstí v čase střídáni směn, ve 14:42, takže v hale neprobíhal téměř žádný provoz, jinak by byl počet obětí pravděpodobně několikanásobně vyšší. Záchranných prací se účastnilo 8 jednotek požární ochrany se 73 požárníky a dvě stanice báňské záchranné služby. Vyprošťovací a asanační práce trvaly celé čtyři dny a byly ukončeny až 27. listopadu 1984. Část sutin ze zřícené budovy byla použita při stavbě komunikace k zahradním pozemkům v nedaleké obci Mistřice (z tohoto důvodu je tato lokace místními obyvateli nazývána „vyvezený MESIT“).\n\nTeprve po pádu komunistického režimu vyšel v roce 1991 tiskem v časopise Požáry první odborný popis průběhu vyprošťování obětí havárie a udržování vzduchových kanálů před zaplavením. Zpráva obsahovala technický nákres z místa havárie, rozmístění uvězněných osob a schéma umístění čerpadla PS 12 sloužícího k odsávání vody z trosek, umístění dvou přívěsných odsavačů kouře VTA 60 a kompletní seznam nářadí použitého při vyprošťování.\n\n\nPři záchranných pracích bylo vyproštěno celkem 21 živých osob. Havárie v národním podniku MESIT si vyžádala celkem 18 mrtvých osob (17 na místě a jedna živá osoba zemřela později v brněnské nemocnici). Mimo to bylo 43 zraněných. V den sedmého výročí havárie v roce 1991 byl jejím obětem v areálu MESITu odhalen pomník.\n\nVýroba původně situovaná ve zřícené hale byla přibližně po měsíci obnovena v náhradních prostorách, které poskytl nedaleký národní podnik Let Kunovice.\n\nVe snaze předejít dalším podobným haváriím rozhodlo dne 6. června 1985 předsednictvo vlády ČSSR prověřit všechny stavby vybudované v letech 1930 až 1960, u nichž nelze vyloučit použití hlinitanových cementů při jejich výstavbě.\n\nObtížná je ovšem identifikace staveb, u nichž byl hlinitanový beton použit v kombinaci s jiným druhem betonu – o takových stavbách v Česku dosud neexistuje přesný přehled. Mezi stavby, na jejichž osudu se rovněž negativně podepsalo použití betonu z hlinitanového cementu, se tak dlouho po uherskohradišťské havárii zařadil například památkově chráněný obchodní dům Baťa v Mariánských Lázních postavený ve funkcionalistickém stylu v roce 1932 podle plánů architekta Vladimíra Karfíka – dům byl v roce 2014 narychlo evakuován, když se při opravě praskliny zřítila část zdiva a následně zjistilo porušení statiky domu, a na přelomu let 2015–2016 musel být zbourán. Podobné problémy byly ve stejné době konstatovány i u obchodního domu Hraničář v Chebu. V roce 2018 bylo zjištěno použití hlinitanových cementů ve vodorovných nosných konstrukcích dvou pater části budovy Právnické fakulty Masarykovy univerzity v Brně pocházející z přelomu 20. a 30. let 20. století – po zjištění narušení statiky byla uzavřena menza a čtyři posluchárny a byla uspíšena plánovaná rekonstrukce prostor.\n\n"}
{"id": "462075", "url": "https://cs.wikipedia.org/wiki?curid=462075", "title": "Jason Alexander", "text": "Jason Alexander\n\nJason Alexander, rodným jménem Jay Scott Greenspan (* 23. září 1959, Newark, New Jersey, USA) je americký herec, muzikálový zpěvák a tanečník, držitel americké divadelní ceny Tony.\n\n\n"}
{"id": "462076", "url": "https://cs.wikipedia.org/wiki?curid=462076", "title": "Neodarwinismus", "text": "Neodarwinismus\n\nNeodarwinismus je souhrnné označení pro současné hlavní paradigma evoluční teorie vzešlé z Darwinova učení. Zahrnuje zejména:\n\n\nZa zakladatele neodarwinismu je považován August Weismann.\n"}
{"id": "462077", "url": "https://cs.wikipedia.org/wiki?curid=462077", "title": "Ibišek bahenní", "text": "Ibišek bahenní\n\nIbišek bahenní (\"Hibiscus moscheutos\") je vytrvalá mokřadní rostlina. Pochází ze Severní Ameriky a je pěstována jako okrasná rostlina i v České republice.\n\nListy jsou variabilní, ale obyčejně deltoidního tvaru, někdy až se třemi laloky. Vyskytuje se v mnoha variantách, v barevném rozsahu květů od čistě bílé až po temně růžovou; s výjimkou jednoho genomu mají všechny temnou skvrnu uprostřed květu. Květy rozkvétají v srpnu až září, každý květ ale kvete jen několik hodin. Okvětní lístky jsou od 6 do 10 cm dlouhé, na stonku je u starší rostliny až dvacet postupně rozkvétajících květů. Květ bývá až 20 cm velký, ale velikost květu může být rozdílná podle podmínek na stanovišti a kultivaru.\n\nPro názvosloví poddruhů nebylo dosaženo dohody mezi taxonomy. V Kanadě je uveden jako ohrožený druh .\n\nRoste v mokřadech a podél říčních systémů na jihovýchodě Spojených států amerických, v Texasu na pobřeží Atlantského oceánu a odtud na sever až po jižní Ontario.\n\nČetné hybridy jsou komerčně pěstovány jako okrasná rostlina. Pěstování druhů nebo kříženců může být atraktivní vedle rašeliniště. Kromě vizuální přitažlivosti je to také medonosná rostlina, která láká množství opylovačů.\n\nRozmnožujeme dřevitými řízky.\n\nIbišek bahenní vyžaduje plné slunce a vlhké půdy s pravidelnou zálivkou. Během zimy naopak vlhkost musí být nižší, aby rostlina neuhnila. Snese mráz až -27 °C.\n\n\n\n"}
{"id": "462082", "url": "https://cs.wikipedia.org/wiki?curid=462082", "title": "Akrylová barva", "text": "Akrylová barva\n\nAkrylová barva je poměrně nový druh barvy používané v umělecké malbě teprve od druhé poloviny minulého století. Má mnoho výhod. Jde o disperzní barvu na bázi polyakrylové pryskyřice. V čerstvém stavu je ředitelná vodou, v zaschnutém stavu je naopak voděodolná. Přesto se však doporučuje zaschnutý akryl nalakovat pro větší odolnost. Vhodná je pro malbu na papír, karton, dřevo nebo plátno. Trvanlivost: podle prostředí, cca 30–50 let. Velké uplatnění má ve stavebnictví na úpravu a ochranu omítek, betonu nebo sádrokartonu. Akrylové barvy lze tónovat různými barvivy.\n\nAkrylové barvy na rozdíl od olejových barev mnohem rychleji usychají. Místo zdraví škodlivého terpentýnu stačí pro naředění pouze voda. \n\nKlasické malířské akrylové barvy jsou založeny na bázi polyakrylátů a polymetakrylátů. S nimi se smíchá pigment. Za čerstva je barva ředitelná vodou, zaschnutá je již voděodolná.\n\nRozsah výběru pigmentů není tak široký jako u klasických malířských technik, jako například olejových a akvarelových barev. Výrobci se spíše snaží o výrobu nových, dosud neužívaných pigmentů. Avšak s pokrokem ve vědě získávají nové barvy vyšší světlostálost.\n\nRychlost schnutí může být výhodou i nevýhodou. Samozřejmě s přihlédnutím k potřebám umělce a k stylu jeho práce. Již zaschnutá vrstva akrylu je voděodolná, vrstvení malby a opravy tedy nebývají problematické. Akrylové barvy jsou velice všestranné, můžeme je nanášet nejen v tenkých lazurách, ale i v pastózních nátěrech s texturními efekty.\n\nAkrylová média můžeme použít pro zlepšení vlastností akrylových barev a pro tvorbu nejrůznějších efektů.\n\n\n\n\nVhodná je většina povrchů pod podmínkou, že jsou čisté, dostatečně drsné a nemastné. Vhodné je podklad nejprve natřít šepsem. \nPříklady vhodných podkladů:\nNemáme-li zakoupené již předem našepsované plátno, musíme jej pro práci připravit sami, a to jednou či více vrstvami šepsu. Avšak při zvláštních technikách malby, třeba při technice netransparentní, je možné podklad přímo natřít jakoukoliv tmavou akrylovou barvou.\nMezi pevné podložky řadíme například sololit. Šeps nanášíme podle savosti podkladu. První nátěr je možné naředit vodou. Pro velké plochy je vhodné užití stříkací pistole, docílíme tím hladkého povrchu pro malbu.\nVelmi savé povrchy je třeba nejprve natřít vodou ředěným lesklým akrylovým médiem. Pokud bychom podklad natřeli šepsem přímo, šeps by se vsál dovnitř a další vrstva nátěrů by již k právě \"práškovému\" podkladu nepřilnula.\n\nProtože schnou akrylové barvy velice rychle, je třeba zvláště pečovat o štětce a jiné malířské náčiní, tedy mít je neustále ponořené ve vodě a po skončení práce je pečlivě umýt a vysušit. Protože je akrylová barva po zaschnutí voděodolná, zatvrdlé štětce již nadále nejsou k použití.\n"}
{"id": "462083", "url": "https://cs.wikipedia.org/wiki?curid=462083", "title": "Slapping", "text": "Slapping\n\nSlapping (v překladu znamená \"plácání\") může znamenat baskytarovou či kontrabasovou techniku. \n\nSlapping se může vyskytovat v popu, discu, funku, hip-hopu, R&B či ve všech druzích populární hudby. Slapping je základní \"funky\" prvek každé hudby.\n\nCelkově technika připomíná energičtější verzi pizzicata u kontrabasu, kde je struna připlácnuta k instrumentu a tím vzniká \"slapping\" pleskavý basový zvuk.\n\nMezi americké inovátory a prapůvodní hráče této techniky patří (kontrabasisti) Steve Brown, Bill Johnson, Pops Foster, Wellman Braud a Chester Zardis. Kontrabasový slapping se příznivě podílel na tvorbě rockabilly a rock and rollu.\n\nMezi baskytarové inovátory slappingu patří Larry Graham (\"Sly & the Family Stone\").\n\n"}
{"id": "462085", "url": "https://cs.wikipedia.org/wiki?curid=462085", "title": "O-bi, O-ba: Zánik civilizace", "text": "O-bi, O-ba: Zánik civilizace\n\nO-bi, O-ba: Zánik civilizace je polský katastrofický science fiction film režiséra Piotra Szulkina. V hlavní roli se objevil Jerzy Stuhr. Pojednává o tématu zániku lidstva po jaderném konfliktu, který zdecimoval Zemi. Na plátnech polských, ale i jiných kin, se objevil roku 1985 jako druhý díl trilogie, začínající filmem Válka světů - příští století a končící snímkem Ga, Ga - Sláva hrdinům.\n\nHlavním hrdinou je \"Soft\", který se zabývá správou podzemního krytu. Ten se nachází v horách a v něm právě již rok čelí skupina asi osmi set lidí nepříjemným podmínkám; nedostatku světla, potravy a nízkým teplotám. Od radiace a venkovního katastrofálního mrazu je izoluje pouze betonová kupole zařízení, která není příliš stabilní a jejíž havárie se všichni obávají. Podmínky jsou nuzné a většina lidí proto začne věřit ve spásu, kterou jim přinese Archa - fiktivní loď, která má všechny zachránit. Oficiální správa však považuje Archu za mýtus a snaží se jej potlačovat. Jak se situace stále zhoršuje a zničení krytu se blíží, tak fanatická víra v záchranu na Arše stále sílí a způsobuje rozvrat celého společenství.\n\n"}
{"id": "462086", "url": "https://cs.wikipedia.org/wiki?curid=462086", "title": "Universal", "text": "Universal\n\nSlovo Universal může znamenat:\n\n"}
{"id": "462087", "url": "https://cs.wikipedia.org/wiki?curid=462087", "title": "Sobecký gen", "text": "Sobecký gen\n\nSobecký gen je jedna z ústředních metafor moderního neodarwinismu. Podle ní je gen hlavní jednotkou přirozeného výběru, ne jednotlivec, nebo dokonce skupina, jak předpokládal výběr skupinový. Jednotlivé alely mezi sebou soupeří o zastoupení v dalších generacích a organismy jsou jejich pouhými výtvory, vehikly, které si postavily, aby se mohly účinněji prosazovat ve světě.\n\nTento pohled umožňuje výklad jevů, které jinými metodami prohlédnout nelze. Uvážíme-li například hlediska genů na chromozomu Y, které se dědí pouze po samčí linii, dojdeme k závěru, že z jejich pohledu by bylo výhodné přehlížet samičí a starat se pouze o samčí potomky. To je v protikladu se zájmy ostatních genů, kterým záleží na svém přenosu do dalších generací obecně. Dochází tak ke střetu zájmů, ze kterého obvykle vycházejí vítězně důsledně pohlavně se rozmnožující geny, což je možné vysvětlení toho, proč je na chromozomu Y a v mitochondriální DNA tak málo genetické informace.\n\nRichard Dawkins proslavil toto označení ve své stejnojmenné knize z roku 1976, teorie sama vznikla v 60. letech díky britským biologům Hamiltonovi a Pittendrighovi a americkému biologovi Williamsovi.\n\nHlavními kritiky této teorie jsou evoluční biolog Ernst Mayr, paleontolog Stephen Jay Gould, biolog a antropolog David Sloan Wilson a filosof Elliott Sober.\n\n"}
{"id": "462088", "url": "https://cs.wikipedia.org/wiki?curid=462088", "title": "Level 42", "text": "Level 42\n\nLevel 42 je britská pop rocková a jazz-funková kapela, která skórovala v britských žebříčcích na přelomu osmdesátých a devadesátých let. Skupina se skládá z Marka Kinga (slapping baskytara) klávesisty Mike Lindupa, Garyho Husbanda, Nathana Kinga a Seana Freemana. Mezi jejich největší hity patří \"Something About You\" (1985) a \"Lessons in Love\" (1986).\n\n\"Studiová alba\"\n\"Live album\"\n\"Kompilace\"\n\n"}
{"id": "462090", "url": "https://cs.wikipedia.org/wiki?curid=462090", "title": "Everything But the Girl", "text": "Everything But the Girl\n\nEverything but the Girl (nebo také EBTG) je britské elektronické duo, které vytvořil v roce 1982 Ben Watt s Tracey Thornovou. Debutovali písní \"Night and Day\", kterou napsal Cole Porter a později ji předělali i autoři jako Frank Sinatra & Tommy Dorsey, a jiní. Píseň je z roku 1983. Jejich debutní album se jmenuje \"Eden\" (1984) a jsou v něm písně jako \"Each and Every One\".\n\n"}
{"id": "462091", "url": "https://cs.wikipedia.org/wiki?curid=462091", "title": "Bútó", "text": "Bútó\n\nBútó (nebo také Bútos či Butosos) (Řecky: Βοῦτος, Herod. Ii. 59, 63, 155; Βουτώ, Steph. B. sv), egyptsky Per-Vadžet, bylo staroegyptské město ležící 95 km východně od Alexandrie, v nilské deltě. Řecký název je odvozen od jména bohyně Mut, která v pozdějších dobách splynula s místní bohyní Vadžet, a od té je zas odvozeno egyptské pojmenování města. Bútó bylo postaveno na Sebannytském rameni řeky Nil, nedaleko od jeho ústí, a na jižním břehu Butského jezera (Βουτικὴ λίμνη, Strabo xvii. P. 802.). Dnes se na tomto místě nachází Kem Kasiri.\n\nBútó mělo velký význam již v předdynastickém období starověkého Egypta. Archeologické nálezy dokládají, že po sjednocení Egypta nahradila kultura Horního Egypta místní kulturu z Búta, což umožňuje přesněji sledovat samotný proces sjednocení.\n\nBútó původně skládalo ze dvou měst, Pe a Dep, které se spojily do jednoho celku. Bohyně Vadžet byla původně místní božstvo a ochránkyně zdejší věštírny. V době Ptolemaiovců bylo Bútó hlavním městem nilské delty. Herodotos jej označuje jako hlavní město Chemmitského nomu, Ptolemaios Ftenotitského nomu a Plinius Starší jednoduše oblasti Fteneta.\n\nMěsto bylo ve starověku proslulé svým chrámem a věštírnou bohyně Vadžet, kterou Řekové ztotožňovali se svou Léto nebo Ládónem. Na počest bohyně se v Bútu konaly každoroční slavnosti. Kromě tohoto chrámu se v Bute nacházela i menší svatyně boha Hora a bohyně Bast.\n\n"}
{"id": "462096", "url": "https://cs.wikipedia.org/wiki?curid=462096", "title": "Přenos", "text": "Přenos\n\nPřenos má řadu významů:\n\n\n\n"}
{"id": "462097", "url": "https://cs.wikipedia.org/wiki?curid=462097", "title": "Tradiční pop", "text": "Tradiční pop\n\nÉra tradičního popu (tradiční pop, \"traditional pop\") v první vlně probíhala před nástupem popularity rock and rollu. Začala na konci čtyřicátých let minulého století. Hudba je více \"populárně\" orientovaná, ale nemusí být. Některé nahrávky spadají více do oblasti big bandu, ale některé jej naopak postrádají. Bývají v nich zakomponovány klasické elementy, takže v písních jsou použity různé symfonické prvky, které jsou méně jazzově a swingově orientované.\n\nMezi autory patří Frank Sinatra, Bing Crosby, Nat King Cole, Andy Williams, Perry Como, Doris Day a inspirovala Barbra Streisandová, Bette Midler, Quincy Jones, Harry Connick Jr..\n\nDalším termínem jsou popové standardy. Tyto popové standardy byly napsány broadwayskými a show-tune skladateli z období dvacátých až padesátých let. Mezi autory těchto \"standardů\" patří Irving Berlin, Harold Arlen, Jerome Kern, George Gershwin and Ira Gershwin, Richard Rodgers, Lorenz Hart, Oscar Hammerstein, Johnny Mercer, Dorothy Fields, Hoagy Carmichael, Cole Porter\n\nMezi písně tradičního popu patří:\n\n"}
{"id": "462098", "url": "https://cs.wikipedia.org/wiki?curid=462098", "title": "Tommy Dorsey", "text": "Tommy Dorsey\n\nTommy Dorsey (19. listopadu 1905, Shenandoah, Pennsylvania – 26. listopadu 1956, Greenwich, Connecticut) byl americký jazzový trombónista, trumpetista, skladatel a dirigent big band éry. Mezi jeho přezdívky patří \"The Sentimental Gentleman of Swing\" či \"TD\". Měl staršího bratra, Jimmy Dorseyho. Jeho sentimentální trombonový styl se stal typickým soundem ve swingové éře. \n\nV roce 1996 americká národní pošta nechala vytisknout poštovní známky s jeho podobiznou.\n\nOženil se ve věku sedmnácti let s tehdy šestnáctiletou Mildred Kraft. Později se opět oženil, tentokrát s Jane Carl New, se kterou přečkal až do jeho smrti.\n\nV roce 1956 ve věku 51 let zemřel. Udusil se těžkým jídlem, které měl před spaním. Ke všemu si ještě vzal prášky na spaní, což se negativně podílelo na jeho smrti. \n\n[Kategorie:Úmrtí v Greenwichi (Connecticut)]"}
{"id": "462101", "url": "https://cs.wikipedia.org/wiki?curid=462101", "title": "Hardyho–Weinbergův zákon", "text": "Hardyho–Weinbergův zákon\n\nHardyho–Weinbergův zákon praví, že podíl jednotlivých alel se v panmiktické populaci nemění. V případě, že pro daný gen existuje pouze systém dvou alel, znamená to (dle úzu značíme četnost dominantní alely \"p\" a recesívní \"q\"), že:\n\n\nJednoduché výpočty podle Hardyho–Weinbergova zákona jsou běžně součástí testů a zkoušek základních kurzů genetiky na středních a vysokých školách.\n\nVzorový příklad: \n\nZadání: \n\nVe zkoumané populaci lidí čítající 250 000 jedinců se nachází 25 albínů. Určete počet obou typů homozygotů i heterozygotů pro tento stav v populaci a podíl alel v populaci.\n\nŘešení:\nV populaci se nachází dominantní homozygoti, heterozygoti a recesívní homozygoti. Jelikož heterozygoti a dominantní homozygoti vypadají stejně, je třeba nejdříve zjistit, která část populace zahrnuje recesívní homozygoty, neboť pouze u této části známe její genetické složení. Pokud to není řečeno přímo v zadání (jak vypadá recesívní homozygot), má to student nejspíše vědět a třeba tuto vědomost zužitkovat. Pokud to není řečeno přímo a vědomost není přítomna, nezbývá než riskovat. Jako vodítko možno využít fakt, že recesívní je většina „poruchových“ vlastností (tj. albinismus, zakrslost toho či onoho, enzymatické poruchy jako je fenylketonurie etc.), recesívní znaky jsou často světlé barvy proti tmavým, recesívní homozygoti také často představují výrazně menší skupinu v rámci populace. (Nic z toho ovšem studenta neochrání před zlomyslným zkoušejícím, který bude chtít vědět, zda si student zapamatoval ostentativně zdůrazňovaný fakt, že alela pro přilehlý ušní lalůček je recesívní, a předhodí mu skupinu 5000 Papuánců, z nichž má přilehlý ušní lalůček 4921 jedinců).\n\nLidští albíni jsou recesívní homozygoti, čili v populaci se vyskytuje 25 recesívních homozygotů, tj. jejich podíl q² je 25/250000 = 0,0001 populace. Odmocněním tohoto čísla získáme q – podíl recesívní alely v celé populaci, tj. 0,01. Jelikož p + q = 1, dominantní alela má podíl na celé populaci (p) 1 – q, tj. 1 – 0,01 = 0,99. Dále už následuje několik možností, jak příklad uzavřít, můžete spočíst buďto počet dominantních homozygotů, sečíst je s rec. homozygoty a odečtením tohoto čísla od celku zjistit počet heterozygotů (podíl dom. homozygotů je p², tj. 0,99*0,99, tj. 0,9801, počet pak tento podíl krát počet všech jedinců 0,9801*250000 = 245025 jedinců. Počet heterozygotů pak je celek minus obojí homozygoti, tj. 250 000 – (25+245025) = 250000 – 245050 = 4950), nebo to udělat obráceně, tj. spočíst si počet heterozygotů, sečíst je s recesívními homozygoty a odečtením tohoto čísla od celku získat počet dominantních homozygotů (podíl heterozygotů je 2pq, tj. 0,99*0,01*2 = 0,0198, počet pak podíl krát celek, tj. 0,0198 * 250 000 = 4950. Součtem tohoto čísla s recesívními homozygoty a odečtením výsledku od celku získáme počet dominantních homozygotů: 250000 – (4950+25) = 250 000 – 4975 = 245 025) a nebo si obojí získáme zvlášť (nikoliv odečítáním, čili počet homozygotů dominantních 0,99*0,99*250000 a počet heterozygotů 0,99*0,01*2*250000). \n\nKontrola\nVždy se vyplatí udělat kontrolu tím, že sečteme získané počty jedinců všech tří skupin. Pokud vyjde něco jiného než počet všech jedinců, maximálně velice drobně modifikovaný díky zaokrouhlování (prováděli jsme-li je), je někde chyba a je třeba začít počítat znovu. V tomto případě kontrola vyšla: 245025+4950+25 = 250000.\n\nVýsledek\nV populaci se nachází 245025 dominantních homozygotů normálně zbarvených, 4950 heterozygotů normálně zbarvených a 25 homozygotů recesívních (albínů). Poměr zastoupených alel v populaci je 99:1 ve prospěch dominantní.\n"}
{"id": "462104", "url": "https://cs.wikipedia.org/wiki?curid=462104", "title": "Rotenon", "text": "Rotenon\n\nRotenon je organická sloučenina patřící mezi flavonoidy bez zápachu, používá se v širokém spektru jako insekticid a piscicid. Přirozeně se vyskytuje v kořenech rostlin, například vinné révy. Způsobuje Parkinsonovu chorobu, když byl injekcí podán krysám, projevily se u nich příznaky této choroby. Rotenon zabíjí sladkovodního plže plovatku bahenní útokem na mitochondrie v neuronech.\n\nJako první rotenon izoloval Emmanuel Geoffroy z exempláře rostliny \"Robinia nicou\", nyní nazývané \"Lonchocarpus nicou\", když cestoval po Francouzské Guyaně. Psal o tomto výzkumu ve své práci, publikované po jeho smrti v roce 1895, kdy zemřel na parazitní onemocnění. Výzkumní pracovníci později zjistili, že látka, kterou Geoffroy nazval nicouline, byl vlastně rotenon.\n\nRoztok rotenonu se používá jako piscicid a insekticid.\n\nJe běžně používán v práškové nebo tekuté emulgované formě, v řízení rybolovu pro odstranění nežádoucích druhů ryb, jako je vymýcení exotických ryb z nepřirozeného stanoviště. Lidé loví ryby pomocí Rotenonu extrahovaného z rostlin a následně uvolněného do vody. Otrávené ryby vyplavou na povrch a jsou snadno chytitelné. Tato metoda byla poprvé praktikována u různých domorodých kmenů, které drtily kořeny. Ryby ulovené tímto způsobem mohou být konzumovány, protože rotenon je velmi špatně vstřebáván trávicím ústrojím člověka, pro ryby je však smrtelný, protože snadno vstupuje do krevního řečiště ryb přes žábry.\n\nVýzkumníci rotenon používají na odchyt ryb v malém měřítku pro následnou studii biologických rozmanitostí mořských ryb, sbírání záhadných nebo skrytých ryb, které představují důležitou součást široké komunity ryb. Rotenon je nejúčinnější nástroj, který je k dispozici, protože stačí velmi malé množství. Má pouze mírné a přechodné zdravotní účinky.\n\nRotenon je také používán v práškové formě ke snížení parazitních roztočů u kuřat a další drůbeže. Ve Spojených státech a v Kanadě jsou všechna využití rotenonu (kromě pisticidního) zakázána.\n\nRotenon zasáhne řetězce transportu elektronů v mitochondriích. Konkrétně se inhibuje přenos elektronů z železo-sírného centra v komplexu I na ubichinon. To zabraňuje NADH, aby byly převedeny do použitelné buněčné energie (ATP).\n\nRotenon se získává extrakcí z kořenů a stonků několika tropických a subtropických rostlin, zejména z rodů lonchokarpus (\"Lonchocarpus\") a kožnatec (\"Derris\").\n\nNěkteré z rostlin obsahujících rotenon:\n\nRotenon je zařazen Světovou zdravotnickou organizací jako středně nebezpečný. Je mírně toxický pro člověka a jiné savce, ale velmi toxický pro vodní hmyz a ryby. Vyšší toxicita u ryb a hmyzu je způsobena tím, že lipofilní rotenon se snadno vstřebává přes žábry nebo průdušnice, ale obtížně kůží nebo prostřednictvím trávicího traktu. Rotenon je toxický pro erytrocyty \"in vitro\".\n\nNejnižší smrtelná dávka pro dítě je 143 mg / kg. Lidská úmrtí, která jsou připisována rotenonu jsou vzácná, protože je dráždivý a vyvolává zvracení. Úmyslné požití rotenon může mít smrtelné následky.\n\nSloučenina se rozkládá slunečním zářením a volně v životním prostředí vydrží většinou 6 dní. Oxiduje se na rotenolon, který je zhruba o řád méně toxický než rotenon. Rozklad ve vodě závisí na několika faktorech - teplotě, pH, tvrdosti vody a slunečním záření. Poločas rozkladu v přírodních vodách se pohybuje od půl dne při 24 °C do 3,5 dne při 0 °C.\n\nRotenon je klasifikován podle Národního ekologického programu USDA jako nesyntetický a bylo povoleno jej používat a vyrábět do roku 2005, kdy byl odstraněn ze seznamu povolených látek kvůli obavám z jeho nebezpečnosti.\n\nV roce 2000 bylo oznámeno, že injekce rotenonu u potkanů způsobuje příznaky Parkinsonovy nemoci a rozvíjí ji. Rotenon byl užíván nepřetržitě po dobu pěti týdnů, smíchán s DMSO a PEG, jež měly zvýšit průtok tkání a pustit se do krční žíly.\n\nStudie přímo neprokázala, že expozice rotenonu je zodpovědná za vznik Parkinsonovy choroby u člověka, ale je zřejmé, že chronická expozice toxinu v životním prostředí zvyšuje pravděpodobnost onemocnění.\n\nNavíc studie provedená na primárních buněčných kulturách neuronů a mikroglií potkana ukázaly, že nízké dávky Rotenonu (méně než 10 nM) vyvolávají oxidační poškození a smrt dopaminergních neuronů, jde tedy o neurony, které v případě Parkinsonovy nemoci v substantia nigra odumírají.\n\nJiž dříve bylo prokázáno, že neurotoxin MPTP vyvolává symptomy podobné Parkinsonově nemoci (u člověka a ostatních primátů, nikoliv však u potkanů). Zasahuje komplex I. v řetězci transportu elektronů a zabíjení dopaminergních neuronů v substantia nigra. Nicméně další studie zaměřené na MPTP neprokázaly rozvoj Lewyho tělísek - klíčové složky patologie Parkinsonovy choroby. Vztah působení MPTP a Parkinsonovy nemoci není dosud plně objasněn. Z tohoto důvodu byl rotenon zkoumán jako možná látka způsobující Parkinsonovu chorobu. MPTP i rotenon jsou lipofilní a mohou překonat hematoencefalickou bariéru.\n\nV roce 2010 byla publikována studie popisující rozvoj symptomů Parkinsonovy nemoci u myší po opakové intragastrické aplikaci nízkých dávek rotenonu. Koncentrace v CNS byly pod detekčním limitem, nicméně rotenon v mozku vyvolal parkinsonovskou patologii.\n\nV roce 2011 studie amerických Národních ústavů zdraví (National Institutes of Health) prokázala souvislost mezi používáním rotenonu a Parkinsonovou nemocí u farmářů. \n"}
{"id": "462105", "url": "https://cs.wikipedia.org/wiki?curid=462105", "title": "Sjednocení (román)", "text": "Sjednocení (román)\n\nSjednocení je český název knihy, jejímž autorem je Jeri Taylor a náleží literatuře žánru science-fiction z fiktivního světa Star Trek. Svými postavami i dějem náleží k televiznímu seriálu . Originál knihy, z něhož byl pořízen český překlad, má anglický název Unification a pochází z roku 1991.\n\nMístem děje je kosmická loď Enterprise cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Geordi La Forge, šéf bezpečnosti Worf z Klingonu. U tohoto příběhu je jednou z hlavních postav Spock z Vulkánu, postava známá z předchozích, původních dílů Star Treku.\n\nEnterprise vedená kapitánem Picardem je vyslána na utajenou misi s cílem objasnit zmizení, možnou dezerci vyslance Spock. Picard se seznamuje se situací na Spockově rodné planetě Vulkánu u jeho rodičů (Sarek umírá) a pak se prostřednictvím Klingonů nechá spolu s Datem dopravit v dokonalém přestrojení na Romulus. Tady skutečně objeví Spocka, který spolupracuje s tamním podzemním hnutím. Oba důstojníci Federace i Spock jsou však zatčeni romulanskou komandérkou Selou, která připravuje plán na dobytí Vulkánu silou. Ze zajetí však brzy uniknou a ve spolupráci s posádkou Enterprise útok Romulanských sil překazí. Spock pak na Romulusu zůstává, aby pokračoval v misi spojování Romulanů s Vulkánci, kteří mají společný původ.\nDo češtiny knihu přeložil Matouš Ibl a vydalo ji poprvé v roce 1995 nakladatelství X-EGEM, s.s.o z Prahy.. Brožovaná kniha má 230 stran vč.reklam, typický styl (graficky i formátem) obálky pro celou edici Star Trek Nová generace. Na obálce jsou použity kresby Chrise Achiulleose.\n\n"}
{"id": "462106", "url": "https://cs.wikipedia.org/wiki?curid=462106", "title": "Vlastislav Antonín Vipler", "text": "Vlastislav Antonín Vipler\n\nVlastislav Antonín Vipler (12. června 1903 Bílá Třemešná – 4. června 1971 Praha) byl český dirigent a hudební skladatel. Je autorem 340 různých hudebních skladeb, z toho 25 původních českých operet.\n\nPo studiích na královédvorském gymnáziu studoval dirigování a skladbu na Pražské konzervatoři. Po dokončení školy krátce působil ve Východočeském divadle v Pardubicích, pak také ve Východoslovenském národním divadle a v bratislavském a košickém studiu Československého rozhlasu. Po návratu do Prahy dirigoval divadelní orchestry holešovického Divadla Uranie, smíchovského Švandova divadla a později i Malé Operety. Zde se seznámil s Otakarem Jeremiášem, který jej doporučil pro práci v Československém rozhlase, kde od roku 1939 pracoval jako dirigent a odborný programový pracovník až do své smrti. \n\nSkládal zábavnou i vážnou hudbu, např. symfonickou hudbu, písně a komorní hudbu.\n\n\nBěhem svého života zkomponoval celkem 25 původních českých operet. Mezi nejznáměšjí patří:\n\n\n\n"}
{"id": "462107", "url": "https://cs.wikipedia.org/wiki?curid=462107", "title": "Lars Løkke Rasmussen", "text": "Lars Løkke Rasmussen\n\nLars Løkke Rasmussen (* 15. května 1964, Vejle, Dánsko) je dánský politik, lídr dánské středo-pravé strany Venstre a v letech 2009–2011 a 2015–2019 předseda vlády Dánska.\n\nMezi roky 2001–2009 byl ministrem ve třech vládách premiéra Anderse Fogha Rasmussena, v poslední z nich jako ministr financí.\n\nRasmussen byl volebním lídrem strany Venstre v parlamentních volbách 2015. V úhrnném součtu hlasů se Venstre umístila na třetí pozici a Rasmussen získal možnost sestavit novou vládu. Premiérem byl jmenován 28. června 2015.\n\n"}
{"id": "462108", "url": "https://cs.wikipedia.org/wiki?curid=462108", "title": "Johnny Hates Jazz", "text": "Johnny Hates Jazz\n\nJohnny Hates Jazz je britská hudební skupina, která se skládá z Clarka Datchlera (vokály, piáno), Calvina Hayese (klávesy) a Mike Nocita (bass). Mezi jejich hity patří písně jako \"Shattered Dreams\" (UK #5, US #2), \"I Don't Want to Be a Hero\" (UK #11, US #31) a \"Turn Back the Clock\" (UK #12).\nPojmenovali se podle jednoho přítele, který skutečně nesnáší jazz. Ironické na tom všem je to, že jejich debutní výstup byl proveden právě v jazz klubu.\n\n"}
{"id": "462109", "url": "https://cs.wikipedia.org/wiki?curid=462109", "title": "Romain Grosjean", "text": "Romain Grosjean\n\nRomain Grosjean (* 17. dubna 1986, Ženeva, Švýcarsko) je automobilový závodník, pilot Formule 1, který má občanství Francie a Švýcarska, ale jezdí s francouzskou závodní licencí. V roce 2007 se stal vítězem evropské Formule 3 v roce 2008 dokázal zvítězit v GP2 Asia Series.\n\nPředtím než se stal profesionálním automobilovým závodníkem, pracoval v bance v rodné Ženevě.\n\nV roce 2003 vyhrál všech 10 závodů švýcarské Formule Renault 1.6 a postoupil do šampionátu francouzské formule Renault, kde v roce 2004 obsadil 7. místo s jedním vítězstvím. O rok později již tuto sérii dokázal vyhrát s 10 vítězstvími. Závodil také v Eurocupu formule Renault a závod ve Valencii dokončil na druhém místě.\n\nDíky svým výsledkům a potenciálu byl zařazen do programu Renault F1 pro rozvoj mladých jezdců (Renault Driver Development)\n\nJeho debut v této závodní sérii proběhl na okruhu Macau Guia, když zaskakoval na Loica Duvala u týmu Signature-Plus. Kvalifikoval se jako devatenáctý a závod dokončil na 9. pozici a porazil tak oba své týmové kolegy, Fabia Carboneho a Guillaume Moreaua.\n\nV roce 2006 absolvoval celou sezonu v evropské Formuli 3, byl to pro něj těžký rok, získal jediné pódiové umístění a rok zakončil na 13. místě. Objevil se také v britské F3, kde na okruhu v Pau vyhrál oba závody, když pokaždé startoval z pole position a zajel nejrychlejší kolo v každém závodě.\n\nPro roku 2007 zůstal v evropské Formuli 3, ale přestoupil do týmu ASM, který se svými předchozími jezdci Jamie Greenem, Lewisem Hamiltonem a Paulem di Restou vyhrál tři tituly. Sébastien Buemi vedl šampionát na začátku sezony, ale on sám se posunul se na jeho pozici díky vítězství v 9. závodě sezony v Mugellu. Udržoval průběžné vedení a titul získal v posledním závodě roku. V této úspěšné sezoně také dokázal získat pole position na prestižním závodě F3 v Zolderu, ale dokončil až na 14. místě po zhasnutí motoru na startu.\n\nZávodil za tým ART Grand Prix v GP2 Asia Series, vyhrál oba první závody a zvítězil v šampionátu se 4 výhrami a 61 body.\n\nS týmem ART zůstal také pro sezonu 2008 v GP2, když se jeho týmovými kolegy stali Luca Filippi a Sakon Yamamoto.\n\nV prvním závodě na Circuit de Catalunya startoval jako jedenáctý po problémech v kvalifikaci. Probil se na 5. místo v cíli. V druhém závodě startoval jako čtvrtý a po dobrém start poskočil na druhou pozici a předjel Kobajašiho na první místo. Po chybě dostal od traťových komisařů penalizaci průjezdem boxů a závod dokončil jako třináctý. Díky vítězství ve sprintu na okruhu v Istanbulu se posunul na druhé místo v průběžném pořadí. Sezonu dokončil jako čtvrtý a byl vyhlášen nejlepším nováčkem roku 2008.\n\nPro sezonu 2009 přestoupil do juniorského týmu Renault Campos Grand Prix, který teď závodil i pod názvem Addax Team.\n\nV průběhu roku 2009 nastoupil do týmu Renault F1.\n\nV roce 2010 se vrátil zpět do GP2 poté, co nahradil u týmu DAMS Alberto Valerio. S týmem DAMS se stal v roce 2011 mistrem GP2.\n\nPro rok 2008 byl potvrzen jako oficiální testovací jezdec týmu Renault F1, když tuto pozici uvolnil Nelson Angelo Piquet. Vůz Formule 1 poprvé vyzkoušel na britském okruhu Silverstone 7. a 8. června 2008. V této roli pokračoval i v sezoně 2009 a po špatných výsledcích Piqueta mladšího postoupil na jeho místo. Na Grand Prix Evropy 2009 se kvalifikoval 14. časem. Pro sezónu 2012 se vrátil jako jezdec týmu Lotus Renault, kde jezdil spolu s Kimi Räikkönenem.\n\nPo třetím místě v kvalifikaci na Grand Prix Austrálie kolidoval ve druhém kole s Pastorem Maldonadem a kvůli vylomenému pravému přednímu kolu závod nedokončil. Po sedmém místě v kvalifikaci ani malajsijskou velkou cenu po vyjetí z tratě po kolizi s Michaelem Schumacherem ve třetím kole nedojel. Z desátého místa obsadil šestou příčku v GP Číny a získal své první body ve Formuli 1. Po sedmém místě v kvalifikaci si díky dobrému startu v Bahrajnu vyjel za třetí příčku své první umístění na stupních vítězů. Po startu ze třetího místa obsadil v Grand Prix Španělska čtvrté místo a v 53. kole zajel nejrychlejší kolo závodu. V Monaku odstartoval čtvrtý, hned po startu se jej snažil vytlačit Fernando Alonso a Grosjean kolidoval s Michaelem Schumacherem a odstoupil. Ve Velké ceně Kanady dojel na druhém místě což je jeho dosavadní nejlepší výsledek v kariéře. V dalším závodě ve Velké ceně Evropy mohl svůj výsledek vylepšit. Ve 41 kole totiž odstoupil těsně za lídrem závodu Alonsem což ho možná připravilo o premiérové vítězství. Ve Velké ceně Belgie způsobil postartovní nehodu při níž musel odstoupit Fernando Alonso, Lewis Hamilton, Sergio Perez a on sám. Za tuto kolizi dostal trest v podobě zákazu stratu v příštím závodě. V Monze ho musel nahradit náhradní jezdec Lotusu Jerome D'Ambrosio. Ve Velké ceně Singapuru dojel na sedmém místě. Ve Velké ceně Japonska opět kolidoval na startu s Markem Webberem který jej označil za blázna. Ve Velké ceně Koreje dojel na sedmém místě. Ve Velké ceně Indie dojel na devátém místě. Ve Velké ceně Saúdské Arábie havaroval s Markem Webberem a Sergiem Perezem. Ve Velké ceně USA dojel na sedmém místě, ve Velké ceně Brazílie nedojel. Pro rok 2013 s ním Lotus prodloužil smlouvu. S 96 body obsadil osmou příčku v Poháru jezdců.\n\nDne 29. září 2015 tým Haas F1 Team potvrdil Romaina Grosjeana jako jezdce ve svém týmu.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n"}
{"id": "462110", "url": "https://cs.wikipedia.org/wiki?curid=462110", "title": "ABC (hudební skupina)", "text": "ABC (hudební skupina)\n\nABC je anglická new wave skupina, která byla populární v 80. letech 20. století. ABC se skládala z Marka Lickleyho, Andyho Newmarka, Davida Yarrita, Marka Whiteho, Glenn Gregoryho a dalších. ABC byla vytvořena v roce 1980. Kapela následovala novoromantickou vlnu, kterou se nechaly unášet například kapely Spandau Ballet, Duran Duran a jiné. Jsou známé i tím, že propojily syntezátory s orchestrem, čímž vykouzlily jejich typický nablýskaný popově-orientovaný sound. Mezi jejich nejslavnější alba mimo jiné patří konceptuální album \"The Lexicon of Love\" ze které pocházejí romantické písně jako \"Poison Arrow\", \"The Look of Love\" či \"tears Are Not Enough\". Album produkoval legendární producent Trevor Horn.\n\n"}
{"id": "462119", "url": "https://cs.wikipedia.org/wiki?curid=462119", "title": "Libavka hrotitá", "text": "Libavka hrotitá\n\nLibavka hrotitá (\"Gaultheria mucronata\") je druh rostlin z čeledě vřesovcovité (\"Ericaceae\"), je původní v jižní Chile. Plody jsou červené nebo bílé bobule. Běžně je nazývána chaura. I když plody jsou jedlé, jsou bez chuti. V Severní Americe jsou mrazuvzdorné rostliny často pěstovány jako okrasné rostliny.\n\nKeřík vysoký 1.2m, široký 1.5m ale zpravidla menší. Listy lesklé, světle až středně-zelené, mají atraktivní bronzový odstín v zimě. Kvete od května do června růžovo bílými květy. Plody jsou nápadné, relativně velké, čistě bílé, nebo růžovočervené bobule, které vytrvají až do podzimu, někdy přes zimu do jara. Rostliny jsou jednopohlavné s výjimkou kultivaru ‘Bell’s Seedling’.\n\nLibavka hrotitá pochází z jihu Jižní Ameriky. Vyskytuje se v Argentině a Chile.\n\nRostliny vhodné pro začátečníky, nevyžadují zvláštní péči. Vyžadují plné slunce, nebo polostín, propustnou, vlhkou, kyselou půdu, nejlépe promísenou s rašelinou. Dává přednost hlinité, kyselé půdě, ale snese bažinaté podmínky. Je mrazuvzdorná.Rostliny jsou jednopohlavné a aby plodily bobule, musí být vysázeny v blízkosti samčí rostliny. Odrůda ‘Bell’s Seedling’ je však oboupohlavná rostlina, takže vytváří červené trvanlivé bobule, i když ji pěstujeme osamoceně. Lze ji řezat na pěkný, kompaktní tvar během léta. K rostlinám je vhodné přidávat pro udržení kyselosti pravidelně rašelinu a pravidelně během léta zalévat.\n\nNejsou známi, obvykle chorobami netrpí.\n\n\n"}
{"id": "462121", "url": "https://cs.wikipedia.org/wiki?curid=462121", "title": "Jiří Vorlíček", "text": "Jiří Vorlíček\n\nJiří Vorlíček (* 24. října 1944 Havlíčkův Brod) je český lékař, přední onkolog. \n\nV letech 2008–2014 byl ředitelem brněnského Masarykova onkologického ústavu a předsedou České onkologické společnosti ČLS JEP. V minulosti byl přednostou Interní hematoonkologické kliniky, společného pracoviště Lékařské fakulty Masarykovy univerzity a Fakultní nemocnice Brno. V letech 1997–2003 zastával post děkana Lékařské fakulty Masarykovy univerzity v Brně.\n\nJeho jméno bylo také mediálně velice často spojováno s konfliktem, který se rozhořel mezi ním a současným ředitelem Masarykova onkologického ústavu Janem Žaloudíkem.\n\nPři příležitosti řádového dne 28. října 2007 mu prezident České republiky Václav Klaus udělil mu Medaili Za zásluhy – Za zásluhy o stát v oblasti vědy.\n\nVe volbách 2010 neúspěšně kandidoval do senátu za obvod č. 58 - Brno-město jako nestraník za TOP 09, když se ziskem 17,69 % hlasů obsadil 3. místo.\n\n"}
{"id": "462125", "url": "https://cs.wikipedia.org/wiki?curid=462125", "title": "Fairchild K-20", "text": "Fairchild K-20\n\nFairchild K-20 byl letecký fotoaparát používaný během druhé světové války v letecké fotografii. Navrhla jej firma Fairchild pana Shermana Millse Fairchilda a vyráběl se pod licencí pro vojenské kontrakty. Přibližně 15 000 jich bylo vyrobeno ve společnosti Folmer Graflex v Rochesteru (New York) v letech 1941 – 1945. Používají 5.25\" x 20 až 5.25\" x 200 stopový svitkový film o velikosti políčka 4x5 palců. Objektivy byly 6 3/8\" f/4,5 s nastavitelnou clonou, nevyměnitelné, vyráběné firmami Kodak, Ilex nebo Bausch & Lomb, podle dostupnosti v době objednávky. Zajímavým rysem bylo použití vakua na udržení filmu v plochém tvaru.\n\nTyp K-20 pocházel z řady fotoaparátů:\n\n\n"}
{"id": "462126", "url": "https://cs.wikipedia.org/wiki?curid=462126", "title": "Dizzee Rascal", "text": "Dizzee Rascal\n\nDizzee Rascal (* 18. září 1984, Bow, Londýn) je britský rapper, skladatel a hudební producent s nigerijskými kořeny. K jeho hudebního repertoáru patří rap, grime, ragga hudba a UK garage. V roce 2003 vyhrál Mercury Prize za své debutové album \"Boy in da Corner\". I jeho další alba byla posluchači přijímána vcelku pozitivně.\n\nJeho přezdívku \"rascal\" (rošták) vymyslel jeho středoškolský učitel.\nV jednom rozhovoru se svěřil s tím, že ve svém mládí okrádal poslíčky s pizzou, pral se s učiteli a také kradl auta.\n\n\n"}
{"id": "462127", "url": "https://cs.wikipedia.org/wiki?curid=462127", "title": "Fotbalová válka", "text": "Fotbalová válka\n\nFotbalová válka (španělsky: \"La guerra del fútbo\"l) někdy také označovaná jako Stohodinová válka byl krátký ozbrojený konflikt mezi Salvadorem a Hondurasem, který se odehrál roku 1969. Bezprostřední příčinou byly násilné incidenty mezi obyvateli obou zemí, které propukly poté, co salvadorský národní fotbalový tým zvítězil nad honduraskou reprezentací v kvalifikačním zápase na Mistrovství světa ve fotbale 1970 v Mexiku.\n\nNapětí mezi oběma zeměmi ale bylo dlouhodobého charakteru. Honduras má přibližně pětkrát větší území než Salvador, ale v 60. letech 20. století měl oproti němu skoro poloviční počet obyvatel. Z toho vznikaly problémy. V Salvadoru byl pro obyvatele nedostatek volné půdy, zatímco v sousedním Hondurasu jí byl využíván jen zlomek. Od počátku století tak docházelo k migracím salvadorských bezzemků do pohraničí Hondurasu, kde si pro sebe zabírali nikým nevlastněnou půdu. V roce 1969 již bylo v Hondurasu až půl milionu salvadorských imigrantů, což způsobovalo značné národnostní napětí, i mezistátní spory o pohraniční oblasti, v nichž převážná část imigrantů žila. Honduraská vláda se pokusila problém vyřešit pozemkovou reformou, a půdu vlastněnou Salvadorci zestátnila, aby ji potom mohla rozdat vlastním obyvatelům. Salvadorci museli své pozemky opustit, i ti, co za půdu zaplatili. Nucené stěhování provázely různé násilnosti a incidenty, což v Salvadoru vyvolalo odpor vlády i veřejnosti.\n\nVe stejný rok probíhala kvalifikace na Mistrovství světa ve fotbale 1970 konané v Mexiku. Shodou okolností proti sobě měly nastoupit národní týmy obou zemí ve vyřazovacím dvojzápase. Pro obě země byla utkání otázkou národní hrdosti. V prvním zápase zvítězil Honduras na domácí půdě 1:0, ale v odvetě, hrané 15. června, zvítězil Salvador 3:0. Po odvetném zápase propuklo mezi obyvateli obou zemí mnoho násilných střetů, zejména salvadorští imigranti byli v Hondurasu silně terorizováni. 26. června obvinila salvadorská vláda Honduras z genocidy salvadorských přistěhovalců. V obou zemích probíhaly rozsáhlé nacionalistické kampaně.\n\nDne 14. července salvadorská armáda zaútočila na Honduras, a tím vypukla mezi oběma zeměmi válka. Boje probíhaly na zemi i ve vzduchu. Protože obě země měly zaostalé vzdušné síly, odehrály se pravděpodobně naposledy v dějinách letecké bitvy za účasti vrtulových stíhaček. OAS – Organizace amerických států reagovala výzvou k vládám obou zemí k ukončení války a zavedením sankcí. Zhruba po 100 hodinách bojů došlo kvůli nátlaku OAS k ukončení bojů 18. července. Salvadorská vojska se již nacházela u Tegucigalpy, hlavního města Hondurasu, který v bojích utrpěl ponižující porážku. 20. července zprostředkovala OAS uzavření příměří mezi oběma státy. Začátkem srpna se všechna salvadorská vojska stáhla. Mírová smlouva byla podepsána 30. října 1980.\n\nNa konci konfliktu bylo na salvadorské straně 900 mrtvých, převážně civilistů, přes 300 000 Salvadorců bylo vyhnáno ze svých domovů v Hondurasu. Utečenci se ve většině vrátili do již tak přeplněného Salvadoru. Honduras ztratil na 250 vojáků a okolo 2 000 civilistů přišlo o život. Boje probíhaly hlavně na honduraské půdě, takže tisíce místních obyvatel přišlo o střechu nad hlavou. Hranice mezi oběma zeměmi byla oficiálně uzavřena.\n\nSituace uprchlíků v Salvadoru se stala postupem času zcela neúnosná. Vláda nebyla schopna pokrýt jejich základní potřeby. Problém se nakonec stal jednou z hlavních příčin vypuknutí Salvadorské občanské války o deset let později.\n\nRozhodující fotbalový zápas o postup se odehrál na neutrální půdě v Mexiku a Salvador v něm zvítězil 3:2 v prodloužení. Salvadorská fotbalová reprezentace následně zvládla i další fázi kvalifikace a probojovala se tak na mistrovství světa.\n\n"}
{"id": "462128", "url": "https://cs.wikipedia.org/wiki?curid=462128", "title": "Jukio Seki", "text": "Jukio Seki\n\nJukio Seki (1921 Saidžó - 25. říjen 1944 zátoka Leyte) byl stíhací pilot japonského císařského námořního letectva během druhé světové války. Byl prvním velitelem leteckého útoku kamikaze. Tato akce se uskutečnila během bitvy u Leyte. Je mu připisováno první potopení nepřátelské lodě tímto druhem útoku – konkrétně potopení letadlové lodě USS \"St. Lo\". Při potopení zahynulo 200 námořníků a asi 350 utrpělo zranění, s lodí bylo navíc potopeno i 34 letadel.\n"}
{"id": "462129", "url": "https://cs.wikipedia.org/wiki?curid=462129", "title": "David Marx", "text": "David Marx\n\nMUDr. David Marx, Ph.D. (* 7. listopadu 1960 Praha), je přední český odborník na kvalitu ve zdravotnictví.\n\nAbsolvoval 1. LF UK v roce 1984 a pracoval jako pediatr ve FN Královské Vinohrady v Praze (FNKV), kde získal I. a II. atestaci z pediatrie. V roce 1992 v rámci stipendia Britské rady pracoval na Universtity of Birmingham v UK. Od roku 1993 se systematicky věnuje problematice kvality ve zdravotnictví, spoluorganizoval několik projektů USAID věnovaných této problematice, pracoval jako náměstek ředitelky FNKV pro kvalitu péče a jako poradce ministrů zdravotnictví pro kvalitu.\n\nV roce 1998 během Tošovského vlády působil na MZ jako vrchní ředitel kabinetu ministryně. V témže roce spoluzakládal Spojenou akreditační komisi ČR (SAK ČR) - organizaci, která posuzuje kvalitu a bezpečí v nemocnicích a léčebnách v ČR a stal se členem Správní rady Joint Commission International (JCI), organizace provádějící mezinárodní hodnocení kvality zdravotnických zařízení. Pracoval jako konzultant v řadě nemocnic v ČR v rámci jejich přípravy k akreditaci SAK ČR i JCI.\n\nV roce 2006 obhájil dizertační práci na téma Mimořádné události při poskytování zdravotní péče v ČR. Od roku 2003 pracuje v poradních orgánech MZ pro kvalitu zdravotní péče. Na 3. lékařské fakultě Univerzity Karlovy v Praze a na Lékařské fakultě Univerzity Palackého v Olomouci vyučuje veřejné zdravotnictví a sociální lékařství. Na 3. lékařské fakultě UK v praze vede kursy zaměřené na nácvik komunikačních dovedností pro studenty lékařství. Rovněž se podílí na vzdělávání zdravotnického managementu v rámci projektu HOPE.\n\nV současnosti je ředitelem SAK ČR, konzultantem a auditorem SAK ČR a mezinárodním konzultantem JCI. V rámci 3. LF UK působí jako proděkan pro studium a výuku a jako vedoucí Kabinetu veřejného zdravotnictví. V letech 2001-2010 předseda Akademického senátu 3. LF UK.\n\nV červnu 2010 byl ministryní spravedlnosti jmenován znalcem pro oblast řízení kvality a bezpečí ve zdravotnictví.\n\n"}
{"id": "462130", "url": "https://cs.wikipedia.org/wiki?curid=462130", "title": "Calvin Harris", "text": "Calvin Harris\n\nCalvin Harris (narozen jako Adam Richard Wiles, * 17. ledna 1984 Dumfries) je skotský zpěvák a skladatel, producent a DJ. Jeho debutní album I Created Disco z roku 2007 s úspěšnými singly Acceptable in the 80's a The Girls bylo oceněno zlatou deskou. Napsal a produkoval nahrávky několika známým umělcům. Roku 2007 produkoval známý hit Kylie Minogue In My Arms, v roce 2009 zas anglickému rapperovi Dizzee Rascalovi single Dance Wiv Me.\n\nJeho druhé album Ready for the Weekend vydané 17. srpna 2009 se vyšplhalo až na špičku v UK Albums Chart. Obsahuje singly I'm Not Alone, Ready for the Weekend, Flashback a poslední You Used to Hold Me, který byl vydaný 8. ledna 2010.\n\nDne 29. dubna 2011 poprvé zahrála DJ Annie Mac na BBC Radio 1 nový single Bounce s komentářem, že jde o potenciální \"summer smash\", letní šlágr. Dne 12. června 2011 single Bounce oficiálně vyšel na iTunes.\n\n\n\n"}
{"id": "462132", "url": "https://cs.wikipedia.org/wiki?curid=462132", "title": "Vorlíček", "text": "Vorlíček\n\nPříjmení Vorlíček nosí více osobností:\n\n\n"}
{"id": "462133", "url": "https://cs.wikipedia.org/wiki?curid=462133", "title": "Discogs", "text": "Discogs\n\nDiscogs je internetová databáze hudebních diskografií. Vlastní ji firma Zink Media, Inc. a založil ji Kevin Lewandowski. Servery jsou uloženy v Portlandu, Oregonu (v USA). Discogs patří mezi největší online databáze elektronické hudby a také mezi největší vinylové databáze. Stránka má kolem 1,3 miliónů umělců, přes 130 000 tisíc hudebních vydavatelství a denně tuto stránku navštíví přes 200 000 uživatelů. \n\n"}
{"id": "462134", "url": "https://cs.wikipedia.org/wiki?curid=462134", "title": "A Taste of Honey", "text": "A Taste of Honey\n\nA Taste of Honey je disco/pop a R&B kapela jednoho hitu. Mezi jejich největší hit patří minimalistický disco song \"Boogie Oogie Oogie\" z roku 1978, jenž se umístil na #1 příčce \"Billboard\" Pop, Club, Disco a R&B hitparád. Tato kapela byla založená v roce 1971. Kapelu tvoří Janice Marie Johnsonová, Hazel Payneová, Perry Kibble a Donald Ray Johnson.\n\n"}
{"id": "462140", "url": "https://cs.wikipedia.org/wiki?curid=462140", "title": "Ganymed (hudební skupina)", "text": "Ganymed (hudební skupina)\n\nGanymed byla rakouská space disco/synthpop kapela, aktivní v letech 1977–1983. Kapelu tvoří Yvonne Dory, Gerry Edmond, Ernst Nekola, Gerhard Messinger a Daniele Prencipe.\n\n\n"}
{"id": "462141", "url": "https://cs.wikipedia.org/wiki?curid=462141", "title": "Buckinghamshire", "text": "Buckinghamshire\n\nBuckinghamshire (vyslovováno /ˈbʌkɪŋəmʃə/ nebo /ˈbʌkɪŋəmʃɪə/) je nemetropolitní, ceremoniální a tradiční hrabství, rozkládající se na jihovýchodě Anglie. Hlavním městem je Aylesbury a největším je Milton Keynes.\n\nÚzemí Buckinghamshirského hrabství je rozděleno na čtyři části — Aylesbury Vale, Chiltern, South Bucks a Wycombe. správní obvod Milton Keynes. Ceremoniální hrabství, sousedí s hrabstvími Greater London, Berkshire, Oxfordshire, Northamptonshire, Bedfordshire a Hertfordshire.\n\nNíže je tabulka uvádějící strukturu hospodářství Buckinghamshiru. Hodnoty jsou v milionech liber šterlinků.\n"}
{"id": "462142", "url": "https://cs.wikipedia.org/wiki?curid=462142", "title": "Dix", "text": "Dix\n\nDix může být:\n\n\n"}
{"id": "462144", "url": "https://cs.wikipedia.org/wiki?curid=462144", "title": "Libavka Miquelova", "text": "Libavka Miquelova\n\nLibavka Miquelova (\"Gaultheria pyroloides\", syn. \"G. miqueliana\") je druh stálezelené rostliny z čeledi vřesovcovité (\"Ericaceae\"). Je rozšířena v Japonsku, Sachalinu a Aleutských a Kurilských ostrovech. Plody jsou červené bobule. I když plody jsou jedlé, jsou bez chuti. Druh je někdy pěstován jako okrasná rostlina.\nKeřík vysoký asi 30 cm. Listy lesklé, světle až středně-zelené, oválné celokrajné listy vejčité až obvejčité nebo eliptické, 1–4 cm dlouhé, žláznatě pilovité, naspodu roztroušeně hnědě žláznaté. Během zimy získají bronzový odstín, mladé letorosty jsou jemně chlupaté. Kvete od května do června bílými květy, květy zvonkovitě až kulovitě baňkovité, vonné, bílé, koruna 6 mm velká, kvete v malých úžlabních hroznech 2–6 cm dlouhých. Plody jsou nápadné, relativně velké, červené bobule, 1 cm v průměru.\n\nRostliny vhodné pro začátečníky, nevyžadují zvláštní péči. Mají raději plné slunce, ale snesou polostín. Vyžadují propustnou, vlhkou, kyselou půdu (4.6 - 6.0 pH) , nejlépe promísenou s rašelinou. Dává přednost hlinité, kyselé půdě, ale snese bažinaté podmínky. Je mrazuvzdorná. K rostlinám je vhodné přidávat pro udržení kyselosti pravidelně rašelinu a pravidelně během léta zalévat. Rostliny jsou partenokarpické.\n\nLze použít jako potravinu, obvykle přímo.\n\nNejsou známi, obvykle chorobami netrpí.\n\n"}
{"id": "462148", "url": "https://cs.wikipedia.org/wiki?curid=462148", "title": "Grand Theft Auto: Vice City Stories soundtrack", "text": "Grand Theft Auto: Vice City Stories soundtrack\n\nToto je soundtrack videohry . Ve hře jsou fiktivní stanice, které mají vykreslovat atmosféru osmdesátých let ve Vice City. Mezi fiktivní rozhlasové stanice patří Emotion 98.3 (pop rock), Espenatoso (Latin jazz, Salsa), Flash FM (Pop, Rock, New Wave), Fresh 105 FM (Old School hip hop, Electro), Paradise FM (post-disco, R&B), VCFL (Funk, R&B, Soul), V-Rock (glam rock/heavy metal), Wave 103 (New Wave, Synthpop). ve\n"}
{"id": "462151", "url": "https://cs.wikipedia.org/wiki?curid=462151", "title": "Lego Technic", "text": "Lego Technic\n\nLego Technic je řada stavebnic Lego, které obsahují plastové tyče a části. Účelem této série je možnost vytvoření pokročilejších modelů se složitějšími pohyblivými částmi, jako jsou různé stroje s koly, na rozdíl od jednodušších modelů „klasického“ Lega. Tento koncept byl uveden jako Expert Builder v roce 1977 a v roce 1984 byl přejmenován na Technic.\n\nSady Lego Technic jsou charakteristické přítomností zvláštních částí jako jsou různá ozubená kola, nápravy, kolíky a trámy. Některé sady obsahují pneumatické části nebo elektrické motory. V posledních letech začaly pronikat některé části z Lego Technic i do jiných sad, hlavně do sad Bionicle, z nichž některé se prodávaly jako části řady Technic.\n\nStyl Lego Technic se postupem času měnil. Sady uvedené po roce 2000 používají odlišnou konstrukční metodiku, která se popisuje jako „studless construction“ (ve volném překladu jako bezkolíková konstrukce). Tato metoda používá trámy a jiné kolíky než klasické.\n\n"}
{"id": "462155", "url": "https://cs.wikipedia.org/wiki?curid=462155", "title": "Berkshire", "text": "Berkshire\n\nBerkshire (vyslovováno ˈbɑrkʃər BARK-shər nebo ˈbɑrkʃɪər BARK-sheer) je nemetropolitní, ceremoniální a tradiční hrabství, rozkládající se na jihovýchodě Anglie.\n\nÚzemí hrabství Berkshire je rozděleno na šest částí — West Berkshire, Reading, Wokingham, Bracknell Forest, Windsor and Maidenhead a Slough. Všechny tyto distrikty jsou Unitary authority. Hrabství Berkshire sousedí s hrabstvími Oxfordshire, Buckinghamshire, Surrey, Wiltshire a Hampshire. Před změnou hranic v roce 1995 také sousedilo s hrabstvím Greater London.\n"}
{"id": "462160", "url": "https://cs.wikipedia.org/wiki?curid=462160", "title": "Donald Byrd", "text": "Donald Byrd\n\nDonald Byrd, vlastním jménem Donaldson Toussaint L'Ouverture Byrd II. (9. prosince 1932, Detroit, Michigan – 4. února 2013) byl americký jazzový a R&B trumpetista.\n\nByrd se narodil v Detroitu, Michiganu. Docházel na Cass Technical High School. Před tím než dokončil střední školu, hrál například s Lionel Hamptonem. Později hrál ve vojenské kapele. Byrd se zabýval hard bopem, jazz-rockem, soul-jazzem, jazz-funkem a v neposlední řadě i rhythm and bluesem.\n\n"}
{"id": "462161", "url": "https://cs.wikipedia.org/wiki?curid=462161", "title": "Villard de Honnecourt", "text": "Villard de Honnecourt\n\nVillard de Honnecourt byl autor skicáře ze 13. století plného náčrtků, jeho profese není známa. Bývá považován za architekta či putujícího stavitele pravděpodobně z Pikardie.\n\nHonnecourtova sláva spočívá v dochovaném skicáři (Bibliothèque Nationale, Paris MS Fr 19093) obsahujícím 33 pergamenových listů se 250 kresbami světských i duchovních motivů.\n\n\n"}
{"id": "462163", "url": "https://cs.wikipedia.org/wiki?curid=462163", "title": "Okyselování oceánů", "text": "Okyselování oceánů\n\nOkyselování oceánů (ocean acidification) je proces, který zvyšuje kyselost vody v zemských oceánech. Jedná se o pokračující pokles pH oceánů způsobený rozpouštěním přebytku oxidu uhličitého (CO) z atmosféry. Mořská voda má v současnosti mírně zásaditý charakter (přibližně pH 8) a okyselení oceánů znamená posun směrem k neutrálním hodnotám pH (pH 7). Odhady uvádějí, že 30–40 % oxidu uhličitého vytvořeného lidskou aktivitou, který je vyloučen do atmosféry, se následně rozpustí v oceánech, řekách a jezerech. Aby byla dosažena chemická rovnováha, dochází k reakci mezi CO a vodou, která má za následek vznik kyseliny uhličité. Některé molekuly kyseliny uhličité se následně separují na bikarbonátové ionty a vodíkové ionty, čímž se zvyšuje kyselost oceánu.\n\nMezi léty 1751 a 1996 se pravděpodobně snížilo pH povrchových oceánů z přibližně 8,25 na 8,14, což představuje nárůst koncentrace H iontů ve světových oceánech o téměř 35 %. Vědci také dochází k závěrům, že v posledních 10 letech překročila kyselost oceánu historickou analogii a v kombinaci s jinými biogeochemickými změnami oceánu by mohlo dojít k zásadnímu narušení fungování mořských ekosystémů.\n\nZvyšující se kyselost má řadu potenciálně škodlivých důsledků pro mořské organismy. Jedná se převážně o změny metabolismu a imunity jednotlivých organismů žijících pod hladinou moře. Tím, že se zvyšuje přítomnost volných vodíkových iontů, tak nově vytvořená kyselina uhličitá, která se tvoří v oceánech v důsledku nárůstu kyselosti, přispívá k vytvoření většího množství hydrogenuhličitanových aniontů z uhličitanových aniontů. Snížení množství uhličitanových iontů může velmi zkomplikovat vznik nových vodních kalcifikujících organismů jako jsou například korály.\n\nPokračující okyselení oceánu může ohrozit potravní řetězce propojené s oceány. K tomuto problému vydalo společné prohlášení 105 vědeckých akademií a doporučilo, aby do roku 2050 byly celosvětové emise CO sníženy alespoň o 50 % ve srovnání s rokem 1990.\n\nZatímco probíhající okyselení oceánu je jev do značné míry antropogenní, k podobným procesům docházelo i v dávné minulosti. Nejpozoruhodnější příklad nastal přibližně před 56 miliony let, kdy do oceánu a atmosféry vstoupilo obrovské množství uhlíku. To vedlo k rozpuštění uhličitanových sedimentů ve všech oceánech.\n\nHistoricky je téma okyselování oceánů možné zařadit hlavně do počátku 21. století. Zásadním mezníkem byla konference v Paříži v roce 2004, kdy se prvně projednávalo téma oceánů s vysokým obsahem CO. Před tímto datem se pochopitelně o okyselování oceánů také mluvilo, ale velmi okrajově. Pozornost vědců se upírala jinými směry, takže i pokud se jedná o výzkumné práce, tak je výběr značně omezen. Ovšem převážně v posledních 10 letech zažila tato problematika obrovský boom. Prvně byl důraz kladen zejména na technické aspekty této problematiky a hlavní cíl byl kvantifikovat chemické složení oceánů a odhalit podstatu změn. Skutečnost, že tento fenomén postupně vnímá širší skupina veřejnosti, zapříčinila, že dochází k úpravě výzkumných metod a postupů. První závěry shodně uváděly, že okyselování oceánu už trvá několik desetiletí a zásadně ohrožuje životní prostředí.\n\nPřestože je popisován relativně nový fenomén, pro úspěšné pochopení a popsání se musíme přesunout na počátek 20. století. Přesně do roku 1909, kdy dánský biochemik S. P. L. Sørensen zavedl pH stupnici. Tato stupnice udává číslo, kterým se vyjadřuje, zda vodný roztok reaguje kysele nebo naopak zásaditě. Jedná se o logaritmickou stupnici s rozsahem hodnot od 0 do 14. Naprostá většina vodných roztoků nabývá konkrétní hodnotu ze stupnice. Destilovaná voda, tedy chemicky čistá voda, má při standardních podmínkách pH 7. Čím více je voda kyselejší, tím má pH nižší hodnoty a naopak, v případě pH > 7 se jedná o zásady, které s jsou rostoucím číslem silnější.\n\nV případě koloběhu se jedná o biogeochemický cyklus, při kterém je uhlík jako základní stavební kámen veškerých organických sloučenin ustáleným procesem vyměňován mezi biosférou, litosférou, hydrosférou a atmosférou, aniž by se měnily jeho úhrny v těchto zásobnících. Lidské činnosti, jako je spalování fosilních paliv nebo změny využívání půdy, vedly k novému toku CO do atmosféry, který charakter koloběhu nemá - jen ubírá uhlíku ze sedimentů a přidává jej do ovzduší, odkud se část uloží do zvětšené hmotnosti lesů a právě též do moří.\n\nUhlíkový cyklus zahrnuje organické sloučeniny, celulózu a také anorganické sloučeniny uhlíku, jako je oxid uhličitý. Anorganické sloučeniny jsou v tomto procesu obzvláště důležité, protože zahrnují mnoho forem rozpuštěného CO v oceánech a právě toto je velmi důležité téma v kontextu okyselování oceánů. Když se CO rozpouští, tak reaguje s vodou a vytváří rovnováhu iontových a neiontových chemických látek. Jedná se o látky CO, kyselinu uhličitou (HCO), hydrogenuhličitany (HCO\")\" a uhličitany (CO). Poměr těchto jednotlivých druhů závisí na faktorech, jako je teplota mořské vody, tlak, slanost a pH. Tyto různé formy rozpuštěného anorganického uhlíku jsou přenášeny z povrchu oceánu do větších hloubek, kde se některé usazují.\n\nOdolnost oceánů vůči absorbování atmosférického CO je známa pod odborným termínem Revellův faktor. Ten udává rozložení CO mezi atmosférou a oceánem. Měří množství CO, které je možné rozpustit v povrchové vrstvě. Tento termín je pojmenován po oceánografovi Rogerovi Revellovi, který byl jedním z prvních vědců, kteří studovali globální oteplování.\n\nRozpuštění CO v mořské vodě zvyšuje koncentraci vodíkových iontů (H) v oceánu a tím se snižuje pH oceánu. Tento proces ilustruje následující vzorec:\n\nOdhaduje se, že od období industriální revoluce došlo na hladině oceánu k poklesu většímu než 0,1 jednotek v logaritmickém měřítku pH, což představuje nárůst přibližně 29 % H. Očekává se pokles o dalších 0,3 až 0,5 pH jednotek do roku 2100. To nejvíce zasáhne korálové útesy a ekosystém Jižního oceánu. Není vyloučeno, že se tempo těchto změn ještě urychlí. Tato úroveň změny oceánu bude velmi záviset na tom, jakým tempem bude docházet ke snižování emisí.\n\nPřestože se největší změny teprve očekávají, tak zpráva NOAA (Národní úřad pro oceán a atmosféru) prokázala, že mořská voda v oblasti kontinentálního šelfu Severní Ameriky již zásadně mění svůj charakter. Kontinentální šelfy hrají důležitou roli pro mořské ekosystémy, neboť většina mořských organismů žije nebo se vyskytuje právě zde. Protože se studie týkala pouze oblasti od Vancouveru po severní Mexiko, tak není možné výsledky přesně aplikovat do světového kontextu, nicméně autoři této studie jsou přesvědčeni, že výsledky budou všude podobné.\n\nVývoj okyselování oceánů ilustruje následující tabulka.\nI když přirozená schopnost světových oceánů absorbovat CO pomáhá zmirňovat klimatické účinky antropogenních emisí, předpokládá se, že výsledné snížení pH bude mít negativní důsledky, zejména pro organismy žijící v oceánech. Ty pokrývají potravinový řetězec od autotrofie přes heterotrofii a zahrnují organismy jako kokolitky (řasy), korály, dírkonošce nebo korýše. Právě pokud tyto organismy budou vystaveny zvýšené koncentraci CO, může dojít až k jeho rozpadu.\n\nZkoušely se také experimenty, které snižovaly pH o 0,2 a 0,4. Experimentu byly například podrobeny mořské hvězdice, kterých méně než 0,1 % přežilo více než 8 dní. Existují také experimenty, že redukce množství řas způsobená změnou pH může mít vedlejší účinky na klima, konkrétně na globální oteplování. Dojde ke snížení míry odrazivosti země prostřednictvím jejich vlivu na oceány. Všechny mořské ekosystémy budou vystaveny změnám v okyselení.\n\nOkyselování oceánů může také zásadně poškodit ekonomiky konkrétních přímořských oblastí závislých na cestovním ruchu a také může ovlivnit způsob života původního obyvatelstva, které žije například v oblasti Tichého oceánu. Hlavním pilířem cestovního ruchu bývá sportovní rybolov, přičemž jak bylo výše zmíněno, v této oblasti hrozí zhroucení potravinových řetězců, na nichž jsou závislé ryby, které se loví jako trofeje. Nehledě na skutečnost, že pokles cestovního ruchu ohrožuje jednotlivé ekonomiky, které bývají stále více závislé na těchto penězích. Tempo, kterým dochází ke snížení rozmanitosti a celkové masy mořského života, do značné míry ovlivňuje stravu původních obyvatel, která je závislá na oceánech.\n\nV polovině 90. let se začaly řešit pravděpodobné dopady CO jehož koncentrace stoupala velkou rychlostí a pH se nápadně začalo měnit. V této době byla vědecká debata hlavně zaměřena na to, zdali korálové útesy s jejich současnou kombinací akumulace uhličitanů a produkcí organických látek sloužily jako zdroj nebo pohlcovač CO. Nakonec převládl názor, že korálové útesy představují zdroj CO.\n\nV dnešní době je obecně známo, že korálové útesy umírají. Za tím stojí těžba korálů, znečištění organickými a anorganickými látkami proudícími kanalizací z měst, nebo také nadměrný rybolov. Ovšem hrozby, které nelze opomenout, jsou také nárůst hladiny moře a hlavně změna pH oceánů, které jsou úzce propojeny se skleníkovými plyny. Studie, která byla zveřejněná v roce 2013, uvedla, že znečištěné ovzduší zásadně potlačuje růst korálových útesů. Vědci z Austrálie, Panamy a Velké Británie pracovali s korálovými záznamy od roku 1880 až do 2000 z oblasti Karibiku. Spalování uhlí a emise vyprodukované sektorem dopravy byly uvedeny jako klíčové, které se podílejí na vymírání korálových útesů.\n\nObecné odhady ukazují, že přibližně 10 % světových korálových útesů je již mrtvých. Okolo 60 % světových útesů je ohroženo aktivitami spojenými s lidskou činností. Největší hrozba pro útesy panuje v oblasti jihovýchodní Asie, kde je ohroženo až 95 % všech korálových útesů. Jasnou příčinou tohoto faktu je extrémní znečištění, které zde panuje. Přibližně do 30. let tohoto století se očekává, že 90 % útesů bude ovlivněno jak přímou lidskou činností, tak také změnou klimatu. Do roku 2050 se pak bude jednat o všechny korálové útesy na světě.\n\nOkyselování oceánů však nemá vliv na chování ryb v korálových útesech.\n\n"}
{"id": "462164", "url": "https://cs.wikipedia.org/wiki?curid=462164", "title": "Svobodné město Gdaňsk (napoleonské války)", "text": "Svobodné město Gdaňsk (napoleonské války)\n\nSvobodné město Gdaňsk (francouzsky \"Ville Libre de Dantzig\", německy \"Freie Stadt Danzig\", polsky \"Wolne Miasto Gdańsk\") byl kvazisamostatný stát, který byl založen Francií během napoleonských válek 9. září 1807 (Tylžským mírem) a trval do 2. ledna 1815.\n\nSvobodné město Gdaňsk bylo založeno po delším obléhání francouzskými vojsky, jeho součástí bylo samotné město a jeho okolí (delta Visly a Helská kosa). Soumrak jeho samostatnosti nastal v roce 1813, kdy začalo být město obléháno pruskými a ruskými vojsky. Téměř roční obléhání města mělo za následek obrovské ztráty na životech. Na Vídeňském kongresu roku 1815 se rozhodlo o připojení města k Pruskému království, město se stalo hlavním městem provincie Západní Prusko (získané převážně po prvním dělení Polska roku 1772).\n"}
{"id": "462165", "url": "https://cs.wikipedia.org/wiki?curid=462165", "title": "RMS Aquitania", "text": "RMS Aquitania\n\nAquitania byla britský čtyřkomínový zaoceánský parník. Po postavení dvou lodí \"RMS Lusitania\" a \"RMS Mauretania\" se společnost Cunard Line rozhodla pojistit svou dominantní pozici v Atlantiku třetí lodí. Poslední z dvanácti čtyřkomínových lodí, které brázdily Atlantik, byla RMS \"Aquitania\", již postavili v loděnici John Brown and Company v Clydebanku pod dohledem admirality Royal Navy. Ta ji chtěla v případě války použít jako pomocný křižník. Navrhl ji konstruktér Leonard Peskett.\n\nStavba byla zahájena v prosinci 1910. Loď byla spuštěna na vodu 21. dubna 1913 a byla pokřtěna paní Alicí Stanley. Na první plavbu vyplula po počátečních zkouškách 30. května 1914. Patřila k nejoblíbenějším lodím své doby a přezdívalo se jí „Ship Beatiful“ (krásná loď).\n\nZačátkem 1. světové války měla sloužit jako pomocný křižník a už v září 1914 začala sloužit jako transportní loď. Na jaře 1915 se účastnila výsadkové operace v Dardanelách. Později sloužila jako nemocniční loď HMHS \"Aquitania\" ve Středomoří, ale už v roce 1916 byla opět používána jako transportní loď a při jedné plavbě převezla přes 8000 mužů.\n\nNa první poválečnou plavbu ze Southamptonu do New Yorku vyplula 14. června 1919. Po návratu z plavby se ukázalo, že je třeba ji modernizovat. Kotle byly proto přestavěny na spalování mazutu a upraveny byly všechny vnitřní prostory. \"Aquitania\" byla tou dobou jedna z nejlépe vybavených lodí. Na linku ze Southamptonu do New Yorku se vrátila v srpnu 1920 a v té době si získala velkou oblibu cestujících.\n\nZa Velké hospodářské krize podnikala levné výletní plavby do Středozemního moře. V roce 1933 byla podrobena tříměsíční přestavbě a její výkony byly stále obdivuhodné. V roce 1935 uvízla na mělčině na řece Test, ale při příštím přílivu se ji za pomoci deseti remorkérů podařilo uvolnit. Po výměně lodních šroubů v roce 1936 stále dosahovala rychlosti 24 námořních uzlů. V té době byla nasazena na atlantické lince společně s novou \"RMS Queen Mary\".\n\n\"Aquitania\" měla být v roce 1940 vyřazena a nahrazena novou \"RMS Queen Elizabeth\", ale se začátkem 2 světové války byly tyto plány zrušeny. Začátek války ji zastihl v New Yorku, kde čekala na další příkazy. Poté ještě v barvách Cunard Line doplula do Sydney, aby se stala jako v 1. světové válce transportní lodí.\n\nV listopadu 1941 se \"Aquitania\", již nově přemalována do šedé barvy, nacházela v Singapuru. Později se nepřímo podílela na potopení australského lehkého křižníku HMAS \"Sydney\", jenž byl potopen německým křižníkem \"Kormoran\", který byl v bitvě také potopen. \"Kormoran\" s nejvyšší pravděpodobností čekal právě na \"Aquitanii\".\n\nKapitán Aquitanie po doplutí na místo bojů zachránil i přes porušení rozkazu několik námořníků, ale jenom z \"Kormoranu\", protože potopení křižníku \"Sydney\" nepřežil ani jediný muž. Druhou světovou válku přežila \"Aquitania\" bez úhony a v jejím průběhu najezdila po světových mořích přes 926 tisíc kilometrů.\n\nV Royal Navy sloužila \"Aquitania\" až do roku 1948 a po krátkých úpravách se téhož roku vrátila na svou atlantickou linku. Rozebrána byla koncem roku 1950 ve Faslane ve Skotsku. \"Aquitania\" byla ve službě 36 let.\n"}
{"id": "462169", "url": "https://cs.wikipedia.org/wiki?curid=462169", "title": "Soul-jazz", "text": "Soul-jazz\n\nSoul-jazz (\"soul jazz\") se vyvinul z hard bopu a byl silně ovlivněn bluesem, gospelem a rhythm and bluesem. Typickým nástrojem používaným v soul-jazzu jsou Hammondovy varhany. Hudba je typická a většinou určena pro malé skupinky, tria skládající se z hráče na bicí, el. kytary a saxofonu. Těmto triím se někdy říká \"organ trio\" (varhanová tria). Mezi soul-jazz se řadí umělci jako Bill Doggett, Charles Earland, Richard \"Groove\" Holmes, Les McCann, \"Brother\" Jack McDuff, Jimmy McGriff, Dr. Lonnie Smith, Big John Patton, Don Patterson, Shirley Scott, Hank Marr, Reuben Wilson, Jimmy Smith, Johnny Hammond Smith. Dalším typickým elementem \"soul-jazz\"ové hudby je použití tenor saxofonu a kytary. Mezi soul-jazzové saxofonové tenory patří Gene Ammons, Eddie Harris. Kytaristé, George Benson, Kenny Burrel.\n\nTermín soul-jazz obsahuje slovo \"soul\", ale se soulovou má máloco společného. Česky se tedy soul-jazzová hudba může vykládat jako \"duchovně jazzová\" hudba.\n\nSoul-jazz se později absorboval do disco a jazz-funkové hudby. Někteří soul-jazzoví hudebníci, kteří v šedesátých letech hráli soul-jazz, v sedmdesátých letech přesedlali na \"jazz-funk\". Mezi takové umělce patří Herbie Hancock, Jimmy McGriff či Grant Green.\n\n"}
{"id": "462171", "url": "https://cs.wikipedia.org/wiki?curid=462171", "title": "Tři ženy a lovec", "text": "Tři ženy a lovec\n\nTři ženy a lovec (jiné názvy Zamilovaný lovec nebo Francouzský šlechtic ve špatné společnosti) je obraz Petra Brandla pocházející z počátku 20. let 18. století.\n\n\"Zamilovaný lovec\", obraz, za který dostal Petr Brandl v době před únorem roku 1721 od hraběte Františka Josefa Černína nezvykle vysokou částku 600 zlatých, uvádí autor katalogu Jaromír Neumann z roku 1960. V soupise pozůstalosti po hraběti z roku 1733 bylo toto dílo (spolu s nyní nezvěstným pandánem) označeno pod číslem 96: \"„Ein Stuck Von Dreijer Weibs Persohnen, Dabeij ein jager Von Brandl“\". Po rozprodeji utajené rozprodeji černínské obrazárny nezvěstné. Opětovně zaregistrované v majetku kláštera Vyšší Brod od roku 1888. V inventáři zaznačen jako \"Francouzský šlechtic ve špatné společnosti\". Od roku 1950–1992 vystaven v Alšově jihočeské galerii na Hluboké. V restituci navrácen do majetku kláštera ve Vyšším Brodě.\n\nObdélný olej na plátně o rozměrech 130 × 140 cm označený novodobou literaturou jako \"Tři ženy a lovec\" je ikonograficky k tématu i objednavateli díla Františka Josefa Černína poněkud neuchopitelný při výkladu znalců tvorby Petra Brandla. Označovaný také jako Marnotratný syn.\n\nV pravé části obrazu je zpodobněn mladík vzrušením popelavou tváří z profilu, oděn v lovecký šat a přepásán zlatem vyšívanou stuhou na které je zavěšeno pouzdro, v kterém zobrazeného prsty rukou (malířem zvýrazněném světelném akordu) cosi drží. Na protilehlé straně dějství jsou dvě postavy mladých dam a v pozadí třetí ženská postava. Žena, která je zrcadlově zpodobněnou a hlavní v dialogu s „lovcem“ třímá v klíně snad otevřenou truhlici a světlo dopadající na její tvář z profilu vtahuje divákovu pozornost k ušnímu boltci (symbol sluchu) s perlovou náušnicí. Výrazné poprsí dívky je umocněno prudkým střídáním světla a stínu dopadající na její šat. Erotizující podtext Brandlův je podtržen vzájemnou upřeností pohledů zobrazených.\n\nIntimnost okamžiku je narušena postavou uprostřed (jakoby zrcadlem diváka v dějství obrazu), která se prsty pravé ruky s naléhavostí dotýká lovce v přesvědčujícím gestu. Tvář její je zacloněna hlubokým stínem s výrazným akordem monologu otevřených úst. A notně může býti jen alegorií „namlouvání“ pozorovatele vně díla.\n\n"}
{"id": "462172", "url": "https://cs.wikipedia.org/wiki?curid=462172", "title": "Diplôme d'études en langue française", "text": "Diplôme d'études en langue française\n\nDiplôme d'études en langue française (česky: Diplom o studiu francouzského jazyka), zkratka DELF, je certifikace o schopnosti používání francouzského jazyka pro lidi s jiným rodným jazykem než francouzštinou. Uděluje ho francouzské Centre international d'études pédagogiques (CIEP; \"Mezinárodní centrum pedagogických studií\") a francouzské Ministerstvo školství. DELF je složen ze čtyř nezávislých diplomů odpovídajících prvním čtyřem stupňům Společného evropského referenčního rámce.\n"}
{"id": "462174", "url": "https://cs.wikipedia.org/wiki?curid=462174", "title": "Rudý teror", "text": "Rudý teror\n\nRudý teror byla v sovětském Rusku kampaň masového uvězňování a poprav vedená vládou bolševiků. Podle sovětské historiografie Rudý teror oficiálně vyhlásil dne 2. září 1918 Jakov Sverdlov, ukončen byl v říjnu 1918. Mnoho historiků, počínaje Sergejem Melgunovem, však tento pojem používá pro celé období Ruské občanské války, tedy 1918-22. Masové represe byly vedeny bez soudních procesů tajnou policií Čeka, společně s elementy bolševické vojenské tajné služby GRU.\n\nZáminek pro zahájení teroru bylo mnoho. Z nich například neúspěšný pokus Eserů o převrat, zajmutí vůdce Čeky Felixe Dzeržinského, zavraždění německého velvyslance Wilhelma von Mirbacha, smrt politiků V. Volodarského a Mojseje Urického atd. Poslední kapkou byl 30. srpen 1918, kdy se Eserka Fanny Kaplanová neúspěšně pokusila zabít Lenina. Přestože jeho zranění byla poměrně vážná, dokázal se Lenin zotavit (existují názory historiků, po sto letech, že šlo pouze o zinscenování atentátu, aby mohl být teror rozpoután). Fejga Chaim Kaplanová (rozená Roitenblat) byla 3. září 1918 zastřelena a Sverdlov s Dzeržinským vyhlásili o den dříve, kdy byla odsouzena k smrti, teror. Vyšetřováním byl pověřen vrah cara Mikuláše II. čekista Jakov Jurovskij.\n\nOdhady počtu obětí jsou různé, nejvyšší odhadovaný počet je 1,7 miliónu lidí popravených komunisty během občanské války. Tento odhad je ale neobjektivní, neboť byl vydán bělogvardějskou komisí vedenou generálem Děnikinem (viz Masarykova slova: \"Taktika připomínala Ivana Hrozného a znamenala tisíce a tisíce lidských životů, marně utracených\"). Většina historiků ale hovoří v číslech mezi 60 000-200 000 popravenými.\n\n\n\n"}
{"id": "462176", "url": "https://cs.wikipedia.org/wiki?curid=462176", "title": "Fender Rhodes", "text": "Fender Rhodes\n\nPiano Fender Rhodes, zvané též piano Fender nebo piano Rhodes, je typ elektrického piana. Jeho výroba byla zahájena v 60. letech 20. století, vrchol popularity měl tento nástroj v letech sedmdesátých. V devadesátých letech Rhodes piano zažívalo svůj revival. \n\nPředchůdcem piana Fender Rhodes bylo Rhodes Pre-Piano, které se vyrábělo ve čtyřicátých letech. \n\nZdrojem zvuku jsou kovové tyčky složitého tvaru rozechvívané jednoduchou kladívkovou mechanikou. Kmity snímá elektromagnetický snímač, dále je zvuk zpracováván a zesilován elektronicky. \n\nV osmdesátých letech minulého století byl typický \"Rhodes zvuk\" často napodobován synteticky. Známé jsou zvuky elektrických pian generované syntetizérem Yamaha DX7, který využívá pro syntézu frekvenční modulaci (FM). \n\nMezi \"Fender Rhodes\" pianisty patří Stevie Wonder, Herbie Hancock, Thom Yorke, Chick Corea, Bob James, Joe Sample, Keith Jarrett, Donald Fagen, Ray Manzarek, Max Middleton, Martin Dosh, Joe Zawinul, Eumir Deodato (producent Kool & The Gang v osmdesátých letech), Milton Fletcher a Paul Meany.\n"}
{"id": "462178", "url": "https://cs.wikipedia.org/wiki?curid=462178", "title": "Ur-Nungal", "text": "Ur-Nungal\n\nUr-Nungal z Uruku byl podle Sumerského královského seznamu šestým vládcem Sumeru z první dynastie Urské (ve 3. tisíciletí př. n. l.). Není zcela prokázáno, zda se jedná o historickou osobu, ale podle dostupných údajů měl být synem a nástupcem známého Gilgameše (Bilgameše). Podle královského seznamu vládl 30 let a byl otcem následujícího panovníka Udul-Kalamy.\n\n"}
{"id": "462179", "url": "https://cs.wikipedia.org/wiki?curid=462179", "title": "Patrik Stoklasa", "text": "Patrik Stoklasa\n\nPatrik Stoklasa (2. listopadu 1981 Plzeň – 23. října 2004 Brno) byl český zpěvák a muzikálový herec. Do širšího povědomí se dostal díky účasti v pěvecké soutěži Česko hledá SuperStar. Zemřel na následky autonehody.\n\nPocházel ze západočeského Holýšova. Vystudoval střední školu zaměřenou na management elektrotechniky v nedalekém Stodě a zároveň byl studentem pražské konzervatoře, obor populární zpěv, kde ho učila známá pedagožka Lída Nopová. Od útlého věku chodil do lidové školy umění, kde se postupně naučil hrát na flétnu, klarinet, bicí a housle. Byl členem hudebního uskupení Six Kix. V roce 2001 soutěžil ve Zlíntalentu. Tam se probojoval až do finále a byla mu udělena cena Klubu novinářů. V roce 2004 se zúčastnil první řady pěvecké soutěže Česko hledá SuperStar. Pro porotu si připravil píseň Robbieho Williamse \"She’s the one\" a i v dalším kole zvolil Williamse, když zazpíval jeho hit \"Angels\". Probojoval se až do semifinále, ze kterého ovšem dobrovolně odstoupil. Jako důvod uvedl neslučitelnost pravidel soutěže se svými pracovními aktivitami v Semaforu a Divadle Broadway. Zajímavostí je, že mezi 60 nejlepších po něm jako náhradnice nastoupila Jolana Smyčková, jeho tehdejší přítelkyně. Na obrazovku se v souvislostí se soutěží vrátil v pořadu \"Nedošli do finále\", kam ho zvolil porotce Ondřej Hejma. Zde v jeho podání zazněla píseň \"Angels\" a \"Je nebezpečné dotýkat se hvězd\".\n\nPůsobil v inscenacích divadla Semafor (\"Pokušení svatého Antonína\", \"I ty zpíváš si ty hity\", \"Sex+sex=12\", \"80 svíček na ztraceném dortu\") a v Divadle Broadway (\"Kleopatra\", \"Rebelové\"). V \"Kleopatře\" ztvárnil Ptolemaia, v \"Rebelech\" alternoval jako Eman a Olda. Nastudoval roli Thuye v \"Miss Saigon\" a Aramise ve \"Třech mušketýrech\". Oba muzikály měly premiéru po jeho smrti. Najdeme ho v seriálu \"Josef a Ly\" a televizních filmech jako \"Kobova garáž\", \"Bankrotáři\", \"Falešné obvinění\". Krátce před smrtí se mihl v Renčově \"Románu pro ženy\" (role messengera). Ten mu snímek později věnoval.\n\nV úterý 19. října 2004 (den po derniéře \"Rebelů\") zpíval se svými kolegy v rámci předvolební kampaně na podporu ČSSD v Olomouci (\"Hvězdné koncerty\"). Protože šlo o muzikálovou pasáž, jednou z písní byl hit \"Jezdím bez nehod\" z Rebelů. Do Prahy se vracel spolu s Karlem Černochem. Po 20. hodině na dálnici D1 z Brna u obce Popůvky narazil jejich Mercedes-Benz Vito do dodávky. Jako příčina nehody se uvádí rychlá jízda Černochova řidiče, který vyvázl bez zranění, zatímco Karel Černoch utrpěl otřes mozku a komplikovanou zlomeninu nohy. Nejhůře ale dopadl nejmladší pasažér – Patrik byl v bezvědomí a velmi vážném stavu převezen do brněnské FN U svaté Anny, kde se podrobil několika operacím, především mozku. Jeho stav se ale zhoršoval. V sobotu 23. října 2004 byl v 15:15 odpojen od přístrojů. Šance na přežití byla 10%, navíc by se potýkal s závažným postižením. Zemřel 10 dní před svými třiadvacátými narozeninami.\n\nMediální pohřeb se konal ve středu 27. října v Divadle Broadway. Mezi účastníky se objevili Jiří Suchý, Monika Absolonová, Bára Basiková, Zdeněk Zelenka, Filip Renč, Jan Kalousek, Sagvan Tofi, Stanislav Gross s manželkou Šárkou, která Patrikovi dělala manažerku. Soukromý pietní akt se konal o pár dní později v Plzni. Patrik Stoklasa je pohřben v rodném Holýšově.\n\nVlastní desku vydat nestihl. 7. června 2005 v rámci akce \"Vzpomínkový večer na Patrika Stoklasu\" v Divadle Broadway bylo pokřtěno výběrové CD s písněmi, které se dochovaly. CD nazvané jednoduše \"Patrik\" obsahuje 17 skladeb, přičemž ta poslední \"Jsi s námi dál\" je Patrikovi věnována a nazpívali ji jeho kolegové.\n\n\n"}
{"id": "462180", "url": "https://cs.wikipedia.org/wiki?curid=462180", "title": "Helena Krmíčková", "text": "Helena Krmíčková\n\nDoc. PhDr. Helena Krmíčková, Dr. (* 24. února 1955 Brno) je česká historička, emeritní vedoucí Ústavu archivnictví a pomocných věd historických na Filozofické fakultě Masarykovy univerzity. V rámci své pedagogické a odborné činnosti se zabývá středověkou latinou, církevní správou, edicemi středověkého diplomatického materiálu, epigrafikou, chronologií, metrologií a kodikologií.\n\nOd roku 1979 působí na Filozofické fakultě Masarykovy univerzity v Brně. V roce 1980 dosáhla titulu PhDr. (\"Ustanovení o písemnostech ve středověkých právních sbírkách\"). V roce 1996 získala titul Dr. (\"Studie a texty k počátkům kalicha v Čechách\") a konečně v roce 2001 jí byla udělena docentura (\"Dochování utrakvistických a protiutrakvistických děl z roku 1414\"). Je členkou redakční rady Sborníku prací filosofické fakulty Masarykovy univerzity – řady historické. Zároveň je také řešitelkou grantu Grantové agentury ČR Utrakvismus roku 1414. V roce 1995 získala cenu rektora Masarykovy univerzity za spoluautorství publikace \"Matthiae de Janov dicti Magistri Parisiensis Regularum Veteris et Novi Testamenti liber V De corpore Cristi (editionis volumen VI)\" (München, R. Oldenbourg Verlag 1993). Cenu rektora MU získala opět v roce 1998 za publikaci \"Studie a texty k počátkům kalicha v Čechách\".\n\nV roce 2014 se umístila na prvním místě mezi vyučujícími Filozofické fakulty v soutěži o Cenu rektora Masarykovy univerzity pro vynikající pedagogy, za což obdržela malou bronzovou medaili Masarykovy univerzity.\n\n\n"}
{"id": "462182", "url": "https://cs.wikipedia.org/wiki?curid=462182", "title": "Clavinet", "text": "Clavinet\n\nClavinet je elektrofonní klávesový nástroj vyráběný firmou Hohner. Je to jako elektronicky zesílený klavichord, který svým zvukem připomíná řezavou elektrickou kytaru. Díky možnosti vytvoření staccato zvuku se clavinet nejčastěji používá například v Jazz-funk , funku, rocku či reggae.\n\n"}
{"id": "462184", "url": "https://cs.wikipedia.org/wiki?curid=462184", "title": "Roland TR-808", "text": "Roland TR-808\n\nRoland TR-808 Rhythm Composer (skladatel rytmů) je jeden z prvních programovatelných bicích automatů. \"TR\" je zkratka pro \"Transistor Rhythm\". Tento hudební nástroj byl představen v roce 1980 firmou Roland Corporation. Původní představa použití byla o tom, že by tento hudební nástroj používali studioví hudebníci při tvorbách různých demíček. Je třeba poznamenat, že oproti skutečnému bicí, nezní příliš jako skutečné bicí. \n\nNástroj se používá především v electro, hip hopu, R&B, drum and bass, acid house a v západní hudbě osmdesátých let.\nMezi významné písně, které používají TR-808 patří post-disco píseň \"Sexual Healing\" od Marvina Gaye. Na popularizaci tohoto přístroje se například podílela skupina The SOS Band s produkčním týmem Jimmy Jam and Terry Lewis.\n\n"}
{"id": "462187", "url": "https://cs.wikipedia.org/wiki?curid=462187", "title": "Jimmy Jam a Terry Lewis", "text": "Jimmy Jam a Terry Lewis\n\nJames Samuel \"Jimmy Jam\" Harris III (narozen 6. června 1959 v Minneapolis, Minnesotě) a Terry Steven Lewis (narozen 24. listopadu 1956 v Omahě, Nebrasce) jsou tým amerických R&B a popových skladatelů a hudebních producentů. Tento tým již od dob osmdesátých let zažívá velký úspěch, v současnosti s Janet Jacksonovou.\n\nTento pár se potkal na střední škole a již brzy vytvořili R&B/funk skupinu s názvem \"Flyte Tyme\", která se brzy vyvinula v The Time. S kapelou the Time spolupracovali na čtyřech albech (\"The Time\", \"What Time Is It?\" a \"Pandemonium\"). Toto duo se podílelo na popularizaci bicího automatu TR-808.\n\n"}
{"id": "462190", "url": "https://cs.wikipedia.org/wiki?curid=462190", "title": "SMS Erzherzog Ferdinand Max (1865)", "text": "SMS Erzherzog Ferdinand Max (1865)\n\nSMS Erzherzog Ferdinand Max byla pancéřová fregata postavená pro rakouské námořnictvo v loděnici Stabilimento Tecnico Triestino v Terstu. Její sesterská loď byla SMS \"Habsburg\". Loď byla pojmenována na počest Maxmiliána I. Mexického, mexického císaře a bratra císaře Františka Josefa I.\n\n\"Erzherzog Ferdinand Max\" byl vybaven parním strojem. Jednalo se o ležatý nízkotlaký dvouválec, se kterým dosahovala rychlosti až 12,5 uzlu. Po dokončení měla nést děla Krupp, ty však nebyly dodány do vypuknutí prusko-rakouské války a poté bylo jejich dodání zakázáno. Loď musela být pro válku vyzbrojena provizorně zastaralou výzbrojí, která byla momentálně k dispozici. Loď pak nesla šestnáct 48liberních děl s hladkou hlavní, nabíjených zepředu. Pancíř lodi byl umístěn na 600mm silné dřevěné podložce. Na přídi a zádi měl sílu 87 mm a v místě dělové baterie byl silný 123 mm.\n\n\"Erzherzog Ferdinand Max\" byl vlajkovou lodí admirála Wilhelma von Tegetthoffa v bitvě u Visu v roce 1866. Velitelem lodi byl v bitvě Maximilian Daublebsky von Sterneck. Bitva se rozhodla v okamžiku, kdy \"Erzherzog Ferdinand Max\" úspěšně taranoval a během několika minut poslal ke dnu italskou pancéřovou fregatu \"Re D'Italia\", které stále vlála na stožáru admirálská vlajka. Bitva u Visu skončila těžkou porážkou silnější a modernější italské flotily.\n\n\"Erzherzog Ferdinand Max\" byl v aktivní službě až do roku 1886.\n\n"}
{"id": "462191", "url": "https://cs.wikipedia.org/wiki?curid=462191", "title": "Demo (hudba)", "text": "Demo (hudba)\n\nDemo verze či zjednodušeně demo (zkratka pro anglické slovo \"demonstration\", předvedení) je nahrávka pořízená pro soukromé účely nebo pro předvedení hudebním producentům, hudebnímu vydavatelství či jiným umělcům, která není určená pro veřejnou publikaci.\n\nDemo verze nahrávek bývají často nahrány s minimálním počtem hudebních nástrojů, např. jen zpěv s kytarou či pianem.\n\n\n"}
{"id": "462192", "url": "https://cs.wikipedia.org/wiki?curid=462192", "title": "Jeskyně Plánivy", "text": "Jeskyně Plánivy\n\nJeskyně Plánivy se nachází v katastru obce Lipovec u lesní trati zvané Plánivy. Odvodňuje vody Plánivského potůčku, který pramení nedaleko od propadu do jeskyně.\n\nO existenci jeskyní se vědělo již koncem 19. století, ale první výzkum provedl až roku 1905 Karel Absolon. Další pokusy v letech 1916 – 1921 skončily neúspěchem, speleologům se nepodařilo překonat těsné úžiny. Plánivské jeskyně tak byly důkladně prozkoumány až v letech 1943 – 1946 skupinou Otty Ondrouška. K dalším objevům došlo v roce 1961.\n\nJeskyně má poměrně úzké chodby, které vytvořily vody Plánivského potoka. Jejich celková délka je zhruba 500 m, výškový rozdíl 90 m. Jediným větším prostorem je Hlinitý dóm, který je 25 m vysoký. Plánivské jeskyně mají bohatou sintrovou a krápníkovou výzdobu, pyšní se však titulem nejobtížněji přístupné jeskyně v Moravském krasu.\n\n"}
{"id": "462195", "url": "https://cs.wikipedia.org/wiki?curid=462195", "title": "Hudební producent", "text": "Hudební producent\n\nHudební producent je osoba, která je odpovědná za úspěch, nahrání, produkci a výkon nějaké hudební nahrávky. \n\nÚkolem takového producenta je\n\nV elektronické hudbě a populární hudbě se producent stará o mixing, hudební aranžmá, mastering a o samotnou kompozici (a jeho realizaci). V klasické hudbě roli hudebního producenta přibližně odpovídá hudební režisér. \n\n\n"}
{"id": "462197", "url": "https://cs.wikipedia.org/wiki?curid=462197", "title": "Gargždai", "text": "Gargždai\n\nGargždai (česky zastarale \"Gorždy\") je město v západní části Litvy, v Žemaitsku, v Klaipėdském kraji, na západním (pravém) břehu Minije, 17 km na východ od Klaipėdy. Gargždai jsou hlavním městem Klaipėdského okresu (je to jediný případ mezi 60 okresy v Litvě, kdy název okresu (lit. savivaldybė) není shodný s jeho hlavním městem). Severní okraj Gargždů je podél dálnice A1 – Vilnius–Kaunas–Klaipėda. PSČ Gargždajské pošty je LT-96001. Na východním okraji města je hezký městský park, jeho část je ve velkém svahu minijského kaňonu, vzdáleného od řeky mnoho desítek metrů, v horní části parku je také hřbitov rudoarmějců (pohraničníků), padlých za úporných bojů na počátku II. svět. války. Radnice, městská nemocnice a poliklinika, katolický kostel Sv. archanděla Mykola (roku 1990 postavený na místě několikrát shořelého (naposledy úplně shořel 22. června 1941)) a okresní soud jsou také na východním okraji města, nedaleko parku, blízko mostu přes řeku Minija (silnice č. 228 do Vėžaičiů).\n\n\n\nV centru města je poměrně velké autobusové nádraží, odtud jezdí pravidelné meziměstské linky. Na všech jsou Gargždai jako mezistanice. \nLinky:\nPříměstská linka mikroautobus/taxi Gargždai-Klaipėda (cena: 4,50 Lt.).\n\nHlavní silniční směry:\n\nNa sever:\nNa východ:\nNa jih:\nNa západ:\n\nV análech jsou Gargždai poprvé zmiňovány v roce 1253 jako \"Garisda\" – hradiště Gargždų piliakalnis, jinak také Kalniškės piliakalnis, Gargždės pilalė, Anielinas. Zde stál roku 1253 zmiňovaný hrad Kuršů Gargždai, ale lidé zde sídlili již od doby bronzové. V 15. století se obec přestěhovala na opačný – pravý břeh Minije. Gargždajský dvůr zmiňovaný v 16. století náležel žemaitským pánům Kęsgailům a obec až do 18. století patřila dvoru. V letech 1534 – 1540 zde byl postaven první dřevěný katolický kostel Sv. archanděla Mykola. Městem byly Gargždai poprvé nazvány roku 1597. \n8. ledna roku 1600 král Zikmund III. Vasa udělil kupecká a jarmareční privilegia. Gargždai se staly nejdůležitějším obchodním bodem Klaipėdy. V roce 1639 král Vladislav IV. Vasa v Gargždajích (stejně jako také v Palanze) dovolil zabydlet se Židům. To podpořilo růst města, což potvrzují i nalezené Gargždajské poklady. \n17. – 18. století pro války a mor – těžké období. Roku 1786 vyhořelo skoro celé město. (nedokončeno)\nCelých sedm století, až do roku 1923 a později opět za II. světové války (v letech 1939 – 1945) byly Gargždai pohraničním městem: v těsné blízkosti západního okraje Gargždů procházela Prusko/Německo-litevská hranice.\nV roce 1997 byl schválen gargždajský městský znak.\n\nNázev je odvozován od slova „gargždas“ – štěrk. Podobného původu je i příbuzné slovo „girgždėti“ – skřípat (zvuk slyšený při chůzi po štěrku).\n\n"}
{"id": "462200", "url": "https://cs.wikipedia.org/wiki?curid=462200", "title": "Následnictví", "text": "Následnictví\n\nNáslednictví je pořadí nebo algoritmus pro určení osoby, jež zdědí úřad po smrti, rezignaci nebo odstranění současného vládce.\n\nNáslednictví trůnu ve světě:\n\nV minulosti existovaly různé systémy pro určení následníka trůnu a některé jsou používány dodnes. Některé monarchie měly výjimečné následnické systémy, upravené stávající, např. Napoleonská Francie, Srbsko nebo Rumunsko.\n\nAgnatická primogenitura (nebo také \"polo-Salické právo\") je dědický řád, pocházející od agnatického následnictví z něhož pochází i seniorát. Přednost má prvorozený, starší linie před mladšími liniemi a všichni mužští členové rodu před ženami (a jejich potomky). To znamená, že ženy mohou na trůn nastoupit pouze v případě, že již není žádný vlády schopný mužský člen rodu. De facto jde o primogenituru s vyloučením žen, pokud má rod mužské členy.\n\nV minulosti bylo polo-salické právo určující pro následnictví v zemích jako Bádensko, Bavorsko, \"Dánsko (1665-1863)\", Rakousko (později Rakousko-Uhersko), Hannoversko, Lucembursko (do 2011), Württembersko, \"Norsko (do 1990)\", Řecko, Rusko (1796), Sasko, \"Španělsko (1713-1830,1947-1975)\", \"Švédsko (do 1980)\", Toskánsko, Království obojí Sicílie a Čína.\n\nNástup žen na trůn v případě nedostatku mužských členů rodu měla každá monarchie vyřešena různě. Někde nebylo pořadí žen zvlášť stanoveno a probíhalo jako u mužů, resp. vláda přešla na nejstarší dědičku nejstarší linie (či její potomky) nebo šlo o nejbližší potomky posledního panovníka v ženské linii s tím, že pořadí dle primogenitury nehrálo roli na rozdíl od mužů. Jiná možnost a později nejrozšířenější upřednostňovala právo nejbližší příbuzné posledního panovníka posledního panovníka, měla-li tedy nastoupit na trůn žena, nemusela být nutně nejstarší dědičkou rodu podle primogenitury, ale nejbližší pokrevní příbuznou posledního mužského panovníka z dynastie. Například Marie Terezie (její právo na trůn bylo potvrzeno pragmatickou sankcí a jejím vítězstvím ve Válkách o rakouské dědictví) nebo ruská velkokněžna Marie Vladimirovna. V případě dánského krále Kristiána IX. byly rovněž uplatněny zásady agnatické primogenitury při jeho cestě na trůn: třebaže jeho manželka Luisa Hesensko-Kasselská byla v pořadí na trůn blíže než on, jako žena nemohla na trůn usednout.\n\nSalické právo (Lat. Lex Salica, či salický zákon) je dědický řád založený na agnatickém následnictví, z něhož jsou však úplně vyloučeny ženy, a to i v případě, že jsou poslední svého rodu. Salický zákon či salické právo, byla původně sbírka zvyklostí sálských Franků a později převzaté pravidlo, že z nástupnictví jsou úplně vyloučeny ženy.\n\nV současnosti je následnictví podle salického práva používáno v Lichtenštejnsku, Japonsku, Jordánsku a Maroku.\n\nV minulosti bylo salické právo následnickým řádem v těchto zemích: Albánie, Belgie (do 1991), Bulharsko, Černá Hora, \"Dánsko (1863-1953)\", Egypt, Etiopie, Francie, Itálie, Libye, Korea, Parma, Rumunsko, Království Jugoslávie (a Srbsko), Tunisko a Německé císařství (a Prusko).\n\nSeniorát je dědický řád a právo nejstaršího člena rodu na vládu. To znamená, že po smrti dosavadního vládce nastoupí na trůn nejstarší člen rodu. To však vede jednak k tomu, že část takových vládců může být již v důsledku nástupu nemocných a neschopných vládnout, jednak k častému střídání moci. Tento problém částečně řeší možnost vyloučení některých kandidátů např. díky nezájmu o vládu, nemoc, atd.\n\nV současnosti je tento systém používán jen v Saúdské Arábii, kde ovšem funguje případné vyloučení některých kandidátů.\n\nJuniorát je dědický systém, ve kterém má právo na vládu nebo k vládě může být povolán nejmladší člen rodu. Jedná se tedy o opak seniorátu.\n\nMajorát je dědický řád, ve kterém má právo na vládu nejstarší z nejbližších zákonných dědiců posledního vládce. Opakem majorátu je minorát.\n\nMinorát je naproti tomu dědický řád, ve kterém má právo na vládu nejmladší z nejbližších zákonných dědiců posledního vládce. Jedná se tedy o opak majorátu.\n\nPrimogenitura (lat. \"primus-první, gignere-rodit\" = prvorozenství, přesněji \"mužská primogenitura\") je dědický řád zajišťující přednostní právo prvorozeného při dědické posloupnosti. Přednost mají muži před ženami, prvorozený syn před druhorozeným, prvorozená dcera před druhorozenou, ale nejmladší syn před nejstarší dcerou, starší linie před mladšími liniemi. Jedná se o klasický následnický systém a některé další z něj vycházejí.\n\nTento nástupnický systém je v současnosti používán v zemích: Bhútán, Commonwealth realms, Spojeném království, Monako, Španělsko, Thajsko a Tonga.\n\nV minulosti se používali primogenituru pro určení následnictví tyto země: Anglie, Brazílie, \"Dánsko (1953-2009)\", Kastilíe, Madagaskar, Navarra, Nepál, \"Nizozemsko (do 1983)\", \"Norsko (1970-1990)\", Portugalsku, Řecko, Skotsko a mnoho dalších.\n\nPlná rovná primogenitura nebo absolutní primogenitura je dědický řád zajišťující přednostní právo prvorozeného při dědické posloupnosti ať je mužského nebo ženského pohlaví. Rovná nebo absolutní primogenitura (jak se tento systém nazývá) se vyvinula z primogenitury. Následnický či nástupnický systém je poměrně mladý, první zemí, jež jej zavedla, bylo v roce 1980 Švédsko. Princezna Viktorie (* 1977) se tak stala dědičkou trůnu, a to i přesto, že již měla bratra, prince Karla Filipa (* 1979). Je tak první dědičkou trůnu ženského pohlaví, která trůn zdědila, i když měla mužské sourozence.\n\nTento následnický systém v současnosti používá Švédsko (od 1980), Nizozemsko (od 1983) a nově také Norsko (od 1990), Belgie (od 1991 (ta do té doby používala salické právo), Dánsko (od 2009) a nejnověji také Lucembursko (od 2011).\n\nV roce 2004 byl ve Spojeném království předložen návrh změnit linii nástupnictví na britský trůn, také na absolutní primogenituru. Neuspěl však kvůli tomu, že král Spojeného království je panovníkem také v dalších 15 zemích, což by mohlo vyvolat problémy v nástupnictví v jednotlivých zemích, a také díky tomu, že čtyři nejbližší následnící trůnu jsou muži (princ Charles, jeho dva synové a vévoda z Yorku).\n\nTento návrh byl oživen roku 2011 a odsouhlasen všemi vládami z Commonwealth realm, takže dojde k změně následnického systému ve všech těchto zemích. Navíc součástí změny následnického řádu bude i odstranění zákazu pro dědice trůnu, kteří si doposud nesměli za manžele a manželky brát katolíky.\n\nUltimogenitura je dědický řád, jenž přiznává právo na vládu nejmladšímu synu či nejmladší linii. Jde tak trochu o opak primogenitury. Tento následnický řád sloužil v minulosti především k tzv. zajištění krbu a postarání se o rodiče nejmladším synem, zatímco starší měli dost času na úspěch \"ve světě\" a zajistit sami sebe.\n\nPokrevní blízkost je dědický systém, ve kterém má osoba v nejbližším stupni pokrevní příbuznosti k poslednímu panovníkovi právo na trůn. Preferování jsou muži před ženami, starší linie před mladšími liniemi.\n\nSystém Rota je dědický systém, pojmenovaný podle staroslověnského slova pro \"žebřík\" nebo \"schodiště\". Podstatou tohoto nástupnického systému je, že trůn nepřecházel z otce na syna, ale příčně od bratra k bratru (obvykle čtvrtý bratr) a pak k nejstaršímu synovi nejstaršího bratra, který držel trůn. Když velkokníže zemřel, následující rodová kníže v řadě se stal velkoknížetem, přestěhoval se do Kyjeva a jeho místo zaujal nižší kníže a tak se všichni ostatní se stěhovali do knížectví v daném žebříčku.\n\nTento následnický systém byl používán v Kyjevské Rusi a v raném Moskevském státu.\n\nTento následnický systém je v současnosti aplikován v těchto zemích:\n\nZde je uveden seznam následnictví pro současné a také bývalé monarchie, u každého z nich je uvedeno jakým systémem a za jakých podmínek byl trůn zděděn. Seznam zahrnuje současné evropské, asijské a africké trůny, dále bývalé evropské, americké, asijské, africké a pacifické trůny, nezahrnuje subnárodní monarchie.\n\n\n\n"}
{"id": "462201", "url": "https://cs.wikipedia.org/wiki?curid=462201", "title": "Cowbell", "text": "Cowbell\n\nCowbell (kravský zvon) je idiofonická ruční perkuse, která je používaná v mnoha hudebních stylech včetně populární hudby a salsy.\n\n\n\n\n\n"}
{"id": "462206", "url": "https://cs.wikipedia.org/wiki?curid=462206", "title": "Blue Öyster Cult", "text": "Blue Öyster Cult\n\nBlue Öyster Cult je americká hard rocková, progressive rocková a původně psychedelická skupina, která byla založena v roce 1967 v Long Islandu, New Yorku. Dohromady prodali 14 milionů alb celosvětově. Mezi jejich hity patří písně jako \"(Don't Fear) The Reaper\", \"Godzilla\" či \"Burnin' for You\".\n\n\n"}
{"id": "462210", "url": "https://cs.wikipedia.org/wiki?curid=462210", "title": "Sandra Magnusová", "text": "Sandra Magnusová\n\nSandra Hall Magnusová (* 30. října 1964 Belleville, Illinois, USA) byla původně letecká inženýrka, od května 1996 je americkou astronautkou, členkou oddílu astronautů NASA. V říjnu 2002 se poprvé vydala do vesmíru na Mezinárodní vesmírnou stanici (ISS) na palubě raketoplánu Atlantis, podruhé strávila na ISS čtyři měsíce od listopadu 2008 do března 2009 v rámci Expedice 18. V roce 2011 se zúčastnila závěrečného letu programu Space Shuttle. V posádce raketoplánu Atlantis působila při misi STS-135 jako\nletová specialistka. Celkem prožila v kosmu 157 dní, 8 hodin a 44 minut.\n\nSandra Magnusová se narodila v Belleville ve státě Illinois, zde roku 1982 absolvovala střední školu. Roku 1986 získala bakalářský titul z fyziky na ve městě Rolla (později, roku 1990 zde získala titul magistra elektrotechniky) a ještě roku 1986 začala pracovat ve společnosti McDonnell Douglas. Od roku 1991 zpracovávala doktorskou disertaci v Georgijském technickém institutu () jako stipendistka Lewisova výzkumného střediska NASA (), práci obhájila a doktorský titul získala roku 1996.\n\nZúčastnila se z úspěchem 16. náboru astronautů NASA, v květnu 1996 byla mezi ně vybrána. Absolvovala všeobecnou kosmickou přípravu a získala kvalifikaci letové specialistky. \n\nOd května 1998 pracovala ve skupině NASA pro spolupráci s ruskými partnery. V srpnu 2001 byla zařazena do posádky mise STS-112. Raketoplán Atlantis k letu STS-112 odstartoval 7. října 2002, cílem mise bylo pokračování ve výstavbě Mezinárodní vesmírné stanice (ISS). Na Zemi Atlantis přistál 18. října 2002 po 10 dnech, 19 hodinách a 59 minutách letu.\nV únoru 2007 byla jmenována palubní inženýrkou Expedice 17 se startem při letu STS-126. V důsledku posunu letů Shuttlů přešla do Expedice 18. K druhému letu vzlétla 15. listopadu 2008 na palubě raketoplánu Endeavour. V posádce ISS nahradila Gregoryho Chamitoffa. Na stanici zůstala do března 2009, kdy ji vystřídal Kóiči Wakata. Na Zem se vrátila v raketoplánu Discovery 28. března 2009, tentokrát po 133 dnech, 18 hodinách a 18 minutách pobytu v kosmu.\n\nV červenci 2011 se jako letová specialistka zúčastnila závěrečného letu programu Space Shuttle. Mise STS-135 raketoplánu Atlantis dopravila na ISS logistický modul Rafaello s náhradními díly a zásobami. Sandra Magnusová s Douglasem Hurleyem při manipulaci s modulem Rafaello a při výstupu kosmonautů do vesmíru obsluhovali staniční manipulátor Canadarm2. Na Zemi se raketoplán vrátil po 12 dnech a 18 hodinách letu.\n\n"}
{"id": "462211", "url": "https://cs.wikipedia.org/wiki?curid=462211", "title": "Postindustriální společnost", "text": "Postindustriální společnost\n\nPostindustriální společností se rozumí fáze ve vývoji společnosti, pro jejíž ekonomiku už není hlavní přísun a přínos ze sekundárního ekonomické sektoru, nýbrž ze sektoru terciárního, což jsou především služby. Už název postindustriální evokuje nějaký pokrok po industriální fázi, kde šlo především o masovou výrobu zboží. \n\nDnešní postindustriální společnost se nachází především ve státech, kde vypukla industriální revoluce jako první, těmi jsou hlavně USA a Západní Evropa. USA dokonce dosáhly jako první 50% populace v sektoru služeb, tím se stávají pro postindustrializmus typickým příkladem. Ekonom Colin Clark vytvořil graf přeměny americké ekonomiky za posledních cca 150 let. \n\nPostindustrialismus vyplývá ze spontánního vývoje různých rovin života. V ekonomické rovině dochází k přesouvání pracovní síly do sektoru služeb, což vytváří jejich čím dál tím větší komplexitu. V technologické rovině se rozšiřuje postavení vědy a výzkumu a vznikají technické elity. V postindustriálním světě jde spíše o výrobu informací než hmotných statků. \n\nJako první začínají výraz „postindustriální společnost“ nebo „postindustrialismus“ používat Alain Touraine v roce 1969 a později také Daniel Bell v roce 1973. Zatímco Touraine jako první uvádí jeho synonyma „technokratická společnost“ a „programovaná společnost“, tak Bell tvrdí, že se jedná pouze o jednu složku sociálního života a socioekonomické roviny. \n\nV současné době prochází vyspělé kapitalistické ekonomiky velkými změnami, které svou velikostí soupeří s těmi, které se udály během průmyslové revoluce. Daniel Bell popularizoval v roce 1973 termín „postindustriální“, aby popsal změnu hospodářství na ekonomiku, jejíž těžiště je především v informačních technologiích a dále v manažerské a technické elitě. Celkově se snažil popsat jevy spojené s deindustrializací vyspělých zemí, růst pracovních míst v sektoru služeb a nové rozmístění výrobních sil po celém světě díky novým komunikačním technologiím. \n\nEseje na téma postindustriální společnosti, které Bell postupně publikoval během šedesátých a na začátku sedmdesátých let, byly sesbírány a v roce 1973 společně publikovány ve sborníku \"The Coming of Post-Industrial Society: a Venture in Social Forecasting.\" \n\nTourainova a Bellova teorie se sice liší, ale v očekávání, jak se bude postindustriální společnost vyvíjet, se podobá.  Oba tvrdí, že postupně upadne systém tříd a to hlavně z toho důvodu, že v moderní společnosti bude scházet proletariát. To ale neznamená konec konfliktů. Podle Touraina budou vznikat konflikty mezi nadřízenými a podřízenými, zatímco podle Bella to budou hlavně rasové a etnické konflikty.\n\nS absencí proletariátu souvisí důraz na vzdělávání a to hlavně teoretické. Podle Bella bude vzdělání jedno z rozdělujících kritérií společnosti a to na akademickou třídu s vědci, třídu profesorů a inženýrů a třetí třídu asistentů a techniků. Pro proletariát v tomto rozdělení není místo.\n\nObjevují se také místa, kdy si autoři protiřečí a to například v oblastech ekonomických. Podle Touraina bude ekonomika svými silami ovládat společnost, zatímco podle Bella bude postindustriální společnost ekonomiku ovládat. Podle obou se však přestane klást velký důraz na soukromý zisk.\n\nPodle autorů ani chudoba už nebude problémem v postindustriální společnosti. Tourain se přiklání k tomu, že se chudoba dotkne pouze lidí na okraji společnosti (starých, handicapovaných a nevzdělaných).\n\nOba se také shodují v tom, že bude potřeba platit vysoké daně. Tím se však bude zvyšovat kvalita služeb a lidem se jejich peníze skrze služby vrátí.\n\nPostindustriální společnost je mimo jiné společnost, ve které vymizel třídní systém. V takové společnosti už není dělnická třída, která byla charakteristickou a nejvíce početnou třídou před druhou světovou válkou a i několik let po ní. Díky světu možností dělnickou třídu nahradila střední vrstva. Tato vrstva je oproti dělnické třídě v mnohem lepším postavení, nicméně mnohdy musí čelit podobným rizikům, kterým dříve čelila dělnická třída (např. degradace zaměstnaneckého statusu a pracovních podmínek).\n\nVedle středních vrstev se i v nejvyspělejších zemích najdou lidé, kteří jsou víceméně trvale vyloučeni z trhu práce a stále jen chudnou. Na tuto sortu lidí bývá v sociologii mnohdy zapomínáno, a proto pro ně neexistuje žádné stanovené označení. Ve Spojených státech tito lidé bývají hanlivě označováni termínem \"underclass\". \n\nVe všech ekonomicky vyspělých zemí z rozdělování bohatství vyrobeného společností nejvíce prosperují ty nejvyšší vrstvy společnosti. To je zapříčeněno třemi hlavními faktory.\n\nPřibližně od poloviny sedmdesátých let 20. století dochází k \"ofenzivně vlastníků kapitálu namířené proti práci\". Velkým podnikatelům a akcionářům se tak mnohdy podařilo zisky svého vlastnictví zvýšit na úkor mezd zaměstnanců. Tímto způsobem si vlastně přivlastňují podíl z nově vytvořeného zisku společnosti.\n\nDruhým faktorem je fakt, že dochází k nárůstu nejvyšších zaměstnaneckých odměn. Zatímco střední a nižší mzdy stagnují, nebo dokonce upadají. \n\nPosledním faktorem je, že na jedné straně společnosti jsou ekonomicky aktivní jedinci a na druhé straně jsou ti, kdo byli z trhu práce dočasně či trvale vyloučeni. To zapříčiňuje, že nůžky nerovnosti se logicky rozevírají. Co však toto rozevírání urychluje, je vysoká pravděpodobnost, že tempo poklesu životní úrovně je obvykle rychlejší ve směru, kam daná vrstva v daný moment směřuje. Pokud je tedy jedinec ze sociálně vyšší vrstvy, je pravděpodobné, že se mu bude dařit v této vrstvě stále více. To platí naopak i pro jedince z nižší vrstvy. Tímto způsobem se pak tedy nůžky mezi těmito jedinci rozevírají poměrně rychle.\n\nZnakem postindustriální společnosti je vysoká vzdělanost, kdy motorem společnosti je pokrok lidského vědění. \n\nDo druhé světové války bylo vzdělání umožněno pouze malé části privilegovaného obyvatelstva. Bylo to něco výjimečné a s těží dostupné. Teprve pomalu během poválečných let se ve většině vyspělých zemí vyšší vzdělání stávalo normou, které mohly dosáhnout i nižší vrstvy obyvatel. \n\nDůsledkem demokratizace a zmasovění středního a poté i vysokého školství poklesla váha vzdělání, a i samotné atestovací diplomy ztratily na váze. Vzdělání už není ničím, co by člověka dělalo unikátním a přislíbilo mu jeho výjimečnost ve světě a na trhu práce. Naopak se ze vzdělání stává standart, se kterým se počítá. Tento proces už došel do takové úrovně, že na bakaláře je na trhu práce pohlíženo podobně jako na maturanty, a naopak maturita už na trhu práce nebývá oceňována. Dalším nepříznivým důsledkem je i takový problém, že kvůli přemíře vzdělání státy přicházejí o potenciální schopné manuální pracovníky jako jsou tesaři, zedníci, apod.\n\n\n"}
{"id": "462214", "url": "https://cs.wikipedia.org/wiki?curid=462214", "title": "Hurikán Bill (2009)", "text": "Hurikán Bill (2009)\n\nHurikán Bill byl 3. cyklónou Atlantické hurikánové sezóny 2009 a druhou srpnovou bouří. Dosáhl 4. kategorie z pěti stupňové Saffir-Simpsonovy stupnice hurikánů. Při svém postupu naštěstí téměř nezasáhl hustě osídlené oblasti, takže navzdory své značné síle nezpůsobil tak rozsáhlé škody jako např. Hurikán Ike, který v roce 2008 zpustošil pobřeží Mexického zálivu, ačkoliv se v něm vyskytoval obdobně silný vítr.\n\nBill se zrodil z tropické vlny, která se 12. srpna přesunula z Afriky nad Atlantik. 13. srpna se z ní vytvořila tlaková níže. Při svém postupu na západ se níže prohlubovala, a tak 15. srpna ohlásilo NHC, že se vytvořila tropická deprese. Ještě v ten samý den níže zesílila, stala se z ní tropická bouře a dostala jméno Bill. Při svém postupu na západo-severo-západ bouře dále sílila a 17. srpna se z ní stal hurikán 1. kategorie. Dne 18. srpna v ranních hodinách SEČ Bill zesílil na hurikán 2. kategorie a postupně stáčel svůj směr postupu k severozápadu. Další den Bill zesílil na Hurikán 3. kategorie a během dalších několika hodin na hurikán 4. kategorie. V této době byl Bill na vrcholu svých sil. Rychlost větru se v něm pohybovala kolem 215 km/h. V těchto chvílích také svým okrajem ovlivňoval počasí na Malých Antilách. 20. srpna Bill zeslábl zpět na hurikán 3. kategorie a postupoval dále na severozápad. Následující den ve večerních hodinách (SEČ) zeslábl na hurikán 2. kategorie a začal ovlivňovat Bermudy. Při postupu dále na sever Bill zeslábl 22. srpna na hurikán 1. kategorie. Postupně se jeho dráha začala stáčet severovýchodním směrem a během 23. a 24. května ovlivňoval počasí v Novém Skotsku a na Newfoundlandu. Ještě 24. srpna Bill zeslábl na \"tropickou\" bouři a stal se běžnou tlakovou níží mírného pásma. V dalších dnech tato níže postupovala dále na východ, až dorazila nad Velkou Británii.\n\n\n"}
{"id": "462215", "url": "https://cs.wikipedia.org/wiki?curid=462215", "title": "SOLAR Records", "text": "SOLAR Records\n\nS.O.L.A.R. Records (zkratka pro Sound of Los Angeles Records ) bylo americké hudební vydavatelství založené v roce 1977 Dickem Griffeym.\n\nStmívání nad SOLAR records probíhalo v roce 1989, když přerušilo distribuční smlouvu se CBS Records, která původně distribuovala jejich desky (tehdy CBS Records vlastnila společnost Sony Corporation). Distribuci v roce 1992 obstarala firma Epic Records. Pak byla společnost SOLAR rozprodána firmě EMI, která později vytvořila podlabel \"The Right Stuff\", se kterým distribuovala materiál patřící dnes již bývalé firmě SOLAR.\nVýznamní SOLAR autoři\n"}
{"id": "462224", "url": "https://cs.wikipedia.org/wiki?curid=462224", "title": "Boom Boom Pow", "text": "Boom Boom Pow\n\nBoom Boom Pow je pátý singl americké skupiny The Black Eyed Peas. Píseň je z alba \"The E.N.D.\" V písni je užit auto-tune (druh vocodéru). Míchá elementy hip-hopu s electro-hopem a dance-popem.\n\nSingl se umístil na #1 příčku hitparády \"Billboard\" Hot 100.\n\nPodle will.i.ama je píseň inspirovaná australskými electro rytmy, které proudí v tamějších nočních klubech.\n"}
{"id": "462226", "url": "https://cs.wikipedia.org/wiki?curid=462226", "title": "Arkadij Timofejevič Averčenko", "text": "Arkadij Timofejevič Averčenko\n\nArkadij Timofejevič Averčenko (rusky Аркадий Тимофеевич Аверченко, 27. března / 15. března 1881, Sevastopol – 12. března 1925, Praha) byl ruský spisovatel, humorista, satirik, dramatik a divadelní kritik.\n\nNarodil se v kupecké rodině. Nedokončil gymnázium a od patnácti let pracoval jako písař a úředník. V roce 1897 odjíždí pracovat do Donbasu a asi v roce 1900 do Charkova. Zde otiskl 31. října 1903 v novinách \"Jižní kraj\" (Южный край) svou první povídku \"Jak jsem pojistil život\" (Как мне пришлось застраховать жизнь). V letech 1906-1907 přispíval do místních humoristických časopisů \"Štyk\" (Штык), \"Meč\" (Меч). V roce 1908 odjíždí do Petrohradu, kde se stal sekretářem časopisu \"Strekoza\" (Стрекоза), který byl později přejmenován na \"Satirikon\" (Сатирикон) 1908–1913 a \"Nový Satirikon\" (Новый Сатирикон) 1913–1918. Od roku 1913 byl pak jeho redaktorem.\n\nV letech 1910–1912 cestoval po Evropě s malíři Aleksejem Aleksandrovičem Radakovem a Nikolajem Vladimirovičem Remizovem. Z této cesty napsal knihu V\"ýprava do západní Evropy satirikonovců: Južakina, Sanderse, Mifasova a Krysakova\".\n\nŘíjnovou revoluci nepřijal. V srpnu 1918 zastavili bolševici vydávání časopisu \"Nový Satirikon\". Na podzim 1918 uprchl Averčenko na jih do Sevastopolu, kde se angažoval v novinách \"Приазовский край\", \"Юг\" a \"Юг России\" proti bolševikům. 15. listopadu 1920 byl Sevastopol dobyt Rudou armádou. Averčenko odjel jednou z posledních lodí do Konstantinopole.\n\nV červnu 1922 přijel do Prahy, kde zůstal až do své smrti.\nV létě roku 1924 absolvoval oční operaci, po které mu lékaři zakázali pracovat. Začátkem roku 1925 byl hospitalizován se srdeční chorobou, které v březnu 1925 podlehl.\n\nAverčenkovu knihu \"Tucet nožů do zad revoluce\" četl Vladimir Iljič Lenin a spisovatele nazval „zuřivým psem, uboze vyjícím do plamenů Revoluce...“\n\nMeduza Gordone, Falstaff, Foma Opiskin, Volk, Ave\n\n\n\nNa motivy Averčenkových děl napsal Jan Pišta divadelní hru \"Šalebné rozmary dam\" (Dilia : 1980)\n\n\n\n"}
{"id": "462228", "url": "https://cs.wikipedia.org/wiki?curid=462228", "title": "Šumice (Banát)", "text": "Šumice (Banát)\n\nŠumice ( , ) je vesnice v Rumunsku.\n\nVe vesnici již nefunguje škola, nachází se zde také kostel, kde se místní týdně setkávají k modlitbě a farář z Herkulesových Lázní (Băile Herculane) sem dojíždí jednou za dva týdny, ve vesnici se nachází také kulturní dům, kde se příležitostně konají shromáždění nebo slavnosti. Za vesnicí směrem na jiho-západ se nachází, podle mnohých navštěvníků, nádherný hřbitov usazený v převážně smrkovém lese, a to na úpatí vrchu, na kterém se kdysi nacházela podle paměti místních křížová cesta. Ve vesnici není vodovod, u domů jsou k dispozici povětšinou studny. Ve vesnici není kanalizace, avšak některé domy mají koupelny a septické nádrže. Ve vesnici je dobrý přístup na 3G a 4G internet. Lidé mají televizní signál přes satelit. Ve vesnici již není poštovní schránka. Ve vesnici je rodinný krámek, kam je chléb dovážen jednou týdně na objednávku a lze tam zakoupit jinak pouze nápoje nebo konzervované či základní potraviny. Cesta uvnitř vesnice je štěrková, avšak cesta z Lapušníku (Lăpușnicel ) do Šumice je asfaltová již od let 2010-2011, v zimě je však často protahována s opožděním, někdy dvoudenním, a je dlouhá 7 km, do kopce, se spoustou serpentín.\n\n"}
{"id": "462230", "url": "https://cs.wikipedia.org/wiki?curid=462230", "title": "Felinoterapie", "text": "Felinoterapie\n\nFelinoterapie patří podobně jako canisterapie mezi zooterapie, resp. zoorehabilitace. Jedná se o podpůrnou léčbu somatických i psychických poruch či aktivizační metodu. S tímto termínem se setkáváme v České a Slovenské republice, v Polsku, Rusku a na Ukrajině je označována jako felinoterapia. V anglosaských a dalších zemích není běžné oddělování jednotlivých druhů terapií drobnými domácími zvířaty (např. Pet Partners, Tiere helfen Menschen či HAMA, Izrael). Jejím principem je přímý kontakt pacienta (klienta) s kočkou.\n\nRozlišujeme tyto možnosti využití:\n\n\nPro felinoterapii se hodí taková kočka, která úspěšně prošla socializační fází v kotěcím věku, je zvyklá na kontakt s cizími lidmi a má z tohoto kontaktu potěšení, má klidnou, milou, vstřícnou a vyrovnanou povahu a těší ji jak změna prostředí (teritoria), tak přítomnost a doteky cizích lidí. Nezbytnou podmínkou je provedené očkování proti základním onemocněním (tzv. trojkombinace) dle očkovacího schématu. Další očkování závisejí na aktuální nákazové situaci a rozhodnutí majitele kočky. Zákonná norma v České republice tato očkování nevymezuje. Nezbytné je též pravidelné odčervování kočky, ochrana proti vnějším parazitům a pravidelné veterinární kontroly. Některé organizace či jednotlivci též nechávají u svých koček provést genetické testy či sono vyšetření na dědičné choroby specifické pro jednotlivá plemena s ohledem na práci koček v tzv. felinoterapii a jejich welfare (například HCM u mainských mývalích a ragdollů, PKD u všech plemen atd.). \n\nNelze vymezit nejvhodnější plemeno. Vždy záleží na preferenci handlera a vztahu mezi kočkou a handlerem navzájem. Každé plemeno koček má specifické charakteristiky týkající se hmotnosti, velikosti, temperamentu, hravosti, péče o srst a nároků na potravu, odhadované délky života. Tyto charakteristiky mohou pomoci v rozhodování o nasazení specifických týmů ve specifických situacích. V zásadě je ale možné pracovat s kočkami jakéhokoliv plemene či s kočkami domácími. \n\nV oblasti tzv. felinoterapie můžeme setkat s kočkami plemen: perská kočka, bengálská kočka, britská krátkosrstá kočka, ragdoll, mainská mývalí kočka, norská lesní kočka, siamská kočka, orientální krátkosrstá kočka, sibiřská kočka a něvská maškaráda. Pracuje se i s kočkami domácími. Zajímavé uplatnění má práce s kočkami z depozit či útulků.\n\nO vhodnosti koček k felinoterapii dle pohlaví se vedou diskuze. Někteří dobrovolníci mají lepší zkušenost s kastrovanými kocoury, jiní upřednostňují kočky. Výjimkou není ani práce s nekastrovanými kocoury (H. Rückerová, sibiřští kocouři). \n\nZakladatelem tzv. felinoterapie v České republice je Nezávislý chovatelský klub (NCHK) , jeden z subjektů zabývající se ochranou a chovem ušlechtilých koček. V roce 2002 byl vypracován první Zkušební řád návštěvních týmů, Metodika a Normy praxe. V České republice došlo - na rozdíl od anglosaských zemí a USA k situaci, kdy se canisterapie a felinoterapie vyvíjely jako oddělené obory. Pro felinoterapii neexistoval přímý zahraniční model, lze ji tedy označit za českou metodu. Takto ji též prezentoval NCHK na mezinárodních konferencích věnovaných zooterapiím pořádaných sdružením Filia v Brně (2003 - 2005). První návštěva v cílovém zařízení se uskutečnila v dubnu 2002 v Centru 88 v Mladé Boleslavi s ragdolly a perským kocourem.\n\nZařízením s nejdéle probíhající felinoterapií je Dům seniorů v Mladé Boleslavi (od roku 2002). Mezi další zařízení s probíhající felinoterapií (návštěvní službou) patří Dětský domov v Havířově, Speciální ZŠ a MŠ při fakultní nemocnici v Brně, Domov seniorů v Budislavi, Speciální MŠ v Soběslavi, Thomayerova nemocnice v Praze, Domov důchodců Domino a denní stacionáře Domovinka a Jistoty domova v Mladé Boleslavi, Domov seniorů Modrý kámen a LDN v Mnichově Hradišti a Domov seniorů Hagibor v Praze. \n\nFelinoterapie se z České republiky rozšířila i na Slovensko, do DS a SS Kremnica, kde jsou kočky trvalou součástí zařízení.\n\nZ organizací, které se felinoterapii věnují, lze jmenovat SOS kočky Hodonín, organizaci Devět životů, NCHK, sdružení Auracanis atd. \n\nV České republice neexistuje zákonná norma, která by stanovovala obecně závazná pravidla pro všechny poskytovatele tzv. felinoterapie. Některé organizace provádějí testy povahových vlastností koček či souhry týmu (NCHK, Auracanis). Testování však není ze zákona povinné. \n\nObecně lze říci, že starý model jednorázového testu souhry týmu či povahových vlastností kočky - byť i opakovaný po určitém časovém období- je již překonán a v organizacích zabývajících se poskytováním tzv. felinoterapie či obecně zoorehabilitace je postupně nahrazován trvalým sledováním a vyhodnocováním souhry týmu např. na základě pořizovaných videozáznamů. \n\nKromě uplatnění tzv. felinoterapie ve školských a zdravotnických zařízeních a zařízeních sociálních služeb ve formě návštěvních programů, lze tuto metodu využít i ve formě pohádek se živými zvířátky, kterým se věnuje Helena Rückerová a kolektiv (chovatelka sibiřských koček, SCHK, sdružení Auracanis) a příležitostně též NCHK. \n\nLze ji kombinovat též s doprovodnými činnostmi - například s tzv. terapií panenkami, zahradničením ( www.felinoterapie.estranky.cz) či ručními pracemi. \n\nFelinoterapie se již rozšířila i do Polska, zde je používán název \"felinoterapia.\" Pracují s kočkami domácími, perskými, ale též s bengálskými kočkami. Videa lze zhlédnout na YouTube. V Rakousku se felinoterapii věnoval Mgr. E. Reisaus, používal název \"felinaltherapy\". Používal kočky domácí a britské.\n\n\nKvalifikační práce\n\n"}
{"id": "462232", "url": "https://cs.wikipedia.org/wiki?curid=462232", "title": "Mamut (fotoaparát)", "text": "Mamut (fotoaparát)\n\nMamut je deskový fotoaparát nadstandardních rozměrů, který vymyslel a postavil americký fotograf a vynálezce George Raymond Lawrence v roce 1900. Fotoaparát vážil 1400 liber (625 kilogramů) a exponoval fotografické desky o velikosti 8 × 4,5 stop (2,4 x 1,3 metru) výrobce \"Cramer Isochromatic\". S deskou, která vážila 225 kilogramů muselo manipulovat 15 mužů. Fotoaparát se tak stal největší svého typu na světě.\n\nAltonské železnice chtěly prezentovat fotografie svého luxusního vlaku \"Alton Limited\" na výstavě Exposition Universelle (1900) v Paříži. Celý vlak měl být nasnímán na jedné obří fotografii. Lawrence, najatý pro tento úkol, vymyslel a postavil pro tento účel právě tento jedinečný fotoaparát \"Mamut\". Byly z něj zhotoveny celkem tři fotografie, které na Expo získaly cenu Grand Prix.\n\n\n"}
{"id": "462235", "url": "https://cs.wikipedia.org/wiki?curid=462235", "title": "Jessica Ennisová-Hillová", "text": "Jessica Ennisová-Hillová\n\nJessica Ennisová, CBE (* 28. ledna 1986, Sheffield) je britská atletka, olympijská vítězka v sedmiboji z Londýna 2012. V sedmiboji též získala titul mistryně světa z Berlína 2009 i z Pekingu 2015 a mistryně Evropy z Barcelony 2010. Ve sbírce má i titul halové mistryně světa v pětiboji z HMS 2010 v Dauhá.\n\nDne 11. března 2013 byla v Rio de Janeiru vyhlášena nejlepší sportovkyní světa za rok 2012 a převzala světovou sportovní cenu Laureus. Stala se také Atletkou Evropy 2012.\n\nPrvní úspěch zaznamenala v roce 2005 na juniorském mistrovství Evropy v Kaunasu, kde získala zlatou medaili. Na mistrovství Evropy do 23 let v Debrecínu v roce 2007 vybojovala bronzovou medaili v běhu na 100 metrů překážek. V červnu roku 2008 si zlomila na závodě v rakouském Götzisu pravý kotník a přišla o účast na letních olympijských hrách v Pekingu.\n\nV roce 2010 vybojovala na halovém MS v katarském Dauhá zlatou medaili v pětiboji (60 m př., skok do výšky, vrh koulí, skok daleký, 800 m), když nasbírala celkově 4 937 bodů. Za tehdejším světovým rekordem Rusky Iriny Bělovové zaostala o 54 bodů.\n\nKoncem května 2012 na vícebojařském mítinku v rakouském Götzisu překonala britský rekord v sedmiboji výkonem 6906 bodů. Rozhodla se vynechat mistrovství Evropy, konané koncem června v Helsinkách, a raději se připravovala na olympiádu. V Londýně vyhrála výborným výkonem a osobním i britským rekordem 6955 bodů. Olympijský sedmiboj zahájila vynikajícím výkonem na trati 100 m překážek, kterou zaběhla za 12,54 sekundy, což je sedmibojařský rekord a jeden z nejlepších výkonů roku 2012 na této trati. Rychleji běžely (ze specialistek) jen Australanka Sally Pearsonová a Jamajčanka Brigitte Foster-Hyltonová.. Vedení v olympijském sedmiboji udržela Ennisová až do poslední disciplíny, svůj náskok postupně zvyšovala a nakonec zvítězila o 327 bodů před stříbrnou Taťánou Černovovou z Ruska.\n\n\n"}
{"id": "462240", "url": "https://cs.wikipedia.org/wiki?curid=462240", "title": "Liliovka srstnatá", "text": "Liliovka srstnatá\n\nLiliovka srstnatá (\"Tricyrtis hirta\") je druh rostliny z čeledi liliovité, někdy označovaný jako „hadí lilie“. Pochází z Japonska.\n\nJsou to trvalky, léčivky, rostou v přírodě na okraji lesa. Dávají přednost stínu nebo polostínu a bohatým, vlhkým půdám. Kvetou na podzim. Jsou dostatečně odolné proti chladu, ale vyžadují zimní přikrývku.\n\n"}
{"id": "462242", "url": "https://cs.wikipedia.org/wiki?curid=462242", "title": "Dlhé Stráže", "text": "Dlhé Stráže\n\nDlhé Stráže (maď. \"Lengvárty\" a \"Lengvárt\", něm. \"Litzier\") jsou obec na východním Slovensku, v Prešovském kraji, v okrese Levoča.\n\nDlhé Stráže patří k historickým spišským obcím. Pod názvem \"Bicere\" jsou zmiňované už od roku 1278. Když v roce 1317 král Karel Robert potvrdil a obnovil práva spišských Němců, uvádí obec jako „Curia Landvardi“, tj. Landvardův dvůr, kterž patřil městu Levoča. V první polovině 14. století se Dlhé Stráže dostaly do majetku rodiny pánů z Vlkové.\n\nV roce 1772 žilo v obci 16 poddaných - sedláci a jeden kovář. Obce se nijak nedotkly vlny vystěhovalectví v 19. a 20. století a následkem toho počet obyvatel trvale rostl. V roce 1921 bychom zde našli 231 stálých obyvatel, roku 1948 už 315 a v 60. letech 20. století počet osob s trvalým pobytem přesáhl počet 400. V dalších letech se rozrůstala jak sama obec, tak romská osada ležící nad ní.\nJednotné rolnické družstvo zde bylo založené v roce 1959. Kostel bylo opraven v roce 1989.\n"}
{"id": "462243", "url": "https://cs.wikipedia.org/wiki?curid=462243", "title": "Arnold Gingrich", "text": "Arnold Gingrich\n\nArnold Gingrich (5. prosince, 1903 – 9. července, 1976) byl zakladatel (spolu s Davidem Smartem) a editor časopisu Esquire. Časopis založil v roce 1933 a až do roku 1961 v něm pracoval jako editor.\n\nNázev časopisu \"Esquire\" byl zvolen poté, co Gingrich obdržel dopis, na kterém byl adresát \"Arnold Gingrich, Esq.\" Esq. se používá pro britský titul nižší šlechty (ze středověkého squire), postupně rozšiřovaný, až po roce 1900 jej užívají muži s jakýmkoli společenským postavením. Zkratka Esq. se píše za jménem. Časopis vytvořil šablonu pro další pánské časopisy, například variaci Playboy.\n\nGingrich pracoval jako editor časopisu Coronet, do kterého přispíval americký fotograf maďarského původu André Kertész. Ten však s magazínem ukončil spolupráci poté, když speciální vydání v roce 1939 toho časopisu obsahovalo výběr \"Nejvíce pamětihodné fotografie Coronetu\" a žádná z nich nebyla jeho.\n\nGingrich byl vášnivý rybář a velmi přispěl k rozvoji sportovní literatury.\n\nZemřel v roce 1976 ve Westwoodu v New Jersey.\n\n"}
{"id": "462244", "url": "https://cs.wikipedia.org/wiki?curid=462244", "title": "Donna Summer", "text": "Donna Summer\n\nDonna Summer, vlastním jménem LaDonna Adrian Gaines (31. prosince 1948, Boston, Massachusetts, USA - 17. května 2012, Englewood, Florida, USA) byla americká zpěvačka a symbol disco éry. Její přezdívka mimo jiné byla „Královna disco hudby“. Mezi její největší hity patří \"I Feel Love\" 1977, \"Love to Love You Baby\" 1975, \"Hot Stuff\" 1979, \"Bad Girls\" 1979 a new wave/post-discové \"She Works Hard for the Money\" 1983. Na jejích webových stránkách je uvedeno, že se jí podařilo prodat celosvětově více než 130 milionů nahrávek. To ji posouvá do seznamu nejvýdělečnějších umělců světa. \n\nNarodila se v dorchesterském předměstí Bostonu jako jedno ze sedmi dětí v křesťanské rodině. \n\nDne 17. května 2012 prohrála dlouhý boj s rakovinou.\n\nV roce 2013 byla posmrtně uvedena do Rock and Roll Hall of Fame.\n\n"}
{"id": "462246", "url": "https://cs.wikipedia.org/wiki?curid=462246", "title": "51 Pegasi", "text": "51 Pegasi\n\n51 Pegasi je Slunci podobná hvězda v souhvězdí Pegase vzdálená 15,4 parseků (50,1 světelných let) od Země. Je první hvězdou kromě Slunce, u které byla nalezena obíhající planeta. Objev exoplanety byl oznámen 6. října 1995 Michelem Mayorem a Didierem Quelozem.\n\n51 Pegasi je žlutý trpaslík asi 7,5 miliardy let starý, tedy o něco starší než Slunce, a o 4–6 % hmotnější. Její spektrální třída je klasifikována jako G<nowiki>4-5</nowiki>V<nowiki>a</nowiki>, dříve byla klasifikována jako G2,5V. zdánlivá jasnost hvězdy je 5,49 – je tedy ze Země viditelná za pomoci triedru nebo za dobrých podmínek pouhým okem.\n\nRoku 1996 astronomové Baliunas, Sokoloff a Soon měřili spektrální čáry vápníku II H a K ve spektru této hvězdy, z čehož stanovili periodu její rotace na 37 dní.\n\nPlanetu objevili švýcarští astronomové Michel Mayor and Didier Queloz metodou radiálních rychlostí na Observatoři v Haute-Provence za použití spektrografu Elodie. Objev oznámili 6. října 1995 na konferenci ve Forencii. Následně 12. října objev planety potvrdili Geoffrey Marcy ze Sanfranciské státní univerzity a Paul Butler z Kalifornské univerzity v Berkeley použitím spektrografu Hamilton na Lickově observatoři u San José v Kalifornii.\n\n51 Pegasi b (zkráceně 51 Peg b) je prvním objeveným planetárním průvodcem své hvězdy. Planeta byla neformálně pojmenována \"Bellerophon\". Po tomto objevu mnoho týmů potvrdilo její existenci a získalo více informací o jejích vlastnostech, včetně skutečnosti, že obíhá velmi blízko své hvězdy, že její teplota je okolo 1 190 °C a že má hmotnost minimálně poloviny hmotnosti Jupiteru. Tato malá vzdálenost od hvězdy nebyla slučitelná s tehdejšími teoriemi vytváření planet a vedla k diskuzím o planetární migraci.\n\n"}
{"id": "462247", "url": "https://cs.wikipedia.org/wiki?curid=462247", "title": "Ocicat", "text": "Ocicat\n\nOcicat [osiket] je plemeno kočky domácí charakteristické svým vzhledem připomínajícím ocelota a přítulnou nekonfliktní povahou.\n\nToto plemeno vzniklo náhodou, kdy americká chovatelka Virginie Dalyová zkřížila kocoura habešského plemene se siamskou kočkou s tmavohnědými odznaky. Kočka narozená těmto rodičům měla v roce 1965 koťata se siamským kocourem s čokoládovými odznaky. Jedním z těchto koťat byla velká, slonovinová kočka s jasně zlatými tečkami, která dostala jméno Tonga a jednalo se o první kočku označenou \"ocicat\" (podle její podobnosti s ocelotem). Její rodiče měli posléze další vrh, ve kterém se koťata ocicat objevila. Roku 1986 byl ocicat v USA uznán jako samostatné plemeno. Do Evropy pronikli ocicati v devadesátých letech 20. století a v České republice se první chovný pár objevil v roce 2000.\n\nJednotlivci dosahují hmotnosti od tří do sedmi kilogramů, přičemž kocouři jsou mnohem větší nežli kočky. Hlava má klínovitý tvar. Čenich je široký. Oči jsou velké, lehce zešikmené, mandlového tvaru, umístěny poměrně daleko od sebe, jejich barva je měděná, modrozelená, oříšková, zelená a žlutá. Uši jsou velké a vzpřímené, u hlavy široké, se zakulacenou špičkou. Tělo je statné, pokryté krátkou, hladkou a lesklou srstí. Chlupy mají charakteristické střídání světlých a tmavých proužků; stejně barevně zakončené chlupy tvoří od sebe oddělené tečky. Barva srsti je kaštanově hnědá, čokoládová, skořicová, modrá, lila a plavá s tečkováním. Nohy jsou dlouhé a svalnaté. Ocas je dlouhý, ke špičce se zužující.\n\nOcicati jsou aktivní kočky milující pohyb. Rády si hrají a snadno se cvičí, takže bez problémů snáší chůzi na vodítku. Mají společenskou povahu, proto rády tráví svůj čas v přítomnosti pána. Vychází se psy, často se zapojují do jejich her, dokáží také aportovat. S dětmi se snáší velmi dobře, rády si s nimi hrají. Nesnáší samotu, proto je dobré chovat je spolu s jinými zvířaty. Jsou přítulné a mazlivé, nejsou to však „gaučové typy“.\n\nSrst koček tohoto plemene nevyžaduje speciální péči, stačí ji občas vykartáčovat. Protože jsou ocicati aktivní tvorové, měli by mít k dispozici dostatečné místo pro pohyb. Pokud chovatel nemá zahradu či jiný vhodný výběh, je třeba zajistit kočce alespoň vycházky na vodítku.\n\n"}
{"id": "462251", "url": "https://cs.wikipedia.org/wiki?curid=462251", "title": "9 (linka metra v Paříži)", "text": "9 (linka metra v Paříži)\n\nLinka 9 je jedna z linek pařížského metra a v systému MHD je značena žluto-zelenou barvou. Je první linkou, která byla budována se záměrem propojit s centrem také pařížská předměstí. Proto spojuje město Boulogne-Billancourt jihozápadně od Paříže s městem Montreuil na východě. Paříží prochází po obloukové dráze na pravé straně řeky Seiny. Linka je dlouhá 19,5 km, má 37 stanic a ročně přepraví 116,2 miliónů cestujících (2004).\n\nPrvní úsek linky byl otevřen 8. listopadu 1922 v západní části Paříže mezi stanicemi \"Exelmans\" a \"Trocadéro\". 27. května 1923 se linka rozšířila od stanice \"Trocadéro\" do \"Saint-Augustin\". Z této stanice byla linka dále prodloužena 3. června 1923 do \"Chaussée d'Antin\". Téhož roku 29. září byla linka prodloužena i druhým směrem od \"Exelmans\" o jednu stanici do \"Porte de Saint-Cloud\".\n\nNa této stanici se počítalo s napojením do stanice \"Porte Molitor\" a přes ní propojením s linkou 10. Tato větev měla sloužit především při dopravě na nedaleký stadion Parc des Princes. Projekt byl sice stavebně realizován, ale stanice \"Porte Molitor\" nebyla nikdy pro veřejnost otevřena a spojení nebylo uvedeno do provozu.\n\n30. června 1928 se linka prodloužila od \"Chaussée d'Antin\" po \"Richelieu – Drouot\". Spojení mezi stanicemi \"Richelieu – Drouot\" a \"République\" bylo stavebně řešeno společně s linkou 8, kdy jsou koleje obou linek vedeny pod sebou v jednom tunelu. Stanice linky 8 se nacházejí v horním patře a stanice linky 9 v dolním. Tento úsek byl uveden do provozu v roce 1931.\n\nV roce 1929 bylo rozhodnuto o prodloužení trasy metra na předměstí. 10. prosince 1933 pokračovala linka dále až k \"Porte de Montreuil\". 3. února 1934 byla linka rozšířena od \"Porte de Saint-Cloud\" do dnešní konečné \"Pont de Sèvres\". Poslední rozšíření se konalo na východním konci 14. října 1937, kdy byl otevřen úsek od \"Porte de Montreuil\" do \"Mairie de Montreuil\".\n\n2. září 1939 byla, tak jako i mnohé jiné stanice, uzavřena z důvodu vypuknutí války a mobilizace zaměstnanců stanice \"Saint-Martin\". Po válce byla sice na krátký čas znovu otevřena, ale poté opět zrušena, neboť leží příliš blízko sousedních stanic.\n\nDo budoucna jsou možnosti rozšíření linky v obou směrech. Prodloužení na východ o dvě stanice, kdy by konečnou tvořila \"Mur-à-Pêches\", je zahrnuta do plánů rozvoje metra na roky 2014–2020.\n\nProdloužení na západ bylo ohlášeno počátkem roku 2008 rovněž o dvě nové stanice. Linka by vytvořila smyčku s napojením na současnou stanici \"Porte de Saint-Cloud\". Ovšem tento projekt ještě neprošel schválením radou STIF.\n\n"}
{"id": "462252", "url": "https://cs.wikipedia.org/wiki?curid=462252", "title": "New jack swing", "text": "New jack swing\n\nNew jack swing, někdy „swingbeat“, je hybridní styl, který se skládá z popových a rhythm and bluesových žánrů.\n\nEncyclopædia Britannica nazvala tento žánr jako „ta nejvíce popově-orientovaná R&B hudba od dob motownových šedesátých let“. Slovník Merriam-Webster definuje \"new jack swing\" jako „popovou hudbu interpretovanou černými umělci, kteří zkombinovali jazz, funk, rap a rhythm and blues“. Klíčovými producenty této hudby jsou Babyface a Teddy Riley.\n\nNa vytvoření tohoto stylu se podíleli bývalí členové minneapoliské R&B skupiny The Time, Jimmy Jam a Terry Lewis. V roce 1985 se producentsky podíleli na albu \"Control\" od Janet Jacksonové. Podle všeho šlo o revoluční zvuk, jelikož šlo o nový inovativní styl, který kombinoval R&B, old school rap, funk, disco a syntetické perkuse. Fúze měla hudebně pak vliv i na new jack swing. Fráze new jack swing se obvykle spojuje s americkým hudebním producentem a zpěvákem-skladatelem Teddy Riley-m, který vedl v osmdesátých letech skupinu Guy a v devadesátých letech skupinu BLACKstreet.\n\nRiley měl rovněž na svědomí fúze R&B a hip-hopu, které v osmdesátých letech působily na hudební scéně jako dva protipóly. Riley vysvětluje „rappers and singers didn't want anything to do with one another“, protože „singers were soft, rappers were street“. On tedy smíchal „sweet melody“ (R&B) a „big beats“ (hip-hop), což ovlivnilo nejenom vznikající new jack swing ale i současné R&B.\n\nV devadesátých letech styl ovlivnil popovou hudbu a mezi hudebníky, kteří byli inspirováni new jack swingem patří New Kids on the Block, Michael Jackson, Jane Child, Madonna, Sheena Easton, Bobby Brown a další.\n\nStyl byl kritizován především gangsta rappery, kteří soudili, že rappeři jako Bobby Brown se vzdali pro popovější verzi rapu, kvůli popularitě a penězům. Ice Cube ve své písni \"Wrong Nigga To Fuck Wit\" se vyjádřil k tomuto žánru „It ain't no pop cause that sucks/And you can new jack swing on my nuts“. Paradoxně v roce 1993 tento útržek byl nasamplován new-jack-swingovou skupinou Tony! Toni! Toné! do jejich Hot 100 hitu \"If I Had No Loot\".\n\n"}
{"id": "462256", "url": "https://cs.wikipedia.org/wiki?curid=462256", "title": "Audrey Bitoni", "text": "Audrey Bitoni\n\nAudrey Bitoni (* 16. srpna 1986 Pasadena, Kalifornie, USA) je americká pornografická herečka italského původu. \n\nV současnosti (2017) žije v Los Angeles a živí se natáčením pornografických filmů. Je držitelkou řady ocenění; v roce 2008 se objevila na hlavní straně erotického časopisu \"Penthouse\".\n\n"}
{"id": "462257", "url": "https://cs.wikipedia.org/wiki?curid=462257", "title": "TJ Krupka, oddíl fotbalu", "text": "TJ Krupka, oddíl fotbalu\n\nTJ Krupka je fotbalový klub ze severočeského města Krupka.\nKlub v současné době hraje Ústecký krajský přebor. Mezi osobnosti týmu patří hráči, kteří dříve působili v elitních českých i evropských soutěžích jako: Emil Rilke, bývalý hráč Slovanu Liberec či MFK Žilina, nebo Dominik Valenta.\n\nA tým TJ Krupka v současné době hraje Ústecký krajský přebor. B tým momentálně nehraje žádnou profesionální soutěž, před sezonou 2014/15 byl z finančních důvodů zrušen.\n"}
{"id": "462262", "url": "https://cs.wikipedia.org/wiki?curid=462262", "title": "Julia Mächtigová", "text": "Julia Mächtigová\n\nJulia Mächtigová (* 1. ledna 1986 Rostock) je německá atletka, jejíž specializací je víceboj.\n\nJe juniorskou vicemistryní Evropy z roku 2005. Bronzové medaile vybojovala v roce 2004 v italském Grossetu na juniorském mistrovství světa a na mistrovství Evropy do 23 let v roce 2007.\n\nV roce 2010 prodělala operaci Achillovy šlachy na levé noze a přišla o celou letní sezónu, včetně evropského šampionátu v Barceloně. Ve dnech 15. a 16. června 2013 si na vícebojařském mítinku v německém Ratingenu vylepšila hodnotu osobního rekordu v sedmiboji na 6 430 bodů.\n\n\n"}
{"id": "462263", "url": "https://cs.wikipedia.org/wiki?curid=462263", "title": "Soft rock", "text": "Soft rock\n\nSoft rock (se může někdy označovat i jako light rock, easy rock, či mellow rock) je rockový styl hudby, který kombinuje hudební techniky rock and rollu (s elementy folk rocku a singer-songwriter popu), aby tak utvořil lehčí, sametověji laděný zvuk. V soft-rocku jsou tišené elektrické kytary, piána, akustické kytary, saxofony a syntezátory. Žánr později ovlivnil power pop.\n\nElementy pop rocku sahají do sedmdesátých let 20. století. Soft rock lze chápat i jako reakci proti vůči řezavé tvrdé hudbě (punk rock, heavy metal), která se tehdy také vyvíjela. V pozdějších sedmdesátých letech byl soft rock tak populární, že v roce 1977 některé newyorské stanice přesedlaly na \"softrock\"ový formát (příklad WTFM, WYNY). Jedna jazzrockově orientovaná skupina (Chicago) byla v sedmdesátých letech ovlivněna softrockem, a tak získala větší komerční pozornost, stejně tak i kapela Fleetwood Mac. hardrocková kapela Led Zeppelin také, netradičně, měla několik softrockových hitů („All My Love“, 1979)\n\nTento žánr se později absorboval do adult contemporary.\n\n\n"}
{"id": "462264", "url": "https://cs.wikipedia.org/wiki?curid=462264", "title": "Nestěrov", "text": "Nestěrov\n\nNestěrov, též Něstěrov ( \"Не́стеров\"; Stallupönen v letech 1938 až 1946 Ebenrode; \"Stalupėnai\"; \"Stołupiany\") je město v Kaliningradské oblasti v Rusku ležící 140 km východně od Kaliningradu v blízkosti hranice s Litvou. V roce 2010 žilo ve městě necelých 5 tisíc obyvatel převážně ruské národnosti.\nVe středověku bylo okolí města osídleno kmenem Nadruvovů, kteří se řadí k etniku Prusů. Místní kmeny porazil Řád německých rytířů a v roce 1276 oblast připojil k Řádovému státu. V 15. století začali za podpory Řádu do oblasti proudit osadníci převážně v Litvy. Samotné sídlo bylo poprvé zmíněno v roce 1539 pod jménem \"Stallupönen\". Pojmenování pochází od litevského pojmenování řeky Stalupė, protékající městem. Historie města je silně spjata s německým živlem. Postupem doby se stalo součástí Pruského vévodství v roce 1525, povýšeného 1701 na Pruské království. Městská práva získalo 1722 dekretem Fridricha Viléma I. Během Sedmileté války bylo město okupováno ruskými vojsky stejně jako většina Východního Pruska.\n\nMěsto, které bylo polohou blízko hranic s Ruskem, silně utrpělo během bojů první světové války. V roce 1914 se v blízkosti města odehrála tzv. bitva u Stallupönenu, v níž německý generál Hermann von Francois zaútočil z Gumbinnenu na ruské pozice v 8 km vzdáleném Stallupönen a zajal zde 3000 ruských vojáků. Následně mu byl ale nařízen ústup. Město bylo od 18. srpna 1914 do 18. února 1915 okupováno ruskými vojsky. Po válce se nově vzniklá Litva neúspěšně pokoušela připojit město ke svému území z důvodů místní litevské menšiny. Po nástupu nacismu v Německu přestalo oficiální místům vyhovovat pojmenování města Stallupönen, jelikož neznělo dostatečně německy. Nakonec tak bylo město přejmenováno na \"Ebenrode\" v roce 1938. Na konci druhé světové války bylo před postupem Rudé armády evakuováno z města veškeré německé obyvatelstvo. Poslední německý civilista opustil město 16. října 1944. Město následně bylo silně bombardováno. Rusové vstoupili do města 13. ledna 1945. Po válce přešlo pod správu SSSR a oficiálně bylo včleněno do sovětské Kaliningradské oblasti 7. dubna 1946. Nové jméno \"Nestěrov\" dostalo podle plukovníka Stěpana Kuzmiče Nestěrova, který padl v boji u nedaleké Iljinskoje.\n\nPři sčítání lidu v roce 2010 bylo etnické složení v městě následující:\n\n"}
{"id": "462269", "url": "https://cs.wikipedia.org/wiki?curid=462269", "title": "1. tanková divize (Wehrmacht)", "text": "1. tanková divize (Wehrmacht)\n\n1. tanková divize (\"1. Panzer-Division\") byla tankovou jednotkou wehrmachtu ve druhé světové válce.\n\nV roce 1935 se německý vůdce Adolf Hitler rozhodl nerespektovat versailleskou smlouvu. Tato smlouva Německu znemožňovala mj. možnost vlastnit tanky. Brzy po vypovězení této smlouvy, 15. října 1935, byla z části 3. jezdecké divize (3. Kavallerie-division) ve Výmaru vytvořena 1. tanková divize. Prvním velitelem divize se stal generál jezdectva Maximilian von Weichs.\n\nAnšlusu Rakouska ani obsazování Československa se divize nezúčastnila. Prvního nasazení se dočkala při polské kampani v září 1939, jako součást XVI. motorizovaného sboru generála Ericha Höpnera, který spadal pod Reichenauovu 10. armádu. 1. tanková divize se již 8. září dostala na předměstí Varšavy, ale o den později musela být, spolu s dalšími motorizovanými jednotkami od polského hlavního města stažena, neboť na řece Bzuře začal protiútok polských armád Poznaň (generál Tadeusz Kutrzeba) a Pomořany (generál Wladyslaw Bortnowski), který měl odlehčit nápor německé armády na Varšavu. 13. září byly polské armády obklíčeny a o tři dny později kapitulovaly. Polská armáda přišla o 19 divizí, čímž bylo o výsledku invaze rozhodnuto a 6. října složily poslední polské jednotky zbraně. 1. tanková divize zůstala v Polsku do prosince 1939, kdy byla stažena do Německa a kde došlo k přezbrojení a doplnění stavů.\n\nNovým velitelem divize se 11. února 1940 stal generálmajor Friedrich Kirchner. Poté byla divize přesunuta na západní frontu, kde se připojila ke Guderianovu XIX. motorizovanému sboru, který byl u belgických hranic. 10. května, v den začátku západního tažení, vstoupil Guderianův sbor do Arden. čímž zaskočil spojenecké velitele, kteří při obraně před Němci spoléhali na Maginotovu linii. Překročením Arden totiž Němci Maginotovu linii jednoduše obešli. Po překročení Arden v Belgii se sbor obrátil k francouzskému městu Sedan, kde pomohl při prolomení Maginotovy linie. Po průlomu u Sedanu sbor pokračoval k průlivu La Manche čímž, napomohl k odříznutí ustupujících spojeneckých jednotek na území Belgie od zbytku armád ve Francii. 5. června se 1. tanková divize zapojila do těžkých bojů v oblasti Aisne. Po proražení francouzských linií 12. června divize postoupila k Belfortu, kde setrvala až do kapitulace francouzských vojsk 22. června.\n\nV říjnu 1940 divize přišla o 2. tankový pluk, který se stal základem nově se formující 16. tankové divize. V březnu 1941 se divize připojila ke 4. tankové skupině generála Höpnera, a aby došlo k naplnění divizní počtů, byla posílena o 133. střelecký pluk. Höpnerova skupina spadala pod Leebovu skupinu armád Sever, a jejím cílem se tudíž stal Leningrad. 1. tanková divize postupovala Estonskem do Lotyšska. Zde se účastnila intenzivních bojů v okolí města Daugavpils. 14. července divize dosáhla řeky Luga, od které byl Leningrad vzdálen 100 km. 17. července nahradil Kirchnera ve funkci velitele generál Kruger. Téměř tři týdny však divize zůstala na stejných pozicích, neboť musela počkat na přeskupení celé skupiny Sever. 8. září začal útok na Leningrad a 1. tanková divize dosáhla Ladožského jezera, čímž napomohla k obklíčení města. O deset dnů později byla divize stažena z fronty, a došlo k doplnění stavů. Na severní úsek fronty se však nevrátila, neboť 2. října byla připojena ke 3. tankové skupině generála Hotha, spadající pod skupinu armád Střed, pod kterou se měla účastnit operace Tajfun - útok na Moskvu. Ze všech německých jednotek, účastnících se operace Tajfun, se 1. tanková přiblížila k sovětskému hlavnímu městu nejblíže, když byla koncem listopadu vzdálena jen 50 km. 6. prosince začal sovětský protiútok, který provedly Jihozápadní front (Timošenko), Kalininský front (Koněv) a Západní front (Žukov). Navzdory Hitlerovu rozkazu neustupovat, si byl velitel skupiny armád Střed maršál Fedor von Bock vědom ohrožení, ve kterém se jeho skupina nacházela a zahájil ústup. Rudá armáda zahnala Wehrmacht do vzdálenosti 150 km od Moskvy. 1. tanková divize se stáhla do prostoru města Ržev, kde pomohla jednotkám skupiny armád Střed s odražením sovětského protiútoku (tzv. Rževsko-Vjazemská operace).\n\nPo odražení sovětského náporu u Rževa, byla 1. tanková divize stažena do Francie, kde došlo k doplnění stavů. Po bitvě o Ržev totiž divizi zbylo pouhých 52 tanků, přitom na začátku operace Barbarossa jich měla 169. V červnu 1943 byla reorganizovaná divize přemístěna do Řecka, kde plnila funkci obranné jednotky, proti případné invazi Spojenců. Již v listopadu se divize stěhovala na východní frontu, ke 4. tankové armádě. Na Ukrajině zahájili Němci protiútok, jehož cílem bylo znovudobytí Kyjeva. Protiútok však byl odražen a 1. tanková divize se držela v okolí Berdyševa až do ledna 1944. Na Nový rok se novým velitelem stal generálporučík Koll. Koncem ledna byla divize, v sestavě III. obrněného sboru, obklíčena poté, co Rudá armáda zahájila Korsuň-ševčenkovskou operaci, na níž se podílela 1. československá samostatná brigáda. Po proražení blokády, byla 1. tanková divize v dubnu 1944 obklíčena u Kamence Podolského, ale i tentokrát se průlom podařil. 22. června 1944 zahájila Rudá armáda operaci Bagration, jejímž cílem bylo upoutat pozornost Němců ze západní fronty na východ. Za tři týdny se Rudé armádě podařilo téměř zničit celou skupinu armád Střed a zbylé jednotky byly zatlačeny o 300 km na západ, tedy až k Varšavě. 1. tanková divize se této bitvy neúčastnila, protože bojovala na jižnějším úseku fronty, jako součást skupiny armád Severní Ukrajina. Aby došlo ke stabilizaci fronty, pokusil se XLVIII. tankový sbor o protiofenzívu. I přes počáteční úspěchy, byli Němci nuceni útok zastavit, protože skupina armád Jižní Ukrajina neudržela pozice a byla přinucena ustoupit. Aby nedošlo k obklíčení, musel celý sbor, potažmo i celá skupina armád Severní Ukrajina, ustoupit za Vislu.\n\nV září 1944 byla převelena do Maďarska a bojovala v okolí Debrecína. V prosinci 1944 provedla protiútok v Sedmihradsku. 25. září byl novým velitelem divize jmenován Eberhard Thunert, který u divize zůstal do konce války. V lednu 1945 bojovala se divize účastnila německého protiútoku u Budapešti, tzv. operace Konrad. V březnu 1945 začala poslední velká ofenzíva Němců na východní frontě, operace Jarní probuzení, které se účastnila i 1. tanková divize. Po nezdaru operace divize ustupovala na západ do Rakouska, kde se 8. května vzdala americké armádě.\n\n\n\n"}
{"id": "462271", "url": "https://cs.wikipedia.org/wiki?curid=462271", "title": "Bitva u Rocroi", "text": "Bitva u Rocroi\n\nBitva u Rocroi byla jednou z bitev třicetileté války a války mezi Španělskem a Francií, která se odehrála 19. května 1643 u severofrancouzského Rocroi. Významnou se stala, protože slabší francouzská armáda přesvědčivě vyhrála nad poněkud silnější armádou obsahující do té doby neporažené španělské tercie. Bitva také stála na počátku kariéry talentovaného vojevůdce vévody d’Enghien, kterému v té době bylo pouhých jednadvacet let.\n\n16. století bylo pro Španělsko slavnou érou, kdy jeho dobře vycvičené armády vyhrávaly jednu bitvu za druhou. Ovšem dlouhotrvající náboženské války v Evropě způsobily zhoršení jejich ekonomiky i lidských zdrojů, takže na konci třicetileté války vojenská síla Španělska slábla.\n\nRoku 1642 pověřili Ludvíka II. Bourbona-Condého vévoda d’Enghien velením francouzské pikardské armády, jejíž morálka se po sérii porážek Španěly ocitla na dně. Francouzští generálové byli většinou nedisciplinovaní a to se odráželo přímo na armádě, že byla také neukázněná a měla rozšířenou dezerci. Condé ovšem byl muž inteligentní, tvrdohlavý a nekompromisní a vše hned od nástupu změnil. Zastával názor, že buď vyhraje nebo zahyne. A s tímto přístupem vkročil i do této bitvy.\n\n15. května 1643 španělský generál Don Francisco Melo oblehl pevnost Rocroi u hranic mezi Francii a španělským Nizozemím. Když se to dozvěděl Condé, vydal se tam rozhodnutý přinutit je k otevřené bitvě, i když Ludvík XIII. ho pověřil pouze \"zjistit plány nepřítele a zabránit jejich provedení, ale za žádnou cenu nepodnikat akci, o které by nebylo jasné, zda přispěje ke slávě zbraní Jeho Veličenstva.\" Ovšem Condé se nechtěl vázat opatrnými slovy krále, o kterém se vědělo, že brzo umře.\nPevnost Rocroi byla postavena na mýtině v Ardenském lese a obklopena bažinami. Když se Španělé doslechli o postupu Francouzů, Don Francisko Melo byl přesvědčen, že jeho armáda čítající 27 000 mužů určitě zvítězí, proto udělal chybné rozhodnutí a nezaujal vyvýšeniny 3 km od města. Toho však Condé nakonec využil a sám strategickou výšinu obsadil.\n\nCondé rozestavil své vojsko čítajících 23 000 mužů téměř do klasického postavení jen se změnou ve třetí řadě, kam umístil pěchotu a jezdectvo jako zálohu pod velením svého nejspolehlivějšího generála Sirota. Jinak vojsko bylo rozloženo do dvou řad pěchoty ve středu, kde velel d'Espenan a po obou křídlech umístil jezdectvo. Pravé křídlo bylo pod velením prchlivého Gassiona a levé křídlo La Ferrté-Senneterre a l'Hopital, který měl dohlížet na mladého Condého.\nŠpanělské vojsko naproti mělo také klasické postavení jen se zúženým předkem, čehož dosáhli zmenšením mezer mezi terciemi, takže celkově to vypadalo jako obrovský čtverec.\n\nL'Hôpital se chtěl raději vyhnout bitvě a domníval se, že kdyby mohl jít na pomoc pevnosti, nemusí vůbec bojovat. Francouzské linie přesahovaly na obou stranách španělské linie o několik stovek metrů. A když l'Hôpital uviděl před sebou volnou cestu do Rocroi, přesvědčil La Ferté-Senneterra (který měl být lépe vědom situace), aby pronikl rychlý výpad směrem k pevnosti. On souhlasil a l'Hôpital vyrazil vpřed velkému nebezpečí, jelikož byl bez ochrany, nikdo je nechránil. Tohle rozhodnutí mohlo skončit zničením tohoto oddílu, kdyby se Španělé rozhodli obklíčit je, ovšem Melo tenhle manévr nepokládal za příliš nebezpečný a spokojil se jen tím, že je vyhnal zpátky. Condé se tedy přesvědčil, co se může stát, když se mu nepodaří uplatnit svoji autoritu vůči svým generálům.\n\nDále v ten den už se nebojovalo a obě vojska strávila noc na bitevním poli. Díky jednomu španělskému zběhu se Condé dozvěděl o plánované léčce, při kterém se měli španělští mušketýři skrýt v porostech stromů a keřů vpravo od Francouzů a tam zaútočit. Ovšem těsně před rozbřeskem Francouzi napadli Španěly a rozsekali je na kusy.\n\nRáno Condé se rozhodl provést důležitou změnu v rozestavení francouzského jezdectva na pravém křídle, kde je rozdělil na dvě části. Jedna pod velením Gassiona měla obejít španělské vojsko z levého boku a přinutit španělského velitele Albuquerqua, aby se otočil proti nim, zatímco Condé měl udeřit na španělskou jízdu z boku.\nPlán s pravým křídlem se velmi dařil, ovšem levé křídlo se nevyvíjelo příznivě. La Ferté- Senneterré zaútočil předčasně a ke španělským liniím se dostal se schvácenými koňmi a s rozrušenými řadami. Jeho jezdci byli snadno poraženi Isembourgovými vojáky, kteří poté útočili na nechráněnou francouzskou pěchotu a zmocnili se všech francouzských děl. L'Hopital chtěl napravit svoji chybu z předešlého dne a statečně se zmocnil děl. Avšak brzo nato o ně opět přišel, když jeho slabé oddíly byly vytlačeny. Španělé pak obrátili ukořistěná děla proti pěšákům ve francouzském středu a pozabíjeli několik řad kopiníků. Francouzský střed pod palbou 30 děl se začal rozpadat. Konec bitvy se zdál být jasný a také mnoho Francouzů začalo utíkat z bojiště. Jediné, co zachránilo bitvu, bylo předvídavé rozhodnutí Condého postavit třetí linii pěchoty pod velením Sirota, který postoupil kupředu, aby zaplnil mezery ve francouzském středu.\n\nCondé mezitím nemeškal, objel nepřátelskou pěchotu a zezadu na ně zaútočil. Španělé se tím ocitli mezi Sirotovými vojáky a Condého jezdci. Překvapení a tlačení z obou stran, ustoupili.\n\nElitní španělská pěchota byla obklíčena Francouzi, ale její hrabě z Fontaine, i přesto, že byl raněný, velel svým vojákům z nosítek, aby stále bojovali se zbývajícími děly, kterými zabíjeli stovky postupujících kopiníků, dokud ho nezabili střelou z muškety.\n\nZůstával jenom španělský střed, jehož kopiníci se zformovali do čtverců, aby si udrželi francouzské jezdce od sebe. Francouzští mušketýři se přiblížili a začali zabíjet španělské \n\nPorážka Španělska v bitvě u Rocroi ho připravila o postavení vojenské velmoci a otevřela cestu Francii Ludvíka XIV. k dominanci v západní Evropě.\n\nhttps://web.archive.org/web/20130720223917/http://www.tercios.org/personajes/ALBURQUERQUE_VIII.html\n\nhttp://antoin.livejournal.com/774155.html\n\nENGLUD, Peter. Nepokojná léta: Historie třicetileté války. Praha: Lidové noviny, 2000. ISBN 80-7106-355-X.\n"}
{"id": "462272", "url": "https://cs.wikipedia.org/wiki?curid=462272", "title": "Johana Anglická (1237)", "text": "Johana Anglická (1237)\n\nJohana Anglická ( \"Siwan\", 1188 - 2. února 1237) byla nemanželská dcera anglického krále Jana a manželka Llywelyna, prince Walesu a Gwyneddu. \n\nJohana se narodila pravděpodobně v době, kdy byl princ Jan ještě svobodný a zdaleka netušil, že se stane anglickým králem. Byl posledním ze čtyř synů z bouřlivého svazku Jindřicha II. a Eleonory Akvitánské. Matkou děvčete je dle nekrologu v Tewkesburských análech Klemencie. \n\nPravděpodobně roku 1204 byla Johana otcem provdána za jednoho z velšských princů - Llywelyna. Z manželství se jistě narodily dvě děti - Helena a David a spekuluje se o několika dalších, u kterých je matka nejistá. Roku 1226 získala Johana díky přímluvě nevlastního bratra anglického krále Jindřicha papežský dispenz, na jehož základě byl legitimován její původ, ovšem bez nároku jejích dětí na anglický trůn.\n\nO čtyři roky později otřásl Walesem skandál, když byla nalezena s manželovým bývalým vězněm Vilémem z Braose v ložnici. Hrabě zaplatil životem, byl oběšen a Johana byla na rok umístěna v domácím vězení. Llywelyn vzal poté svou ženu zpět a obnovil s ní manželské soužití, které však netrvalo dlouho, protože na počátku roku 1237 zemřela. Llywelyn na manželčinu památku založil františkánský klášter na ostrově Llanfaes, kde byla také pohřbena. Klášter zanikl za vlády Jindřicha VIII., Johanin náhrobek se však zachoval. Dnes je umístěn ve farním kostele Panny Marie a sv. Mikuláše v Beaumaris na ostrově Anglesey.\n\n"}
{"id": "462278", "url": "https://cs.wikipedia.org/wiki?curid=462278", "title": "Aktinidiovité", "text": "Aktinidiovité\n\nAktinidiovité (\"Actinidiaceae\") je čeleď rostlin vyšších dvouděložných rostlin z řádu vřesovcotvaré (\"Ericales\").\n\nRostliny z této čeledi jsou keře a stromy, méně často popínavé liány. Listy jsou střídavé, jednoduché, krátce nebo dlouze řapíkaté a bez palistů. Okraj čepele je často pilovitý. Listy a mladé stonky jsou často pýřité. Květenství jsou úžlabní, chudokvětá až bohatá. Květy jsou pravidelné, jedno nebo oboupohlavné, nejčastěji pětičetné. Kališní lístky jsou obvykle zelené, korunní nejčastěji bílé. Tyčinek je 15 až mnoho. Semeník je svrchní, srostlý z 5 (3 až 30) plodolistů. Plodem je obvykle bobule, u některých druhů rodu \"Sauraia\" tobolka. Plody obsahují mnoho drobných černých semen.\n\nČeleď zahrnuje 3 rody a asi 350 druhů. Je rozšířena v tropech a subtropech východní a jihovýchodní Asie, v severní Austrálii a rod \"Saurauia\" i v horách Střední a Jižní Ameriky. Chybí v Africe.\n\nOpylování probíhá nejčastěji hmyzem, zvláště brouky.\n\nFosilní nálezy svědčí o tom, že čeleď měla v minulosti větší rozšíření. Rod \"Parasaurauia\", řazený k této čeledi, je nalézán v Severní Americe v uloženinách pozdní křídy.\n\nPodle molekulárních studií jsou \"Actinidiaceae\" sesterskou větví čeledi \"Roridulaceae\" a obě tvoří monofyletickou větev spolu s čeledí špirlicovité (\"Sarraceniaceae\").\n\nV tradičních systémech byla čeleď řazena do blízkosti čeledi vřesovcovité (\"Ericaceae\"). Cronquist ji řadil do řádu \"Theales\" v rámci \"Dilleniidae\", Dahlgren do \"Ericales\" v nadřádu Ericanae a Tachtadžjan do samostatného řádu \"Actinidiales\" v rámci nadřádu \"Ericanae\".\n\nRod \"Sladenia\", dříve řazený do \"Actinidiaceae\", byl přeřazen do čeledi \"Sladeniaceae\".\n\n\n\"Actinidia\", \"Clematoclethra\", \"Saurauia\"\n\n"}
{"id": "462279", "url": "https://cs.wikipedia.org/wiki?curid=462279", "title": "České kytarové duo", "text": "České kytarové duo\n\nČeské kytarové duo založili Jana a Petr Bierhanzlovi v roce 1975 na Pražské konzervatoři. Na svém kontě mají více než tři tisíce koncertů, tři CD a jedno DVD, četné nahrávky pro rozhlas i televizi. Kromě kytarové klasiky se dlouhodobě věnují flamencu.\n\n"}
{"id": "462280", "url": "https://cs.wikipedia.org/wiki?curid=462280", "title": "Marie Pilátová", "text": "Marie Pilátová\n\nMarie Pilátová (14. května 1921 – 20. ledna 2015 Hoštice) byla česká herečka, známá jako \"Konopníková\" z komediální trilogie \"Slunce, seno...\" režiséra Zdeňka Trošky.\n\nV roli vesnické tety Konopníkové se objevila v komediích \"Slunce, seno, jahody\", \"Slunce, seno a pár facek\" a \"Slunce, seno, erotika\". Žila v jihočeské obci Hoštice, kde se výše uvedené komedie natáčely. Zemřela 20. ledna 2015, osudnou se jí stala krátká chřipka. Marie Pilátová byla do poslední chvíle velmi vitální, o vše se starala sama (mj. příprava dřeva na zimu, úklid, vaření...). Do své smrti také po obci průvodcovala návštěvníky Hoštic, pamatovala si historii i okolních vesnic. Poslední rozhovor poskytla v létě 2014 deníku Blesk, a to při příležitosti 30 let od premiéry filmu Slunce, seno, jahody. Byla dlouholetou členkou ČSL/KDU-ČSL.\n"}
{"id": "462281", "url": "https://cs.wikipedia.org/wiki?curid=462281", "title": "Syntetický olej", "text": "Syntetický olej\n\nSyntetický olej je mazivo sestávající z chemických sloučenin, které se uměle vyrábějí syntézou z jiných látek, než je ropa. Syntetické oleje se často využívají namísto maziv získávaných rafinací ropy, protože obecně nabízejí lepší mechanické a chemické vlastnosti než tradiční minerální oleje.\n\nV polovině 60. let 20. století uvedla americká společnost Chevron na trh první úplnou škálu stoprocentně syntetických polyalfaolefinových maziv, která se začala prodávat jako náhrada minerálních olejů pro mazání motorů. Přestože se syntetické oleje už o několik let dříve používaly v leteckém průmyslu, pro automobilové motory začaly být komerčně dostupné poté, co byl vytvořen a schválen American Petroleum Institute standard pro syntetická maziva.\n\nJinými z časně dostupných syntetických motorových olejů byly \"The Original Syn!\" od firmy SynLube v roce 1969 a NEO Oil Company (EON) v roce 1970 (založené na diesterech a polyolesterech). V roce 1971 uvedla syntetický olej společnost All-Proof (nyní Red Line Oil), následovaná v roce 1972 firmou Amsoil, která balila a prodávala diesterový olej viskozitní klasifikace 10W-40 od firmy Hatco a firmou Mobil 1, která uvedla na trh polyalfaolefinový olej klasifikace 5W-20.\n\nSyntetické motorové oleje se vyrábějí z těchto tříd maziv:\n\nZákladové oleje Group II a Group III pomáhají sestavovat ekonomičtější typy polosyntetických maziv. Minerální základové oleje skupin Group I, II, II+ a III se široce používají s balíčky aditiv, balíčky zvyšujícími výkonnost, s estery a polyalfaolefiny (Group IV) k výrobě polosyntetických maziv. Základové oleje Group III se někdy považují za syntetické, ale jsou stále klasifikovány jako nejvyšší třída minerálních základových olejů. Syntetický nebo syntetizovaný materiál je zde ten, který vzniká kombinací nebo vytvořením samostatné jednotky do podoby unifikované suroviny. Syntetické základové oleje, jak je popsán výše, se připravují ručně a \"šijí se na míru\" tak, aby měly řízenou molekulární strukturu s předpokládanými vlastnostmi, na rozdíl od minerálních základových olejů, které jsou složitou směsí přirozeně se vyskytujících uhlovodíků.\n\n\nMezi technické výhody syntetických motorových olejů patří:\nMezi nevýhody syntetických motorových olejů patří:\n\nPolosyntetické oleje (též nazývané \"syntetické směsi\") jsou směsi minerálního oleje s ne více než 30 % syntetického oleje. Jsou navrhovány tak, aby měly mnoho výhod syntetického oleje, ale přitom nebyly tak drahé jako čistý syntetický olej. První polosyntetický olej uvedla firma Motul v roce 1966.\n\nU maziv, kde tvoří syntetický základový olej méně než 30 %, lze balíčky aditiv (pro zvýšení výkonnosti) složených z esterů též považovat za syntetická maziva. Podíl syntetického základového oleje se obecně používá k definici komoditních kódů pro účely celní deklarace.\n\n"}
{"id": "462282", "url": "https://cs.wikipedia.org/wiki?curid=462282", "title": "Chrzanów", "text": "Chrzanów\n\nChrzanów je město v severozápadní části Malopolského vojvodství. Leží na řece Chechło přibližně na půli cesty mezi Krakovem a Katovicemi. Městská práva má od 1393 r. V současné době má 39 356 obyvatel (2008) .\nPrvní zmínka o hradu pochází z roku 1178 (připojení ke Slezsku). Obec je připomínána až ve 13. století a městská práva ve století 14.\n\n\n"}
{"id": "462284", "url": "https://cs.wikipedia.org/wiki?curid=462284", "title": "10 (linka metra v Paříži)", "text": "10 (linka metra v Paříži)\n\nLinka 10 je jedna z linek pařížského metra a v systému MHD je značena světle hnědou barvou. Prochází jižní částí města horizontálním směrem ze stanice \"Boulogne – Pont de Saint-Cloud\" na jihozápadním předměstí Paříže ve městě Boulogne-Billancourt do stanice \"Gare d'Austerlitz\" v jihovýchodní části Paříže. Linka je dlouhá 11,7 km, má 23 stanic a ročně přepraví 41,5 miliónů cestujících (2004). Zvláštností linky je jednosměrně vedený provoz na západním konci linky v úseku \"Boulogne – Jean Jaurès\" ↔ \"Javel – André Citroën\".\n\nPrvní úsek linky 10 byl otevřen 30. prosince 1923 mezi stanicemi \"Invalides\" a \"Croix-Rouge\" (ta byla později uzavřena). Dnes je většina tohoto úseku součástí linky 13. Dne 10. března 1925 došlo k prodloužení na východ od \"Croix Rouge\" o jednu stanici \"Mabillon\" a další úseky tímto směrem následovaly 14. února 1926 po \"Odéon\", 15. února 1930 po \"Place d'Italie\" a 7. března 1930 po \"Porte de Choisy\".\n\n26. dubna 1931 byl ovšem úsek mezi \"Place Monge\" a \"Porte de Choisy\" připojen k lince 7, která byla propojena se severní částí tunelem pod Seinou. Linka 10 byla též zároveň propojena do stanice \"Jussieu\".\n\n27. července 1937 došlo k dalšímu přesunu tras mezi linkami. Úsek na lince 10 \"Duroc\" ↔ \"Invalides\" vedoucí na sever byl připojen k tehdejší lince 14, která zanikla v roce 1976 sloučením s linkou 13. Ze stanice \"Duroc\" byl na lince 10 nově otevřen úsek západním směrem do stanice \"La Motte-Picquet\" a linka odtud dále pokračovala po starší trase \"La Motte-Picquet\" ↔ \"Porte d'Auteuil\", která do té doby byla součástí linky 8.\nTrať od stanice metra \"La Motte-Picquet\" až k tunelu pod Seinou je stavěna běžným způsobem. Za řekou však byla trať z technických důvodů postavena netradičně. První pozoruhodnou stanicí je \"Mirabeau\" na pravém břehu řeky. Od východu sem vedou koleje, které leží ve větší hloubce než obvykle, neboť podcházejí tunelem pod Seinou. V místě stanice měl stát kruhový objezd, a proto byla stanice rozdělena na dvě části - \"Église d'Auteuil\" pro západní směr a \"Mirabeau\" pro východní. Zdejší kostel měl však nestabilní základy, a proto bylo nutné zvýšit polohu stanice. Tím ovšem vznikl velký výškový rozdíl, které musel vlak z tunelu pod Seinou do nedaleké stanice překonat. Proto nájezdová rampa začíná ihned po opuštění tunelu a pokračuje přes stanici \"Mirabeau\", kterou vlak v tomto směru jen projíždí do stanice \"Église d'Auteuil\". Odtud pokračoval přes další stanice do tehdejší konečné \"Porte d'Auteuil\" a vracel se opět do \"Mirabeau\" z opačné strany.\n\nVe stanici \"Porte d'Auteuil\" se počítalo s pozdějším napojením do stanice \"Porte Molitor\" a přes ní propojením s linkou 9. Tato větev měla sloužit především při dopravě na nedaleký stadion Parc des Princes. Vzhledem k očekávané silné dopravě byla stanice \"Porte d'Auteuil\" postavena velmi velkoryse – s pěti kolejemi a třemi nástupišti. Projekt byl sice stavebně realizován, ale stanice \"Porte Melitor\" nebyla nikdy pro veřejnost otevřena a spojení nebylo uvedeno do provozu.\n\nKromě toho se ve stanici \"Porte d'Auteuil\" nachází podzemní depo, které slouží i pro linku 9 díky spojení touto pro veřejnost nepřístupnou tratí.\n\n12. července 1939 byla linka prodloužena na východ ze stanice \"Jussieu\" do \"Gare d'Austerlitz\" (tehdy pod názvem \"Gare d'Orléans-Austerlitz\").\n\n2. září 1939 byly, tak jako i mnohé jiné stanice, uzavřeny z důvodu vypuknutí války a mobilizace zaměstnanců stanice \"Croix-Rouge\" a \"Cluny – La Sorbonne\". Po válce již zůstaly zavřené. Stanice \"Cluny – La Sorbonne\" byla znovu otevřená až 15. prosince 1988, aby se umožnil přestup cestujících z linky 10 na linku RER B, pro kterou byla 17. února otevřena stanice \"Saint-Michel – Notre-Dame\" a linku RER C, která byla v provozu od roku 1979.\n\nNa počátku 80. let byla linka prodloužena ještě západním směrem za hranice Paříže. 3. října 1980 od \"Porte d'Auteuil\" po \"Boulogne – Jean Jaurès\" a 2. října 1981 do stanice \"Boulogne – Pont de Saint-Cloud\".\n\nProdloužení linky z \"Gare d'Austerlitz\" má sice podporu městské rady, ovšem nebylo zahrnuto do plánů na rozvoj metra do roku 2030. Linka by mohla pokračovat jižním směrem přes současné stanice \"Chevaleret\" na lince 6 a \"Bibliothèque François Mitterrand\" na lince 14 za hranice Paříže do sousedního města Ivry-sur-Seine.\n\n"}
{"id": "462285", "url": "https://cs.wikipedia.org/wiki?curid=462285", "title": "Jakub IV. Skotský", "text": "Jakub IV. Skotský\n\nJakub IV. (17. března 1473 – 9. září 1513) byl skotský král, který vládl v letech 1488 – 1513; syn skotského krále Jakuba III. a Markéty Dánské, manžel anglické princezny Markéty Tudorovny, otec skotského krále Jakuba V. a dědeček skotské královny Marie Stuartovny. Je všeobecně považován za nejúspěšnějšího skotského vládce z rodu Stuartovců. Jakub IV. padl v bitvě u Floddenu a stal se tak posledním panovníkem na britských ostrovech, který byl zabit v boji.\n\nKdyž byl jeho nepopulární otec Jakub III. zabit v bitvě u Sauchieburnu 11. června 1488, patnáctiletý Jakub byl dosazen na trůn a 24. června 1488 ve Scone korunován skotským králem. Rebelové, kteří jeho otce porazili u Sauchieburnu, s Jakubem pravděpodobně zacházeli jako s loutkou. Rychle však dokázal, že má panovnické vlohy. Porazil povstání v roce 1489, začal se přímo zajímat o vykonávání spravedlnosti a roku 1493 konečně získal pod kontrolu i Johna McDonalda II., lorda Ostrovů.\n\nJakub měl velmi dobré vzdělání a tvrdilo se, že plynule hovořil skotsky, anglicky, skotskou gaelštinou, latinsky, francouzsky, německy, italsky, vlámsky, španělsky a dánsky; byl též patronem umělců jako skotského básníka Williama Dunbara, Waltera Kennedyho, Gavina Douglase či Roberta Henrysona. Byl skutečným renesančním princem se zájmem o praktické a vědecké záležitosti. V roce 1506 udělil královskou listinu Univerzitě praktického lékařství v Edinburghu, z edinburského hradu vytvořil jednu z předních britských vojenských sléváren a roku 1505 přivítal založení první skotské tiskárny. Jakub též miloval lodě a věděl, jak je pro Skotsko důležité mít velké loďstvo. Získal 38 lodí a založil dvě nové loděnice. Jeho nejlepší lodí, kterou spustili na vodu roku 1511, byla karaka Michael, největší loď v Evropě, která vážila 1000 tun a byla 240 stop dlouhá.\n\nPo určitou dobu podporoval uchazeče o anglický trůn Perkina Warbecka, ale nakonec uznal, že mír mezi Skotskem a Anglií byl v zájmu obou zemí, a tak roku 1502 podepsal dohodu o trvalém míru a 8. srpna 1503 se v Holyroodském opatství v Edinburghu oženil s anglickou princeznou Markétou Tudorovnou, dcerou Jindřicha VII. S ní měl 5 dětí: tři záhy zemřely, přežil teprve syn Jakub, budoucí následník trůnu, a po něm ještě Alexander, který se narodil až po otcově smrti, ale žil jen necelé dva roky.\n\nKromě legitimních potomků měl Jakub IV. i sedm nemanželských dětí se čtyřmi různými milenkami. S Janet Kennedyovou měl syna Jakuba Stewarta, 1. hraběte z Moray, a dvě další děti, které se nedožily dospělosti. S Marion Boydovou měl syna Alexandera, arcibiskupa ze St. Andrews, a dceru Kateřinu Stewartovou, která se vdala za Jamese Douglase, 3. hraběte z Mortonu. S Markétou Drummondovou měl dceru Markétu a s Isobel (nebo Agnes) Stewartovou, dcerou Jamese Stewarta, 1. hraběte z Buchanu, měl dceru Janet, která byla milenkou francouzského krále Jindřicha II.\n\nKdyž vypukla válka mezi Anglií a Francií jako výsledek \"italských válek\" (1494 – 1559), Jakub se ocitl ve velmi těžké pozici, protože jeho závazky k \"Staré alianci\" (a tím i k Francii) se dostaly do konfliktu se závazky z roku 1502, které měl k Anglii. Nový anglický král Jindřich VIII. Tudor se v roce 1513 pokusil o invazi do Francie a Jakub zareagoval vyhlášením války Anglii.\n\nPředpokládal, že nepřítomnost Jindřicha VIII. pro něj bude výhodou, ale místo toho ho spolu s mnohými jeho vojáky čekala smrt. Ničivou bitvou u Floddenu, která se odehrála v září 1513, skončilo zapojení Skotska do války cambraiské ligy.\n\nTělo, které považovali za Jakubovo, bylo přemístěno z bitevního pole a převezeno do Londýna, kde bylo pochováno. Protože byl exkomunikován, zakonzervované tělo položili nepochované na mnoho let do kláštera v Sheenu v Surrey, odkud se během reformace ztratilo. Jakubův plášť potřísněný krví byl poslán Jindřichovi VIII. do Anglie (a potom do Francie k jeho výpravě).\n\nJakubovo rozhodnutí napadnout Anglii je často považováno za neuvážené. Jeho smrt nepochybně vedla k dlouhotrvající politické nestabilitě ve Skotsku. Existují legendy, které tvrdí, že Jakub přežil a odešel do exilu, nejsou však podložené žádnými důkazy.\n\nJakub IV. je významný pro skotskou historii mj. tím, že byl posledním králem, který ovládal skotskou gaelštinu.\n\n\n"}
{"id": "462288", "url": "https://cs.wikipedia.org/wiki?curid=462288", "title": "Turňanský hrad", "text": "Turňanský hrad\n\nTurňanský hrad () je zřícenina hradu z 13. století tyčící se nad slovenskou obcí Turňa nad Bodvou, pouhých 5 km od maďarských hranic. Stojí na krasovém kopci vysokém 375 m n. m., vybíhajícím ze Zádielské planiny na jih nad Turnianský kotlinu. Kdysi byl správním centrem Turňanského komitátu a stolice.\n\nKrajina v okolí Turňanského hradu patřila od poslední čtvrtiny třináctého století rodu Tornajovců. Synové Jana z Torny v roce 1357 získali od krále povolení ke stavbě hradu. Jejich potomkům poté patřil do roku 1406. Po vymření rodu, který odvozoval své jméno od názvu lokality, hrad získal na krátký čas Štefan Šafár z Brance (1409), od něhož poté majetky získali Bebekovci. Kolem roku 1448 ho obsadila Jiskrova vojska. V roce 1476 koupil hrad Imrich Zápolský a příslušníci této rodiny vlastnili zdejší majetky až do roku 1531. V letech 1540–1550 byly provedeny na objektu nové opevňovací práce, které si vynutila hrozba tureckého vpádu. Byl součástí tzv. velké protiturecké pevnostní soustavy, patřící k pohraničním hradů. Navzdory těmto stavebním pracím Turci hrad v roce 1652 obsadili. Za stavovského povstání v 17. století, vedeného Thökölym, dal generál Schultz v roce 1685 hrad zbourat. Od té doby je v ruinách. O jeho obnovu se snaží sdružení na záchranu Turňanského hradu, podle projektu památkové obnovy ze sedmdesátých let dvacátého století.\n\nNejstarší částí areálu je v jeho jádru stojící hranolová věž, původně přístupná jen z výšky prvního patra, která měla vlastní opevnění. V roce 1357 hrad rozšířili o nový gotický palác, situovaný severně od věže, s nímž byla pravděpodobně spojena. Mladší palác stál na východní straně nádvoří. Při velké renesanční přestavbě byla na jihozápadní straně přistavěna dělová bašta a další dvě bašty na jihu a východě. Pravděpodobně z tohoto období pochází i mohutný severozápadní bastion, chránící hrad na přístupové straně.\n\nZe středověkého hradu se dochovaly obvodové zdi jednotlivých objektů (bašty, zdi opevnění, paláce, věž) a v terénu je viditelná skladba jednotlivých prostorů. Klenby a architektonické detaily se nedochovaly, ale dochovala se tzv. kalhotová střílna a znatelná je i šířka cesty, kterou byl hrad zpřístupněn – ve skalním podloží jsou vyjeté stopy po kolech vozů.\n\n"}
{"id": "462289", "url": "https://cs.wikipedia.org/wiki?curid=462289", "title": "Seznam bank působících v Česku", "text": "Seznam bank působících v Česku\n\nNa českém bankovním trhu působí a působilo několik desítek bank. V roce 2016 měla přibližně třetina bank české vlastníky.\n\nTento seznam obsahuje všechny aktivní banky se sídlem na území České republiky. Obsahuje i stavební spořitelny a hypoteční banky; oba druhy subjektů musí mít bankovní licenci. Průběžně aktualizovaný seznam všech firem oprávněných působit jako banka je dostupný na internetových stránkách ČNB.\n\n\nZaniklé banky či banky již bez bankovní licence:\n"}
{"id": "462290", "url": "https://cs.wikipedia.org/wiki?curid=462290", "title": "Krásna Hôrka", "text": "Krásna Hôrka\n\nKrásna Hôrka je hrad ze 14. století, který se nachází nad slovenskou obcí Krásnohorské Podhradie nedaleko Rožňavy. První písemná zmínka o hradu pochází z roku 1333. Hrad je od roku 1961 slovenskou národní kulturní památkou. Vlastnily ho tři významné rody: Mariássyovci, Bebekovci a Andrássyovci. V březnu 2012 byl vážně poškozen velkým požárem.\n\nHrad vznikl pro ochranu středověké cesty, která vedla přes hornické oblasti Slovenského rudohoří. Pravděpodobně stojí na místě staršího hradiště, které roku 1241 poskytlo útočiště králi Bélovi IV. před Tatary. Král daroval Ákšovcům (z nichž pocházejí Bebekovci) rozsáhlé majetky v Gemeru, kde se také usadili a vládli na Krásnohorské podnicích přes 300 let. Původní hrad, který byl vybudován v roce 1318 , tvořila hranolová věž a obytný palác se společným opevněním. V roce 1441 Jiskrovo vojsko obsadilo Gemer, ale hrad nezničilo a když posádka hrad opustila, patřil až do roku 1566 opět Bebekovcům.\n\nHrozba tureckého vpádu a boje o královský trůn přinutily Františka Bebekovce roku 1546 vybudovat nové opevnění podle projektu italského architekta A. de Vedana. I jeho hrad Fiľakovo napadli a obsadili Turci. Poté, co zjistil, že se Turci zmocnili Fiľakova s císařovým souhlasem, napadl jeho vojska a napadal i šlechtická sídla v okolí. Poškození si vymohli potrestání Bebekovců vyhnanstvím. Jeho syn Juraj strávil pět let v tureckém zajetí a byl podezříván z organizovaného povstání proti císaři. Císařská vojska tedy obsadila Bebekovské majetky a v roce 1567 v Sedmihradsku smrtí Juraje rod Bebekovců vymřel.\n\nNa hradě se střídali královští velitelé, což hradu příliš nesvědčilo, dokud se na hrad nedostal mladý Peter Andrássy. Když hrad získal do dlouhodobého pronájmu, začal koncem 16. století s přestavbou hradu, která nakonec trvala 100 let. V roce 1642 získali Andrássyovci hrad darovací listinou a postupně ho přebudovali na šlechtické reprezentativní sídlo, které obsahovalo všechny prvky důmyslné obrany. Juraj Andrássy, syn Mikuláše, se stal zakladatelem nové větve rodu. Hrad po roce 1710 upravili, současně se zámkem Betliar, který vlastnil jeho bratr Štefan. Barokní kaple vznikla přestavbou dělové bašty v roce 1770.\n\nHrad v roce 1818 vyhořel a byl nouzově opraven manželkou Štěpána. Jeho syn Juraj pokračoval v pracích a Krásna Hôrka se nakonec stala v roce 1857 jejich rodovým muzeem, zpřístupněn veřejnosti po roce 1875. V 1903 hrabě Dionýz Andrássy zřídil v prostorách hradu pietní muzeum hraběnky Františky Hablawcové. Vlivní Andrássyovci si po restauraci hradu v letech 1903-1905 své pozice udrželi až do roku 1945. Od té doby je hrad majetkem státu a po jeho památkové obnově byl opět zpřístupněn veřejnosti.\n\nDne 10. března 2012 vypukl na hradě požár, který ho těžce poškodil. Požár způsobili dva romští chlapci ve věku 11 a 12 let, kteří se pokoušeli zapálit cigaretu a z neopatrnosti přitom zapálili trávu na kopci, z níž se pak požár přenesl na hrad. Tito chlapci pocházeli z místní romské osady. Požár způsobil mezi místními obyvateli a Romy značné napětí a lidé obviňovali Romy, že zničili hrad, který lákal do obce turisty. První dny po požáru Romové nepouštěli své děti do školy, protože se obávali msty. V obci pod hradem uspořádala protest extrémně pravicová strana Ľudová strana Naše Slovensko, která se pokusila uspořádat pochod pravicových radikálů do romské osady, v čemž jim zabránila policejní jednotka. Předseda strany začal získávat úplatně i bezúplatně pozemky pod místní romskou osadu.\n\nNevysvětleno ve zprávách zůstalo, jak mohly od hořící trávy chytnut šindele střechy hradu. Historik umění Július Barczi vidí část viny v zanedbání údržby porostu v okolí hradu, tedy v tom, že Slovenské národní muzeum – Muzeum Betliar v minulosti nerespektovalo doporučení Krajského památkového ústavu, který požadoval kácení a očištění hradního kopce kvůli ochraně před možným požárem, a v zanedbání dalších zásad protipožární ochrany.\n\nŠkody po požáru se vyšplhaly na 8 milionů eur, tedy bezmála 200 milionů Kč. Shořela celá šindelová střecha a ačkoliv se asi 90 procent sbírek na hradě ze 14. století podařilo zachránit, požár mimo jiné roztavil tři zvony. Nepřístupností hradu také trpí místní cestovní ruch. Na obnovu hradu bylo vyhlášeno několik sbírek, do dubna 2012 bylo vybráno přes 62 tisíc eur (asi 1,5 milionu Kč).\n\nNa nejvyšším místě homolovitého kopce stojí palác s obrannou věží, pod ním se rozkládají další opevněné paláce, kaple a další obytné a hospodářské budovy, dokumentující postupné rozšiřování hradního areálu. Hrad tvořily původně jen věž s obrannou zdí, k níž byl přistavěn obytný palác. Objekt byl uzavřen opevněním a vstupovalo se do něj branou. František Bebekovec nechal v polovině 16. století udělat rozsáhlé stavební úpravy. Hrad nabyl trojúhelníkový půdorys s půlkruhovým baštami na nárožích. Původní hrad se tak dostal do středu areálu. Vstup do hradu bránila z jihovýchodu nová vícepodlažních půlválcová bašta.\n\nPřed jihozápadní baštou byl do hradu druhý vstup – brána s padacím mostem. Mezi jihovýchodní a severovýchodním baštou byla široká parkánová zeď a na terase dodnes stojí těžká děla odlitá v letech 1545 a 1547. Současně proběhly i úpravu hradních interiérů. Andrássyovci přeměnili horní hrad na reprezentativní sídlo a dobudovali zejména dolní hrad. Postavili novou bránu pod dělovou baštou, čímž se prodloužilo dolní nádvoří a uzavřeli ho obytným traktem pro posádku a stájemi pod ním. V druhé polovině 17. století postavili mezi jihovýchodní baštou a třetí bránou před jihozápadní baštou reprezentační obytné křídlo, spojili ho s hradním palácem a na horním podlaží vybudovali jednací župní síň. Poté nechali vybudovat krytou renesanční pavlač a schodiště do reprezentativních prostor. Prostor paláce zvýšili o jedno patro a v nádvoří mezi palácem a severním zdí postavili nový objekt. Na západní straně v dolním hradě vznikla pekárna a kuchyně.\n\nSpecializovaná stálá hradní expozice prezentuje fortifikační stavitelství od 13. do 18. století, základní informace o hradu a jeho majitelích. Expozice je rozmístěna ve třech částech hradu, v nejstarší části (jádru hradu) je expozice věnovaná dávné minulosti - pravěku východní části Gemeru, vzácným exponátům románské a gotické doby (bojová výzbroj a výstroj), rukodělná činnost na hradě a v jeho okolí. Mučírnu dokumentují dochované unikátní nástroje používané k donucování vyslýchaných. Nachází se zde též velká sbírka středověkých zbraní: bodné, sečné, řezné, bicí a víceúčelové (halapartny, kopí, palcáty, meče), sbírka střelných zbraní (hradních pušek, pistolí a historických děl) a sbírka zbraní orientálního původu.\n\n\n"}
{"id": "462295", "url": "https://cs.wikipedia.org/wiki?curid=462295", "title": "Autoportrét s gestem počítání na prstech", "text": "Autoportrét s gestem počítání na prstech\n\nAutoportrét s gestem počítání na prstech je autoportrét barokního malíře Petra Brandla.\n\nByl součástí sbírky prof. Dr. Viléma Weise (1835–1891) v Praze. V rukopisném inventáři z osmdesátých let 19. století pod č. 5 - „P. Brandl, Vlastní podobizna na prstech počítajíc“. Roku 1914 reprezentován na \"výstavě německého umění v Darmstadtu\" jako majetek ředitele Schuleina z Mnichova pod označením mužský portrét z ruky Jana Kupeckého. A. Matějček roku 1931 autorství přiřazuje Brandlovi a obraz zařazuje do rané tvorby malířovy. Vystaven na exhibici \"Autoportréty\" v Alšově síni Umělecké Besedy a roku 1966 byl součástí expozice \"českého baroku\" v Miláně. Poněkud složitý osud nejpopulárnějšího portrétu Brandlova je podrobně analyzován Jaromírem Neumannem, až po jeho restauraci, roku 1960.\n\nArchivní doklady z let 1725–1732 mluví \"o malíři pronásledovaném soudy a věřiteli, o marnotratníku, který si objednává hedvábné kostýmy, o nenapravitelném pijáku vzácných vín a milovníku pochoutek, který se pak dožaduje od klášterních lékárníků nových a nových medicin, aby odstraňoval neblahé důsledky, k nimž vede navyklý způsob žití\".\n\nAutoportrét (1722–1725) Brandlův označen \"„s gestem počítání na prstech“\" (olej na plátně o rozměrech 68 × 54) ze soukromé sbírky je vystaven v permanentní expozici Národní galerie v Praze ve Schwarzenberském paláci v Praze na Hradčanech.\n\nTéměř šedesátiletý malíř se znázornil v sametové pokrývce hlavy, jejíž okraj je ozdoben vydří kožešinou a oděn v tmavošedozeleném kabátci zdobeným zlatem. Pohublá tvář Brandlova zvýrazněná tmavým obočím, podočnicovými kruhy, které unavené oči vizuálně doplňuje nos a malinově smyslné rty s nevýraznou bradou. Sebejistá vnitřní expresivnost autoportrétu, v držení těla a pohledu Brandlova na diváka je navýšena gestem počítajících (symbolika času) pěstěných prstů - povahovým rysem typicky brandlovsky věčně neukojeného dychtivce - neřestných - radostí barokního životoběhu. Zvláštní výrazová naléhavost se neustále přetavuje mezi moudrým poznáním a absencí rezignace - melancholie. Nejsugestivnějším kmitajícím rysem tohoto díla je hektická reflexe touhy sebepoznání. Argumentaci výkladu je malířem věnován zájem v precizně složitě vizuálně vystavěném konceptu gesta počítajících prstů, které ho souběžně reprezentují jako synonymum \"velkého malíře\".\n\n"}
{"id": "462296", "url": "https://cs.wikipedia.org/wiki?curid=462296", "title": "SMS Kaiser (1860)", "text": "SMS Kaiser (1860)\n\nSMS Kaiser byla šroubová řadová loď rakouského námořnictva.\n\nKýl lodi byl založen 25. května 1856 v Pule, dne 4. října 1858 byla spuštěna na vodu. Vystrojení stěžni, takeláží, výzbrojí a dalším vnitřním zařízením už provedlo samo rakouské námořnictvo. Po vypuknutí války mezi Rakouským císařstvím a Francií se Sardinií měl být \"Kaiser\" potopen jako blokádní loď v Benátkách. Nakonec ale byl odvlečen do Terstu, kde byl v loděnici Stabilimento Tecnico Triestino dokončen a vybaven ležatým nízkotlakým parním strojem o výkonu 2006 HP, se kterým loď mohla plout rychlostí až 11,5 uzlu.\n\nDne 27. března 1864 \"Kaiser\" vyplul do Severního moře, kde probíhala válka mezi Německým spolkem a Dánskem. Jeho eskadra ale do oblasti doplula až po skončení války.\n\nV roce 1866 se Kaiser účastnil bitvy u Visu, přičemž před bitvou byly na boky lodi pro její lepší ochranu připevněny kotevní řetězy a kolejnice. V bitvě lodi velel kapitán řadové lodi Petz. Tomu se podařilo taranovat italskou pancéřovou šroubovou fregatu \"Re di Portogallo\", samotný Kaiser ale byl nárazem také poškozen, přišel o čelen a přední stožár. Loď se poté z bitvy stáhla. Opravy \"Kaiseru\" probíhaly až do srpna 1866.\n\nV roce 1870 byl \"Kaiser\" přestavěn na kasematovou loď \"Bellona\" a v této podobě sloužil až do roku 1903.\n"}
{"id": "462297", "url": "https://cs.wikipedia.org/wiki?curid=462297", "title": "Nefrure", "text": "Nefrure\n\nNefrure byla staroegyptská princezna v době 18. dynastie, dcera faraona Thutmose II. a jeho manželky Hatšepsut, která po smrti Thutmose se stala jeho následnicí. Byla nositelkou řady významných vládních a náboženských titulů, zejména titulu Božské manželky Amonovy. Užívala královskou kartuši a nejspíše byla připravována na to, že bude plnit důležitou politickou roli. Je také možné, že po jistou dobu byla manželkou Thutmose III.; v tom případě bývá považována za matku jeho syna prince Amenemhata. Není známo, kdy princezna zemřela; mohlo tomu tak být už v 11. roce vlády, tedy ještě za Hatšepsutina života. Podle některých badatelů však až po roce 22. nebo 23., kdy už byl Thutmose III. samostatným vládcem.\n\n"}
{"id": "462298", "url": "https://cs.wikipedia.org/wiki?curid=462298", "title": "Proklamace", "text": "Proklamace\n\nProklamace (lat. \"proclamare\" – prohlašovat, hlasitě volat), veřejné prohlášení, provolání.\n\nRozdíl je obvykle mezi oficiální proklamací států nebo státních institucí, které mají závaznou povahu a proklamací sociální skupiny a organizací, které se snaží získat názor lidí pro svoje účely.\n\nZákon definuje proklamaci jako formální prohlášení jednoho nebo více států jiné straně, ve věci vlastních názorů a záměrů.\n\nJednostranné proklamace hrají důležitou roli například v námořním právu.\n\n\n"}
{"id": "462299", "url": "https://cs.wikipedia.org/wiki?curid=462299", "title": "Zvěstování Panny Marie", "text": "Zvěstování Panny Marie\n\nTradičně Zvěstování Panny Marie, v současné češtině vlastně Zvěstování Panně Marii či christologicky Zvěstování Páně, je biblická událost zaznamenaná v Lukášově evangeliu, kdy se Marii zjevil archanděl Gabriel a oznámil jí, že počne dítě, že se jí narodí Syn Boží. \n\nUdálost se slaví jako církevní svátek vtělení Páně devět měsíců před Vánocemi (dne 25. března). Důvodem k posunutí termínu na pozdější den je slavení Velikonoc, které mají přednost před všemi slavnostmi a svátky liturgického roku. Některé křesťanské církve jej slaví jako \"Zvěstování Panny Marie\", v katolickém liturgickém kalendáři je tento den uveden jako Zvěstování Páně. Zasvěcení kostelů se v českých zemích nejčastěji uvádí slovy \"Zvěstování Panny Marie\". Jako námět výtvarných děl se událost mnohdy označuje samotným slovem \"Zvěstování\".\n\nVe Starém zákoně v knize Genesis navštěvují Abraháma tři muži – boží poslové, kteří mu předpoví narození syna Izák. Toto proroctví křesťané považovali za předobraz Zvěstování.\n\nPodle Jakubova protoevangelia se podobná událost odehrála již generaci dříve a anděl zvěstoval svatému Jáchymovi narození Panny Marie. Tento příběh ale není součástí kanonického Nového zákona a proto jeho zobrazování zakázal Tridentský koncil v rámci reformy katolické církve v 16. století. Samo zvěstování Panny Marie svatému Jáchymovi není oslavováno jako svátek, ale k téže události se vztahuje \"neposkvrněné početí Panny Marie\", které rovněž není biblicky podloženo a je katolickým dogmatem nesdíleným pravoslavnými ani protestantskými církvemi.\n\n"}
{"id": "462301", "url": "https://cs.wikipedia.org/wiki?curid=462301", "title": "Zvěstování (rozcestník)", "text": "Zvěstování (rozcestník)\n\nZvěstování může být:\n\n\n"}
{"id": "462302", "url": "https://cs.wikipedia.org/wiki?curid=462302", "title": "Ed Harris", "text": "Ed Harris\n\nEd Harris, rodným jménem Edward Allen Harris (* 28. listopadu 1950, Englewood, New Jersey, USA) je americký herec, scenárista a režisér, držitel ceny Zlatý glóbus, čtyřnásobně nominovaný na cenu Americké akademie filmových umění a věd Oscar.\n\nStudoval na Kolumbijské univerzitě a během studia se aktivně věnoval americkému fotbalu, nicméně po unkončení svých studií na univerzitě dále studoval herectví na California Institute of the Arts. Začínal jakožto klasický divadelní herec kdy vystupoval v klasickém dramatickém repertoáru.\n\nV televizi a u filmu začínal v polovině 70. let a postupně se vypracoval v uznávaného představitele vedlejších rolí. Mezi jeho nejznámější filmy patří postava ředitele Gene Kranze ve filmu \"Apollo 13\", za kterou obdržel nominaci na Zlatý glóbus i nominaci na Oscara.\n\nV roce 2000 začal také režírovat. Za svůj režijní debut ve snímku \"Pollock\", kde také sám hrál hlavní roli avantgardního malíře Jacksona Pollocka, byl posléze nominován na cenu Americké akademie filmových umění a věd Oscar.\n\nZnámé filmy, ve kterých také hrál: \"Nepřítel před branami\" a \"Skála (film)\".\n\n\n"}
{"id": "462309", "url": "https://cs.wikipedia.org/wiki?curid=462309", "title": "Parabeny", "text": "Parabeny\n\nParabeny jsou skupinou chemických látek široce užívaných jako konzervační činidla v kosmetice a farmaceutickém průmyslu. \n\nParabeny a jejich soli jsou využívány zejména pro jejich baktericidní a fungicidní vlastnosti, a to v šampónech, zubních pastách, kosmetických krémech, lubrikantech, opalovacích krémech atd. Jsou také užívány jako potravinářská aditiva.\n\nNejčastěji používanými látkami z této skupiny jsou: metylparaben (E 218 ), etylparaben (E 214 ), propylparaben (E 216 ) a butylparaben.\n\nParabeny mohou vyvolávat alergii a studie na zvířatech prokázaly estrogenní aktivitu některých z nich.\n\nParabeny mají genotoxický efekt prokázaný prokázaný studiemi, ničí mitochondrie, produkují volné radikály a ničí DNA. Kvůli tomuto efektu mohou vést ke vzniku rakovinných buněk nejen ve tkáních bohatých na estrogenní receptory.\n\nExpozice dětí parabeny (a to i před narozením) snižuje funkci plic.\n"}
{"id": "462313", "url": "https://cs.wikipedia.org/wiki?curid=462313", "title": "Plzeňské povstání", "text": "Plzeňské povstání\n\nPlzeňské povstání je název více událostí v Plzni:\n\n"}
{"id": "462315", "url": "https://cs.wikipedia.org/wiki?curid=462315", "title": "Kamill Resler", "text": "Kamill Resler\n\nJUDr. Kamill Resler, (23. prosince 1893, Pardubice – 11. července 1961, Praha) byl český právník a knihomil.\n\nNarodil se v rodině berního oficiála Josefa Reslera a jeho ženy Antonie, rozené Boháčové z Ochoze u Nasavrk. Byl nejstarší ze tří dětí. Vyrostl v Pardubicích a v Nasavrkách. Rodina se později přestěhovala do Prahy, kde Kamill navštěvoval nejprve hudební školu Aloise Příhody a později humanistické gymnázium v Hálkově ulici na Vinohradech (dnes Londýnská). Zde byli jeho spolužáky a přáteli: budoucí malíř a grafik Vratislav Hugo Brunner, novinář, vydavatel a anarchista Michael Kácha, spisovatel Karel Toman. Jejich prostřednictvím se seznámil s okruhem umělců kolem S. K. Neumanna. V Sokole se seznámil se stejně starým Jiřím Scheinerem, synem významného právníka a vlastence JUDr. Josefa Scheinera, budoucího starosty Sokola. Maturitu složil v roce 1912. Dále absolvoval jednoroční abiturientský kurs Českoslovanské obchodní akademie v Praze v Resslově ulici a pracoval jako finanční revizor.\n\nPo vypuknutí první světové války narukoval do Vídně. Absolvoval školu pro důstojníky a jako velitel kulometné roty \"bosanských jegerů\" působil u bosenského pluku. Celkem strávil v armádě čtyři roky a dva měsíce, z toho osm a půl měsíce na frontě. Zde onemocněl malárií a sedmnáct měsíců se léčil v nemocnici. Dále působil jako velitel střelnice a muničního skladu.\n\nV roce 1917 se zapsal na právnickou fakultu Karlovy univerzity v Praze. Při vzniku Československé republiky byl nápomocen Josefu Scheinerovi při organizaci strážní a vojenské služby. Poté vstoupil do československé armády. V roce 1919 jako nadporučík dobrovolnického pluku \"Stráž svobody\" odjel na Slovensko, kde by těžce zraněn u Komárna v bojích proti Maďarské republice rad. Tříštivý průstřel levé nohy způsobil jeho invaliditu. JUDr. Josef Scheiner mu nabídl práci ve své advokátní kanceláři. Během rekonvalescence dokončil v roce 1920 právnickou fakultu a až do roku 1924 zde pracoval jako advokátní koncipient. V rámci působení v kanceláři Josefa Scheinera byl rovněž vyslán do Staré Říše na Moravě, aby zabránil finančnímu krachu Josefa Floriana. Zde se mimo jiné seznámil s Anastázem Opaskem.\n\nV roce 1924 se oženil s Libuší Donátovou. Téhož roku založil vlastní advokátní kancelář. Obhajoval řadu levicových umělců (Michael Kácha, Antonín Bouček, Josef Hora, Jan Hořejší, Xena Longenová, Jindřich Štyrský, Franta Sauer, František Halas) a organizací (Federace dělnických tělocvičných jednot, 1923). Jeho klienty byli vydavatelé Václav Petr a Rudolf Škeřík. V roce 1925 zajistil Kamille Neumannové úvěr, na jehož základě mohla obnovit vydavatelskou činnost. Byl dlouholetým advokátem Stanislava Kostky Neumanna, typografa Viléma Kohouta, který zhotovoval falešné pasy pro členy KSČ, nebo MUDr. Arnošta Dvořáka, svého staršího přítele z války, žalovaného v roce 1930 za to, že jako lékař neoprávněně uznal čtyři brance neschopnými vojenské služby. Zabýval se rovněž pozůstalostním řízením (Karel Holan, Jindřich Hořejší, Jindřich Štyrský) a spory o autorská práva (Franz Kafka, Jaroslav Vrchlický).\n\nV roce 1936 převzal obhajobu ředitele německého úvěrového ústavu dr. Kiesewettera obviněného ze zločinů proti ČSR. Díky jeho obhajobě byla žaloba stažena. Následně vedl řadu sporů s novinami \"Telegraf\", \"A-Zet\", \"České slovo\", \"Národní listy\", \"Polední list\" a \"Expres\" za jejich útoky. Dalším následkem tohoto soudního sporu bylo Reslerovo vyloučení ze Sokola, protože „sokolové-advokáti obžalované z činů protistátních obhajovati nemohou“.\n\nJeho kancelář v ulici Na Zderaze 11 byla rovněž skutečným kulturním salónem. Scházeli se zde například František Halas, Jaroslav Seifert, Vladimír Holan, Miroslav Epl, František Hrubín, Josef Hora, Hanuš Jelínek, Pravoslav Kotík, František Kobliha, překladatel Emanuel Frynta, karikaturista a blízký přítel František Bidlo, malíř a grafik Karel Holan, ilustrátorka a malířka Ludmila Jiřincová nebo grafik a ilustrátor Václav Mašek.\n\nJeho vlastní publikační činnost vedle odborných publikací z právnického oboru obsahovala biografie představitelů české knižní \"avantgardy\" (Michael Kácha, Karel Janský), ale i bibliografii díla vydavatele a katolicky orientovaného překladatele a publicisty Josefa Floriana a prvních vydání Máchova Máje. Prvním soukromým tiskem byla poezie Konstantina Biebla \"Modré stíny\". V roce 1938 připravil k vydání básně na obranu republiky \"K poctě zbraň praporu\", kterou až po válce vydal Václav Petr. Rovněž krásně vybavená kniha básní Libuše Jíchové \"Insomnia\" s kresbami Jana Konůpka, byla protektorátní cenzurou zakázána. Byl rovněž zanícený a zasvěcený sběratel a bibliofil.\n\nV jeho kanceláři rovněž působila paní Erna Janská, která vydávala pro svého muže Karla Janského edici bibliofilií \"Hyperion\".\n\nKamill Resler vybudoval obsáhlou knihovnu, ve které shromáždil mimo jiné mimořádnou sbírku knih a tiskovin z dějin anarchistického hnutí v Čechách a z oboru černé magie.\n\nI po okupaci Československa vedl jako žalobce procesy proti Vlajce, skupině ANO (Akce národní obrody), JUDr. Hübschmannovi, Janu Rysovi–Rozsévači. Na druhou stranu obhajoval řadu židovských a levicových vězňů (MUDr. Bohuslav Vrbenský, Stanislav Neumann (herec), František Bidlo a mnoho dalších). Oběti a jejich rodiny rovněž podporoval finančně. Kvůli této činnosti byl vyšetřován gestapem.\n\nBěhem druhé světové války se účastnil protinacistického odboje. Spolupracoval s Jiřím Sedmíkem, po jeho zatčení s \"Přípravným národním revolučním výborem\". Během Pražského povstání předával cenné zprávy České národní radě.\n\nPo osvobození působil jako obhájce ex offo u Národního soudu a Mimořádného lidového soudu při procesech protektorátními činiteli (generál četnictva Otto Bláha, Richard Bienert, Jiří Stříbrný, Jiří Havelka, Jan Kapras). 16. března 1946 byl na přímý příkaz ministra spravedlnosti Prokopa Drtiny ustanoven obhájcem K. H. Franka. Poprvé se s Frankem setkal v pankrácké věznici 19. března 1946 a strávil s ním celou dobu dnů od přípravy procesu až po čekání na výkon trestu smrti (celkem 44). O tomto soudní procesu vydal vzpomínky. Tento proces mu později způsobil mnoho problémů. Byl nazýván „Ďáblovým advokátem“ (advocatus diaboli) a „poslední obětí K. H. Franka“.\n\nU Národního soudu byl též obhájcem Jiřího Stříbrného a Richarda Bienerta.\n\nPo roce 1948 pracoval v Ústředí české advokacie. Stal se členem Spolku českých bibliofilů a Literárně-vědní společnosti při ČSAV. Otiskl řadu statí o českém anarchistickém hnutí, redigoval bibliofilské časopisy, překládal (plynně ovládal několik jazyků: latinu, řečtinu, němčinu, italštinu, francouzštinu, angličtinu a srbochorvatštinu). Přeložil například: Edgar Allan Poe: \"Havran\", básně Rilkeho a Heineho. Roku 1951 organizoval knihovnu pro Ústředí advokátních poraden. Roku 1960 zpracoval z pověření Památníku národního písemnictví svozy ze zámeckých knihoven pro Knihovnu Národního muzea v Praze (zámek Hořovice a hrad Křivoklát). V té době pobíral vojenský důchod 30 Kč, vedle toho obdržel po odpracování tzv. náhradní doby (byl pojištěn u soukromé pojišťovny) běžný civilní důchod.\n\nJeho zdravotní stav se ale zhoršoval a Kamill Resler zemřel 11. července 1961.\n\nPoužíval pseudonymy a šifry: Branald (v anarchistickém časopisu \"Mladý průkopník\"), Jordán, Karel Rojar, K. Donát, K.R., K.R-r, K.V.R.\n\n\n\nLiterární pozůstalost Kamilla Reslera je uložena v literárním archivu Památníku národního písemnictví .\n\n\n"}
{"id": "462317", "url": "https://cs.wikipedia.org/wiki?curid=462317", "title": "Metylparaben", "text": "Metylparaben\n\nMethylparaben (methylparahydroxybenzoát) je organická sloučenina ze skupiny parabenů, která je používána jako konzervant v kosmetice, farmacii a potravinářství. Methylparaben se v přípravcích vlasové kosmetiky používá jako konzervační prostředek. Methylparaben je možné nalézt i v přírodní formě. Může být produkován organickou cestou a můžeme jej nalézt například v borůvkách. \n\nV České republice je povoleno ho přidávat jako potravinářské aditivum (E 218) do cukrovinek (mimo čokolády), do tekutých sladidel nebo snacků. Methylparaben je nedráždivý, nekarcinogenní. Může vyvolávat alergii.\n\n"}
{"id": "462319", "url": "https://cs.wikipedia.org/wiki?curid=462319", "title": "Eva Hauserová", "text": "Eva Hauserová\n\nEva Hauserová, rozená Černá (* 25. listopadu 1954, Praha), je česká novinářka, spisovatelka, překladatelka, feministka.\n\nPo základní a střední škole vystudovala biologii na Přírodovědecké fakultě Univerzity Karlovy. Pak krátce nastoupila do Ústavu molekulární genetiky ČSAV, zde se zabývala genovým inženýrstvím. Po mateřské dovolené pracovala jako skladnice, knihovnice a jako redaktorka časopisů \"ABC\" (1989 až 1990),\" STORY\" (1990 až 1992) a sci-fi časopisu \"Ikarie\". Odtud odešla do knižního nakladatelství Harlequin Publishers (1992 sž 1994) a pracovala jako reklamní copywriterka.\n\nV letech 1995 až 1997 se živila překlady z angličtiny a zároveň byla ekologickou aktivistkou v \"Klubu žen Zeleného kruhu\". Poté byla redaktorkou v časopisech \"Jackie\" a \"Marianne\". Nyní je editorkou v agentuře PR.\n\nPostupně se stala členkou STUŽ, Obce spisovatelů, českého PEN klubu, Českého spolku skeptiků Sisyfos a sdružení Permakultura CS. Byla častou účastnící Parconů a s organizací Československý fandom úzce spolupracovala.\n\nMimo psaní povídek a románů se zabývala tvorbou televizních scénářů zaměřených na ekologii a ženy, např. televizní pořady \"Nedej se\", \"Ženský hlas\", \"ABCDEkologie\", \"Zpátky pod došky\", \"Vybydlená planeta\".\n\nV roce 1979 se vdala za Františka Hausera, se kterým se v roce 1993 se rozvedla. Má dva syny Jana a Jakuba.\n\n\n\n\n\n"}
{"id": "462326", "url": "https://cs.wikipedia.org/wiki?curid=462326", "title": "Josef Hrnčíř", "text": "Josef Hrnčíř\n\nJosef Hrnčíř (2. dubna 1921 – 31. srpna 2014 Příbram) byl český dirigent, muzikolog a hudební teoretik.\n\nJeho jméno je spjato s dlouholetým působením v Československém rozhlasu, kde působil téměř 40 let. Za svůj život realizoval přibližně 800 nahrávek, z toho asi 300 nahrávek tvořila soudobá česká hudba uváděná v premiéře, vydal také několik desítek gramofonových desek. Do dnešních dob se dochovalo zhruba 700 nahrávek. Aktivně se podílel na přípravě a realizaci hudebního festivalu Sedlčany Josefa Suka.\n\nPo studiích dirigování a hry na klavír u Václava Holzknechta na Pražské konzervatoři vystudoval ještě Filosofickou fakultu Univerzity Karlovy. Po ukončení studií začal působit jako dirigent nejprve krátce v Teplicích (1948–1949) a později v plzeňském rozhlasovém orchestru (1949–1951). V roce 1952 však přešel do Prahy, kde působil zejména u tehdy nově založeného Symfonického orchestru Československého rozhlasu (SOČR), pravidelně hostoval i u dalších významných symfonických orchestrů.\n\nV roce 2008 obdržel \"Cenu Společnosti pro vědu a umění\". Ve stejném roce mu bylo uděleno i čestné občanství Prahy 1.\n\n"}
{"id": "462327", "url": "https://cs.wikipedia.org/wiki?curid=462327", "title": "Vebensenu", "text": "Vebensenu\n\nVebensenu byl staroegyptský princ v době 18. dynastie, jeden ze synů panovníka Amenhotepa II. Pravděpodobně byl starší než jeho nevlastní bratr a králův nástupce Thutmose IV., ale není jisté, kdy zemřel, ani zda měl větší nárok na následnictví než Thutmose. Badatelé nicméně předpokládají, že byl významnou postavou: pravděpodobně jeho jménem byly dedikovány dvě stély Amenhotepovu gízskému chrámu. Protože byly rozbity a poškozeny způsobem, který svědčí o snaze zahladit památku donátora, může (ale nemusí) jít o v Egyptě obvyklý a často doložený projev boje o moc nebo následné odplaty. O jeho bližších okolnostech po smrti Amenhotepa II. ale není možné říci nic bližšího.\n\nKanopy a vešebty se jménem prince Vebensenua byly nalezeny v hrobce jeho otce v Údolí králů. Někteří badatelé se domnívají, že mu patří také zde nalezené neoznačené tělo mladého chlapce, ale tento závěr nelze považovat za jistý. Nejistotu zvyšuje mimo jiné i skutečnost, že není jisté, kdy sem byly uvedené artefakty uloženy, protože v době 21. dynastie byla hrobka Amenhotepa II. použita jako jedna ze skrýší královských mumií před vykradači hrobů.\n\n\n"}
{"id": "462329", "url": "https://cs.wikipedia.org/wiki?curid=462329", "title": "Vila Bělín", "text": "Vila Bělín\n\nVila Bělín je historickou budovou, která stojí v Tatranské Lomnici ve slovenských Vysokých Tatrách. V současnosti je využívána jako turistický penzion.\n\nVila Bělín byla postavena před rokem 1895 pro uherského barona Károly Pejácseviche a baronku Jolánu Pejácsevich (nar. 1859 v Budapešti, zemř. 1932 tamtéž, členka významného šlechtického rodu s původem z bulharského města Čiprovci).\nV roce 1925 vilu prodala za 45 000 Kč podnikatelce z pražského Smíchova Boženě Bělínové. Po rekonstrukci zanedbané vily a dostavbě severního křídla zde v roce 1931 společně se svým manželem MUDr. Františkem Bělínem otevřeli penzion s ozdravovnou.\nV roce 1952 byla vila Bělín znárodněna a předána do užívání Státní zdravotní správě. Až do restituce na začátku 90. let 20. století zde byla podniková ubytovna pro zaměstnance Interhotelů.\n\n"}
{"id": "462335", "url": "https://cs.wikipedia.org/wiki?curid=462335", "title": "Kaiser", "text": "Kaiser\n\nKaiser může být:\n\n\n\n"}
{"id": "462340", "url": "https://cs.wikipedia.org/wiki?curid=462340", "title": "Karel Dostal", "text": "Karel Dostal\n\nKarel Dostal (14. března 1884, Nymburk – 1. března 1966, Praha) byl český divadelní režisér a herec.\n\nNarodil se v Nymburce v rodině spolumajitele poděbradského pivovaru Leopolda Dostala a bývalé herečky Prozatímního divadla Marie Horské-Kallmünzerové. Celá rodina byla umělecky zaměřená – jeho sourozenci se většinou rovněž zabývali divadlem nebo malířstvím. Karel vystudoval Českou reálku v Praze a potom studoval dva roky na Filozofické fakultě Univerzity Karlovy. Poté přešel na Vysokou školu divadelního umění (Hochschule für dramatische Kunst) v Berlíně u Emanuela Reichera. V letech 1908–1910 hrál v Berlíně u režiséra Emila Geyera a v letech 1910–1912 v Německém divadle (Deutsches Theater) v Berlíně u Maxe Reinhardta. V roce 1912 byl členem Dvorního divadla v Meiningenu (Meininger Hoftheater) v Durynsku, v roce 1913 vystupoval pohostinsky na Goethových slavnostech v Düsseldorfu.\n\nV roce 1915 narukoval do armády. Bojoval na italské frontě a byl raněn. Před koncem první světové války hrál na Nové vídeňské scéně (Neue Wiener Bühne).\n\nV roce 1919 vystoupil na scéně Národního divadla jako host. Pro zřejmé německé školení nebyl angažován, ale na podnět Jaroslava Kvapila se v sezóně 1919–1920 stal prvním ředitelem divadla v Českých Budějovicích. V roce 1920 měl nastoupit jako šéf činohry Slovenského národního divadla v Bratislavě. Dal ale přednost místu herce a režiséra v Divadle na Vinohradech, kde působil v letech 1920–1922. V letech 1922–1955 pak působil v Národním divadle v Praze. Zde zastával i různé funkce:\nPo odchodu z Národního divadla režíroval v Městských divadlech pražských a v sezóně 1958–1959 byl šéfem činohry Východočeského divadla v Pardubicích.\n\nPohřben je na pražských Olšanech.\n\nKarel Dostal se v roce 1909 v Berlíně oženil s Žofii Bartelovou (1885 - 1943), se kterou měl tři děti Petra Dostala (1911), Jana Dostala, a Marii Dostalovou.\n\nKarel Dostal inscenoval desítky představení. Slavné byly mimo jiné jeho režie her Karla Čapka z konce třicátých let: \"Bílá nemoc\" (1936/1937), \"Matka\" (1937/1938) a \"R.U.R.\" (1938/1939).\n\nKarel Dostal upřednostnil svou činnost režisérskou a vystupoval jen v menších vedlejších rolích.\n\nKompletní filmografie Karla Dostala: viz .\n\n\n"}
{"id": "462341", "url": "https://cs.wikipedia.org/wiki?curid=462341", "title": "Giacomo Leopardi", "text": "Giacomo Leopardi\n\nGiacomo Leopardi (29. června 1798, Recanati − 14. června 1837, Neapol) byl jedním z největších italských romantických básníků, filozof, esejista a filolog..\n\nPocházel ze šlechtické rodiny, náležel mu titul hraběte. Rodina obývala starobylý palác v městečku Recanati. Měl dva sourozence, sestru Paolinu a bratra Carla. Kvůli tělesné slabosti se v dětství věnoval především studiu. Už jako chlapec vynikal mimořádným nadáním a intelektem. Jako samouk dokonale ovládl klasické jazyky a už v osmnácti letech publikoval své první vědecké práce, především z oboru klasické filologie. Vlivem soustavného studia, kdy téměř nevycházel z domu, se zhoršil jeho zrak i pokřivení páteře. Žil velmi osaměle, stýkal se jen se členy rodiny. V roce 1817 se začal dopisovat se spisovatelem Pietrem Giordanim, pod jehož vlivem získal potřebné sebevědomí a rozhodl se definitivně pro literární dráhu. V roce 1819 vydal své první básně (ve starořečtině), v roce 1821 dvě italské básně (\"Itálii\", \"Když bylo zamýšleno postavit ve Florencii Dantův pomník\"), které mu vynesly okamžitou slávu a uznání. Přibližně v té době se ale začala rozvíjet jeho neobyčejně pesimistická filosofie. Leopardi věřil, že celý život je jen neodvratné a nevyhnutelné utrpení, ze kterého existuje jediná cesta, totiž zánik. Tuto rezignovanou životní filosofii vtěloval do svých básní i próz. Sbírkou osobních pocitů, filozofických úvah, literárních a filologických poznámek, záznamů jeho životních událostí je jeho deník, který začal psát v r. 1818 a pokračoval dalších patnáct let. Deník byl publikován pod názvem \"Zibaldone\" (Zápisník) až v r. 1898. Kvůli tyranskému otci odešel ve čtyřiadvaceti letech od své rodiny, protloukal se velmi chudě jako spisovatel, překladatel a filolog. V roce 1824 vyšly jeho básně, psané klasicky uměřeným, nerýmovaným jedenáctislabičným veršem, poprvé knižně. Ve stejném roce začal psát svou klíčovou prózu \"Operette morali\" (Morální dílka), v níž Leopardi své filozofické názory vyjádřil formou krátkých satirických dialogů, drobných komedií a esejů. První tři texty byly zveřejněny ve Florencii v časopisu Antologia v lednu 1826, knižně byly vydány v r. 1827. Všech 24 textů bylo publikováno v posmrtném vydání spisů v roce 1945 ve Florencii. V roce 1825 se v Miláně podílel jako odborný editor na vydání Ciceronových spisů u nakladatele Fortunata Stelly. Za získaný honorář putoval po Itálii po domech svých přátel a znovu se vrátil k lyrické poezii (např. báseň \"A Silvia\" z r. 1828). Jeho zdravotní stav se postupně zhoršoval, ke koci života oslepl a pečovala o něho sestra Paolina. Od roku 1833 žil v Neapoli poblíž svého přítele Antonia Ranieriho, kde napsal svá poslední díla – básnické skladby \"Západ měsíce\" a \"La\" \"Ginestra\" (Kručinka). Zemřel 14. června 1837 za epidemie cholery. Jeho poslední slova byla stejná, jako poslední slova J. W. Goetha: „Více světla.“. Pohřben byl v kryptě kostela San Vitale na neapolském předměstí Fuorigrotta . V roce 1898 byla jeho hrobka přesunuta do Vergiliova parku v Neapoli a vyhlášena národní památkou.\nLeopardiho nepříliš rozsáhlou básnickou i prozaickou tvorbou se prolíná jeho ponurý světonázor. Jeho nejčastějším tématem je utrpení, jeho poezie i próza vyniká čistotou jazyka i formální nápaditostí (většinou užívá formu kancóny), svědčící o dokonalé znalosti klasických autorů. Jeho básně oslavují vymírající klasické ctnosti, italskou přírodu a historii a obsahují četné narážky a variace motivů z klasické poezie. I proto měl Leopardi velký vliv na celou moderní italskou poesii, velikost mu přiznával např. Giosuè Carducci, který jeho díla studoval a vydával. Mimo poezie psal Leopardi také filosofickou prosu, také podle klasických vzorů – převážně dialogy a aforismy.\n\nVšechna jeho básnická díla včetně mnoha fragmentů i (nevydaný) výbor jeho próz přeložil do češtiny Jaroslav Vrchlický (\"Básně Giacioma Leopardiho\", 1876 ), nověji pak rozsáhlý výbor z poezie Karel Zlín (\"Zpěvy (Canti)\", 2000, zrcadlové vydání) a hlavní prózy Zdeněk Digrín a Jiří Pelán (\"Morální dílka\", 2003).\n\n"}
{"id": "462342", "url": "https://cs.wikipedia.org/wiki?curid=462342", "title": "Tony Alva", "text": "Tony Alva\n\nTony Alva (* 2. listopadu 1957 v Santa Monica, Kalifornie, USA) americký skateboardista a podnikatel, který jako jeden z prvních Z-Boys je považován za jednoho z nejvlivnějších skateboardistů na světě. Narodil se v Santa Monice v Kalifornii a pochází z mexicko-americké rodiny. Styl kterým jezdil, byl velice odlišný od tradičních stylů skateboardové éry, která byla založena na pár podobných tricích, jaké se vytvářely v šedesátých letech. Alva a ostatní jezdci ze Z-Boys patřily mezi první, kdo přivedli jízdu ve vypuštěných bazénech do hlavního proudu (mainstreamu). V roce 1977, když mu bylo 19 let, vyhýbal se největším skateboardovým firmám aby si založil vlastní, Alva Skates. Jednalo se o jednu z prvních a úspěšných firem hlavně díky tomu že jako jedni z prvních začali vyrábět skateboardy z vrstvené překližky kanadského javoru. Rád rozdával autogramy, byl také znám svým velkým egem. Alva občas působil jako DJ na některých akcích a dodnes jezdí na skateboardu. Nynější Alvův tým má členy na MySpace, některé skateboardové fanoušky a menší celebrity například 'Ryno' Ryan Opray z televizního seriálu 'Poslední Trosečník'. Tonyho Alvu můžete vidět v dokumentu Dogtown and Z-Boys a filmech Skateboard: The Movie a Legendy z Dogtownu.\n\nV prosinci 2005 si otevřel dva obchody v jižní Kalifornii a jeden v Los Angeles na Fairax Ave. Když o rok později v prosinci oslavoval první výročí jeho obchodů tak party byla v jeho obchodě v Los Angeles, navštívily jí i někteří lidé ze Z-Boys. \n\n\n\n"}
{"id": "462343", "url": "https://cs.wikipedia.org/wiki?curid=462343", "title": "Suita", "text": "Suita\n\nSuita nebo svita (v prvním významu i partita) může být:\n\nJiný význam:\nsvita (doprovod), suita – družina, průvod, doprovod (zejména mluví-li se o významné osobě, např. královská svita, hlava státu se svou svitou, primář se svitou lékařů, generál se svou svitou)\n\n"}
{"id": "462350", "url": "https://cs.wikipedia.org/wiki?curid=462350", "title": "Jet Li", "text": "Jet Li\n\nLi Lien-ťie (, * 26. dubna 1963, Peking), známý pod uměleckým jménem Jet Li, je čínský filmový herec, mistr bojových umění a wu-šu, který v současné době žije v Singapuru.\n\nPo třech letech intenzivního tréninku s Wu Pinem Li vyhrál první národní mistrovství za pekingský Wushu Team. V 17 letech s wu-šu skončil a dal se na dráhu herce. Debutoval ve filmu \"Klášter Shaolin\" (1982). Proslavily ho uznávané epické filmy s tematikou bojového umění, především série \"Wong Fei-hung (Once Upon A Time In China)\", v níž ztvárnil národního hrdinu Wong Fei Hunga. V Hollywoodu se poprvé představil jako darebák v Smrtonosné zbrani 4 (1998), své první hlavní role se dočkal ve snímku Romeo musí zemřít (2000). Zazářil v mnoha hollywoodských akčních filmech, v poslední době hrál např. po boku Jackie Chana ve snímku \"Zakázané království (The Forbidden Kingdom)\" (2008) či Brendana Frasera ve třetím pokračování Mumie – (2008), kde ztvárnil hlavní zápornou postavu. V roce 2010 se v kinech objevil ve filmu The Expendables (\"Postradatelní\") spolu s řadou dalších slavných akčních hvězd (Sylvester Stallone, který film také režíruje, Jason Statham, Dolph Lundgren, Eric Roberts, Mickey Rourke, Arnold Schwarzenegger, Bruce Willis). Stejnou roli si zahrál i v druhém díle \"Postradatelných\", kde se navíc objevili i Jean-Claude van Damme a Chuck Norris.\n\n"}
{"id": "462351", "url": "https://cs.wikipedia.org/wiki?curid=462351", "title": "Treláž", "text": "Treláž\n\nTreláž (francouzsky \"treillage\") je stavební doplněk zahrady nebo domu vytvářející dekorativní efekty. Je to prvek zahradní architektury používaný v sadovnické tvorbě. Treláže mohou být seskupovány, doplňovány jinými stavebními prvky, nebo i stříhanými keři. Treláže se mohou lišit podle velikosti a designu.\n\nTreláž je mřížová konstrukce, obvykle vyrobená z překříženého dřeva, bambusu nebo kovu. Je zhotoven často na podporu popínavých rostlin nebo dřevin. Příkladem vhodných popínavek pro treláže je hrášek, hrachor, vinná réva, popínavé růže, plamének, břečťan. Wistárie vyžaduje pevnou treláž, slabší treláže rozbije.\n\nTreláž může stát samostatně ale také může být součástí jiné stavby. Treláž bývá často jako připojena k vnější zdi domu, nebo pergole. Kovové treláže jsou velmi pevné, ale nemusí být nejvhodnější volbou pro popínavé rostliny. Jak slunce rozehřeje kov, stává se velmi horkým, a poškozuje popínavé rostliny.\n\nJe třeba si uvědomit, že nepopnuté části treláže a tedy její barva, struktura a materiál budou působit výrazně opticky na pozorovatele a proto kromě umístění a samotného tvaru je i toto nutné uvážit. Uvědomit si působení slabších a silnějších linií, vodorovné, svislé prvky, použití křivek teplé studené, výrazné, tlumivé, kontrastní barvy. Kromě souladu s ostatními prvky zahrady a domu můžeme využít treláž k dobarvení, nebo optickému rozšíření zahrady, nebo i zvýraznění přírodního dojmu (více přírodní materiály).\n\n\nletničky\n\nVýznamná úspora místa, možnost tvarovat rostlinu podle předem daného plánu, vytvoření velmi dekorativních scén.\n\nNáročnější , nebo při použití otrněných rostlin a větší plochy velmi náročný doplněk, z hlediska údržby rostliny. Dřevěné treláže z nekvalitního dřeva (smrk) rychle podléhají zkáze. Při použití letniček, nebo trvalek může být obtížné odstraňovat zbytky rostlin .\n\n\n\n\n"}
{"id": "462352", "url": "https://cs.wikipedia.org/wiki?curid=462352", "title": "Christoph Mattern", "text": "Christoph Mattern\n\nChristoph Mattern (též Matter) (13. prosince 1661 v Těšíně (?) – 21. května 1721 v Goa) byl jezuitský misionář a lékárník.\n\nDo jezuitského řádu vstoupil roku 1681. Od roku 1710 působil na misii v Goa v Indii, kde vedl špitál. V Goa přijal kněžské svěcení.\n\n"}
{"id": "462357", "url": "https://cs.wikipedia.org/wiki?curid=462357", "title": "Světová výstava 1900", "text": "Světová výstava 1900\n\nSvětová výstava (fr. \"Exposition universelle\") v roce 1900 byla světová výstava v Paříži, která slavila úspěchy uplynulého století a přispěla k urychlení vývoje v století následujícím. Styl, který byl všeobecně na výstavě přítomen, byla secese.\n\nVýstava trvala od 15. dubna do 12. listopadu 1900. Zvláštní výbor vedený Gustavem Eiffelem udělil zlatou medaili za projekt Lavry Proskurjakova \"Most přes Jenisej v Krasnojarsku\". Výstavy se zúčastnilo více než 50 miliónů lidí (v té době světový rekord), což znamenalo pro francouzskou vládu zisk 7 000 000 franků. Veletrhu se zúčastnilo více než 76 000 vystavovatelů a zabíral 1,12 km Paříže.\n\nPro výstavu byly postaveny tyto nejznámější stavby Gare de Lyon, Gare d'Orsay (nyní Musée d'Orsay), Pont Alexandre III, Grand Palais a Petit Palais. V návaznosti na výstavě začala fungovat první linka pařížského metra.\n\nSoučástí výstavy byly také Druhé olympijské hry, které byly rozloženy do pěti měsíců. Her se zúčastnily ženy atletky v takových sportech jako tenis, fotbal, pólo, veslování a přetahované, týmy byly vícenárodní.\n\nNa výstavě se poprvé objevil zvukový film a eskalátor, za který společnost Campbell Soup získala zlatou medaili (symbol, který se stále objevuje na značce firmy). Rudolf Diesel vystavil vznětový motor, běžící na arašídový olej. Bílinská kyselka získala ocenění jako nejlepší dietetický nápoj, dále bylinný likér Lysá Hora (Kahl Berg Kräuter Liqueur) z výroby Hermanna Löwa (COLLO BRAND) který provozoval ve Frýdku Místku likérku a továrnu na ovocné plodiny již od roku 1856. Značku Hermanna Löwa (COLLO BRAND) převzala rodina Kreutzwerk v roce 1956 a ji provozuje v Německu, České republice, Francii, Británii, USA a dalších zemích světa. Byly vystaveny také krátké filmové záznamy z operních a baletních představení. Na výstavě se představila celá řada panoramatických maleb, expanzi zažívaly také různé panoramatické zábavní stroje, jako například cinéorama, mareorama nebo Panorama Transsibiřské magistrály. Alfons Mucha dostal od komisaře pařížské Světové výstavy za úkol vyzdobit pavilon Bosny a Hercegoviny. Vypravil se s fotoaparátem na Balkán a až poté začal malovat obří dekorativní panó, které bylo dominantou vídeňské expozice. Největším lákadlem sekce Optique byl obří teleskop (1,25 m v průměru). Tento dalekohled byl největší refraktor, který byl dosud postaven. Optická trubice byla 60 metrů dlouhá a měla 1,5 metru v průměru. Obraz z oblohy se promítal na dvoumetrové zrcadlo.\n\nNa této výstavě chtěly Altonské železnice prezentovat fotografie svého luxusního vlaku \"Alton Limited\", který měl být nasnímán na jedné obří fotografii. George R. Lawrence, najatý pro tento úkol, vymyslel a postavil pro tento účel jedinečný deskový fotoaparát \"Mamut\". Byly zhotoveny celkem tři fotografie, které na Expo získaly cenu \"Grand Prix\".\n\nAmerický fotograf William Herman (1855-1920) pořídil během výstavy stereofotografie Italského paláce.\n\nFotografky Zaida Ben-Yusufová a Frances Benjamin Johnstonová dohlížely na sestavení výstavy na téma \"Americké ženy fotografky\". Yusufová vystavila pět portrétů. Několik snímků zde měla také Emma Justine Farnsworth. Za své akvarely získala ocenění malířka a fotografka Sarah Choate Sears.\n\n\n"}
{"id": "462358", "url": "https://cs.wikipedia.org/wiki?curid=462358", "title": "Rick Astley", "text": "Rick Astley\n\nRichard Paul Astley (* 6. února 1966) je britský zpěvák, textař a hudebník. Astley dohromady prodal víc jak 40 miliónů alb celosvětově. Je znám díky \"kultovnímu\" a dance-popovému hitu \"Never Gonna Give You Up\", který obsadil většinu příček #1 ve světě včetně Británie, USA a dal vzniknout 4chanové zábavě pod názvem Rick Roll, která spočívá v odkazování na stránku s tímto videem. Astley byl díky připomenutí jmenován jako \"nejlepší umělec vůbec\" na MTV Europe Music Awards 2008. Je držitelem rekordu svými osmi prvními singly v britské Top 10.\n\nV roce 1985 začal v soulové hudební skupině s názvem \"FBI\", až do doby co si ho všiml hudební producent Pete Waterman. Dal se tedy dohromady s dance-popovým triem Stock, Aitken & Waterman a později nahrál své nejznámější písně jako \"Together Forever\", coververzi \"When I Fall in Love\" od Nat King Coleho a \"Never Gonna Give You Up\", která má na YouTube přes 600 milionů zhlédnutí.\n\nV současnosti je ženatý s producentkou Lene Bausagerovou, se kterou mají jedno dítě, dceru Emilii..\n\n\n"}
{"id": "462359", "url": "https://cs.wikipedia.org/wiki?curid=462359", "title": "Methylprednisolon", "text": "Methylprednisolon\n\nMethylprednisolon (: \"Methylprednisolone\") je syntetický kortikosteroid ze skupiny glukokortikoidů, který se v medicíně používá pro své imunosupresivní a protizánětlivé účinky. Používá se k léčbě některých forem artritidy, kožních poruch, onemocnění krve, ledvin, očí, štítné žlázy, střev (například ulcerózní kolitidy), těžkých alergií a astmatu. Methylprednisolon se rovněž používá k léčbě některých typů rakoviny (leukemie a lymfomy). Chemicky je podobný hormonu produkovanému nadledvinami a je proto indikován k léčbě příznaků způsobených prudkým poklesem hladiny steroidů v těle (například Addisonova choroba). Indikován je také v některých případech traumatického poranění míchy. V různých zemích světa je dostupný pod rozličnými názvy, mezi něž patří \"Phocenta\", \"Medrol\", \"Solu-Medrol\", \"Depo-Medrol\" a \"Cadista\".\n\n"}
{"id": "462361", "url": "https://cs.wikipedia.org/wiki?curid=462361", "title": "MTV Europe Music Awards 2008", "text": "MTV Europe Music Awards 2008\n\nMTV Europe Music Awards 2008 se konalo v 8. listopadu 2008 v Liverpoolu, Velké Británii. Show uváděla Katy Perry společně s 30 Seconds to Mars. Mezi \"výhěrci\" ocenění byli Rick Astley & Paul McCartney (UK), Tokio Hotel (Německo), Emre Aydin (Turecko). Britney Spears a 30 Seconds to Mars si odnesly dvě ceny.\n\nTučně vytištěný umělec získal cenu\n\n\n"}
{"id": "462362", "url": "https://cs.wikipedia.org/wiki?curid=462362", "title": "Pohřebnictví", "text": "Pohřebnictví\n\nPohřebnictví je činnost spočívající v pohřbívání, zpopelňování, konzervaci a balzamaci lidských pozůstatků a provozování pohřebišť a krematorií.\n\nV Česku upravuje výkon pohřebnictví zákon č. 256/2001 Sb., o pohřebnictví.\n\n\n"}
{"id": "462363", "url": "https://cs.wikipedia.org/wiki?curid=462363", "title": "Never Gonna Give You Up", "text": "Never Gonna Give You Up\n\n\"Never Gonna Give You Up\" je píseň od britského zpěváka Ricka Astleyho. Píseň byla publikována jako první singl z debutního alba \"Whenever You Need Somebody\". Píseň byla mezinárodní hit, v UK Singles Chart se probojovala na #1, to samé skoro ve všech západních hitparádách.\n\nV Severní Americe se ještě probojovala na Hot Adult Contemporary a Hot Dance Club Play hitparády, na #1 příčku.\n\nVideoklip se v roce 2008 stal terčem tzv. \"Rickrollingu\", což byl internetový mem šířící se přes 4chan.\n\nTento mem byl vytvořen v 4chan a jeho první výskyt byl někdy kolem května 2007.\n"}
{"id": "462366", "url": "https://cs.wikipedia.org/wiki?curid=462366", "title": "Pretty Hate Machine", "text": "Pretty Hate Machine\n\nPretty Hate Machine je debutové album americké industriální rockové skupiny Nine Inch Nails, vydáno 20. října, 1989 TVT Records. Pretty Hate Machine je sestavena renovovanými tracky z dema Purest Feeling a novými pisněmi. Byly vydány tři singly, nejvíce úspěšný byl ,Head Like a Hole\", který se stal základem na živých vystoupení NIN.\n\nAlbum se stalo jedno z prvích indie nahrávek, které dosáhly platinové desky. 12. května, 2003 Recording Industry Association of America (RIAA) osvědčila album třikrát plationvé, vykazující prodeje tří milion kopií v USA☃☃. I přes úspěšnost alba u kritiků a fanoušků se Trent Reznor (jediný stálý člen NIN) rozhodl, že odejde od labelu TVT již při vydání. Album nebylo k dostání od roku 1997 až do roku 2005, kvůli přílišné publicistitě mezi Reznorem a nahrávací společností. Rykodisc celosvětově znovuvydal roku 2005. Remastrovaná verze byla vydaná 22. listopadu, 2010.\n\nSlant Magazine zařadil album na 50. místo nejlepších alb 80. let, se slovy ,před pokusem o sebevraždu s The Downward Spiral a pořezanými žilami na The Fragile, Pretty Hate Machine se snažila rozeslat taneční varovné výstřely\".\n\nBěhem nočních prací jako správce a údržbář v Right Track Studio v Cleveland v Ohiu, Reznor používal studio na nahrávání a zlepšování vlastní hudby. Většinu nástrojů na albu nahrál sám, včetně kláves, bicí automatů, kytar a samplarů.\n\nS pomocí manažéra Johna Malma, Jr., poslal své album různým nahrávacím společnostem. Díky tomu dostal mnoho kontraktů od mnoha studií, ale podepsal se pod TVT Records, která je známá hlavně díky vánočních koled. Pretty Hate Machine byla nahráno v mnoha studiích Reznorem se spoluprací Flooda, Keitha LeBlanca, Adriana Sherwooda a Johna Fryera. Stejně jako Reznorova dema, odmítal je nahrát album se skupinou, takže na Pretty Hate Machine je většina písní nahrána jím samým.\n\n,Většina toho mi nyní přijde nedospělé,\" řekl Reznor v roce 1991, dva roky po vydání alba. ,Ze začátku bylo totálně na nic. Stal jsem se kompletně beznadějným. Nemohl jsem fungovat ve společnosti. A album se stalo produktem toho všeho. Je trošku v malém měřítku, introvertní, klaustrofóbické - to je pocit, kterým jsem si procházel.\n\nPoté, co bylo album vydáno, nahrávka známá jako Purest Feeling se stala známou. Tohle bootleg album obsahuje originální demonahrávky většiny nahrávek objevující se na Pretty Hate Machine, a také dvě, které nebyly použity (,Purest Feeling\", ,Maybe Just Once\" a instrumentální intro k ,Sanctified\" nazvaná ,Slate\").\n\nNa rozdíl od současné hudby Nine Inch Nails, Pretty Hate Machine obsahuje chytlavé riffy a popové struktury písní více než repetitivní elektronické beaty. Reznorovy texty odráží jeho mladistvou nenávist a pocity zrazení milovanými, společností, nebo Bohem. Témata zoufalství a lásky obsahuje většina písní. Tom Breihan z Pitchfork Media katekorizoval album jako směs synthpopu smíchaného s industriálem rodícího se z nové vlny. Podle Breihana jsou beaty silné, ale ne ve stylu metalu či post-punku.\n\n,Je to všestranné alternativní album!\" řekl Reznor. , Pokud chcete skákat z pódia můžete, ale pokud jste velcí fanoušci Depeche Mode, tak také dostanete co chcete.\n\nHudební žurnalista Jon Pareles popsal album jako ,electro-rock či industrial rock, s použitím bicí automatů, počítačových syntenzátorových riffů a samozřejmě zpracované do detailů a vypovídající o umělém světě.\" Tom Popson z Chicago Tribune nazval PHM tanečním albem charakterizujícím se agresivním industriálním zvukem: ,Reznorovo elektro+kytarové album, které obsahuje světlejší techno-pop element, které někomu možná připomene Depeche Mode. Věci se občas stávají temnou, zatímco Reznorův hlas přejde z šepotu do křiku.\" A. J. Ramirez z PopMatters usoudil labum jako: , industriálně syntenzátorově dominantní nahrávku, které pluje pod alternativně rockovou zástavou.\"\n\n,Mám rád elektronickou hudbu, ale rád bych tam měl nějakou agresi,\" řekl Reznor. ,Ta první ,první vlna' elektro hudby je nejednodušejší na použití. Být schopen použít lidskost a agresi ve správné cestě, to je věc... Pretty Hate Machine je nahrávka, kterou můžete poslouchat a dostanete pokaždé něco. Pro mě, něco jako Front 242 je opak, super na první poslech, ale podesáté je oposlouchaná, tak to je.\"\n\nMůžeme slyšet písně Prince, Jane's Addiction a Public Enemy, které byly použity na albu. Části Princovy ,Alphabet St.\" a Jane's Addistion ,Had a Dad\" může být uslyšeno v ,Ringfinger\", oproti ostatním samplům, které byly editovány či zkresleny k nepoznání, jako v intru k ,Kinda I Want To\". Proslov z Midnight Expressu byl použit s nízkou hlasitostí při pauze v ,Sanctified\". Na re-edici z roku 2010 není tento sample použit. ,Sin\" obsahuje elemty z písně ,Change the Beat\" od Fab 5 Freddy.\n\nRoku 1990, Reznor rychle zformuloval skupinu najmutím budoucího frontmena skupiny Filter, Richarda Patricka, a začala Pretty Hate Machine Tour, kdy hráli jako předskokani alternativních rockových skupin např.: Peter Murphy či The Jesus and Mary Chain. Živý set Nine Inch Nails byl znám pro svoji hlasitost a více agresivní verze studiových písní. V této době začal Reznor ničit svoje nástroje - nejčastěji klávesy. Nine Inch Nails pokračovali světovou tour, kdy si zahráli na Lollapalooze 91 nebo předskakovali Guns N' Roses na evropské tour.\n\nAlbum bylo komerčně úspěšné. I přes to, že se umístilo na 75. místě v Billboard 200 se stalo velice populární, hlavně díky ohlasům a zvýšení undergroundových fanoušků. Pretty Hate Machine strávilo na příčkách Billboard 200 115 týdnů, singly ,Down in It\", ,Head Like a Hole\" a ,Sin\" získali pravidelnou rádiovou hratelnost.\n\nPretty Hate Machine bylo certifikováno zlatem od RIAA 3. března, 1992, dva roku po počátečním vydání 500 000 kopií. O tři roky později se stalo prvním indie albem ,které dosáhlo platinového ocenění. Pretty Hate Machine získalo trojité platinové ocenění 12. května, 2003 s třemi miliony prodanými kopiemi v USA. Album bylo ohodnoceno podle Music Canada zlatem v dubnu 1994. Též získalo stříbrné ohodnocení od British Phonographic Industry (BPI).\n\nPretty Hate Machine bylo dobře přijato moderními hudebními kritiky. Michael Azerrad z Rolling Stone nazval album ,Industriálně silný hluk přes popový rámec\" a jako ,otřesnou, ale chytlavou hudbu\". Reznor tuhle kombinaci prohlásil za ,upřímné prohlášení, toho co bylo v jeho hlavě celý čas\". Robert Hilburn z Los Angeles Times shledal Reznorovu temnou obscesi nepřekonatelnou. Select magazín prohlásil Pretty Hate Machine ,vadnou, ale poslouchatelnou práci averze\".\n\nMéně nadšené byly recenze The New York Times, Jon Pareles napsal, že Pretty Hate Machine ,příliš napodobuje Depeche Mode, Soft Cell a New Order, a že by to klidně mohla být parodie na ně.\" Mark Jenkins z The Washington Post nazval písně, fungující, ale nezřetelné.\n\nPretty Hate Machine vydalo TVT Records, ale bylo znovuvydáno Rykodisc Records 22. listopadu, 2005. Reznor prohlásil, že se zajímá o vydání delux edice s 5.1 zvukem a novými remixy, podobné znovuvydání The Downward Spiral. Rykodisc se líbil nápad, ale po Reznorovi chtěli zaplatit produkci.\n\n29. dubna, 2010 byla nahrávací práva na Pretty Hate Machine získány Bicycle Music Company a 22. října, 2010 Reznor oznámil, že remastered album výjde přiští měsíc. Remastered album obsahovalo nový obal od Roba Sheridana a bonusovou píseň ,Get Down, Make Love\", cover od Queen, původně ze singlu ,Sin\".\n\nPřed vydání remasteru byla fanouškovká stránka plná videí a informací o tour pro Pretty Hate Machine. Na Černý pátek 2015, byl v Americe vydán exkluzivní box-set obsahující Halo I-IV.\n\n"}
{"id": "462368", "url": "https://cs.wikipedia.org/wiki?curid=462368", "title": "Miloš Hlavica", "text": "Miloš Hlavica\n\nMiloš Hlavica (29. října 1933 Praha – 12. srpna 2015 Praha) byl český herec, dabér a malíř, manžel herečky Růženy Merunkové, bratr operního pěvce Pavla Hlavici, otec Marka Hlavici, herce Lukáše Hlavici a herečky Anny Bendové, a tchán herečky Kláry Melíškové.\n\nPocházel z umělecké rodiny, jeho otec byl studovaný herec, bratr operní pěvec. Od mládí rád recitoval a hrál ochotnicky divadlo. Přesto nejprve studoval na ČVUT architekturu, nicméně zvítězilo herectví, které vystudoval na pražské DAMU. Po ukončení školy v roce 1958 byl v angažmá v Realistickém divadle až do roku 1991, tedy zhruba 33 let. Poté odešel na dva roky do Městských divadel pražských. Od roku 1993, kdy odešel do důchodu, působil jako umělec ve svobodném povolání, hostoval na některých pražských scénách a věnoval se dabingu.\n\nParalelně se také věnoval výtvarné tvorbě. Námětem mu byly často motivy z divadelního prostředí a krajina. Vystavoval na řadě výstav v České republiky. V sedmdesátých letech byl iniciátorem a organizátorem objevné výstavy \"Herci malují\", která představila díla klasiků i současníků, kteří se věnovali oběma činnostem. Byl členem Umělecké besedy.\n\nJedná se také o známého rozhlasového a dabingového herce, který umělecký přednes v letech 1983 – 1993 také vyučoval na pražské DAMU.\n\n\n"}
{"id": "462369", "url": "https://cs.wikipedia.org/wiki?curid=462369", "title": "KC &amp; The Sunshine Band", "text": "KC &amp; The Sunshine Band\n\nKC & the Sunshine Band je americká hudební skupina, která byla založená v roce 1973 v Miami. K jejich repertoáru patří funk, R&B a disco. Jejich nejslavnější písničky jsou \"That's the Way (I Like It)\", \"(Shake, Shake, Shake) Shake Your Booty\", \"I'm Your Boogie Man\" či post-discové \"Give It Up\". Pojmenovali se podle frontmanova příjmení - jmenuje se Harry Wayne Casey - a podle Floridy, o které se někdy říká, že to je \"sluneční stát\" (\"sunshine\" znamená sluneční svit).\n\n"}
{"id": "462372", "url": "https://cs.wikipedia.org/wiki?curid=462372", "title": "Seznam válečných lodí Rakousko-uherského námořnictva", "text": "Seznam válečných lodí Rakousko-uherského námořnictva\n\nToto je seznam lodí rakousko-uherského námořnictva.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "462382", "url": "https://cs.wikipedia.org/wiki?curid=462382", "title": "Eva Salzmannová", "text": "Eva Salzmannová\n\nEva Salzmannová (* 8. října 1958 v Karlových Varech) je česká herečka a divadelní pedagožka.\n\nPochází z rodiny bankéře, finančníka a politika Richarda Salzmanna. Po maturitě na gymnáziu vystudovala herectví na pražské DAMU. Po ukončení školy v roce 1982 působila až do roku 1988 na malé scéně alternativního a experimentálního Divadla na okraji v pražském Klubu Rubín na Malostranském náměstí. V letech 1990–1991 hrála v činohře Národního divadla, poté odešla do Divadla Labyrint (1991–1992), tři roky hrála v Divadle Na zábradlí (1992–1994), hostovala mj. v Divadle na Vinohradech, spolupracuje s filmem a televizí. Od roku 1994 do roku 2018 byla opět v angažmá v pražském Národním divadle. Od roku 1996 vyučuje herectví na katedře činoherního divadla DAMU. \n\n\n\n"}
{"id": "462384", "url": "https://cs.wikipedia.org/wiki?curid=462384", "title": "Right Round", "text": "Right Round\n\n\"Right Round\" je první singl z alba \"R.O.O.T.S.\" rappera Flo Ridy. \"Right Round\" je založená na písni \"You Spin Me Round (Like a Record)\" od Dead or Alive. Allmusic se o téhle písni vyjádřila jako \"nechutně chytlavá píseň vytvořená producentem Dr. Lukem\"\"\n"}
{"id": "462387", "url": "https://cs.wikipedia.org/wiki?curid=462387", "title": "Chic", "text": "Chic\n\nChic či CHIC je americká disco a R&B kapela, kterou zformoval v roce 1976 kytarista Nile Rodgers s basistou Bernard Edwardsem. Mezi jejich komerční hity patří disco písničky typu \"Dance, Dance, Dance\" (1977), \"Everybody Dance\" (1977), \"I Want Your Love\" (1978) či \"Good Times\" (1979). V roce 2009 byli nominováni do Rock and Roll Hall of Fame (rockandrollová síň slávy).\n\nPůvodně začali jako rocková kapela \"The Boys\" a \"The Big Apple Band\" a měli koncerty po New York City. Nikde ale nesehnali nahrávací společnost, neboť se všichni domnívali, že \"černoši nemůžou být nikdy úspěšní v rockové hudbě\". Pak tedy přesedlali na R&B.\n\n\nThe Chic Strings:\n\n\n"}
{"id": "462388", "url": "https://cs.wikipedia.org/wiki?curid=462388", "title": "Earth, Wind &amp; Fire", "text": "Earth, Wind &amp; Fire\n\nEarth, Wind & Fire je afroamerická R&B hudební skupina, zformovaná v roce 1969 v Chicagu ve státu Illinois. Mezi jejich přezdívky patří Elements of the Universe, či EWF. Skupina byla přijmuta v Rock and Roll Hall of Fame a Vocal Group Hall of Fame . Získali deset Grammy ocenění a čtyři ocenění americké hudby. Jelikož prodali víc jak 90 milion alb celosvětově, připsali se tímto mezi nejvýdělečnější hudební umělce světa.\n\nMezi repertoár skupiny patří africká hudba, latinsko-americká hudba, funk, soul, pop, rock, jazz a jiná hudba. Mezi typické znaky kapely patří dynamická dechová sekce a kontrastní vokály mezi falsetto zpěvákem Philipem Baileym a tenorovým zpěvákem Maurice Whitea.\n\n\n"}
{"id": "462390", "url": "https://cs.wikipedia.org/wiki?curid=462390", "title": "Dale", "text": "Dale\n\nDale může být:\n\n\n\n\n"}
{"id": "462393", "url": "https://cs.wikipedia.org/wiki?curid=462393", "title": "Seznam nejprodávanějších hudebních umělců", "text": "Seznam nejprodávanějších hudebních umělců\n\nV tomto seznamu nejprodávanějších hudebních umělců jsou uvedeni nejvýdělečnější umělci, kteří prodali nejvíce alb a singlů.\n"}
{"id": "462395", "url": "https://cs.wikipedia.org/wiki?curid=462395", "title": "Mobilní zeleň", "text": "Mobilní zeleň\n\nMobilní zeleň je obvykle označení pro zeleň v nádobách, které je běžně možné lidskou silou, nebo za pomoci techniky přemístit. Obvykle jde o zeleň veřejnou, avšak někdy je pod označením přenosná zeleň řazena i veškerá zeleň v nádobách, umístěná v exteriéru. Tedy v širokém pojetí jde o zeleň v okolí staveb, která je, nebo může být snadno přemisťována. Přenosná zeleň je zcela běžná v použití samostatně v městském a průmyslovém prostředí. Je také prvek zahradní architektury používaný v sadovnické tvorbě, v koncepci geometrických a architektonických slohů (pravidelná zahrada), častá v obvyklém pojetí venkovských zahrad a východních zahradnických slohů, dosti neobvyklá v přírodních zahradách a nepoužívaná v partiích ve stylu anglických, přírodně krajinářských parků.\n\nNádoby v nichž se pěstovaly citrusy anebo cizokrajné rostliny, jako ozdoby v nádobách, jsou popsány z období románské kultury. Podle Loudona, jsou v literatuře z románského období popisovány rostliny v květináčích, jenž se objevují někdy na chodnících a jindy postavené v oknech, či na terasách v římských zahrad. Vzhledem k oblibě sebeodříkání a v boji proti hříšnému přepychu, který je skryt v každé ozdobě, obliba okrasné zeleně v nádobách v průběhu středověku poněkud poklesla až na výjimky, kterými byly zahrady významných světských a duchovních činitelů. V barokních zahradách byla okrasná zeleň v nádobách zcela běžná. V dnešní době je mobilní zeleň používána jako náhrada zeleně na významných, nebo frekventovaných místech městských aglomerací.\n\nStabilní, kvůli ztížení možné krádeže nesnadno přenosné nádoby, zpravidla z betonu. Nádoby, které lze k danému účelu použít, ovšem mohou být různé. V parku Boboli jsou používány ručně vyrobené umělecky zdobené velké hliněné nádoby. Ke stejnému účelu jsou dnes vyráběny i nádoby z umělého kamene připomínající přirozený kámen, nebo nabarvené betonové nádoby, připomínající tvarem skutečný pařez a podobné plastiky. Jako mobilní zeleň učebnice sadovnictví doporučuje i různé dřevěné kbelíky, truhlíky z eternitu (azbestocement, osinkocement), pěnového polystyrenu, nebo malé dřevěné soudky, u nichž bylo odstraněno jednu dno, nebo část soudku odříznuta. V učebnici sadovnictví také najdeme doporučení: \"„Dřevěná koryta si můžeme i sami vyrobit z půlky silnějšího dřevěného špalku, jehož vnitřek vydlabeme. Kůru můžeme ponechat. Takové přírodní koryto s vhodným osázením se stane pěknou ozdobou na každé zahradě.“\" V dnešní době takto lze použít například i moderní plastové a plechové sudy (dokonce i rzivé, nebo jen málo poničené) pokud splňují podmínku, že budou ozdobné, vkusné a budou ladit stylem, materiálem a způsobem úpravy s okolím, což není vždy úplně snadné. Mobilní zeleň, ať taková či jiná, musí být harmonickou a logickou součástí kompozice a přinášet pozorovateli příjemné počitky. Z mobilní zeleně lze snadno vytvořit opakováním i jednoduchou alternativu krátké aleje a vhodně zvýraznit například vstup do budovy. \n\nNádoby obvykle nemají spojení s půdou. Jsou samostatným prvkem. Bývají vyplněné z části propustnou hmotou (písek, štěrk – drenáž) a z části živným substrátem. Nádoby jsou osázeny rostlinami. Kvůli omezení vlivu znečišťování veřejné zeleně odpadky od kolemjdoucích (aby nebyly odpadky tolik vidět) a omezení údržby je často použit mulč. \n\nTato zeleň, i používané nádoby jsou používány jako dekorativní prvek, ale také k dlouhodobé, nebo krátkodobé uzávěře komunikace. V nádobách mohou být vysázeny trvalky, letničky, nebo dřeviny. Vzácněji jsou používány rostliny, které v našich podmínkách dobře nepřezimují a jsou na zimu přemisťovány, nebo rostliny které obvykle tvoří výzdobu interiérů a jsou tímto způsobem využitelné malou část roku. \n\nVzhledem k umístění mobilní zeleně, na rušných komunikacích, na různých místech není možné jednoduše provádět zálivku , nebo zavést stálou závlahu a rostliny proto musí být dostatečně odolné proti suchu i pokud je zálivka prováděna. Je často na úvaze a odvaze zda použít mobilní zeleň jejíž údržba je nákladná. V případě že je šance, že bude mobilní zeleň poničena, znečištěna je více než poničené truhlíky efektivní použít k uzávěře, nebo dekoraci vhodně tvarované betonové prvky. \n\nVelké nádoby s teplomilnými druhy rostlin jako například \"Pandanus, Agapanthus, Dracaena, Yucca glorioxa, Agáve, Aspidistra, Laurus, Datura\", nebo různé palmy a podobně, je třeba na zimu chránit, nejlépe v oranžeriích, sklenících , nebo japanech. Nádoby s běžnými dřevinami a trvalkami je třeba zapustit do půdy, vydatně je zalít a zakrýt chvo­jím. Méně pevné nádoby s vlhkým substrátem mohou být poškozeny mrazem.\n\nMusí být odolné proti exhalacím, suchu, zasolení, poškození, znečišťování, ideálně i proti krádežím (ostnité). \n\n"}
{"id": "462396", "url": "https://cs.wikipedia.org/wiki?curid=462396", "title": "The Pointer Sisters", "text": "The Pointer Sisters\n\nPointer Sisters je americká popová a R&B hudební skupina, která byla založena v roce 1969 v Oaklandu v okrese Kalifornie. Jejich největší úspěch se dostavil na přelomu sedmdesátých a osmdesátých let. Kapela je aktivní i v současnosti. Jejich repertoár se měnil s přibývajícími dekádami (a léty), disco, pop, rock, jazz, bebop, blues, funk, dance či nová vlna. To jsou některé žánry, kterými tato skupina prošla. Jak už název kapely sám vypovídá, kapela se skládá ze sester Anity, Ruth a Issa Pointerových (původně do kapely patřila i Bonnie Pointer).\n\n"}
{"id": "462398", "url": "https://cs.wikipedia.org/wiki?curid=462398", "title": "Hydraulická kapalina", "text": "Hydraulická kapalina\n\nHydraulické kapaliny jsou média, jejichž prostřednictvím se v hydraulických systémech přenáší výkon. Běžnými hydraulickými kapalinami jsou minerální olej nebo voda. Mezi zařízení, kde se používají hydraulické kapaliny, patří bagry, nakladače, popelářské vozy, hydraulické brzdové systémy, hydraulické posilovače řízení, převodovky, řídicí systémy letadel a různé průmyslové stroje.\n\nHydraulické systémy nejúčinněji fungují, má-li hydraulická kapalina nízkou stlačitelnost.\n\nPrimární funkcí hydraulické kapaliny je přenášet výkon. Má ale také další funkce, například ochranu hydraulických komponent stroje. V níže uvedené tabulce jsou shrnuty hlavní funkce hydraulické kapaliny a vlastnosti, které ovlivňují schopnost dané funkce plnit:\n\n"}
{"id": "462404", "url": "https://cs.wikipedia.org/wiki?curid=462404", "title": "Gallieni (stanice metra v Paříži)", "text": "Gallieni (stanice metra v Paříži)\n\nGallieni je konečná stanice pařížského metra na východním konci linky 3. Leží za hranicí Paříže v sousedním městě Bagnolet. Nachází se v \"Rue du Château\" pod mezinárodním autobusovým nádražím. Její dopravní význam spočívá v tom, že umožňuje přímé spojení z centra Paříže právě s tímto velkým nádražím.\n\nStanice byla otevřena 2. dubna 1971 při posledním rozšíření linky.\n\nStanice nese jméno francouzského generála Josepha Gallieniho (1849–1916).\n"}
{"id": "462409", "url": "https://cs.wikipedia.org/wiki?curid=462409", "title": "Boz Scaggs", "text": "Boz Scaggs\n\nBob Scaggs (* 8. červen 1944) je americký zpěvák, skladatel a kytarista. Byl populární v sedmdesátých letech a také měl v Americe několik Top 20 hitů. Boz je stále aktivní a v současnosti stále pořádá turné.\n\nMezi jeho největší hity patří komerčně uznávané album \"Silk Degrees\" a písně jako \"Lowdown\", \"Lido Shuffle\", \"What Can I Say\" a \"Miss Sun\". \n\nZa hit \"Lowdown\" získal Grammy ocenění v kategorii nejlepší R&B píseň. \n\nJe to rovněž bývalý člen Steve Miller Band. \n\n"}
{"id": "462411", "url": "https://cs.wikipedia.org/wiki?curid=462411", "title": "Historie Josefa Egyptského", "text": "Historie Josefa Egyptského\n\nHistorie Josefa Egyptského (též Josef Egyptský se dává poznat svým bratřím) je obraz českého barokního malíře Petra Brandla.\n\nDílo se řadí mezi nejvýznačnější objednávky hraběte Františka Josefa Černína z Chudenic. Brandl pro něj pracoval od roku 1718, tedy v době, kdy byl také zaměstnán břevnovskými benediktiny. Dochoval se účet za obraz s datem 14. února 1721 od hraběcího účetního Františka Antonína Tunkla na 400 zlatých. V dalším archivním dokladu (soupisu pozůstalosti z roku 1733) se píše o jeho vynikající kvalitě. Opětovně je obraz zmiňován v záznamech z let 1771 a 1791. 13. března 1796 dílo zapůjčil hrabě Jan Rudolf Černín do Obrazárny Společnosti vlasteneckých přátel umění. Je uváděno v katalozích roku 1827, 1831, 1835 a 1838. Po vyklizení Černínského paláce roku 1860 byl přestěhován s rodovou galerií na zámek do Jindřichova Hradce, kde je dodnes uchován.\n\nDějství díla se sporadicky odvíjí od překvapeného – který je zobrazen za bohatě oděnou postavou Josefa Egyptského –„hlavního vezíra faraona“ protnutého světlem. Přes parafrázi egyptské kultury – „římskou architekturu“ dobovou revokací monstrozity – je divák skrze epickou hektičnost vržen v příběh, kdy na protilehlé straně dějství je účasten na počátku dne důkladné prohlídce vaků s obilím, kde služebníci nalézají věštecký stříbrný kalich, který pochází z majetku správce faraóna. Účastnici zjišťují, že pohár je v žoku nejmladšího ze sourozenců – Benjamina. A ten dle práva propadne životem, neboť již není svobodným. Další dějství je již před palácem, kdy obstoupeni římskými pochopy, jako zločinci, neprostupně chrání nejmladšího Benjamina a zároveň v hektickém napětí se domáhají slyšení správce majetku faraóna. Tato dvě časová dějství jsou oddělena „žoldákem“, který odděluje jednotlivé příběhy a je nezúčastněným pasivním divákem stejně jako diváci na balkóně v pozadí, kteří jsou pobaveni humorným příběhem přivandrovalých pastevců. A tak se všichni nabízejí do otroctví, aby zachránili posledního syna Ráchel a splnili slib daný otci Benjamina, že ho přivedou nazpět. Poslední tematický okruh, který je prvním ze všech, ale vizuálně nejvzdálenějším tématem obrazu – srocení rodu kolem kulatého kamenného stolu, kde před příchodem do Egypta přesvědčují starého otce Jákoba, aby s ním vyslal jejich nejmladšího bratra pro obilí na chléb, aby byli zachráněni před jistou záhubou hladem. Dílo je ojediněle kompozičně spíše klasicistního rázu, bez obvyklé exaltovanosti Brandlova projevu. O to více se zračí dusivá atmosféra rozhodování jedince v situaci, kdy svým rozhodnutím může spustit prizma chaosu s o to větším důrazem příběhu Josefa. Syna Jákoba a staršího bratra Benjamina, který byl před více jak třinácti lety vhozen do studny, téměř zavražděn svými bratry, ale nakonec vyměněn za peníze, vržen do otroctví, křivě nařčen za pokus o znásilnění Putifarky, uvězněn a za přízně utrpení nespavostí trýzněného faraona temnotou vězení vyvržen výkladem snů o blahobytu a bídě cyklických sedmi let.\n\n"}
{"id": "462412", "url": "https://cs.wikipedia.org/wiki?curid=462412", "title": "Minimum-Maximum", "text": "Minimum-Maximum\n\nMinimum-Maximum, je koncertní album německé electro skupiny Kraftwerk.\n\nBylo nahráno během světového turné skupiny v roce 2004, které proběhlo k podpoře nového alba Tour de France Soundtracks, které vyšlo o rok dříve. Navzdory tehdy téměř pětatřicetiletému působení skupiny se jednalo o jejich první oficiálně vydanou živou nahrávku.\n\nMinimum-Maximum sestává z 2 CD nosičů, přičemž vyšlo i na 2 DVD jako video záznam. Kraftwerk vydali i tzv. \"Notebook\", luxusní edici, která obsahovala 2 CD, 2 DVD a informativní osmdesáti osmi stránkovou brožuru s fotografiemi a informacemi z turné.\n\nAlbum vyšlo (stejně jako většina alb Kraftwerk) ve dvou jazykových verzích - v mezinárodní anglické verzi a ve verzi německé. Na německé verzi je skladba \"Metal On Metal\" rozdělena na dvě skladby \"Abzug\" a \"Metall Auf Metall\", stejně jako je tomu na albu Trans-Europe Express.\n\n\n\n"}
{"id": "462419", "url": "https://cs.wikipedia.org/wiki?curid=462419", "title": "Silk Degrees", "text": "Silk Degrees\n\nSilk Degrees je sedmé album amerického písničkáře Boze Scaggse, které bylo publikováno přes Columbia Records vydavatelství v roce 1976. Album se usadilo na #2 příčce americké albové popové hitparády. Album bylo komerčně úspěšné, především díky R&B-orientovaným hitům jako \"Lowdown\", \"What Can I Say\", \"Lowdown\".\n\n\"Lowdown\" se usadila v hudebních žebříčkách jako Club Play, R&B, Disco či Pop. Tento hit se vysílá i v současnosti, především v smooth jazz, oldies a A.C. rádiích.\n\nProdukce se účastnili někteří hudebníci kapely Toto, především David Paich či Jeff Porcaro.\n\n\n"}
{"id": "462423", "url": "https://cs.wikipedia.org/wiki?curid=462423", "title": "Sojuz TM-7", "text": "Sojuz TM-7\n\nSojuz TM-7 je označení sovětské kosmické lodi, ve které odstartovala mise k sovětské kosmické stanici Mir.\n\n\n\n"}
{"id": "462425", "url": "https://cs.wikipedia.org/wiki?curid=462425", "title": "Sojuz TM-6", "text": "Sojuz TM-6\n\nSojuz TM-6 je označení sovětské kosmické lodi, ve které odstartovala mise k sovětské kosmické stanici Mir.\n\n\n\n"}
{"id": "462428", "url": "https://cs.wikipedia.org/wiki?curid=462428", "title": "David Paich", "text": "David Paich\n\nDavid Frank Paich (* 25. června 1954 Los Angeles) je americký hitmaker, klávesista a hudebník, který několikrát získal Grammy. Proslavil se s losangeleskou pop rockovou kapelou Toto. Své kapele napsal společně s Jeffem Porcarem například hit \"Africa\". Jiným umělcům napsal například hit \"Got To Be Real\" (Cheryl Lynn) či \"Lady Love Me (One More Time)\" (George Benson). Jako skladatel pracoval s umělci jako Jacksons, Cher, Andy Williams, George Benson, Jon Anderson, Chicago. Jako aranžér parcoval s jmény jako Michael Jackson, Donna Summer, Rod Stewart, Pati Austin a jiní.\n\n"}
{"id": "462429", "url": "https://cs.wikipedia.org/wiki?curid=462429", "title": "HAARP", "text": "HAARP\n\nHigh Frequency Active Auroral Research Program (HAARP česky \"Vysokofrekvenční aktivní aurorální výzkum\") byl výzkumný projekt chování ionosféry a procesů v ní probíhajících včetně polárních září (odtud z názvu \"aurorální\"). Projekt byl zahájen roku 1990, zastaven roku 2013 a definitivně ukončen roku 2014. Měl zkoumat ionosféru s perspektivou vývoje pokročilé ionosférické technologie pro zlepšení komunikačních a navigačních systémů jak pro civilní, tak i pro vojenský sektor (včetně sledování a rozvědky).\n\nStanice HAARP se nacházela na Aljašce, severně od malého města Gakona, na místě bývalého OTH radaru (\"over the horizon\") a v Grónsku.\n\nPři konstrukci projektu HAARP byly použity technologie amerického fyzika Bernarda Eastlunda, který je v 80. letech vyvinul a nechal si je patentovat (jedná se o americké patenty č. 4 686 605, 4 712 155, a 5 038 664).\n\nProjekt HAARP jako takový začal již v roce 1990, ale stavba samotného zařízení byla započata v roce 1993, s minimální plánovanou funkčností 20 let. Stavěl se ve třech fázích, plné operability a výkonu dosáhl v létě roku 2007. Původně jej začala stavět firma Advanced Power Technologies a od roku 2003 BAE Advanced Technologie – dceřiná společnost zbrojařského koncernu a dodavatele vojenské techniky BAE Systems.\n\nNáklady na projekt (stavba a spravování) k roku 2008 činily 250 milionů dolarů. HAARP financovaly organizace Letectvo Spojených států amerických, Vojenské námořnictvo Spojených států a Defense Advanced Research Projects Agency (DARPA). Finančně a lidskými zdroji se podílela i státní univerzita (University of Alaska).\n\nHAARP disponoval radary pásma krátkých (HF) a ultra krátkých vln (UHF), měřiči změn geomagnetického pole, digisondou (sondu ionosférického šíření vysokofrekvenčních radiových vln), magnetometry a dalšími.\n\nHlavním nástrojem pro ionosférický výzkum byl Ionospheric Research Instrument, vysokofrekvenční vysílač, který byl využíván k působení na ionosféru. Skládal se z 48 antén o výšce 22 m, později jich na ploše cca 13 hektarů bylo vztyčeno celkem 180 (12×15). Vysílač vysílal spojitý nebo přerušovaný signál o výkonu až 3600 kW a frekvenčním rozsahu 2,8–10 MHz, jehož elektromagnetický „obraz“ mohl být sledován pomocí HF/UHF radarů, HF přijímačů a opticky. Podle týmu lidí z HAARPu bylo cílem sledovat procesy v ionosféře ovlivněné přirozeným vlivem sluneční interakce stejně jako ionosféra ovlivňuje radiové signály a vyvinout technologie lépe kompenzující tyto vlivy pro lepší, přesnější a spolehlivější komunikaci, s lepšími vlastnostmi, sílou signálu, rozsahem apod. včetně technologie pro schopnější skenování i pod hladinou moře či pod zemským povrchem.\n\nV roce 2014 bylo oficiálně oznámeno, že projekt byl ukončen a konstrukce bude demontována.\n\nExistují různé konspirační teorie, které HAARPu přisuzují jiné „nekalé praktiky“, mezi jinými ho označují za prostředek pro spouštění přírodních pohrom jako povodně, sucha nebo devastující zemětřesení.\n\n\nHAARP (a oblast, kterou výzkum tohoto projektu pokrývá) též bývá dáván do souvislosti s prací Nikoly Tesly. HAARP nebyl přístupný pro veřejnost (s výjimkou „dne otevřených dveří“, který byl ovšem jen jednou za dva roky) a přístup ke komplexu byl velmi dobře střežen, což je patrné zejména z epizody ze série dokumentů \"Conspiracy Theory\" bývalého guvernéra Minnesoty Jesse Ventury zaměřené na HAARP.\n\n\n"}
{"id": "462432", "url": "https://cs.wikipedia.org/wiki?curid=462432", "title": "Pevné částice", "text": "Pevné částice\n\nPevné částice či (pevné) prachové částice (anglicky: \"particulates\" či \"particulate matter\" – PM) jsou drobné částice pevného skupenství rozptýlené ve vzduchu, které jsou tak malé, že mohou být unášeny vzduchem. Jejich zvýšená koncentrace může způsobovat závažné zdravotní problémy. Podílí se také na důležitých atmosférických dějích jako vznik vodních srážek a ovlivňují teplotní bilanci Země.\n\nVe většině případů je synonymem pro pevné částice i pojem polétavý prach nebo jemný prach (z německého \"Feinstaub\"). Oproti tomu pojem aerosolové částice nebo atmosférický aerosol může být podle podmínek již odlišný: zahrnuje všechny částice, které se šíří prouděním vzduchu – pevné i kapalné.\n\nTerminologie používaná při popisu těchto částic není jednotná a záleží na tom, zda se částice posuzují spíše z hlediska svého původu, nebo z hlediska jejich vlivu na zdraví. Odlišné pojmy sledující spíše fyzikální a optické vlastnosti ovzduší pak používají meteorologové.\n\nZdrojem pevných částic může být přírodní proces, např. výbuch sopky, větrná bouře nebo lesní požár, ale také lidská činnost, např. spalování uhlí, ropy, dřeva nebo odpadů, těžba uhlí, kamene či štěrku.\n\nNejvýznamnějším lidským zdrojem pevných částic v ovzduší je z celosvětového hlediska zemědělství. Produkuje tolik prachu jako všechny ostatní lidské zdroje dohromady. Významným zdrojem prachových částic jsou také automobily s dieselovými motory, které nemají filtr pevných částic a jejichž výfukové plyny obsahují množství malých prachových částic (sazí) vznikajících nedokonalým spalováním nafty. Dále částice vznikají obrusem pneumatik a povrchového materiálu vozovky.\n\nPevné částice však mohou vznikat i jinými méně očekávanými procesy. Běžné vaření (i na elektrickém vařiči) v místnosti zvyšuje dočasně koncentraci částic ve vzduchu více než 10× oproti hodnotám pozadí (pro ultrajemné částice až 550×). Ve městech pak může být znečištěno okolí restaurací. Dalším významným domácím zdrojem částic je cigaretový kouř. Menší vliv pak mají také např. svíčky či spreje na vlasy. \nKrátkodobým zdrojem jsou i ohňostroje.\n\nNa znečištění se významně podílí tzv. sekundární prašnost, která je způsobena zvířením pevných částic, které již byly usazeny nebo jinak deponovány na zemském povrchu, a jejich následným rozptylem do ovzduší. Může být hlavním zdrojem polétavého prachu ve městech. Např. studie z Paříže uvádí, že množství hrubších částic (PM), které se do ovzduší dostaly jako sekundární prašnost, může být 3–7× vyšší, než jejich přímé emise z výfukových plynů.\n\nNa vzniku sekundární prašnosti se kromě automobilové dopravy podílí významnou měrou i stavební činnost, především pohyb stavebních vozidel na nezpevněném povrchu a manipulace se sypkými materiály. Dalším zdrojem je manipulace se sypkými materiály obecně – kromě stavebnictví např. při těžbě surovin, v cementárnách a jiných výrobnách stavebních materiálů, na skládkách apod. Nezanedbatelný vliv na vznik sekundární prašnosti však mají i přírodní procesy – především vítr.\n\nVznik sekundární prašnosti je zásadně ovlivněn vlhkostí povrchu, na kterém jsou částice usazeny. Se vzrůstem vlhkosti dochází ke shlukování částic a tím klesají předpoklady k jejich zvíření. K výraznému snížení prašnosti proto pomáhá kropení komunikací zejména v letních měsících.\n\nInhalace pevných prachových částic poškozuje především kardiovaskulární a plicní systém. Účinek těchto částic na lidský organismus (obecně i na jiné živočichy nebo i rostliny) závisí na délce vystavení organismu jejich působení – na tzv. době expozice.\n\n\n\nV některých, především méně vyspělých zemích, je pak v důsledku znečištění střední délka života kratší i o více než jeden rok.\n\nPozorováním bylo zjištěno, že vliv pevných prachových částic na zdraví závisí především na jejich velikosti. Větší částice se zachycují na chloupcích v nose a nezpůsobují větší potíže. Částice menší než 10 µm pronikající za hrtan do dolních cest dýchacích. Někdy se proto označují jako \"vdechované částice\" nebo \"thorakální částice\" ( ) – z latinského thorax – hrudník. Zde se mohou usazovat v průduškách (PM – „jemné částice“), pronikat do plicních sklípků (PM) nebo až do krve (PM – ultrajemné částice) a způsobovat zdravotní problémy. Vliv velikosti částic potvrdil i výzkum na dobrovolnících, kdy bylo zjištěno, že sazí z otevřených ohnišť zůstává po vdechnutí v plicích jen pětina, zatímco u sazí z dieselových automobilů je to polovina. Souvisí to se zjištěním, že saze z motorů mají výrazně menší velikosti částic než saze z ohnišť.\n\nProtože prachové částice mají obecně nepravidelný tvar, uvažuje se tzv. aerodynamický průměr, což je průměr kulové částice o hustotě 1000 kg/m³, která má stejnou ustálenou rychlost způsobenou gravitační silou v klidném ovzduší, jako sledovaná částice (zjednodušeně jde tedy o průměr vodní kapky, která má stejnou hmotnost, jako měřená prachová částice).\n\nZ hlediska zdravotního působení byly definovány různé frakce prachových částic označované obecně jako v závislosti na jejich velikosti udávané v mikrometrech. Obvykle se stanovují částice o velikosti\n\nHodnoty koncentrací těchto částic jsou obvykle udávány v jednotkách objemové hustoty (např. v µg/m³) – odpovídají tedy celkové hmotnosti částic. Reaktivita a tedy i zdravotní vlivy částic na organismy však souvisí spíše s povrchem či počtem částic, který je při dané objemové koncentraci pro menší částice větší. Proto je i riziko spojené s částicemi PM a PM podstatnější.\n\nKarcinogenem jsou prokazatelně různé typy prachu, kouře či vlákénka azbestu. Pokud jde o látky (včetně virů) s charakteristickými rozměry menšími než je buňka (mezi podezřelé patří i uhlíkové nanotrubice), způsobují patologické změny buněk.\n\nPevné částice často obsahují popílek, saze a horniny. Částice se testují i na obsah polyaromatických uhlovodíků (PAH), polychlorovaných bifenylů (PCB), pesticidů (jako např. DDT) a těžkých kovů. Provádějí se i toxikologické a mineralogicko-morfologické analýzy.\nSložení částic se významně liší podle způsobu jejich vzniku.\n\nZnečištění prachovými částicemi v současnosti patří k hlavním problémům kvality ovzduší v České republice. Částice představují významné riziko pro lidské zdraví. Pocházejí hlavně ze spalovacích procesů v energetice, vytápění domácností a z dopravy. Ta kromě přímých exhalací způsobuje i víření již usazených částic do ovzduší.\n\nV rámci projektu \"Clear Air For Europe\" provedla holandská Agentura pro hodnocení životního prostředí porovnání čistoty ovzduší asi 30 velkých evropských měst a z hlediska znečištění ovzduší prachem vyhodnotila jako nejhorší situaci v Praze.\n\nLimitní koncentrace jsou v Česku překračovány v oblastech, kde žije přibližně 15 % populace (v roce 2008). Nejvyšší roční průměrná koncentrace byla naměřena na stanicích na Ostravsku a Karvinsku.\n\nOznačování znečišťujících látek je zvláště v různých jazycích včetně češtiny nejednotné a v některých případech i nesprávné.\n\nSám pojem \"particulate matter\" se překládá dvěma způsoby podle využití tohoto pojmu:\n\n\n\n"}
{"id": "462436", "url": "https://cs.wikipedia.org/wiki?curid=462436", "title": "Post", "text": "Post\n\nPost může být:\n\n\n\n"}
{"id": "462437", "url": "https://cs.wikipedia.org/wiki?curid=462437", "title": "Joritomo Minamoto", "text": "Joritomo Minamoto\n\nMinamoto no Joritomo (源 頼朝 9. května 1147 – 9. února 1199) byl zakladatel a první šógun Kamakurského šógunátu. Vládl v letech 1192-1199.\n\n\n"}
{"id": "462440", "url": "https://cs.wikipedia.org/wiki?curid=462440", "title": "Christian Krohg", "text": "Christian Krohg\n\nChristian Krohg (13. srpna 1852 Vestre Aker, Oslo – 16. října 1925 Oslo) byl norský malíř, spisovatel a novinář.\n\nJako malíř začínal v realisticko-naturalistické tradici, studoval v Německu a Francii, kde byl ovlivněn impresionismem. Působil jako pedagog na oselské Akademii umění, kde mezi jeho nejznámější žáky patřil Edvard Munch. Náklad jeho románu \"Albertina\" pobouřil společnost a byl nějakou dobu zakázán. Byl manžel Ody Krohgové a otec malíře Pera Krohga.\n\n"}
{"id": "462444", "url": "https://cs.wikipedia.org/wiki?curid=462444", "title": "Funk rock", "text": "Funk rock\n\nFunk rock je hudební žánr, který fúzuje rockovou hudbu a funkové elementy. Tento žánr začal v šedesátých letech u umělců jako například The Jimi Hendrix Experience, War, Funkadelic, Edwin Star, The Temptations či Mother's Finest.\n\nNěkteří hudebníci s funk-rockem jenom experimentovali. Mezi takové hudebníky patří The Isley Brothers (\"3 + 3\" album), Rufus, Graham Central Station, Sly & The Family Stone (píseň \"Dance to the Music\"), Frank Zappa (\"My Guitar Wants To Kill Your Mama\", \"Dirty Love\"), Wild Cherry (\"Play That Funky Music\"), The Temptations (\"Ball of Confusion\") .\n\nDále existuje žánr funk metal což je hudební žánr, který se vyvinul z funk-rocku a kombinoval elementy heavy metalu. Tento žánr je rovněž fúze dvou stylů, která proběhla v osmdesátých letech minulého století. \n\nMezi moderní umělce funk rocku patří\n"}
{"id": "462449", "url": "https://cs.wikipedia.org/wiki?curid=462449", "title": "Sojuz TM-4", "text": "Sojuz TM-4\n\nSojuz TM-4 je označení sovětské kosmické lodi řady Sojuz, která v prosinci 1987 odstartovala ke stanici Mir, jako čtvrtá kosmická loď letící na Mir. Na palubě nesla tři kosmonauty – Vladimir Titov a Musa Manarov, členové 3. základní expedice na Mir, nahradili Jurije Romaněnka a Alexandra Alexandrova z 2. základní expedice. Třetí člen posádky, Anatolij Levčenko byl kosmonaut pro program raketoplánu Buran z oddílu Gromovova letecko-výzkumného institutu. Vrátil se na Zemi spolu s Romaněnkem a Alexandrovem v lodi Sojuz TM-3.\n\nPo spojení se stanicí sloužila loď jako záchranný člun až do června 1988, kdy se v ní vrátili na Zem Anatolij Solovjov, Viktor Savinych a Alexandr Panajotov Alexandrov.\n\nNež stará posádka opustila stanici, předvedla nové posádce, jak použít vybavení pro výstup do volného vesmíru. Sojuz TM-4 přivezl materiál pro biologické experimenty, zařízení pro růst biologických krystalů Ajnur, které nainstalovali do modulu Kvant. Kombinovaná posádka si také nacvičovala evakuaci, když se na Miru simulovalo nebezpečí.\n\nTitov a Manarov prováděli výzkum galaxií a skupin hvězd v ultrafialové části spektra pomocí teleskopu Glazar v modulu Kvant. Výzkum vyžadoval fotografie s expozičním časem až 8 minut, při kterém byť sebemenší pohyb kosmonauta mohl zatřást celým komplexem. To by mělo za následek rozmazané astronomické obrázky, takže se kosmonauti během expozice nesměli ani pohnout.\n\n\n"}
{"id": "462452", "url": "https://cs.wikipedia.org/wiki?curid=462452", "title": "Henry Addington", "text": "Henry Addington\n\nHenry Addington, 1. vikomt ze Sidmouthu (30. května 1757 – 15. února 1844) byl britský státník a premiér v letech 1801 až 1804.\n\nHenry Addington byl synem Anthonyho Addingtona, lékaře Williama Pitta staršího, a Mary Addingtonové, dcery Havilanda Johna Hileyho, ředitele školy v Readingu. Z pozice svého otce byl v mládí přítelem Williama Pitta mladšího. Studoval na Winchesterské škole, později na Brasenose College v Oxfordu a nakonec právo na Lincoln's Inn.\n\nAddington byl roku 1784 zvolen do Dolní sněmovny za obvod Devizes a roku 1789 stal se mluvčím dolní komory parlamentu. V březnu 1801 Pitt mladší ostentativně odstoupil z funkce premiéra, protože se mu nepodařilo Jiřího III. přesvědčit o odstranění některých restrikcí pro irské katolíky. Dalšími důvody bylo zhoršující se Pittův zdravotní stav, neúspěch ve válce, ekonomická krize, úroveň nespokojenosti obyvatelstva se zhoršující se hospodářskou situací a rozpory uvnitř vlády. Pitt i král trvali na tom, aby se dalším premiérem stal Addington, ačkoli ten se tomu bránil a neuspěl ani v urovnání sporů mezi oběma osobnostmi.\n\nAddingtonovými hlavními počiny jako premiéra bylo zdvojnásobení účinnosti výběru daně z příjmu a jednání vedoucí roku 1802 k uzavření míru s Francií. Podmínky mírové dohody z Amiensu byly minimum, které byla Británie schopna dosáhnout, ale britský rozpočet byl vyčerpán válečnými výdaji, ztrátou obchodu s kontinentem a neúrodou ve dvou letech, která vedla k hladomoru a sociálním nepokojům a tak byl mír pro zemi nutností.\n\nNa počátku roku 1803 se finanční a politická situace Británie zlepšila a to umožnilo vyhlásit Addingtonovi válku Francii, když ta zabránily vytvoření osady pro obranu Malty. Addington se také snažil vylepšit situaci Británie ve válce vytvořením spojenectví s Ruskem, Rakouskem a Pruskem, které později vyústilo ve vznik třetí koalice. Obrana země proti možné francouzské invazi byla posílena výstavbou obranných tvrzí na jižním pobřeží země a sestavením armády čítající více než 600 000 mužů.\n\nAddington byl odvolán z funkce premiéra v květnu roku 1804 spojenectvím Pitta, Charlese Jamese Foxe a Williama Wyndhama Grenvilleho, kteří si chtěli rozdělit křesla ve vládě pro sebe. Addingtonovou chybou byla neschopnost zajistit si většinu v dolní komoře parlamentu vytvořením spojenců mimo okruh svých přátel. Další jeho slabinou byl nevýrazný slovní projev. To Pitt, který měl v parlamentu dobré styky a byl skvělým řečníkem, dokonale využil.\n\nAddington zůstal významným politikem i poté a následující rok byl jmenován vikomtem z Sidmouthu. V Pittově druhé vládě zastával do roku 1806 pozici předsedy tajné rady, poté strážce tajné pečeti a od roku 1807 znovu předsedy tajné rady.\n\nRoku 1812 se stal znovu členem vlády a v červnu byl jmenován ministrem vnitra. Jako ministr přispěl k potlačení radikální opozice, roku 1817 zrušil právo na spravedlivý proces habeas corpus, prosadil potlačení protestů v Peterloo a inicioval přijetí dalších šesti represivních zákonů. Roku 1822 byl na pozici ministra vnitra nahrazen Robertem Peelem, ale zůstal ve vládě jako ministr bez portfolia. I později se aktivně zapojoval do politiky jako člen Sněmovny lordů.\n"}
{"id": "462453", "url": "https://cs.wikipedia.org/wiki?curid=462453", "title": "Goncourt (stanice metra v Paříži)", "text": "Goncourt (stanice metra v Paříži)\n\nGoncourt je nepřestupní stanice pařížského metra na lince 11 na hranicích 10. a 11. obvodu v Paříži. Nachází se na křižovatce \"Avenue Pamentier\" a \"Rue du Faubourg-du-Temple\".\n\nStanice byla otevřena 28. dubna 1935 jako součást nově zřízené linky 11 mezi stanicemi Châtelet a Porte des Lilas.\n\nStanice byla pojmenována po francouzském spisovateli Edmondu Goncourtovi (1822-1896), který založil \"Académie Goncourt\", která od roku 1903 každoročně uděluje literární Goncourtovu cenu. Název stanice je ještě dodatečně doplněn podnázvem \"Hôpital Saint-Louis\" psaný malým písmem podle nedaleké nemocnice.\n\n"}
{"id": "462454", "url": "https://cs.wikipedia.org/wiki?curid=462454", "title": "Senica (rozcestník)", "text": "Senica (rozcestník)\n\nSenica může být:\n\n\n"}
{"id": "462455", "url": "https://cs.wikipedia.org/wiki?curid=462455", "title": "Mistrovství světa veteránů v orientačním běhu", "text": "Mistrovství světa veteránů v orientačním běhu\n\nMistrovství světa veteránů v orientačním běhu (anglicky:\"World Masters Orienteering Championships\", zkratka:\"WMOC\") je mezinárodní soutěž založená a konaná od roku 1996. Závodů se mohou účastnit jen ti, kteří dovršili daného roku 35 let a výše.\n\n\n"}
{"id": "462457", "url": "https://cs.wikipedia.org/wiki?curid=462457", "title": "The Isley Brothers", "text": "The Isley Brothers\n\nThe Isley Brothers jsou afroamerická rhythm and bluesová, funková a rocková hudební skupina. Patři mezi hudební skupiny, které mají dlouholetou historii (jejich hudební kariéra začala již v roce 1957). Do jejich hudebního repertoáru patří doo-wop, funk, hip-hop soul, rock and roll, gospel, motown.\n\nJejich největšími hity jsou \"Twist & Shout\" (1962), \"Pop That Thang\" (1972), \"Fight the Power\" (1975), \"It's a Disco Night\" (1979), \"Between the Sheets\" (1983) a \"Contagious\" (2001)\nPůvodně začali jako doo-wop/rhythm and bluesová kapela, která se zformovala v roce 1957. Kapelu tvořili bratři O'Kelly, Sally Bell, Rudy, Ronnie Isleyovi. V roce 1962, kdy probíhala vlna twistu, úspěšně skórovali s hity jako \"Shout\" či \"Twist and Shout\". Pak jak se měnila éra, měnil se i jejich repertoár. Přesedlali na soul pak na funk, rock a později i na disco. Kapela patří mezi skupiny, které často samplovali hip-hopoví umělci. Písně kapely Isley Brothers samplovali umělci jako 2Pac, Outkast, Ice Cube, Bony Thugs-n-Harmony, J Dilla, UGK, či The Notorious B.I.G.\n\n\n\n"}
{"id": "462463", "url": "https://cs.wikipedia.org/wiki?curid=462463", "title": "Hip-hop soul", "text": "Hip-hop soul\n\nHip hop soul je podžánr contemporary R&B. Žánr se vyznačuje soulově orientovaným zpěvem s elementy hip hop produkce. Žánr představuje most mezi new jack swingem a neo soulem.\n\nMezi královny hip-hop soulu mimo jiné patří Mary J. Blige, Aaliyah či Jodeci. Někteří hiphop souloví umělci jsou populární i dneska. To dokazujou interpreti jako Keyshia Cole, Jeremih, Amerie.\n\nAutoři jako Groove Theory, John Legend či Anthony Hamilton jsou neo-souloví zpěváci, kteří se dají považovat i jako hip hop soul umělci.\n"}
{"id": "462465", "url": "https://cs.wikipedia.org/wiki?curid=462465", "title": "Pražský student", "text": "Pražský student\n\nPražský student (v německém originále Der Student von Prag) je německý němý film Stellana Ryea z roku 1913, který je považován za první film žánru hororu. Pod stejným názvem byly natočeny remaky, a to v letech 1926, 1935 a 2004.\n\nPříběh je postaven na známém syžetu o zaprodaném stínu, jenž literárně zpracoval např. Edgar Allan Poe v povídce \"William Wilson\".\n\nExteriéry filmu byly natáčeny v Praze na Hradčanech, u Belvederu a u Fürstenberského a Lobkovického paláce.\n"}
{"id": "462468", "url": "https://cs.wikipedia.org/wiki?curid=462468", "title": "Tolerance (rozcestník)", "text": "Tolerance (rozcestník)\n\nTolerance může být:\n\n\n\n"}
{"id": "462483", "url": "https://cs.wikipedia.org/wiki?curid=462483", "title": "Club Nouveau", "text": "Club Nouveau\n\nClub Nouveau je R&B popová hudební skupina, která vznikla při rozpadu kapely Timex Social Club. Její člen, Jay Kay zformoval kapelu Club Noveau v Sacramentu, Kalifornii v roce 1986. Kapelu ještě tvoří Denzil Foster, Thomas McElroy, Samuelle Prater a Valeire Watsonová. Kapela se zapsala u Warner Bros, nahrávací společnosti. Mezi některé hity této kapely mimo jiné patří \"Jealousy\" (US R&B #8, US Dance #38) či \"Lean on Me\" (US #1, US R&B #2, US Dance #1, UK #3). Kapela vesměs patřila mezi kapely jednoho hitu.\n"}
{"id": "462484", "url": "https://cs.wikipedia.org/wiki?curid=462484", "title": "Adolf Martens", "text": "Adolf Martens\n\nAdolf Karl Gottfried Martens (6. března 1850, Bakendorf – 24. července 1914, Groß-Lichterfelde) byl německý metalurg, člen Pruské akademie věd.\n\nMartens studoval strojírenství, ale již od počátku se intenzivně věnoval vývoji defektoskopie. V roce 1879 se Martens stal asistentem a později profesorem na Technische Hochschule v Charlottenburgu. Zde dlouhá léta působil jako ředitel mechanicko technického ústavu. Od roku 1884 byl ředitelem ústavu pro výzkum a mechanické zkoušky materiálů, který se v roce 1904 přesunul z Charlottenburgu do Dahlemu. Od roku 1880, s tím jak se začala rozšiřovat výroba legovaných ocelí, rostl také zájem o studium vlastností slitin železa. Martens byl jedním z „otců“ zkoumání a testování materiálů v Německu, jakož i spoluzakladatelem královské učené společnosti věnující se tomuto tématu, jejímž nástupcem je dnes Bundesanstalt für Materialforschung und -prüfung.\n\nMartens byl průkopníkem při používání mikroskopu jako nástroje ke zkoumání kovů, věnoval se zejména mikroskopickému pozorování železa. Zkoumal také kalení oceli.\n\nV roce 1895 objevil transformaci, která spočívá v postupném ochlazování oceli, a to buď samovolném, nebo za spolupůsobení mechanického napětí, z teploty, kdy se ocel nachází v rovnovážném stavu, ve fázi tzv. austenitu, na teplotu pokojovou, tj. takovou, kdy je možné k oceli bezpečně přiblížit ruku. Martens objevil, že při tomto ochlazování dojde k takové změně struktury materiálu, která zapříčiní jednak změnu krystalové mřížky z kubické na jinou, v závislosti na způsobu ochlazování, takže výsledná mřížka může být ortorombická, tetragonální, monoklinická a podobně, a jednak se poněkud změní napěťové poměry a struktura se tak stává nerovnovážnou - tzv. martenzitickou. Svými výzkumy Martens položil základ moderních způsobů tepelného zpracování oceli tzv. popouštěním.\n\nNa jeho počest nese podchlazený tuhý roztok při kalení oceli mezinárodně jméno martenzit. Způsob vrypového zkoušení materiálů, tzv. zkouška tvrdosti podle Martense, je od roku 2003 součástí ISO 14577.\n\n"}
{"id": "462485", "url": "https://cs.wikipedia.org/wiki?curid=462485", "title": "Giuseppe Tucci", "text": "Giuseppe Tucci\n\nGiuseppe Tucci (5. června 1894 Macerata – 5. dubna 1984 San Polo dei Cavalieri) byl italský badatel v oblasti orientální kultury se zaměřením na dějiny buddhismu a Tibet. Tucci byl znalcem hned několika evropských jazyků, dále sanskrtu, bengálštiny, pálijštiny, prákrtu, čínštiny i tibetštiny. Je považován za jednoho ze zakladatelů buddhologie.\n\n\n"}
{"id": "462486", "url": "https://cs.wikipedia.org/wiki?curid=462486", "title": "Kelebija", "text": "Kelebija\n\nKelebija (v cyrilici Келебија, maďarsky \"Kelebia\") je obec v opštině Subotica na severním okraji Srbska u hranice s Maďarskem. Je nejsevernější obcí v zemi. Podle sčítání lidu z roku 2002 tu žije 2168 obyvatel, kteří jsou z větší části maďarské národnosti (58,8 %).\n\nObec, která je poprvé vzpomínána již roku 1297 (tedy dříve než Subotica, s jejímž vývojem je blízká Kelebija spjata), byla během nelehkých časů uhersko-tureckých válek vypálena a až v 18. století obnovena. Pro obec byla významnou událostí rovněž i Trianonská smlouva, která část jejího území oddělila; zatímco ves samotná se stala součástí království SHS, menší kus její plochy zůstal v Maďarsku. Tam byla vybudována nová vesnice se stejným názvem. Mnozí Maďaři proto rozlišují obě obce a srbskou označují jako Alsó-Kelebia (tj. dolní).\n\nV obci se rovněž nachází hraniční přechod, který spojuje Srbsko s Maďarskem. Obyvatelstvo se věnuje převážně zemědělství. Místní Maďaři jsou také kulturně i nábožensky velmi aktivní; v Kelebiji se nachází římskokatolický kostel, konají se folklórní festivaly.\n\nV roce 1919 zde po potyčce s celníky spáchal sebevraždu maďarský spisovatel Géza Csáth.\n"}
{"id": "462487", "url": "https://cs.wikipedia.org/wiki?curid=462487", "title": "Poker Face", "text": "Poker Face\n\nPoker Face je píseň americké popové zpěvačky-skladatelky Lady Gaga. Píseň pochází z jejího debutního alba \"The Fame\". Produkce se ujal evropský producent RedOne.\n\n\"Poker Face\" po celém světě dobýval žebříčky, skoro u všech hudebních žebříčků ukořistil #1 příčku.\n\nByl 6x platinově certifikovaný v Kanadě, 3x platinově v Austrálii), 2x platinově v Novém Zélandu, 2x platinově ve Španělsku, Švédsku a Belgii.\n"}
{"id": "462490", "url": "https://cs.wikipedia.org/wiki?curid=462490", "title": "Tropická bouře Claudette (2009)", "text": "Tropická bouře Claudette (2009)\n\nTropická bouře Claudette byla čtvrtou cyklónou Atlantické hurikánové sezóny 2009 a třetí pojmenovanou bouří. I přes poměrně slabý vítr (95 km/h), způsobila smrt 2 lidem a napáchala škody za 1.2 mil $, které vznikly působením tornáda, které se utvořilo v rámci bouře na Floridě.\n11. srpna začalo NHC monitorovat tropickou vlnu, která se zformovala asi 1000 km východně od Malých Antil, avšak NHC nepředpokládalo další vývoj této tropické vlny. Vlna se postupně přesouvala na severozápad a 15. srpna dorazila k Floridě.\n\nBěhem 16. srpna se z této tropické vlny zformovala velmi rychle tropická deprese, a během několika dalších hodin tropická bouře. 17. srpna se střed Claudette přesunul nad západní pobřeží státu Florida, v těchto chvílích byla bouře také nejsilnější (vítr o rychlosti 95 km/h). Následně však rychle zeslábla na tropickou depresi a 18. srpna se rozpadla nad státem Alabama.\n\n"}
{"id": "462491", "url": "https://cs.wikipedia.org/wiki?curid=462491", "title": "Natalizumab", "text": "Natalizumab\n\nNatalizumab je humanizovaná monoklonální protilátka, která je antagonistou α4-integrinu. Používá se při léčbě roztroušené sklerózy a Crohnovy choroby. Vyráběn je farmaceutickými společnostmi Biogen Idec a Élan pod obchodním názvem Tysabri (dříve Antegren). Natalizumab se podává nitrožilně každých 28 dní. Lék má snižovat schopnost zánětlivých imunitních buněk pojit se a procházet buněčnými vrstvami sliznice střeva a hematoencefalickou bariérou (krevní bariéra mozku). Ukázal se jako účinný při léčbě symptomů obou nemocí; to se týká především předcházení relapsů, ztráty zraku, kognitivního poklesu a rovněž významně zlepšil kvalitu života pacientů s roztroušenou sklerózou, kde prodlužuje remise a předchází relapsům u Crohnovy choroby.\n\nPodávání natalizumabu zvyšuje riziko výskytu progresivní multifokální leukoencefalopatie v prevalenci 1:1000.\n\n"}
{"id": "462492", "url": "https://cs.wikipedia.org/wiki?curid=462492", "title": "Just Dance", "text": "Just Dance\n\nJust Dance je dance-popová píseň americké zpěvačky Lady Gaga. Produkčně se na písni podíleli raper Akon a producent Red One. Píseň pochází z jejího debutního alba \"The Fame\", vydaného v roce 2008.\n\nLady Gaga byla za tuto píseň nominována na Grammy Award v kategorii \"Nejlepší taneční nahrávka\", ale zůstala za Daft Punkem a jejich písní \"Harder, Better, Faster, Stronger\".\n"}
{"id": "462495", "url": "https://cs.wikipedia.org/wiki?curid=462495", "title": "12 (linka metra v Paříži)", "text": "12 (linka metra v Paříži)\n\nLinka 12 je jedna z linek pařížského metra a v systému MHD je značena tmavozelenou barvou. Pochází Paříží od severního předměstí ze stanice \"Front populaire\" do stanice \"Mairie d'Issy\" na jihozápadním předměstí Paříže ve městě Issy-les-Moulineaux. Linka je dlouhá 15,2 km, má 29 stanic a ročně přepraví 72,1 miliónů cestujících (2004).\n\nVznik této linky se datuje 5. listopadu 1910, kdy byla otevřena \"Linka A\", kterou provozovala \"Compagnie Nord-Sud\". Společnost plánovala vybudovat spojení z Montmartru na nádraží Montparnasse jako podzemní vlak, ovšem z technických důvodů vzniklo nakonec klasické metro. První úsek vedl od \"Porte de Versailles\" do \"Notre-Dame-de-Lorette\". Technické obtíže i tak doprovázely stavbu, která byla dokončena spolu s linkou 7 společnosti \"Compagnie du Métropolitain de Paris\" (CMP) zprovozněním tunelu pod Seinou.\n\nNásledovalo postupné prodlužování linky severním směrem: 8. dubna 1911 do stanice \"Pigalle\", 30. října 1912 do stanice \"Jules Joffrin\" a 23. srpna 1916 do dnešní konečné \"Porte de la Chapelle\". Také na Montmartru se při stavbě vyskytly technické obtíže, neboť v podzemí se nacházejí staré důlní štoly po těžbě sádrovce. Stanice \"Abbesses\" a \"Lamarck – Caulaincourt\" proto musely být vybudovány ve velké hloubce – 36 a 25 metrů. Tunely mají také speciální profil, aby vydržely velký tlak sádrovce a ke stanici \"Abbesses\" jedou vlaky po rampě se sklonem 40 ‰. \n\n\"Compagnie Nord-Sud\" se chtěla zřetelně odlišit od CMP a proto používala vlastní barevné označení názvů stanic, které se skládaly z bílých a modrých dlaždic. Druhou odlišností je tunel pod Seinou, který je vyztužený kovovým obložením.\n\nK 1. lednu 1930 došlo k přeložení stanice \"Porte de Versailles\" o 100 metrů jižně. Stará stanice stále existuje a slouží jako depo vlaků.\n\nV témže roce převzala dráhu od \"Compagnie Nord-Sud\" společnost CMP a její \"Linka A\" se stala linkou s pořadovým číslem 12.\n\nPoslední rozšíření 24. března 1934 jižně od \"Porte de Versailles\" za hranice Paříže do \"Mairie d'Issy\" už proběhlo v režii CMP.\n\nNa lince 12 se staly v průběhu doby dvě větší dopravní nehody. První se udála 23. dubna 1930 v 7:15 nedaleko stanice \"Porte de Versailles\" v důsledku profesní chyby. Vlak jedoucí na sever stál na červenou mezi stanicemi \"Porte de Versailles\" a \"Convention\" a zezadu do něj v plné rychlosti narazil další vlak, jehož strojvůdce přehlédl dvě znamení k zastavení. Při nehodě zemřeli dva lidé a mnoho dalších jich bylo zraněno.\n\n30. srpna 2000 vjel řidič nepřiměřenou rychlostí do stanice \"Notre-Dame-de-Lorette\", takže došlo u vjezdu do stanice k vykolejení jednoho vozu a bylo zraněno 24 cestujících.\n\nV roce 2012 bylo dokončeno prodloužení linky severním směrem za Paříž do stanice \"Front populaire\" na hranicích měst Saint-Denis a Aubervilliers. V druhé etapě budou připojeny další dvě stanice, celkem se jedná o úsek dlouhý 3,1 km.\n\nExistuje i projekt na prodloužení na jih na území města Issy-les-Moulineaux. Jeho realizace je zahrnuta do plánů na roky 2014-2020.\n\n"}
{"id": "462497", "url": "https://cs.wikipedia.org/wiki?curid=462497", "title": "Katie Holmes", "text": "Katie Holmes\n\nKate Noelle \"Katie\" Holmes (* 18. prosince 1978, Toledo, Ohio) je americká herečka, která na sebe poprvé upozornila rolí \"Joey Potterové\" v teenagerovském seriálu \"Dawsonův svět\", ve kterém hrála pět sezón (1998-2003).\n\nNa počátku roku 2005 byl intenzivně medializován její vztah s hercem Tomem Cruisem, především díky jejich šestnáctiletému věkovému rozdílu. V červnu, dva měsíce od prvního setkání, se zasnoubili. Přestože byla od dětství římskokatolického vyznání, krátce po začátku vztahu s Cruisem se připojila ke scientologické církvi. 18. dubna 2006 se jim narodila dcera \"Suri\", 18. listopadu téhož roku proběhla svatba v Itálii.\n\nNarodila se jako páté dítě (po třech sestrách a bratrovi) do rodiny advokáta specializujícího se na rozvodová řízení Martina Josepha Holmese a matky v domácnosti Kathleen A. Stothersové. Jejími sourozenci jsou Tamera (nar. 1968), Holly Ann (nar. 1969), Martin Joseph, Jr. (nar. 1970), který pracuje jako právník v Ohiu a učitelka Nancy Kay (nar. 1975).\n\nV červenci roku 2012 Katie Holmes a Tom Cruise oznámili, že se rozvedou, později se dohodli i na podmínkách rozvodu. Časopis People uvedl, že podle zdrojů blízkým oběma stranám padesátiletý Cruise a třiatřicetiletá Katie Holmes pracují na uspořádání, podle něhož by Holmesová bydlela s dcerou v New Yorku a Cruise by ji mohl hodně navštěvovat.\n\nZa rok 2005 získala spolu s Tomem Cruisem a Eiffelovou věží Zlatou malinu v kategorii \"Most Tiresome Tabloid Targets\" (Nejotravnější terč bulvárních plátků).\n\n"}
{"id": "462498", "url": "https://cs.wikipedia.org/wiki?curid=462498", "title": "Ježourek", "text": "Ježourek\n\nJežourek (\"Acantholimon\") je rod rostlin z čeledi olověncovité. Zahrnuje více než 300 druhů a je rozšířen v suchých a vysokohorských oblastech jihovýchodní Evropy a Asie. Ježourky jsou nízké, obvykle trnité a hustě polštářovitě rostoucí keře s úzkými, tuhými listy. Květenství jsou klasovitá a vyrůstají z paždí listů. Kalich i listeny jsou z velké části suchomázdřité. Plodem je úzká tobolka. V české přírodě není tento rod zastoupen.\nNěkteré druhy jsou pěstovány jako skalničky a okrasné keře.\n\nJežourky jsou nevysoké, zpravidla bohatě větvené a polštářovitě rostoucí keříky.\nListy jsou jednoduché, přisedlé, s čárkovitou, jehlicovitou nebo šídlovitou, na vrcholu někdy štětinovitě zakončenou čepelí. Zpravidla jsou tuhé a pichlavé. Vyrůstají ve shlucích na nových letorostech. U některých druhů mohou být letní listy odlišné od jarních. Květy jsou poměrně malé, většinou růžové, řidčeji bělavé nebo purpurové. Klasovitá květenství se rozvíjejí v paždí jarních listů a jsou složená ze 2 až 8 dvouřadě uspořádaných klásků. U některých druhů je hlavní osa květenství zkrácená a klásky pak vyrůstají z úžlabí listu. Každý klásek je složen z 1 až 5 květů podepřených listeny a listenci se široce blanitým okrajem.\nKalich je nálevkovitý nebo výjimečně až válcovitý, srostlý a na okraji pěti- nebo desetilaločný, podél žeber nevýrazně bylinný a jinak blanitý (suchomázdřitý), s blanitým, purpurovým, růžovým nebo bílým lemem.\nKorunní lístky jsou na bázi krátce srostlé a poněkud vyčnívají z kalicha.\nTyčinek je 5 a jsou přirostlé k bázi koruny. Semeník je svrchní, úzký, válcovitý, a nese 5 volných čnělek zakončených zploštělými, hlavatými bliznami.\nPlodem je úzká tobolka, podepřená nápadným, vytrvalým kalichem.\n\nRod zahrnuje asi 306 druhů. Je rozšířen od jihovýchodní Evropy a jihozápadní Asie přes Kavkaz a Střední Asii a po Himálaj a čínský Sin-ťiang. Centrum druhové diverzity je v horských oblastech Íránu a Afghánistánu. V rámci Evropy\nse vyskytují 4 druhy. Největší areál z nich má \"Acantholimon ulicinum\". Vyskytuje se v Řecku včetně Kréty a ostrovů ve východním Egejském moři, Albánii, Makedonii, Srbsku a Černé Hoře. Z dalších druhů roste v Řecku a Albánii \"Acantholimon graecum\". Rod zahrnuje řadu endemitů s relativně nevelkými areály.\n\"Acantholimon aegaeum\" je endemit Egejských ostrovů, \"Acantholimon albanicum\" je endemit Albánie. Rod je značně diversifikovaný v asijské části Turecka, kde roste přes 50 druhů.\nJežourky nejčastěji rostou ve skalnatých a kamenitých chladných stepích, polopouštích a ve vysokohorských oblastech.\n\nRod \"Acantholimon\" je v rámci čeledi \"Plumbaginaceae\" řazen do podčeledi \"Limonioideae\" a tribu \"Limonieae\", který představuje největší tribus celé čeledi. Podle výsledků fylogenetických studií patří mezi příbuzné linie rody \"Dictyolimon\", \"Cephalorhizum\".\n\n\nJežourky jsou pěstovány zejména jako skalničky. Nejčastěji je pěstován ježourek plevnatý, za jeden z nejkrásnějších druhů je považován ježourek Olivierův.\nŘadu druhů lze vidět ve sbírkách českých botanických zahrad, např. ježourek plevnatý, ježourek arménský, ježourek hvozdíkovitý, ježourek Kotschyův nebo ježourek milý.\n\nJežourky jsou vesměs dosti nenáročné rostliny, nesnášejí však větší vlhko, a to zejména v zimním období. Vyhovují jim sušší, vápenaté a štěrkovité půdy a plné výsluní. Jsou vhodné k výsadbě do skalek, lze je také sázet do úzkých, hlubších skalních štěrbin. K množení je nejlepší rostliny na podzim prosypat pískem a na jaře oddělit zakořeněné větévky. Množení řízkováním není snadné. Nejlépe zakořeňují pozdně letní dřevnaté řízky, odtržené i s patkou staršího dřeva. Pokud se podaří získat semena, lze množit i výsevem.\n\n"}
{"id": "462502", "url": "https://cs.wikipedia.org/wiki?curid=462502", "title": "Antonín Jaroslav Vrťátko", "text": "Antonín Jaroslav Vrťátko\n\nAntonín Jaroslav Vrťátko (někdy podle svého rodiště Benátský), (29. května 1815, Benátky nad Jizerou - 19. prosince 1892, Praha) byl český spisovatel, překladatel a knihovník.\n\nNarodil se v Benátkách nad Jizerou, v rodině hrnčíře Josefa Vrťátka. V Mladé Boleslavi vystudoval piaristické gymnázium a v Praze filosofickou a právnickou fakultu Karlo-Ferdinandovy Univerzity. Byl vychovatelem v různých českých šlechtických rodinách, od roku 1851 žil výhradně v Praze a věnoval se především literatuře. Byl členem komise pro ustanovení vědeckého názvosloví, v roce 1854 redigoval almanach \"Perly České\", od roku 1861 redigoval \"Muzejník\". po Václavu Hankovi se stal knihovníkem Národního muzea a věnoval se literární historii.\n\nZemřel nešťastnou náhodou (byl přejet fiakrem). Ve své poslední vůli odkázal spolku Svatobor 6 000 zlatých.\n\nOd roku 1835 publikoval časopisecky literárně historické články a kritiky, cestopisné črty a drobné básně, pokoušel se také o romanitcké historické povídky po vzoru Waltera Scotta, které měly sice relativně velký čtenářský úspěch, ale pro svůj sentimentální charakter nevelkou literární ani historickou úroveň. Někdy se ve svých fikcích dopouštěl velmi odvážných konstrukcí, např. v povídce \"Jan Šťastný\" se pokoušel dokázat, že Johannes Gutenberg byl ve skutečnosti Čech.\n\nPřekládal prózu, a to z němčiny a italštiny. Patří také k překladatelům filosofické literatury; přeložil do češtiny Aristotelovy \"Kategorie\" a tím založil tradici překládání aristotelských spisů do češtiny. Jeho pokračovateli jsou například Pavel Julius Vychodil, Ferdinand Stiebitz, Antonín Kříž, Milan Mráz či Karel Berka.)\n\nV pozdějším věku zanechal literárních pokusů a psal články literárně vědecké, populárně historické a pedagogické. Napsal mnoho historických črt, některé byly ve své době použity v čítankách. Psal i drobné didaktické dětské verše, dokonce i veršovaný vodopis českých zemí, a rozsáhlejší novely s historickou tematikou, nejčastěji biblickou (např. \"Život Josefa\", 1862).\nVydal tiskem korespondenci mezi Václavem Hankou a Josefem Dobrovským.\n\nVe funkci knihovníka Národního muzea byl nástupcem Václava Hanky a i proto se angažoval ve sporu o RKZ, pořídil v roce 1861 fotokopie Rukopisu Královédvorského a v roce 1862 vydal texty s podrobnou analýzou, která byla zamýšlená jako obhajoba pravosti RKZ; stala se ale jedním z hlavních pramenů odpůrců.\n\nPůsobil v muzeu před osamostatněním archeologických a historických sbírek. Musel je spravovat, a jako držitel muzejního bytu v budově Na Příkopech byl zároveň \"správcem budovy musejní\". Toto zaměstnání vykonával s nechutí a způsobil ve sbírkách velký nepořádek, ponechal je bez katalogizace i bez dozoru, pod vedením Františka Xavera Beneše, což vedlo k mnoha ztrátám a krádežím sbírkových předmětů.\n\n\n"}
{"id": "462505", "url": "https://cs.wikipedia.org/wiki?curid=462505", "title": "R&amp;B singly na prvním místě v roce 1980 (USA)", "text": "R&amp;B singly na prvním místě v roce 1980 (USA)\n\nToto je seznam písní, které se umístily na #1 příčce žebříčku R&B Singles (tehdy Hot Soul Singles). \n"}
{"id": "462506", "url": "https://cs.wikipedia.org/wiki?curid=462506", "title": "Kolorismus (rozcestník)", "text": "Kolorismus (rozcestník)\n\nSlovo kolorismus má více významů:\n\n"}
{"id": "462511", "url": "https://cs.wikipedia.org/wiki?curid=462511", "title": "R&amp;B singly na prvním místě v roce 1981 (USA)", "text": "R&amp;B singly na prvním místě v roce 1981 (USA)\n\nToto je seznam písní, které se umístily na #1 příčce žebříčku R&B Singles (tehdy Hot Soul Singles).\n"}
{"id": "462513", "url": "https://cs.wikipedia.org/wiki?curid=462513", "title": "Tom Mix", "text": "Tom Mix\n\nThomas Edwin Mix, rodným jménem Thomas Hezikiah Mix (6. ledna 1880 v Mix Run, Pensylvánie, USA – 12. října 1940 ve Florence, Arizona, USA) byl americký filmový herec a filmová hvězda mnoha westernových filmů. V letech 1910 až 1935 hrál celkem v 336 němých filmech. Jednalo se o první westernovou hollywoodskou superhvězdu a prvního představitele amerických filmových kovbojů.\n\nJeho filmová kariéra trvala celkem 26 let a stejně jako jeho život a smrt byla velice bouřlivá. Pocházel z velmi chudé rodiny, jeho tatínek byl dřevorubec. V roce 1898 válčil jako dělostřelec ve španělsko-americké válce.\n\nPráci u filmu dostal proto, že uměl zacházet s koňmi, převážnou většinu svých kousků s koňmi natáčel sám bez kaskadéra či dublera, takže se nevyvaroval také několika poranění.\n\nZemřel tragicky v důsledku dopravní nehody, kdy jej při autonehodě zabil jeho vlastní kufr.\n\nJedná se o jednu z velkých hollywoodských legend, která se později dostala do celé řady dalších uměleckých děl a to jak do knih tak i do několika filmů.\n\n"}
{"id": "462515", "url": "https://cs.wikipedia.org/wiki?curid=462515", "title": "Lnice alpská", "text": "Lnice alpská\n\nLnice alpská (\"Linaria alpina\") je druh rostliny z rodu lnice (\"Linaria\").\nV Korutanech je známá jako Stanklitter (\"popínavá rostlina rostoucí na kamení\"), v Tyrolsku a Salcburku pak jako Grießspeik (\"štěrkový kozlík\").\n\nLysá, jednoletá, dvouletá nebo víceletá, téměř vždy poléhavá a jen při vrcholku vystoupavá bylina, dosahující výšky 5–15 cm. Rostlina má nitkovitý, často plazivý oddenek.\n\nMasité listy jsou kopinaté, celokrajné, ojíněné a zelenomodře lemované. Jsou zhruba 8–20 mm dlouhé a uspořádané ve čtyřčetných přeslenech.\n\nTři až deset květů vytváří řídký, hlávkovitý hrozen. Stopky jednotlivých květů jsou stejně dlouhé jako kalich, který je hluboce pětidílný. Koruny květu jsou modrofialové nebo narůžovělé, bez ostruh a mají délku 8–15 mm. Horní pysk je hluboce dvoudílný a má žlutooranžovou barvu, čímž se vytváří zajímavý barevný kontrast. Nejspíš se jedná o optický signál pro hmyz. U formy \"concolor\" je dolní pyskovité zesílení ve fialové barvě.\n\nV Tyrolsku se často vyskytuje také forma bez žlutooranžové skvrny.\n\nKvěty se rozvíjejí přes léto – od června do srpna.\n\nDruh se dělí na několik poddruhů:\n\nTento druh se vyskytuje v pohořích Jižní a Střední Evropy (pohoří Iberského poloostrova, Jura, Alpy, Apeniny, západní horská pásma Balkánského poloostrova a Vysoké Tatry) a nachází se od údolí až po nadmořské výšky 4200 metrů.\n\nDosti často bývá vodou splaven i do nižších poloh, naplaveninami Rýna se dostává např. až do Bodamského jezera, jsou zaznamenány starší údaje o jeho výskytu na naplaveninách Dunaje. Na Slovensku je splavován řekou Bílou při Liptovském Hrádku.\n\nV České republice druh neroste, na Slovensku náleží mezi kriticky ohrožené taxony. Jediná původní lokalita, kde se dnes vyskytuje, je Smutná dolina v západních Tatrách, kde je dnes známo jen několik trsů na těžko přístupných místech.\n\nRoste na kamenitých, štěrkových sutích a říčním štěrku, téměř vždy na krystalinických horninách.\n\nLnice alpská je vázána na alpínský stupeň, v Alpách se vyskytuje i v nadmořských výškách přesahujících 4000 m. Vyskytuje se typicky na sutích, osidluje i štěrkovité břehy horských potoků a je často splavována do nižších poloh. Dobře snáší neustálé zasypávání suťovým materiálem.\nJeden podzemní oddenek může mít až 60 výběžků bez kořenů, které pronikají hrubou sutí nebo jsou položeny na jemné suti.\n\nK opylení květů může dojít pouze těžkým hmyzem, který má dostatek síly k otevření květů. Protože se nektar nalézá hluboko v květu, může se k němu dostat pouze hmyz s dlouhým sosákem, takže je přístupný pouze pro čmeláky.\n\nLnice alpská je dobře kultivovatelná a je často pěstována jako skalnička. Na skalkách většinou po několika letech ve vegetativním stavu vykvete a posléze odumírá. Kvete od června do srpna.\n\nRANDUŠKA, Dušan; ŠOMŠÁK, Ladislav a HÁBEROVÁ, Izabela. \"Barevný atlas rostlin.\" 3. vyd., 2. české, opravené vyd. Bratislava: Obzor, 1986. 640 s.\n"}
{"id": "462517", "url": "https://cs.wikipedia.org/wiki?curid=462517", "title": "Kolorismus", "text": "Kolorismus\n\nKolorismus (anglicky \"colorism\") je forma diskriminace, kdy jsou lidé posuzováni na základě barvy pleti. Kolorismus často proniká do ekonomické sféry kvůli rozdílným pracovním příležitostem; lze ho nalézt po celém světě a ve všech historických obdobích. Termín, poprvé použitý v roce 1982 afroamerickou spisovatelkou Alice Walkerovou, je obecně používán pro jev, kdy dochází k diskriminaci v rámci jedné etnické skupiny. V ČR diskriminaci na základě barvy pleti zakazuje antidiskriminační zákon.\n\nKolorismus však není totéž, co rasismus. Určení rasy nezávisí pouze na barvě pleti – do hry vstupuje více faktorů, včetně původu jedince. Barva pleti je tedy jen jedním z prostředků používaných k zařazení jedince do jedné z rasových skupin. Rasa je poté soubor přesvědčení a domněnek, které jsou s danou rasovou skupinou spojovány. Rasismus je, jinými slovy, závislost sociálního statusu na způsobu, jakým je daná rasa vnímána společností. Kolorismus je však závislost sociálního statusu jen na barvě pleti. Diskriminace tedy může být správně označena za kolorismus pouze v tom případě, kdy rozdíly v jednání s jedinci způsobují společenské hodnoty spojené s barvou pleti, nikoli rasová klasifikace.\n\nKolorismus obvykle upřednostňuje světlejší barvu pleti před pletí tmavší. V USA se kromě Afroameričanů vyskytuje také u jiných skupin obyvatelstva, jako jsou Chicanos a Latinos, či u indických přistěhovalců. Souvisejícím jevem je také pigmentokracie, tedy skupinová sociální hierarchie založená na kolorismu. Opět platí, že vládnoucí skupina je většinou ta se světlejší pletí.\n\nNa rozdíl od západních zemí, kde je móda opalování, existuje v Asii (zvláště v Číně a Indii) silná poptávka po prostředcích vybělujících pokožku. Číňanky se například nerady vystavují slunečním paprskům ve snaze, aby jejich pokožka zůstala bílá. V Indii se naopak zvyšuje poptávka po vybělujících prostředcích hlavně mezi muži.\n\nKolorismus se rychle stává globálním problémem, a to zejména kvůli postupující globalizaci a technologickým pokrokům. Nadnárodní mediální konglomeráty přenáší do světa nejen americké produkty, ale také americkou kulturu a kulturní imperialismus, a to včetně způsobu prezentace různých rasových skupin a s ním souvisejících preferencí týkajících se barvy pleti. Důsledkem tohoto jednání je fakt, že eurocentrické rysy – často velmi odlišné od rysů původních obyvatel daných zemí – jsou považovány za atraktivnější. Korejky například platí nemalé částky za plastické operace očních víček či za produkty vybělující pokožku, jen aby dosáhly západního standardu krásy. Za tímto jednáním stojí zejména globalizace amerických hodnot, které ideál eurocentrické krásy zdůrazňují – vypovídající je mimo jiné fakt, že pro marketinkové účely jsou nejžádanější známé osobnosti světlé pleti. Rozvoj internetu, televize, filmu a reklamních plakátů, jež prezentují eurocentrickou krásu jako kulturní ideál, tak přímo ovlivňuje obyvatele rozvojových zemí – tato média je totiž přesvědčují, že světlejší barva pleti nejenže vede k „dobrému životu“, ale je vlastně kulturně nezbytná. \n"}
{"id": "462518", "url": "https://cs.wikipedia.org/wiki?curid=462518", "title": "Ray Parker, Jr.", "text": "Ray Parker, Jr.\n\nRay Parker, Jr. (*1. května 1954) je americký kytarista, producent a skladatel. K jeho nejslavnějším dílům patří titulní píseň z filmu \"Krotitelé duchů\". Rovněž je to frontman kapely Raydio se kterou měl hity jako \"Jack and Jill\", \"Is This a Love Thing\" či \"A Woman Needs Love\".\n\nV roce 1985 Huey Lewis ze skupiny Huey Lewis & The News zažaloval Parkera za plagiátorství jeho písně \"I Want a New Drug\", ze které Parker použil kus melodie. Píseň se dostala na #1 příčku hudebního řebříčku US Hot 100. Píseň Huey Lewise se taktéž dostala do hitparády, na #6 příčku US Hot 100.\n\nMezi hudebníky, se kterými spolupracoval byli například:\n"}
{"id": "462521", "url": "https://cs.wikipedia.org/wiki?curid=462521", "title": "Eleuterokok", "text": "Eleuterokok\n\nEleuterokok (\"Eleutherococcus\") je rod 38 druhů trnitých keřů a stromů náležící do čeledi aralkovité (\"Araliaceae\"). Je původní ve východní Asii, jihovýchodní Sibiři, a v Japonsku na jih po Filipíny. Největší rozmanitost druhů je ve střední a západní Číně. Do rodu eleuterokok byl vřazen bývalý rod akantopanax (\"Acanthopanax\"). Některé druhy, zejména eleuterokok ostnitý (\"E. senticosus\", tzv. sibiřský ženšen), se používají v bylinářství. Některé druhy jsou pěstovány jako okrasné zahradnické rostliny. Několik látek důležitých pro zdravotní diety obsahuje \"Eleutherococcus senticosus\". Členové tohoto rodu mohou mít určité vlastnosti podobné ženšenu, ale je nezbytný další vědecký výzkum.\n\nTrnité stromy a keře se strnulými řídkými větvemi. Listy jsou střídavé, 3-7 četné, kopinaté, zoubkované, pilovité, někdy celokrajné. Květy jsou oboupohlavné, nenápadné, drobné, shloučené v okolíky nebo laty. Plodem jsou dvousemenné peckovice.\n\n\"Acanthopanax\"\n\n\nVyžaduje dobré, přiměřeně vlhké půdy a výslunné stanoviště. Ve stínu nejsou vzhledné. Snášejí zakouřené prostředí. Rozmnožuje se řízkováním.\n\nJako solitéra.\n\n"}
{"id": "462522", "url": "https://cs.wikipedia.org/wiki?curid=462522", "title": "Linie následnictví bulharského trůnu", "text": "Linie následnictví bulharského trůnu\n\nNáslednictví bulharského trůnu bylo stanoveno v bulharské větvi dynastie dynastie Sachsen-Coburg-Gotha podle salického práva (z otce na nejstaršího syna), takže se bulharským panovníkem může stát pouze muž. Titul bulharského panovníka je car (ale s královským důstojenstvím). Posledním bulharským carem byl Simeon II., který vládl v letech 1943-1946, ale k nízkému věku za něj vládla regentská rada. Monarchie v Bulharsku však byla zrušena v roce 1946 pomocí komunistického referenda (podle některých zdrojů zfalšovaného). Car Simeon II. odešel po zrušení monarchie v roce 1946 s rodinou ze země do Egypta. V již demokratickém Bulharsku byl Simeon II., jehož občanské jméno je \"Simeon Borisov Sakskoburggotski\", bulharským premiérem v letech 2001-2005. Současní následníci trůnu jsou tedy pretendenti.\n\nLinie následnictví na bulharský trůn je následující:\n"}
{"id": "462523", "url": "https://cs.wikipedia.org/wiki?curid=462523", "title": "Claude de Villars", "text": "Claude de Villars\n\nClaude Louis Hector de Villars (8. květen 1653–17. červen 1734) byl poslední velký generál Ludvíka XIV. a jeden z nejlepších francouzských vojevůdců. Později získal titul generalissima.\n\nVillars se narodil v Moulins (dnes department Allier) do šlechtické, ale chudé rodiny, jako syn diplomata Pierra de Villars. V roce 1671 Claude vstoupil do francouzské armády. Během francouzsko-holandské války se zúčastnil obléhání Maastrichtu (1673) a po krvavé bitvě u Seneffe (1674) byl povýšen na plukovníka jezdeckého pluku.\n\nNa další povýšení musel čekat dlouho, i přes vynikající službu pod Turennem, Condém a Luxembourgem a svůj šlechtický původ. Důvodem bylo nepřátelství s mocným Louvoisem.\n\nV době mezi válkou s Holandskem a válkou proti Augsburské lize, byl Villars nějakou dobu na neoficiální diplomatické misi v Bavorsku, kde byl stálým společníkem Maxmiliána II. Emanuela.\n\nDo Francie se vrátil roku 1690 a dostal velení nad jízdou francouzské armády ve Flandrech, ale ke konci devítileté války byl vyslán do Vídně jako vyslanec.\n\nRoku 1702 vyhrál u Friedlingenu a obdržel hodnost maršála. Další rok porazil Rakušany u Hochstadtu. Poté potlačil povstání v Cevénnes. Za tento úspěch získal titul vévody. Friedlingen a Hochstadt byla neplodná vítězství a operace, jichž byla součástí, jsou plná nevyužitých příležitostí. Villars se tedy proslavil až roku 1709, kdy byla Francie na pokraji prohry.\n\nV tomto roce stál na severní frontě proti Evženu Savojskému a vévodovi z Malborough, dvěma největším vojevůdcům své doby. Tehdy se starý maršál Boufflers podvolil sloužit pod ním a Villars vyzval Francouze, aby něco dali pro blaho vlasti. Tím získal nové prostředky. Následovala krvavá Bitva u Malplaquet, v níž se Villarsovi i přes ústup jeho armády a těžké zranění na koleně, podařilo zastavit postup nepřátel. Po bitvě mohl králi právem říci: \"„Připustí-li Bůh ještě jednu podobnou porážku, může Vaše Veličenstvo počítati s porážkou nepřátel.“\"\n\nDalší dvě tažení proběhla bez boje, ale pak byl Malboroughem vymanévrován. To vedlo k dobytí pevnosti Bouchain. Pak se Angličané stáhli. Následně Villars Evžena Savojského vymanévroval a rozdrtil jeho vojska u Denainu (1712). Tím zachránil Francii. Další rok dobyl na Rýně Landau a zvítězil u Freiburgu. Poté uzavřel s Evženem mír v Rastattu.\n\nV době regentství hrál Villars důležitou roli jako soupeř kardinála Duboise. Účastnil se, již s titulem generalissima králových armád, války o polské nástupnictví (1734), ale brzy po začátku vojenských akcí zemřel 17. června 1734 v Turíně.\n\nVillars na jednu stranu byl vychloubačný, toužící po vyznamenání a bohatství, ale na druhou stranu vysoce odvážný, morální.\n\n"}
{"id": "462524", "url": "https://cs.wikipedia.org/wiki?curid=462524", "title": "Huey Lewis &amp; The News", "text": "Huey Lewis &amp; The News\n\nHuey Lewis & The News je americká rocková kapela, kterou tvoří Huey Lewis, Sean Hopper, Bill Gibson, Johnny Colla, Mario Cipollina a Chris Hayes. Někteří členové kapely pochází z kapely Soundhole, která byla členem Bay Areaské jazz-funk scény. Tato populární kapela zářila na přelomu osmdesátých a devadesátých let. Mezi největší hity této kapely patří \"Heart and Soul\", \"Do You Believe in Love\", \"I Want a New Drug\" a #1 hit \"The Power of Love\", který pochází z dobrodružného filmu \"Návrat do budoucnosti I\", který je o cestování v čase a hraje zde v hlavní roli Michael J. Fox.\n\n"}
{"id": "462526", "url": "https://cs.wikipedia.org/wiki?curid=462526", "title": "Pietro Mennea", "text": "Pietro Mennea\n\nPietro Paolo Mennea (28. června 1952, Barletta – 21. března 2013, Řím) byl italský atlet, jehož specializací byly sprinty na 100 a 200 metrů.\n\nJeho největším úspěchem bylo vytvoření světového rekordu v běhu na 200 metrů ve vyšší nadmořské výšce v Ciudad de México v roce 1979. Světový rekord s hodnotou 19,72 s vydržel v rekordních tabulkách celých 16 let, než ho v roce 1996 překonal legendární Michael Johnson. K červnu roku 2015 běželo rychleji pouze 9 atletů v historii. I po několika desítkách let zůstává tento výkon evropským rekordem a je nejstarším rekordem starého kontinentu v olympijských disciplínách. Po tři roky držel také rekord, zaběhnutý v nížině (19,96 s). Kromě toho byl držitelem nejrychlejšího času na neoficiální trati 150 metrů (ručně 14,8 s), ten překonal po 26 letech až Usain Bolt v květnu 2009.\n\nPětkrát reprezentoval na letních olympijských hrách (Mnichov 1972, Montreal 1976, Moskva 1980, Los Angeles 1984, Soul 1988). Největší úspěch zaznamenal v roce 1980 na olympiádě v Moskvě, kde vybojoval v čase 20,19 s zlatou medaili v běhu na 200 metrů a bronz ve štafetě na 4×400 metrů. Již na olympiádě v Mnichově vybojoval bronz.\n\nMezi jeho úspěchy patří také čtyři zlaté a jedna bronzová medaile, které získal ve sprintech na světových letních univerziádách (1973, 1975, 1979). Po ukončení kariéry byl také několik let činný v politice (1999-2004). Byl poslancem Evropského parlamentu za italskou stranu Demokratů (\"I Democratici\"), kterou založil Romano Prodi.\n\nZemřel po dlouhé nevyléčitelné nemoci ve věku 60 let.\n\n\n"}
{"id": "462528", "url": "https://cs.wikipedia.org/wiki?curid=462528", "title": "Huey Lewis", "text": "Huey Lewis\n\nHuey Lewis (vlastním jménem Hugh Anthony Cregg III., 5. července 1950) je americký hudebník, skladatel a příležitostný herec. Umí hrát na harmoniku a je frontman kapely Huey Lewis & The News. Kapele napsal většinu hitů. Kapela měla hity jako \"I Want a New Drug\" či \"The Power of Love\". Lewis se narodil v New York City matce s polskými kořeny Magdě Creggové a irskému američanovi z Bostonu .\n\n\n\n"}
{"id": "462531", "url": "https://cs.wikipedia.org/wiki?curid=462531", "title": "Jakub V. Skotský", "text": "Jakub V. Skotský\n\nJakub V. (10. dubna 1512 - 14. prosince 1542, Falklandský palác, Skotsko) byl sedmý skotský král z rodu Stuartovců; syn krále Jakuba IV. a anglické princezny Markéty Tudorovny, synovec anglického krále Jindřicha VIII., manžel Marie de Guise, otec francouzské a skotské královny Marie Stuartovny.\nJakubovi byl jen rok a půl, když se po smrti svého otce 9. září 1513 v bitvě u Floddenu stal skotským králem. 21. září 1513 byl korunován v \"Královské kapli\" hradu Stirling. Jeho regentkou se stala matka Markéta Tudorovna. Ta se o rok později, 6. srpna 1514, tajně vdala za Archibalda Douglase, 6. hraběte z Angusu, a tak přišla o svou funkci. Regentem se následně stal Jakub Stewart, vévoda z Albany, který vládl zemi spolu s Markétou a Angusem. Od roku 1525 držel Angus Jakuba tři roky ve vězení, aby na něm demonstroval svou moc, a Jakub se osvobodil až roku 1528, kdy převzal vládu země.\n\nKdyž se Jakub ujal vlády, snažil se posilnit panovnickou moc. Zbavil se Anguse, který utekl do Anglie, a vypořádal se i s hraničními rebely a vládci Západních ostrovů (Vnější Hebridy). Zpřísnil kontrolu nad královskými statky a zvýšil své příjmy z justice, cel a feudálních práv. Ze svého bohatství financoval stavební práce na hradech Stirling, Falkland, Linlithgow a Holyrood.\n\nJakub V. netoleroval herezi a během jeho vlády byla popravena řada otevřených příznivců reformace. Nejznámějším z nich byl protestantský kazatel Patrick Hamilton, který byl roku 1528 upálen na hranici v St. Andrews.\n\nV zahraniční politice Jakub obnovil tzv. Starou alianci - spojenectví s Francií, které bylo katolicky orientované. Tím se postavil proti protestantské Anglii Jindřicha VIII. Jedním z kroků, které mu měly zajistit spojenectví s Francií, byl sňatek s princeznou Magdalenou z Valois, dcerou krále Františka I, se kterou se oženil 1. ledna 1537. Dívce však bylo sotva 16 let a měla křehké zdraví, proto se ji otec zdráhal pustit do drsného Skotska. Magdalena přišla na skotský královský dvůr až o pět měsíců později, ale už v červenci zemřela.\n\nJakub měl devět nemanželských dětí , které zaopatřil a udělil jim šlechtické tituly. Nejznámějšími byli Robert Stewart, 1. hrabě z Orknejí, Jan Stewart z Darnley a Jakub Stewart, 1. vévoda Moray. Král Jakub V. však zůstal bez legitimního dědice, a tak se opět vydal do Francie pro novou nevěstu, kterou se tentokrát stala 15. června 1538 vdova Marie de Guise.\nS Marií de Guise se setkal na své svatbě s Magdalenou z Valois, kam byla pozvaná jako host. V té době byla ještě vdaná za Ludvíka Orleánského, vévodu z Longueville, kterému porodila dva syny. Po svatbě v zastoupení v pařížském chrámu Notre-Dame v květnu 1538 se 10. června vydala na cestu do Skotska, přičemž musela opustit svého syna Františka. Několik dní po Mariině příjezdu se konala svatba ještě jednou, tentokrát se jí ale zúčastnil Jakub osobně, a 22. února 1540 byla Marie v Holyroodském opatství v Edinburghu korunovaná skotskou královnou. Už o tři měsíce později, 22. května 1540, manželovi v St. Andrews porodila prvního syna Jakuba a o necelý rok později, 24. dubna 1541, se narodil i Jakubův druhý syn Robert, vévoda z Albany. Malý Robert však k velkému zármutku svých rodičů o dva dny později zemřel, a zanedlouho v Holyroodském paláci zemřel i následník trůnu Jakub.\nPo smrti svých synů upadl Jakub do depresí, a jeho psychickému stavu nepomohlo ani to, že se v zemi znovu začala vynořovat otázka, co se stane s trůnem, pokud Jakub zemře bezdětný. Nárok na trůn si dělali jak četní příbuzní z rodu Stuartovců, tak i sám anglický král Jindřich VIII. Tudor (přes svou sestru Markétu, Jakubovu matku). Jindřich VIII. také vyvíjel stále větší tlak na Jakuba, aby se vzdal katolického náboženství a přijal protestantství, ale jeho manželka Marie de Guise, která byla vychovávána v přísné katolické víře, něco takového rázně odmítala. Jindřich se proto neváhal spojit s Jakubovými nepřáteli (Archibaldem Douglasem, 6. hrabětem z Angusu a jeho rodinou), což vedlo k použití vojenské síly. Jakub porazil Jindřichovo a Angusova vojsko u hranic poblíž města Kelso, ale nakonec byl 25. listopadu 1542 Angličany poražen v bitvě u Solway Moss.\n\nPorážka a spory kolem následníka trůnu ho zlomily a údajně se nervově zhroutil. Ještě naposledy navštívil svou manželku, která byla ve vysokém stupni těhotenství, v paláci Linlithgow, a sám se uchýlil do Falklandského paláce. Tam se dozvěděl i o narození své dcery Marie, ale ani to mu nedodalo chuti do života a o několik dní později ve třiceti letech zemřel. Byl pochován v Holyroodském opatství vedle své první manželky Magdaleny z Valois a svých dvou synů Jakuba a Roberta.\nPřed smrtí Jakub V. údajně prohlásil: \"„Dívkou to začalo a dívkou to skončí.“\" (\"it came wi a lass, it'll gang wi a lass\"). Tím myslel, jak se dynastie Stuartovců dostala na trůn díky Marjorii, dceři Roberta Bruce. Jeho slova se nakonec vyplnila, ale ne v osobě Jakubovy dcery Marie, ale pra-pra-pravnučky Anny, která byla královnou Anglie, Skotska a Irska a posledním panovníkem z rodu Stuartovců.\n\nPodle legendy král Jakub V. občas cestoval po Skotsku v přestrojení za prostého muže a někdy prý dokonce sváděl ženy. Pokud by to byla pravda, mnoho lidí by ho však pravděpodobně poznalo podle charakteristických zrzavých vlasů.\n\nJakub V. měl ve velké oblibě červené oblečení. Během slavností v Paříži roku 1537 tím rozčílil místní církevní hodnostáře, kteří měli jako jediní právo nosit tuto barvu při procesí. Zaznamenali, že neuměl ani slovo francouzsky.\n\n"}
{"id": "462533", "url": "https://cs.wikipedia.org/wiki?curid=462533", "title": "The Power of Love", "text": "The Power of Love\n\n\"The Power of Love\" je název singlu z roku 1985 od kapely Huey Lewis & The News. Píseň byla napsána pro americký film \"Návrat do budoucnosti I\".\n\nPíseň byla nominována na Oscara (\"nejlepší původní píseň\", padesátá osmá ceremonie).\n\nTuhle píseň zahrál Marty McFly (Michael J. Fox) ve filmu \"Návrat do budoucnosti I\". Porota (mezi ní byl i Huey Lewis), která hodnotila jeho výkon, prohlásila, že Martyho kapela \"je až příliš moc hlasitá\".\n\n"}
{"id": "462538", "url": "https://cs.wikipedia.org/wiki?curid=462538", "title": "IDM", "text": "IDM\n\nIntelligent Dance Music (IDM; znám také jako Artcore nebo Electronic Art Music) je hudební styl elektronické hudby, který se objevil na začátku 90. let (konec Britské rave éry). Styl je ovlivňován spoustou druhů elektronické taneční hudby jako třeba detroit techno. V 90. letech byla tato hudba popisována jako \"electronica\", \"art techno\" či \"intelligent techno\".\n\nTermín IDM má prý původ ve Spojených státech (1993), když se objevoval na diskuzích na téma \"Artificial Intelligence\", což je kompilace z r. 1992, které vyšla na Warp Records.\n\nNa konci Britské rave éry se začala řada producentů elektronické hudby ovlivněnými undergroundovou taneční muzikou zabývat experimentálnějšími formami EDM, přičemž začali vznikat první vydavatelství. \n\nV roce 1992 začaly Warp Records nazývat tuto hudbu jako \"electronic listening music\", ale termín byl rychle nahrazen pojmem \"intelligent techno\". Ve stejné době se používali i názvy typu \"armchair techno\", \"electronica\" nebo dokonce \"ambient techno\". Všechny tyto názvy popisovaly tuto hudbu jako \"seďte doma a poslouchejte\" (viz armchair techno (\"techno do křesla\") nebo electronic listening music (\"elektronická poslechová hudba\")).\n\nV srpnu 1993 Alan Parry oznámil existenci elektronického adresáře pro diskusi o \"inteligentní\" taneční hudbě: \"Intelligent Dance Music list\", zkráceně \"IDM list\".\n\nPrvní zpráva, poslaná 1. srpna 1993, zněla \"\"Můžou si hloupí lidé také užívat poslech IDM \"(inteligentní taneční hudby)\"?\"\". Slovo \"intelligent\" bylo použito z názvu kompilace \"\"Artificial Intelligence\"\" a také popisovalo hudbu určenou nejen pro tanec ale i pro inteligentní interpretaci.\n\nNa IDM diskuzi se začali objevovat interpreti jako Autechre, Atom Heart, LFO, Aphex Twin, µ-Ziq nebo Luke Vibert.\n\n\n"}
{"id": "462540", "url": "https://cs.wikipedia.org/wiki?curid=462540", "title": "Werner von Blomberg", "text": "Werner von Blomberg\n\nWerner Eduard Fritz von Blomberg (2. září 1878 Stargard, Pomořansko – 14. března 1946 Norimberk) byl německý veterán z první světové války, pozdější polní maršál a působil zároveň i jako vrchní velitel Wehrmachtu nebo říšský ministr války (\"Reichskriegsminister\"). Kromě toho byl držitelem mnoha vojenských vyznamenání včetně Pour le Mérite. Dosáhl hodnosti \"Generalfeldmarschall\" (Polní maršál).\n\nŘíšský ministr války od 30. ledna 1933, kdy ho na doporučení bývalého říšského prezidenta Paula von Hindenburga do svého kabinetu přijal říšský kancléř Adolf Hitler.\n\nOd 15. května 1933 do 26. ledna 1938 nejvyšší velitel branné moci (\"Oberster Befehlshaber der Wehrmacht\"). Po něm tuto funkci od 4. února 1938 do 30. dubna 1945 vykonával Adolf Hitler a od 30. dubna 1945 do 23. května 1945 Karl Dönitz.\n\nHodnost polního maršála mu udělil dne 20. dubna 1936 Adolf Hitler, čím se stal prvním polním maršálem třetí říše (druhým v pořadí byl Hermann Göring v roce 1938 – viz Polní maršálové Třetí říše). Udělení této hodnosti bylo ze strany Hitlera projevem vděčnosti za energickou podporu, kterou mu von Blomberg poskytoval při vyzbrojovaní Německa jako i za shovívavé přehlížení vlny vraždění při odstavovaní SA (30. června – 1. července 1934).\n\nNepohodlným se však stal poté, co v roce 1937 varoval před příliš razantní Hitlerovou válečnou politikou a Hitler využil první příležitost na jeho odstavení. Proto, když sa dostala na veřejnost informace, že žena, s kterou se von Blomberg v lednu 1938 oženil je bývalá prostitutka, při čem na jeho přání mu za svědka na svatbě byl sám Hitler, byl dne 4. února 1938 v souvislosti s tzv. Fritschovou aférou zbaven funkce ministra a penzionován. Zemřel v březnu 1946 v americkém zajetí.\n\n\n\n"}
{"id": "462542", "url": "https://cs.wikipedia.org/wiki?curid=462542", "title": "Sivutka", "text": "Sivutka\n\nSivutka (\"Aethionema\") je rod rostlin náležící do čeledi brukvovité (\"Brassicaceae\"). Květy je podobná štěničníku (\"Iberis\"), kvete ve škále barev od růžové přes bílou a žlutou po červenou.\n\nČást druhů byla přeřazena do rodu \"Noccaea\".\n\nSivutka je používána jako skalnička zahradníky. Vyžaduje hlinitopísčité, na vápník bohaté půdy. V zimě ji chráníme před nadměrným vlhkem. Množí se řízkováním.\n\n\n\n \n"}
{"id": "462543", "url": "https://cs.wikipedia.org/wiki?curid=462543", "title": "Like a Virgin (album)", "text": "Like a Virgin (album)\n\nLike a Virgin je druhé studiové album, které bylo publikováno americkou zpěvačkou-skladatelkou, Madonnou, v roce 1984. Album bylo vydáno firmou Sire Records. RIAA toto album certifikovala \"diamantovou deskou\". Stalo se tak 21. května 1998. Celosvětově se alba prodalo víc jak 21 miliónů výlisků.\n\nNile Rodgers předtím pracoval například s Davidem Bowie. Nyní Nile byl najmut samotnou Madonnou, aby jí dělal producenta.\n\nMezi populární singly z tohoto alba patří písně \"Material Girl\", \"Over and Over\" a \"Like a Virgin\".\n\nStejnojmenná píseň z tohoto alba byla zparodována americkým parodistou Weird Al Yankovicem. Parodie se jmenuje \"Like a Surgeon\".\n\n"}
{"id": "462545", "url": "https://cs.wikipedia.org/wiki?curid=462545", "title": "Svazování chodidel", "text": "Svazování chodidel\n\nSvazování chodidel (čínsky: 缠足, pinyin: chánzú, doslova \"svázaná chodidla\") byl zvyk praktikovaný na mladých dívkách a ženách po dobu přibližně jeden tisíc let v Číně, začínající v 10. století a končící na počátku 20. století. Cílem bylo zastavit růst chodidel nohy jejich pevnou bandáží. Zákrok probíhal tak, že dívkám ve věku cca 5 až 15 let byla neustále ovazována chodila dlouhými pruhy pevné látky. Nárt se zlámal a tíhu těla pak bylo nutné položit na konce pat. Následkem toho byly ženy schopné chodit pouze s obtížemi (běhat nemohly vůbec), i při stání byly nuceny se opírat o zeď.\n\nCelý zvyk značně odpuzoval příslušníky nečínských národností. Mongolští i mandžuští císaři se jej pokoušeli omezit či zakázat, ale jejich úsilí přišlo vniveč. Zvyk byl nejrozšířenější mezi prostými rolníky, kteří se tímto způsobem snažili přiblížit aristokracii (přitom právě zde ženská práce chyběla nejvíc).\n\nPůvod svazování není přesně znám a tak je více teorií o začátku této modifikace. Jeden příběh vypráví o konkubíně Daji z doby dynastie Šang (asi 1000 let př.n.l.), která požádala císaře, aby bylo svazování povinné pro všechny dívky a jen její nohy tak zůstaly standardem krásy a elegance. Jiná legenda zase vypráví o oblíbené kurtizáně císaře Xiao (5. století), která tančila bosá na plošině vykládané zlatem a perlami s designem lotosových květů. Císařovi se natolik líbila, že pravil: „\"lotos pramení z každého tvého kroku\".“ To může být taky důvod, proč se svázaným nohám říká lotosové nohy. Neexistuje ale žádný důkaz, že by císař nechal kurtizáně chodidla svázat. Jiný císař zase požádal svou konkubínu, aby si svázala chodidla do bílého hedvábí tak, že budou připomínat tvar půlměsíce a zatančila balet - lotosový tanec. Podle císaře byla konkubína naprosto půvabná, a její tanec připomínal „klouzání na vrcholu zlatého lotosu“ a to vedlo jiné vysoce postavené dámy k tomu, aby také takto zkrášlily své nohy.\n\nSvazování se stalo populární během dynastie Sung (10. století), kdy také bylo zvykem pít ze speciální boty, jejíž pata byla tvořena malým šálkem. V praxi se pak připíjelo právě na zlatý lotos.\n\nVázané nohy se staly symbolem krásy a jakousi jistotou pro nalezení manžela. Často se tak stávalo, že prvorozená dcera v chudší rodině podstoupila svázání, což z ní udělalo dámu (se znetvořenýma nohama nemohla pracovat – dámy nepracují) a díky tomu měla reálnou šanci najít si majetného muže. Tento zvyk se uchytil a trval až do konce 19. století.  \n\nZačalo se před tím, než se chodidlo začalo plně vyvíjet, což znamená mezi druhým a pátým rokem života. Nohy byly namočeny ve směsi bylin a zvířecí krve, což mělo zklidnit nohy a zmírnit tak případnou bolest. Nehty na nohou musely být zastřihnuté co nejvíce, aby se zabránilo jejich vrůstu do kůže a vytvoření infekce, protože prsty měly být přitisknuté pevně na chodidle nohy. Bavlněné obvazy se potom namočily do směsi bylin a krve a započalo pevné vázání. Pokud byla ve výsledku noha příliš velká, zatlačilo se na ohnuté prsty, až se zlomily a velikost byla zase o něco zredukována. To se ovšem stávalo dosti často. Polámané nohy vyžadovaly velkou péči a tak vždy, když byly obvazy sundány, se nohy umyly, prsty a zranění pečlivě zkontrolovaly a nehty se velmi pečlivě zastřihly. Samozřejmě se nesmělo zapomenout nohy namasírovat, aby se uvolnily a po té je ztlouct, aby byly kosti pružnější. Nohy byly také namočeny do odvaru, díky němuž odpadlo odumřelé maso. Poté se prsty ohnuly opět pod chodidla a byly znovu obvázány.\n\nTento proces se opakoval v majetných rodinách ideálně každý den a v chudších rodinách dvakrát až třikrát týdně, protože byla potřeba obměňovat opotřebované obvazy. Tuto práci vykonávaly z pravidla ženy najaty speciálně na tuhle práci, případně starší žena z rodiny (babička, teta), protože to bylo vhodnější (kvůli pohledu na bolest), než kdyby to prováděla samotná matka dívky.\n\nI přes pečlivou péči se nohy často setkávaly s infekcemi. A to hlavně kvůli ranám z nehtů, což občas vedlo k jejich úplnému sloupnutí. Těsnost bandáží taky způsobovala špatný nebo téměř žádný oběh krve, takže jakékoliv poranění prstů bylo pravděpodobně neléčitelné a vedlo k infikování prstů a hnití masa. Kdyby se infekce z prstů rozšířila až do kosti, vedlo by to k jejich změkčení a\npřípadně i odpadnutí prstů. Což svým způsobem bylo bráno jako výhoda, protože pak mohly být nohy svázány ještě těsněji. Dívkám s baculatými prsty byly dokonce záměrně vkládány střepy mezi prsty, aby se uměle vyvolala infekce. Stávalo se také, že infekce vyvolala septický šok, který vedl buď ke smrti, anebo kvůli němu měla dívka větší problémy, když vyrostla.\n\nČasto se stávalo, že zlomené kosti se nehojily po léta. Když ale dívky vyrostly, kosti se obvykle zahojily. V jejich dospívajícím věku ale byla stále velká šance, že se kosti zlomí, protože ještě nebyly pevné jako u dospělého jedince. Ovšem i u starších žen nemálo docházelo k zlomení kostí v důsledku špatného balancování a nerovnováhy na nohou.  \n\n\n"}
{"id": "462546", "url": "https://cs.wikipedia.org/wiki?curid=462546", "title": "Material Girl", "text": "Material Girl\n\n„Material Girl“ je druhá píseň z druhého alba \"Like a Virgin\" zpěvačky-skladatelky Madonny. Singl byl vydán firmou Sire Records.\n\nBasová linka připomíná píseň „Can You Feel It“, která je od kapely Jacksons..\n\n"}
{"id": "462547", "url": "https://cs.wikipedia.org/wiki?curid=462547", "title": "Angel (píseň, Madonna)", "text": "Angel (píseň, Madonna)\n\n\"Angel\" je třetí singl americké zpěvačky-skladatelky Madonny. Píseň pochází z jejího druhého alba \"Like a Virgin\". Album i singl publikovala firma Sire Records.\n"}
{"id": "462548", "url": "https://cs.wikipedia.org/wiki?curid=462548", "title": "Love Don't Live Here Anymore", "text": "Love Don't Live Here Anymore\n\n„Love Don't Live Here Anymore“ je pátý singl americké zpěvačky-skladatelky Madonny z jejího druhého alba \"Like a Virgin\". Album i singl publikovala firma Sire Records. Singl byl publikován pouze v Japonsku.\n\nTato píseň je ve skutečnosti cover verze kapely Rose Royce. Píseň sepsal Miles Gregory. Tuto píseň rovněž coverovalo jazz-funkové duo Morrisey - Mullen.\n"}
