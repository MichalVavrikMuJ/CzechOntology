{"id": "524228", "url": "https://cs.wikipedia.org/wiki?curid=524228", "title": "Blýskáček", "text": "Blýskáček\n\nBlýskáček (\"Meligethes\") je rod brouků náležící do čeledi lesknáčkovití (Nitidulidae). V České republice je potvrzeno 49 druhů. Jsou to tmavohnědě až černě zbarvené druhy, zpravidla s kovovým leskem.\n\nBlýskáčci jsou potravně specializovaní na různé druhy rostlin. Většina blýskáčků se vyskytuje na květech rostlin, kde vyžírají prašníky, a tím znemožňují opylení květů. Některé druhy jsou řazeny ke škůdcům rostlin, např. 1,5 až 2,7 mm velký blýskáček řepkový (\"Meligethes aeneus\", syn. \"Brassicogethes aeneus\", \"Nitidula aenea\" aj.) známý z květů pampelišek, podbělu, pryskyřníku, růže šípkové, brukvovitých rostlin, ovocných stromů aj. Největší druh je \"Meligethes atratus\" (syn. \"Meligethes rufipes\") dlouhý 3 až 4 mm, vyskytující se na květech černého bezu. \n\n\n"}
{"id": "524236", "url": "https://cs.wikipedia.org/wiki?curid=524236", "title": "Polacanthus", "text": "Polacanthus\n\nPolacanthus (\"množství bodců\") byl rod poměrně hojného \"obrněného\" dinosaura z čeledi Nodosauridae či Ankylosauridae, vyskytujícího se na území Anglie a možná i Španělska v období spodní křídy (věk barrem, asi před 130 až 125 miliony let).\n\nByl to zhruba 4 až 5 metrů dlouhý a 2 tuny vážící býložravý dinosaurus. Žil v období rané křídy (věk barrem, asi před 130 až 125 miliony let) na území dnešní západní Evropy. Jeho tělo kryl silný \"pancíř\" z kostěných desek a bodců.\n\nPrvní fosilie tohoto obrněného dinosaura byly objeveny již v roce 1865 reverendem Williamem Foxem na ostrově Wight (druh \"P. foxii\"). V roce 1996 byl pak popsán další druh, \"P. rudgwickensis\". Polakantus se objevuje také v některých naučných dokumentech a patří mezi poměrně dobře známé evropské dinosaury.\n\n"}
{"id": "524245", "url": "https://cs.wikipedia.org/wiki?curid=524245", "title": "Jindřich Roudný", "text": "Jindřich Roudný\n\nJindřich Roudný (14. února 1924 Fukov – 10. května 2015) byl československý atlet, běžec specializující se na 3000 metrů překážek. V roce 1950 se na této trati stal mistrem Evropy. \n\nAtletice se začal věnovat ve Zlíně koncem druhé světové války, za místní oddíl závodil do roku 1950. V letech 1951 - 1953 byl členem ATK-ÚDA Praha. Jeho působení v tomto armádním oddíle skončilo poté, co po smrti Josefa V. Stalina z kasáren na napsal domů na korespondenčním lístku \"„Konečně ten fůsáč natáhl bačkory\"“.\n\nPři svém premiérovém startu na mistrovství Evropy v roce 1946 obsadil v běhu na 3000 metrů překážek sedmé místo, v roce 1950 na evropském šampionátu v této disciplíně zvítězil. V roce 1952 reprezentoval Československo na olympijských hrách v Helsinkách. Ve svém rozběhu skončil na 5. místě a do finálového běhu nepostoupil. V tomto roce také vytvořil svůj osobní rekord v této disciplíně 9:06,4 (šlo o jeho již třetí národní rekord). Reprezentoval v deseti mezistátních utkáních.\n\n"}
{"id": "524247", "url": "https://cs.wikipedia.org/wiki?curid=524247", "title": "Třída Fubuki", "text": "Třída Fubuki\n\nTřída \"Fubuki\" (: 吹雪型 \"Fubuki-gata\") sestávala z dvaceti čtyř „torpédoborců první třídy“ (一等駆逐艦 \"ittó kučikukan\") japonského císařského námořnictva, postavených v letech 1926 až 1933. Jednotky třídy \"Fubuki\" byly prvními „speciálními torpédoborci“ (特型駆逐艦 \"tokugata kučikukan\") císařského námořnictva. Velikostí i výzbrojí překonávaly všechny dosavadní japonské i zahraniční torpédoborce. Své konkurenty překonávaly jak silnou torpédovou vyzbrojí, tak i silnou dělostřeleckou výzbrojí složenou ze šesti 127mm kanónů ve třech zakrytých dělových věžích. Novinkou byl rovněž uzavřený můstek.\n\nZ 24 postavených jednotek byla jedna ztracena při kolizi v roce 1934. Dalších 21 jednotek bylo ztraceno během bojů v Pacifiku. Osm z nich měly na svědomí letadla a stejný počet padl za oběť ponorkám. Čtyři jednotky byly ztraceny při střetech s americkými hladinovými plavidly a jedna jednotka najela na minu. Pouze dvě jednotky válku přežily a jedna z nich byla následně předána sovětskému námořnictvu.\n\nPodepsáním washingtonské dohody se Japonsko zavázalo omezit výstavbu těžkých plavidel a dodržovat poměr 5:5:3 (Británie:USA:Japonsko) ve standardním výtlaku bitevních lodí a bitevních křižníků. Kvantitativní převahu předpokládaného příštího nepřítele – US Navy – se císařské námořnictvo snažilo vyrovnat kvalitativní převahou. Štáb císařského námořnictva (軍令部 \"gunreibu\") proto vznesl požadavek na konstrukci nových torpédoborců, které by svojí údernou silou překonávaly své západní protějšky.\n\nPodle požadavku z 10. října 1922 měly nové torpédoborce nést výzbroj čtyř 120 nebo 127mm kanónů, jedno 76mm protiletadlový kanón a šest 610mm torpédometů. Měly dosahovat rychlosti 40 uzlů (74,1 km/h) a to vše při výtlaku 2000 T. Bylo plánováno postavit 36 jednotek. Projekt F 42 z 18. května 1924 již počítal s výzbrojí čtyř 127mm děl ve dvou dvouhlavňových věžích, jedním 76mm protiletadlovým dělem a třemi tříhlavňovými 610mm torpédomety – to při výtlaku 1900 T a rychlosti 39 uzlů (72,2 km/h). Z F 42 vycházela modifikace, která měla při pouhých 1650 T výtlaku, 38 uzlech (70,4 km/h) a zachování devíti torpédometů nést hlavňovou výzbroj složenou ze šesti 127mm (3xII), jednoho 76mm a čtyř 40mm kanónů. Následující projekt F 43 pak počítal rovněž s devíti torpédomety a s hlavňovou výzbrojí složenou ze šesti 127mm (3xII), jednoho 76mm a čtyř 40mm kanónů, doplněnou o dva 7,7mm kulomety. Předpokládaný výtlak vzrostl na 1680 T a rychlost byla redukována na 35 uzlů (64,8 km/h).\n\nPři realizaci byly 76 a 40mm kanóny vypuštěny.\n\nCelkem bylo postaveno 24 jednotek ve třech sériích (型 \"gata\"), přičemž III. série o čtyřech jednotkách bývá někdy v literatuře označována za samostatnou třídu \"Akacuki\". Prvních devět jednotek I. série mělo vedle předního komínu velké větráky pro odvětrávání kotelen. \"Uranami\" jako poslední jednotka I. série měl vyústění odvětrávání kotelen řešeno jako lem kolem předního komínu. Toto řešení převzaly všechny následující japonské torpédoborce. Třetí série je identifikovatelná podle užšího předního komínu.\n\nHlavní nástavba měla u I. série čtyři úrovně: dolní patro na přední palubě ( \"šuró kanpan\"), druhé patro horní můstkové paluby ( \"džóbu kankjó\"), můstek ( \"rašin kankjó\") a plošinu s dálkoměrem. Můstek byl uzavřený, což byla novinka, kterou po \"Fubuki\" následovaly i následující třídy japonských torpédoborců. Plošina nad můstkem byla částečně uzavřená a bylo jí možno zastřešit plachtou nataženou přes kovovou konstrukci. Obsahovala dvoumetrový a 66cm stereoskopický dálkoměr a zaměřovač 127mm děl (ovšem bez typické věžičky). Vedle plošiny s dálkoměrem se na střeše můstku nacházely dva 30cm světlomety.\n\nHlavní nástavba II. série měla pět úrovní. Spodní tři byly podobné (lišily se ale vnitřním uspořádáním) jako u I. série. Čtvrtou úroveň tvořila hlídková můstková paluba se čtyřmi 12cm dalekohledy a dvěma 30cm světlomety, kterou a bylo možno zastřešit plátěnou střechou na konstrukci. Pátou úrovní byla věžička prostředku řízení palby typu 91 pro 127mm děla s dvoumetrovým dálkoměrem na samostatné platformě za věžičkou.\n\nHlavní nástavba III. série měla rovněž pět úrovní a vycházela z nástavby II. série, od které se ale odlišovala vnitřním uspořádáním dolních tří pater a hlídkovou můstkovou palubou. Ta byla zastřešena pevnou střechou a obsahovala navíc dva torpédové zaměřovače typu 14. Dálkoměr za věžičkou zaměřovače typu 91 byl třímetrový.\n\nPohon zajišťovaly dvě sestavy parních turbín \"Kanpon\". Každá sestava se skládala z jedné vysokotlaké a jedné nízkotlaké turbíny, které byly instalovány naproti sobě do páru a jedné „samostatné“ turbíny (turbína s vysoko i nízkotlakými stupni), které přes převodovku poháněly jednu hřídel. Každá sestava měla výkon 25 000 k (18 387,5 kW) při 400 otáčkách lodního šroubu za minutu. Každá sestava měla turbínu pro plavbu cestovní rychlostí, která byla přes převodovku napojena na „samostatnou“ turbínu. Toto uspořádání bylo mezi plavidly císařského námořnictva od torpédovek výše naprosto unikátní. Jedna sestava vážila 72 tun, přičemž 43 tun připadlo na turbíny a 29 tun na převodovky. Lodní šroub měl průměr 3,2 metrů a stoupání 3,7 metrů.\n\nObě sestavy turbín byly umístěny do dvou strojoven umístěných vedle sebe, které byly navzájem odděleny vodotěsnou přepážkou. Strojovny měly délku 22,4 metrů, celkovou šířku 10,25 metrů a výšku 6,0 metrů.\n\nSytou páru o tlaku 1,958 MPa generovaly vodotrubné kotle \"Ro-gó Kanpon šiki\". \"Fubuki\" byly poslední japonské torpédoborce, jejichž turbíny poháněla sytá pára a neměly ani předehřívače vzduchu. I. a II. série měla čtyři kotle (každý o prázdné hmotnosti 51 tun), zatímco III. série měla pouze tři kotle. Sekce kotelen měla u I. a II. série celkovou délku 32,45 metrů, šířku 7,5 metrů a výšku 6,0 metrů.\n\nNové „speciální torpédoborce“ nesly výzbroj složenou ze šesti 127mm kanónů typu 3. roku ve třech uzavřených dvouhlavňových lafetacích: jedné na přídi a dvou na zádi. Nejednalo se ale o plnohodnotné dělové věže, neboť pod lafetací se nacházela pouze manipulační komora. Barbetou chráněné muniční výtahy, vedoucí až k muničním skladištím na skladovací palubě, chyběly. Na jednotkách I. série byla použita lafetace modelu A a od II. série nesly torpédoborce lafetace modelu B. Tato pozdější lafetace umožňovala i vedení protiletadlové palby, čímž se II. série třídy \"Fubuki\" stala prvními torpédoborci s víceúčelovou dělostřeleckou výzbrojí. Munice se k dělům dopravovala ze zásobníků pod každou lafetací, což usnadňovalo obsluhu (v porovnání s předchozími třídami).\n\nProtiletadlovou výzbroj představovaly pouhé dva kulomety. Zpočátku se jednalo o kulomety ráže 7,7 mm, ale u pozdějších jednotek byly použity 13,2mm kulomety Hotchkiss/typ 93.\n\nTorpédovou výzbroj představovalo zpočátku osmnáct 610mm torpéd typu 8 odpalovaných ze tří otočných trojhlavňových torpédometů modifikovaného modelu 1923 (devět torpéd bylo nabito v torpédometu a dalších devět bylo uloženo v zásobnících na palubě). Jeden torpédomet se nacházel na nástavbě mezi oběma komíny a zbývající dva na palubě za zadním komínem. Od roku 1933 byla torpéda typu 8 nahrazována výkonnějšími kyslíkovými torpédy typu 93.\n\nIncident 4. loďstva během tajfunu v září 1935 ukázal nedostatečnou pevnost konstrukce (nejenom) torpédoborců třídy \"Fubuki\". Torpédoborce \"Júgiri\" a \"Hacujuki\" přišly ve vlnách o příď až po můstek, včetně přední dělové věže a osm dalších jednotek utrpělo zborcení plátů obšívky na přídi i zádi. To vedlo v období od 9. listopadu 1935 do konce roku 1938 k posílení konstrukce a přidání balastu. U jednotek III. série byla hlavní nástavba snížena o jednu úroveň odstraněním hlídkové paluby. Čtvrtou, nejvyšší, úroveň pak tvořily pouze 66cm dálkoměr, zaměřovač typu 94 pro 127mm děla ve věžičce a 3m dálkoměr na vrcholu věžičky zaměřovače.\n\nV roce 1937 obdržely všechny zbývající torpédoborce dva 25mm dvoukanóny typu 96. Během války v Pacifiku se nadále posilovala protiletadlová a protiponorková výzbroj. Také se na přežívající jednotky začaly montovat radary: metrový přehledový radar \"13-gó\" pro sledování vzdušných cílů a centimetrový přehledový radar \"22-gó\" proti vzdušným i hladinovým cílům.\n\nTorpédoborce třídy \"Fubuki\" byly zpočátku označovány číslem (například 第三十五号駆逐艦 \"Dai-sandžúgo-gó kučikukan\" ~ „torpédoborec č. 35“). V srpnu 1928 došlo k přejmenování, kdy byla jednotkám přidělena jména související s přírodními úkazy (mraky, sněhem, vlnami, mlhou,…).\n\nI. série\nII. série\nIII. série\n\n\n"}
{"id": "524258", "url": "https://cs.wikipedia.org/wiki?curid=524258", "title": "Cikáni (Karel Hynek Mácha)", "text": "Cikáni (Karel Hynek Mácha)\n\nCikáni jsou jediný dokončený román Karla Hynka Máchy. Na románu pracoval od října do prosince 1835, neprošel cenzurou a poprvé kompletně vyšel až v roce 1857.\n\nPodle románu natočil Karel Anton v roce 1921 stejnojmenný němý film.\n\nDva cikáni v pěkných šatech se objeví v hospodě na samotě pod starým hradem. Hostinský, žid, je uvítá, a jeho dceru Leu, jindy zamlklou, hned oba zaujmou. Obzvláště se jí líbí mladší z cikánů, krásný mladík menší postavy. Když cikáni začnou zpívat o trpkém osudu svého národa na cimbálovou hudbu, Lea se cikánovi vrhne kolem krku.\n\nStarý Bárta vypráví cikánům o bývalé hospodské jménem Angelina. Tu si jednou hradní pán přivezl z Itálie. Angelina později měla syna s krvavým znamením na prsou. Před lety však zmizela a nikdo neví kam a proč.\n\nCikáni se ubytují v nedaleké jeskyni. Přenocuje tam s nimi také jakási pološílená žena. Druhý den jim o ní Bárta vypráví, že přišla z neznámého kraje. Také se zmíní, že žena nejraději přebývá na strašidelném místě „u kostničního kamene“. Cikáni chtějí odejít, ale Lea mladšího přemluví, aby u nich zůstal, a proto povolil i starší a upustil od cesty za pomstou na jednom nepříteli.\n\nBárta opět vypravuje, tentokrát o tom, že Lea byla před osmi lety odvlečena na hrad, čímž jen utvrdí cikánovu žárlivost. Ten považuje hradního pána Valdemara Lomeckého za Leina svůdce. Opět přichází bláznivá žebračka, která se šíleně chechtá a prozradí, že je Angelina a že to byla ona, kdo přivlekl Leu na hrad. Mladý cikán v ní pozná svou matku.\n\nLea brzy poté zemře při strašné bouři a starý žid umírá nedlouho po ní. Bárta v lese našel zabitého pána hradu. Na mrtvole byl plášť mladého cikána. Na prsou měl hrabě psaní, ve kterém odhalil tajemství svého života – svedl hospodskou Angelinu, té se narodilo mrtvé dítě a místo toho jí podstrčil dítě s krvavým znamením na prsou. V dopise zároveň nařizuje, aby tento syn zdědil jeho majetek.\n\nMladý cikán je ale souzen pro vraždu. Při výslechu se zjistí, že cikán je skutečně synem hraběte. K vraždě se nakonec přizná starší cikán, který hraběte zabil z pomsty. Dříve totiž pracoval v Itálii jako gondoliér, když mu hrabě přebral milenku Angelinu. To mladému hraběti cikán vzkázal v dopise, který napsal před svou popravou.\n\nNovému hraběti se ale život na zámku vůbec nelíbí, a tak opět oblékne cikánské šaty a vydá se na toulky po světě.\n"}
{"id": "524262", "url": "https://cs.wikipedia.org/wiki?curid=524262", "title": "Raisa Smetaninová", "text": "Raisa Smetaninová\n\nRaisa Petrovna Smetaninová ( Сметанина, Раиса Петровна), (* 29. února 1952, Mochča, Komi) je bývalá sovětská a ruská běžkyně na lyžích. Je první ženou v historii, která získala 10 medailí na Zimních olympijských hrách, závodila na pěti olympiádách, čtyřikrát v dresu Sovětského svazu a jednou za tým Společenství nezávislých států. Pochází ze severní části republiky Komi, z rodiny komijských pastevců, a od malička se učila jezdit na lyžích v tundře.\n\n\n\n"}
{"id": "524272", "url": "https://cs.wikipedia.org/wiki?curid=524272", "title": "Oživené hroby", "text": "Oživené hroby\n\nOživené hroby je nejznámější román Karla Sabiny vycházející z vlastních zkušeností z olomoucké věznice. Vyšel roku 1870.\n\nIronický román, se silnými autobiografickými prvky, děj vlastně nic nežene dopředu, na začátku zmíněný plán útěku se neuskuteční, ani pokus o útěk nenastane. Političtí vězňové, kteří chtěli změnit společnost, nyní o revoluci jen planě hovoří. Vězňové – Slav (Čech, do kterého se stylizoval Sabina), Hon (Maďar), Forti (více než sedmdesátiletý Ital, který bojoval i pro Napoleona a byl už několikrát vězněn), Bianchi, Asti a Benedikt Schauberk (doktor filozofie, jediný z nich je ve vězení jen na rok a navíc „jen“ za hloupé opilecké řeči a ne z politických důvodů). Tito vězňové spolu často rozmlouvají o svých životních osudech, o svobodě a revoluci. Po svých předchůdcích „zdědili“ tajnou komůrku, do které si ukrývají knihy, dopisy a jiné cennosti. Pomocí uplácení profóse je jejich život za mřížemi snesitelnější. Starý velitel věznice umírá, s příchodem nového velitele umírá i naděje na amnestii, místo domů se stěhují do jižního křídla objektu.\n"}
{"id": "524277", "url": "https://cs.wikipedia.org/wiki?curid=524277", "title": "Johann Peter Frank", "text": "Johann Peter Frank\n\nJohann Peter Frank (19. března 1745, Rodalben, Porýní-Falc – 24. dubna 1821, Vídeň), byl německý lékař, pokládaný za zakladatele veřejného zdravotnictví a zdravotních služeb. \nJohann Peter Frank byl poslední ze třinácti dětí obchodníka se smíšeným zbožím. V roce 1761 studoval filozofii v Metách \"(Lotrinsko)\", v roce 1763 se rozhodl pro studium lékařství a odešel do Heidelbergu \"(Bádensko-Württembersko)\" a Štrasburku \"(Alsasko)\". V roce 1766 promoval na doktora lékařství v Heidelbergu. Odešel do zaměstnání jako venkovský lékař domů do Rodalbenu a v \"Bitsch\" \"(Lotrinsko)\" se stal osobním lékařem arcibiskupa špýrského biskupství \"(Porýní-Falc)\". \n\nV roce 1779 Frank vydal první ze šesti svazků jeho hlavního díla \"Systém komplexního zdravotního zabezpečení\". Roku 1784 získal profesuru v Göttingenu \"(Dolní Sasko)\" a v roce 1786 byl profesorem v Pavia a generálním ředitelem zdravotnictví v rakouské Lombardii. Jako profesor ve vídeňské všeobecné nemocnici provádí modernizaci ústavu. V roce 1804 odchází se svým synem Josefem Frankem do ruského Vilniusu \"(dnes Litva)\", kam byl povolán a zavádí zde moderní sestavení učebních osnov. V letech 1807-1808 se Frank stává osobním lékařem cara Alexandra I. Romanovce (1777-1825) na jeho dvoře v Petrohradě. \n\nFrank zemřel v roce 1821 ve Vídni, kde má čestný náhrobek na ústředním hřbitově (skupina 32 A, číslo 3). \nDr. Johann Peter Frank je pokládaný za průkopníka sociálního lékařství a veřejné zdravotnické služby a za jeho odbornou činnost na univerzitách. Jeho stěžejním dílem je šestisvazková publikace \"Systém komplexního zdravotního zabezpečení\". Prosazoval lepší výchovu lékařů, sester a porodních asistentek, zlepšení financování zdravotnictví a pro vídeňské chirurgy byl nepohodlným vrstevníkem. \n\nBojoval za zlepšení zdravotnictví, ve veřejných budovách za více světla do nemocničních pokojů, více zeleně ve městech, propagoval zavádět do škol tělovýchovu a tělocvik. Nebál se být činný ani před panovníky, prosazoval a uskutečňoval své cíle. Německý přírodovědec Alexander von Humboldt (1769-1859) o něm řekl: \"Přiznám se, že jen málo takových mužů na mne zapůsobilo.\" \nOceněním jeho zásluh je \"Frank - van Swieten Lectures\", Technické univerzity Braunschweig (Dolní Sasko), Univerzity v Amsterodamu (Nizozemsko), Univerzity Rumprecht-Karlovy univerzity Heidelberg, Soukromé univerzity zdravotnictví, lékařské informatiky a techniky v Hall in Tirol u Innsbrucku a Vysoké odborné školy Heilbronn (Bádensko-Württembersko) společně s mezinárodní organizací týkající se vedení nemocnic po něm pojmenovaných.\n\nFrankova medaile je nejvyšším vyznamenáním spolkového svazu lékařů ve veřejné zdravotní službě. Je propůjčována od roku 1972 každoročně na spolkovém kongresu za zvláštní zásluhy,týkající se veřejného zdravotnictví ve Spolkové republice Německo. \n\n"}
{"id": "524297", "url": "https://cs.wikipedia.org/wiki?curid=524297", "title": "Teritorium Jervisova zátoka", "text": "Teritorium Jervisova zátoka\n\nTeritorium Jervisova zátoka (anglicky \"Jervis Bay Territory\") je malé území na východním pobřeží Austrálie. Toto území bylo v roce 1915 koupeno australskou federální vládou od státu Nový Jižní Wales pro hlavní město Canberra, aby získalo přístup k moři. Území je pojmenováno po britském admirálovi a ministrovi námořnictva Johnu Jervisovi. \n\nDo roku 1989 bylo území součástí teritoria hlavního města, nyní je samostatným teritoriem, pod správou ministerstva vnitra, ale i nadále je součástí volebního okrsku hlavního města. Na území, které má rozlohu 67 km², jsou tři malá městečka s asi 600 obyvatel. Nachází se zde národní park Booderee.\n\n"}
{"id": "524307", "url": "https://cs.wikipedia.org/wiki?curid=524307", "title": "Hartmut Briesenick", "text": "Hartmut Briesenick\n\nHartmut Briesenick (17. březen 1949, Luckenwalde, Braniborsko − 8. března 2013) byl východoněmecký atlet, jehož specializací byl vrh koulí.\n\nV roce 1968 získal v Lipsku zlatou medaili na třetím ročníku evropských juniorských her (předchůdce ME juniorů v atletice) . O rok později na posledních evropských halových hrách (předchůdce halového ME v atletice) v Bělehradě získal stříbrnou medaili. V roce 1970 vybojoval zlatou medaili na prvním halovém ME ve Vídni. Titul halového mistra Evropy obhájil na následujících dvou šampionátech v Sofii 1971 a v Grenoble 1972. Na evropském šampionátu v Helsinkách 1971 získal zlatou medaili. Titul obhájil o tři roky později v Římě.\n\nV roce 1972 vybojoval bronzovou medaili na letních olympijských hrách v Mnichově. V nesmírně vyrovnaném finále měřil jeho nejdelší pokus 21,14 m. Olympijským šampiónem se stal Polák Władysław Komar, který hodil 21,18 m a stříbro získal Američan George Woods za výkon 21,17 m. Stejný výkon jako Briesenick předvedl také jeho tehdejší reprezentační kolega Hans-Peter Gies. Ten však měl druhý nejlepší výkon horší než Briesenick a skončil čtvrtý. \n\nMezi jeho úspěchy patří rovněž zlatá medaile, kterou získal na světové letní univerziádě v Turíně 1970.\n\n"}
{"id": "524308", "url": "https://cs.wikipedia.org/wiki?curid=524308", "title": "Skalka (Nová Bystřice)", "text": "Skalka (Nová Bystřice)\n\nSkalka (dříve také \"Kebharec,\" ) je malá vesnice, část města Nová Bystřice v okrese Jindřichův Hradec. Nachází se asi 8 km na východ od Nové Bystřice. Je zde evidováno 11 adres. V roce 2011 zde trvale žilo jedenáct obyvatel.\n\nSkalka leží v katastrálním území Skalka u Nové Bystřice o rozloze 3,75 km².\n\nPrvní písemná zmínka o vesnici pochází z roku 1487.\n\nJihozápadně od vesnice leží přírodní památka Gebhárecký rybník.\n\n"}
{"id": "524309", "url": "https://cs.wikipedia.org/wiki?curid=524309", "title": "Herpesvirová enteritida kachen", "text": "Herpesvirová enteritida kachen\n\nHerpesvirová enteritida kachenen (angl. duck plague, mor kachen) je vysoce nakažlivé virové onemocnění kachen, hus a labutí, charakterizované poruchami cévního systému s rozsáhlými krváceninami na sliznicích a serózách, výlevy krve do dutiny tělní, erozemi na sliznici trávícího traktu a poškozením lymfatických a parenchymatózních orgánů. V zemích s intenzivním chovem kachen může způsobovat vysoké ekonomické ztráty v důsledku hynutí, poklesu snášky a zvýšených konfiskací kachen na porážce. První zprávy o nemoci pocházejí z Nizozemí, postupně se rozšířilo do dalších zemí.\n\nPůvodcem onemocnění je herpesvirus z podčeledě \"Alphaherpesvirinae\". Průměrná velikost virových partikulí se pohybuje mezi 160–380 nm, průměr nukleokapsidy je 100–110 nm. Virus je citlivý na éter, chloroform, vyšší teploty a kyselé prostředí. Stabilní je při pH 7–9. Při laboratorní teplotě ztrácí infekčnost za 1 měsíc, při 56 °C je destruován za 10 minut. Virus nemá hemaglutinační ani hemadsorpční vlastnosti. Terénní izoláty jsou imunologicky shodné, liší se ale virulencí. Virus se pomnožuje v kachních embryích nebo v kachních embryonálních fibroblastech za vzniku cytopatického efektu a intranukleárních inkluzí.\n\nPřirozená vnímavost k onemocnění je podle současných informací omezena na čeleď \"Anatidae\" (kachnovití) z řádu \"Anseriformes\" (vrubozobí). Divoké kachny jsou považovány za přirozený rezervoár infekce v přírodě. Výskyt herpesvirové enteritidy u domácích kachen často souvisí s jejich chovem na otevřených vodních plochách obývaných také divokými vodními ptáky.\n\nVirus se přenáší horizontálně přímým kontaktem mezi infikovanými a vnímavými jedinci a stykem s kontaminovaným prostředím. Důležitým transportním médiem je voda (rybníky). S organismu se virus vylučuje sekrety a exkrety; vstupní branou infekce jsou sliznice dutiny zobáku, nosu a oční spojivky. Vertikální přenos byl zatím prokázán jen u volně žijícíchvodních ptáků. U kachen domácích je ale možná kontaminace vaječné skořápky trusem v kloace nebo ve snáškových hnízdech.\n\nV reprodukčních chovech kachen vzniká onemocnění náhle a rychle se šíří. Nemocnost je vysoká a většina postižených kachen uhyne. K úhynům dochází za 1–5 dní po výskytu prvních klinických příznaků, mortalita se pohybuje od 5 do 100 %. Onemocnět mohou všechny věkové kategorie, ale ztráty jsou obvykle vyšší u dospělých kachen. U nosnic klesá snáška o 20–40 %. V částečně imunních hejnech probíhá infekce chronicky, s kolísavou mortalitou. Virusonosiči vylučují virus nepravidelně trusem nebo na skořápce vajec.\nOnemocnění začíná náhlými úhyny zvířat v dobré výživné kondici a postupně se začínají objevovat další příznaky. Kachny jsou slabé, netečné, nepřijímají krmivo, ale mají extrémní žízeň. Oční víčka jsou zavřená (fotofobie), okolí očí a nosní otvory jsou zavlhlé serózním, později hlenovitým až hnisavým odměškem. Zvířata jsou ospalá, stojí se svěšenou hlavou i křídly, při vynuceném pohybu se pohybují strnule. Trpí vodnatým průjmem, peří mají načepýřené a znečištěné. Někdy je pozorován tremor hlavy, šíje a celého těla, případně respirační příznaky. U chovných kačerů dochází k výhřezu penisu.\n\nU výkrmových kachňat se pozoruje dehydratace, pokles hmotnostních přírůstků, zmodrání zobáku a krvavě zbarvená kloaka.\n\nDiagnóza se stanovuje na základě klinického, pitevního a histopatologického nálezu, potvrzeného laboratorním vyšetřením.\n\nDiferenciální diagnostika. Nutné je odlišit virovou hepatitidu kachen, choleru, vysokopatogenní aviární influenzy, intoxikace a enteritidy různého původu.\n\nTerapie onemocnění není známa. Prevence spočívá v ochraně chovů před nakažením, zejména v zamezení kontaktu volně žijících ptáků z řádu \"Anseriformes\" s domácími kachnami a s kontaminovaným vodním prostředím. Vhodná jsou také karanténní opatření při importu exotických a okrasných vodních ptáků do zoologických zahrad. Při enzootickém výskytu onemocnění se postižená hejna likvidují a prostředí se důkladně asanuje. V oblastech s častějším výskytem nemoci se vakcinuje.\n\n"}
{"id": "524310", "url": "https://cs.wikipedia.org/wiki?curid=524310", "title": "Bělásek zelný", "text": "Bělásek zelný\n\nBělásek zelný (\"Pieris brassicae\") je hojný druh motýla z čeledi běláskovitých. Vyskytuje se nejčastěji v zemědělských krajinách, na loukách, parcích a zahradách na rozsáhlém území Evropy, v severní Africe a v Asii, kde zasahuje až po Himálaj.\n\nBělásek zelný je větší motýl, v rozpětí křídel měří 5–6,5 cm. Křídla má z vrchní strany bílá s černými konci, jejich spodní strana je nažloutlá s dvěma tmavými skvrnami. Mezi pohlavími je dobře patrný pohlavní dimorfismus, samice mají totiž na rozdíl od samců dvě velké černé skvrny na vrchní straně křídel.\n\nSamička klade nejčastěji na brukvovité rostliny 20 až 100 žlutých vajíček. Housenky jsou nažloutle zelené se žlutými proužky a místy i tmavými skvrnami a zdržují se ve skupinách. Před predátory, kterými jsou např. ptáci nebo vosy, se chrání pomocí odporně páchnoucí látky, která se vytváří v jejich těle. Kukla je taktéž zeleno-žlutá, tmavě skvrnitá. Ročně vytváří obvykle dvě generace.\n\n\n"}
{"id": "524313", "url": "https://cs.wikipedia.org/wiki?curid=524313", "title": "Smrčná (Nová Bystřice)", "text": "Smrčná (Nová Bystřice)\n\nSmrčná () je malá vesnice, část města Nová Bystřice v okrese Jindřichův Hradec. Nachází se asi 2 km na západ od Nové Bystřice. Je zde evidováno 15 adres. V roce 2011 zde trvale žili čtyři obyvatelé.\n\nSmrčná leží v katastrálním území Nová Bystřice o výměře 10,68 km.\n\nPrvní písemná zmínka o vesnici pochází z roku 1842.\n\n"}
{"id": "524315", "url": "https://cs.wikipedia.org/wiki?curid=524315", "title": "Žofina Huť", "text": "Žofina Huť\n\nŽofina Huť () je malá vesnice, část obce Nová Ves nad Lužnicí v okrese Jindřichův Hradec. Nachází se 2 km na jihozápad od Nové Vsi nad Lužnicí. Je zde evidováno 22 adres. V roce 2011 zde trvale žilo 56 obyvatel.\n\nŽofina Huť leží v katastrálním území Nová Ves nad Lužnicí o výměře 15,7 km².\n\nPrvní písemná zmínka o vesnici pochází z roku 1791.\n\nSeverovýchodně od vesnice leží přírodní památka Žofina Huť.\n\n"}
{"id": "524316", "url": "https://cs.wikipedia.org/wiki?curid=524316", "title": "Kolence", "text": "Kolence\n\nKolence () je vesnice, část obce Novosedly nad Nežárkou v okrese Jindřichův Hradec. Nachází se asi 3 km na severozápad od Novosedel nad Nežárkou. Prochází zde silnice II/148. Je zde evidováno 89 adres. V roce 2011 zde trvale žilo 124 obyvatel.\n\nKolence je také název katastrálního území o rozloze 18,36 km.\n\nPrvní písemná zmínka o vesnici pochází z roku 1378.\n\nNarodil se 26. března 1879 v Kolencích čp. 50 do rodiny krejčího Josefa a jeho manželky Roziny. 10. září 1914, v řadách jindřichohradeckého 75. pěšího pluku, byl u Opole zajat a v Tomsku se přihlásil do československých legií. Byl přiřazen do ochranné roty štábu. Řady legií opustil 2. října 1920 v hodnosti svobodníka. V prosinci 1924 přistoupil k Evangelické církvi metodistické, ale v roce 1930 se opět vrátil k církvi římskokatolické. Zemřel 4. září 1947, pohřben je na hřbitově v Novosedlech nad Nežárkou.\n\nAkademický malíř, narozený 24. srpna 1910 v Kolencích č.p. 47, syn Jaroslava Šafránka (1879-1947) a Rozálie roz. Koktavé. Zemřel v Praze 15. října 1981.\n\nVáclav Šílený (1849–1911) byl právníkem, novinářem a politikem. Působil jako poslanec Říšské rady a Moravského zemského sněmu. Bydlel v Tišnově, později v Brně.\n\n"}
{"id": "524318", "url": "https://cs.wikipedia.org/wiki?curid=524318", "title": "Jaroslav Brabec (atlet)", "text": "Jaroslav Brabec (atlet)\n\nJaroslav Brabec (27. července 1949 Litoměřice – 20. května 2018) byl československý atlet a atletický trenér, který získal zlatou medaili ve vrhu koulí na Halovém mistrovství Evropy v atletice 1973 a několikrát překonal československý rekord.\n\nJaroslav Brabec se narodil v Litoměřicích a začínal v atletickém oddílu v Lovosicích. Už v roce 1969, kdy mu bylo 20 let, dosáhl ve vrhu koulí dobrý výkon 17,07 m. Zkoušel i hod diskem, ale lepší výsledky dosáhl ve vrhu koulí. Oženil se s diskařkou Vladimírou Srbovou. Má dva syny, Jana a Petra, kteří si vybrali jako sport házenou.\n\nJaroslav Brabec je také známým atletickým trenérem. Mezi jeho svěřence patřil např. Jan Železný.\n\nPo přestupu do Dukly Praha v roce 1969 se výkonnost Jaroslava Brabce začala zvyšovat. Rok 1971 pro něj znamenal tituly přeborníka Československa jak v hale, tak pod širým nebem. V květnu roku 1971 na atletických přeborech Prahy poprvé překonal československý rekord ve vrhu koulí výkonem 19,73 m (do té doby držel rekord Miroslav Janoušek výkonem 19,27 m z roku 1969). Na základě dobrých výkonů byl nominován na Mistrovství Evropy v atletice 1971 v Helsinkách, kde měl jeho nejlepší pokus délku 18,50 m, což nestačilo na postup do finále.\n\nHalové mistrovství Evropy v atletice 1972 ve francouzském městě Grenoble mu přineslo bronzovou medaili za výkon 19,94 m. Jaroslav Brabec reprezentoval Československo také na Letních olympijských hrách 1972 v Mnichově, kde se probojoval z kvalifikace do finále a výkonem 19,86 m obsadil desáté místo. Týden po návratu z Mnichova, při mezistátním utkání v atletice Československo – Norsko, vrhnul kouli do vzdálenosti 20,97 m, což byl nový československý rekord. Tento výkon by na mnichovské olympiádě stačil na šesté místo (pouze 21 cm od zlaté medaile).\n\nNejvětší mezinárodní úspěch Jaroslav Brabec dosáhl na Halovém mistrovství Evropy 1973 v Rotterdamu, kde vybojoval zlatou medaili za výkon 20,29 m. Bronzovou medaili získal bývalý československý reprezentant Jaromír Vlk výkonem 19,68 m. Na konci sezóny, dne 1. září 1973 v Banské Bystrici, opět zlepšil československý rekord ve vrhu koulí, tentokrát výkonem 21,04 cm. Jako první československý koulař překonal hranici 21 m ve vrhu koulí.\n\nHalové mistrovství Evropy v atletice 1974 ve švédském Göteborgu bylo pro Jaroslava Brabce zase úspěšné. Obsadil třetí místo výkonem 19,87 m. Na Rošického memoriálu v Praze, dne 19. června 1974, si Jaroslav Brabec vytvořil nejlepší výkon v tomto roce - 20,37 m. Mistrovství Evropy v atletice 1974, které se konalo na podzim v Římě, znamenalo sedmé místo výkonem 19,73 m.\n\nHalové mistrovství Evropy v atletice 1975 v Katovicích přineslo jen čtvrté místo nevýrazným výkonem 18,96 m. Na mítinku Zlatá tretra v Ostravě dne 5. června 1976 zvítězil Jaroslav Brabec výkonem 20,58 m, což byl toho roku jeho nejlepší výkon. Letní olympijské hry 1976 v Montrealu znamenaly jedenácté místo ve finále, přičemž výkon byl téměř o metr kratší než v Ostravě – 19,62 m.\n\nHalové mistrovství Evropy v atletice 1978 znamenalo šesté místo za výkon 19,36 m. Na mítinku Zlatá tretra v Ostravě dne 7. června Jaroslav Brabec předvedl výkon rovných 20 metrů. Mistrovství Evropy v atletice 1978 v Praze přineslo Jaroslavu Brabcovi deváté místo ve finále výkonem 19,27 m. Další československý koulař Jaromír Vlk skončil na sedmém místě (19,53 m). Jaroslav Brabec reprezentoval Československo také na Halovém mistrovství Evropy v atletice 1979 ve Vídni, kde obsadil šesté místo (19,07 m).\n\nVe světových tabulkách nejlepších výkonů ve vrhu koulí na tom byl Jaroslav Brabec nejlépe v roce 1973, kdy obsadil dělené páté až šesté místo. Pokud vynecháme v tabulkách výkony koulařů dosažené na halových závodech, tak Jaroslavu Brabcovi patří v roce 1973 dokonce třetí místo na světě.\n\nJaroslav Brabec si vytvořil osobní rekord ve vrhu koulí v roce 1973, potom měla jeho výkonnost pozvolna klesající tendenci.\n\nKromě tří medailí z halových evropských šampionátů byl Jaroslav Brabec také pětinásobným přeborníkem Československa ve vrhu koulí v hale a osminásobným mistrem Československa na otevřené dráze. Celkem 5× překonal československý rekord ve vrhu koulí. Reprezentoval Československo celkem 35× v mezistátních utkáních, z toho 5× to byl Evropský pohár v atletice. Jako první československý koulař překonal hranici 21 m ve vrhu koulí. Jaroslav Brabec měl následující osobní rekordy: 21,04 m ve vrhu koulí a 54,80 m v hodu diskem.\n\n"}
{"id": "524319", "url": "https://cs.wikipedia.org/wiki?curid=524319", "title": "František Králík (házenkář)", "text": "František Králík (házenkář)\n\nFrantišek Králík (12. dubna 1942 Zlín, Protektorát Čechy a Morava – 7. září 1974 Hranice, Československo) byl československý házenkář. V roce 1972 v Mnichově byl členem stříbrného olympijského týmu.\n\n"}
{"id": "524320", "url": "https://cs.wikipedia.org/wiki?curid=524320", "title": "Červená Lhota (Pluhův Žďár)", "text": "Červená Lhota (Pluhův Žďár)\n\nČervená Lhota () je malá vesnice, část obce Pluhův Žďár v okrese Jindřichův Hradec. Nachází se asi 3 km na sever od Pluhova Žďáru. Je zde evidováno 17 adres. V roce 2011 zde trvale žilo třicet obyvatel.\n\nMístní část Červená Lhota ležící v katastrálním území Jižná, které má výměru 8,25 km², představuje drobnou, původně samostatnou obec o několika usedlostech a hospodářských staveních, které sloužily jako bezprostřední zázemí zámku.\n\nPrvní písemná zmínka o vesnici pochází z roku 1378.\n\n\nVe vsi se nachází řada staveb s lidovými stavebními prvky, stará sýpka, ale také se dochovalo sousoší, připomínající úspěchy kolektivizace československého socialistického zemědělství, které stojí u ní.\n\nNejvětší pamětihodností vesnice je zdejší renesanční vodní zámek, jenž patří k  turisticky nejnavštěvovanějším zámkům v  celých Čechách. Za zmínku stojí také zámecká kaple Nejsvětější Trojice stojící na návrší nad jedním z rybníků u zámku. Nejznámějším rybníkem je Zámecký, který zámek obklopuje.\n\n"}
{"id": "524323", "url": "https://cs.wikipedia.org/wiki?curid=524323", "title": "Bělásek řepový", "text": "Bělásek řepový\n\nBělásek řepový (\"Pieris rapae\") je malý až středně velký motýl z čeledi běláskovitých.\n\nObývá velké území Evropy, severní Afriku a Asii a jako nepůvodní druh i Severní Ameriku, Austrálii a Nový Zéland, kde je často považován za škůdce.\n\nBělásek řepový se vzhledem velmi podobá běláskovi zelnému, s kterým bývá často zaměňován. V rozpětí křídel měří 32–47 mm, jejich vrchní strana je přitom smetanově bílá s tmavými konci. Samice zde mají také dvě zřetelné tmavé skvrny, které samci zcela postrádají. Spodní strana křídel je nažloutlá se zřetelným tmavým poprášením.\n\nObjevuje se již časně zjara a venku poletuje až do prvních podzimních mrazů. Ročně se vyskytuje obvykle ve dvou, ale i ve více generacích. Samice klade vajíčka na listy brukvovitých rostlin (zelí, hořčice, brokolice, křenu aj.), kde mohou housenky následně napáchat značné škody. Kukla přezimovává.\n\n\n"}
{"id": "524326", "url": "https://cs.wikipedia.org/wiki?curid=524326", "title": "Čchiou Jing", "text": "Čchiou Jing\n\nČchiou Jing (; 1494–1552) byl čínský malíř mingské doby, patřící k nejvýznamnějším reprezentantům mingského umění, jeden ze čtyř mingských mistrů.\n\nČchiou Jing používal zdvořilostní jméno Š’-fu () a pseudonym Š’-čou ().\n\nNarodil se v řemeslnické rodině v Tchaj-cchangu (nyní v provincii Ťiang-su) a vyučil se výrobě lakových výrobků. Přesídlil do Su-čou, hospodářského a uměleckého centra tehdejší Číny, aby se mohl stát malířem. Zprvu zdobil dveře a stěny domů, později se stal učedníkem Čou Čchena a Tchang Jina. Stal se profesionálním malířem závislým na podpoře bohatých mecenášů. Známo je kolem 120 jeho obrazů, nejstarší je z roku 1530.\n\nSmíšením návyků z výzdoby lakových výrobků a výuky u sučouských mistrů založené na kopírování starých mistrů (v němž byl tak úspěšný, že jeho práce byly od děl tchangských a sungských mistrů k nerozeznání) si vytvořil originální styl, mezi současníky mimořádně populární a obdivovaný. Zákazníci si cenili zvláště vnější efektnosti jeho obrazů, připomínající nazdobené lakové předměty. Populární byl až tak, že obchodníci jeho jménem podepisovali množství obrazů, často vzdálených jeho stylu.\n\nAčkoli pro sučouskou školu Wu je typická malba tuší, Čchiou Jing maloval i krajiny v zeleno-modrém stylu a kompozice na pomezí krajinářského žánru \"šan-šuej\" a figurální malby (\"žen-wu\"), často s tématem přátel (\"Letní posezení pod banánovníky\", 蕉陰結夏).\n\nVynikl i v žánru „malby krasavic“ (\"š’-nü\"), jak v jeho romantické variantě (např. \"Báseň o opuštěné ženě\"), tak klasické (\"Jitro v chanském paláci\", 漢宮春曉圖). Vrcholem jeho tvorby v této oblasti je cyklus šedesáti portrétů \"Nešťastné krásky tisíce podzimů\" (千秋絕豔圖).\n\nJeho všestranný talent mu zajistil místo mezi „Čtyřmi velkými mistry dynastie Ming“ (Čchiou Jing, Šen Čou, Wen Čeng-ming a Tchang Jin). Důraz na dekorativnost a eleganci obrazů i čerpání z odkazu minulých generací byly ve shodě s uměleckými pravidly mingské malířské akademie. Je proto tradičně řazen ke konzervativnímu křídlu jižních škol, případně k jižnímu směru akademické tradice, byť zaujímal relativně samostatné postavení.\n\n"}
{"id": "524328", "url": "https://cs.wikipedia.org/wiki?curid=524328", "title": "Jižná", "text": "Jižná\n\nJižná () je vesnice, část obce Pluhův Žďár v okrese Jindřichův Hradec. Nachází se asi 2,5 km na sever od Pluhova Žďáru. Je zde evidováno 59 adres. V roce 2011 zde trvale žilo 104 obyvatel.\n\nJižná je také název katastrálního území o rozloze 8,25 km. V katastrálním území Jižná leží i Červená Lhota.\n\nPrvní písemná zmínka o vesnici pochází z roku 1364.\n\n\n"}
{"id": "524329", "url": "https://cs.wikipedia.org/wiki?curid=524329", "title": "Klenov (Pluhův Žďár)", "text": "Klenov (Pluhův Žďár)\n\nKlenov () je malá vesnice, část obce Pluhův Žďár v okrese Jindřichův Hradec. Nachází se asi 3 km na jih od Pluhova Žďáru. Je zde evidováno 47 adres. V roce 2011 zde trvale žilo 117 obyvatel.\n\nKlenov je také název katastrálního území o rozloze 5,17 km.\n\nPrvní písemná zmínka o vesnici pochází z roku 1294.\n\n\n"}
{"id": "524330", "url": "https://cs.wikipedia.org/wiki?curid=524330", "title": "Mostečný", "text": "Mostečný\n\nMostečný () je malá vesnice, část obce Pluhův Žďár v okrese Jindřichův Hradec. Nachází se asi 2,5 km na severovýchod od Pluhova Žďáru. Je zde evidováno 34 adres. V roce 2011 zde trvale žilo 43 obyvatel.\n\nMostečný je také název katastrálního území o rozloze 3,39 km².\n\nPrvní písemná zmínka o vesnici pochází z roku 1381.\n\n\n"}
{"id": "524332", "url": "https://cs.wikipedia.org/wiki?curid=524332", "title": "Plasná", "text": "Plasná\n\nPlasná () je malá vesnice, část obce Pluhův Žďár v okrese Jindřichův Hradec. Nachází se asi 4,5 km na jih od Pluhova Žďáru. Je zde evidováno 27 adres. V roce 2011 zde trvale žilo 29 obyvatel.\n\nPlasná je také název katastrálního území o rozloze 3,16 km².\n\nPrvní písemná zmínka o vesnici pochází z roku 1384.\n\nJihovýchodně od vesnice leží přírodní památka Králek.\n\n"}
{"id": "524333", "url": "https://cs.wikipedia.org/wiki?curid=524333", "title": "Pohoří (Pluhův Žďár)", "text": "Pohoří (Pluhův Žďár)\n\nPohoří () je malá vesnice, část obce Pluhův Žďár v okrese Jindřichův Hradec. Nachází se asi 2 km na jihozápad od Pluhova Žďáru. Je zde evidováno 29 adres. V roce 2011 zde trvale žilo 44 obyvatel.\n\nPohoří leží v katastrálním území Pohoří u Kardašovy Řečice o rozloze 3,09 km.\n\nPrvní písemná zmínka o vesnici pochází z roku 1340.\n\n\n"}
{"id": "524334", "url": "https://cs.wikipedia.org/wiki?curid=524334", "title": "Samosoly", "text": "Samosoly\n\nSamosoly () je malá vesnice, část obce Pluhův Žďár v okrese Jindřichův Hradec. Nachází se asi dva kilometry na severozápad od Pluhova Žďáru na bývalé solné stezce. Rozkládá se na severozápadním svahu vrchu Hůrka (515 m n. m.), jehož severní strana klesá do údolí Dírenského potoka s bývalým mlýnem a funkční malou vodní elektrárnou. Na návsi stojí pod kaštany malá kaplička se zvoničkou. Obcí vede turistická stezka přes Pohoří do Kardašovy Řečice a do Červené Lhoty. Je zde evidováno 34 adres. V roce 2011 zde trvale žilo 49 obyvatel.\n\nSamosoly je také název katastrálního území o rozloze 2,87 km².\n\nPrvní písemná zmínka o vesnici pochází z roku 1350.\n\n"}
{"id": "524335", "url": "https://cs.wikipedia.org/wiki?curid=524335", "title": "Kahau nosatý", "text": "Kahau nosatý\n\nKahau nosatý (\"Nasalis larvatus\"), případně opice nosatá, je úzkonosý primát z čeledi kočkodanovití. Žije výhradně v jihovýchodní Asii na ostrově Borneo. Obývá nížinaté, deštné pralesy na březích řek, jezer a v blízkosti mořského pobřeží, obvykle do 350 m. n .m.\n\nKahau nosatý je druh opice a řadí se do čeledi kočkodanovitých (\"Cercopithecidae\") a podčeledi hulmanovitých (\"Colobinae\"). Řada zoologů vnímá druh jako monotypický, zatímco jiní uznávají dva poddruhy, které se od sebe prakticky neliší:\n\n\nLatinské jméno \"Nasalis\" můžeme volně přeložit jako „nosáč\", a decentně tak vyzdvihuje jeho neobvyklý čichový orgán. Odtud tedy i český název „nosatý\" či „nosatá\". Velmi podobně se k označení tohoto druhu staví i němčina („Nasenaffe“ – „nosatá opice“), španělština („Le mono narigudo“), francouzština („Le Nasique“), nebo ruština („nosač“). V angličtině je pak pojmenován zcela nekompromisně, doslova jako „chobotnatá opice“ („proboscis monkey“).\n\nČeské označení „kahau“ je převzaté z malajštiny a je odvozeno od hlučného volání, kterým se tyto opice ozývají.\n\nKahau nosatý je denní vzrostlá opice žijící převážně na stromech, platí u něj značný pohlavní dimorfismus. Samec bývá veliký až 75 cm, samice obvykle do 60 cm, samec váží až 24 kg, kdežto samice obvykle do 12 kg, ocas samců měří okolo 66 cm, kdežto samic jen do 56 cm.\n\nHlavním rozlišovacím znakem je vzhled jejich nosů, samec má převislý nos ve tvaru okurky dlouhý více než 10 cm (přeneseme-li míry do poměru s člověkem, pyšnil by se průměrný dospělý muž nosem velkým až 30 cm). Na první pohled je jim na obtíž, visí jim přes ústa a při jídle si jej musí odstrkávat. Pravděpodobně však slouží k rezonanci a zesilujícímu volání, při kterém dochází k výraznému zpevnění jinak měkkého nosu. Japonská studie prokázala, že rozměr nosu do jisté míry ovlivňuje zájem samic, které si tak samec udrží ve svém harému. Platí tedy, že čím delší nos samec má, tím větší a fyzicky zdatnější je. Statnější jedinci se ozývají i hlubšími zvuky, pro samice atraktivnějšími, a do větších rozměrů jim taktéž rostou varlata. Samice má nos krátký a zašpičatělý, otočený nahoru. Kahau nosatý zaujme i svým technicky založeným ocasem, silným a téměř stejně dlouhým jako tělo, nezbytným ke korekci letů vzduchem a k udržování rovnováhy.\n\nSrst má na hřbetě cihlově červenou, končetiny má modro-šedé, spodek těla a ocas krémový, obličej mívá zbarven do červena. Je nápadný svým vystouplým břichem, typickým pro vícero druhů z podčeledi hulmanovitých (\"Colobinae\").\n\nCelý svůj život tráví v mangrovech, kde listy, pupeny, semena a nezralé plody určitých mangrovníků jsou jeho hlavní potravou, a jen výjimečně ji zpestří hmyzem, nebo jinými bezobratlými (housenky, larvy). Jsou to v podstatě vegetariánské opice a mají tomu i přizpůsobený žaludek, který dokáže strávit rostlinnou celulózu, a funguje obdobně, jako u přežvýkavců. V žaludku má specializované bakterie, které potravu fermentují a umožňují tak její trávení i takové, které ruší rostlinné jedy v potravě. Proto může kahau žrát výhonky a listy stromů, které jsou pro ostatní herbivory nepoživatelné.\n\nRozkladnou činností trávicích bakterií dochází k tvorbě plynu, který kahauovi před výstupem z těla nafoukává pružné břicho. Aby zmenšil množství vznikajících plynů pojídá většinou pouze vybrané nezralé nesladké plody a určité listy. Jeho strava je kaloricky nevydatná, spotřebuje ji veliké množství. Je to přísný potravní specialista, který nemůže žít v oblasti s jiným druhem potravy. Jeho potravní zaměření způsobilo, že kahau si s ostatními primáty nekonkuruje.\n\nKahauové nosatí žijí v tlupách, převážně na větvích v korunách stromů, a v klidu posedávat na zemi je uvidíme zřídka. Soustavně se pohybují za potravou, za den urazí i 600 metrů, ale málokdy se odváží jít dál. Jsou to hlavně samice, co vedou tlupu při hledání potravy, zatímco samci skupinu převážně jen střeží. Přeskakují bez ohledu na svou hmotnost z jednoho stromu na druhý s roztaženýma nohama a vlajícím ocasem na vzdálenosti i čtyř metrů. V případě potřeby jsou i na zemi poměrně zdatní, pohybují se rychlostí až 24 km/h. Vodní toky dokážou jednoduše přeplavat, prsty na zadních nohou mají částečně spojeny plovací blánou, nebo se potopit až do hloubky 20 metrů. Díky větší ploše chodidel se neboří ani do bahna. Ve vodě však na ně číhají krokodýli, proto mění pozice a je-li to možné, raději se z jednoho místa na druhé přesouvají s využitím břehů a skoků ze stromů (neváhají skočit na zem i z výšky 15 metrů). Nocovat se uchylují k břehům na oblíbené tzv. spací stromy, kde se cítí bezpečně.\n\nVětšina tlup má svého vůdčího samce a právě ten bývá vybaven výrazně větším nosem než ostatní samci. Pokud je nahrazen druhým, narůstá největší nos v tlupě právě jemu. Vlastní nos slouží jako ozvučnice, zesilovač vydávaných zvuků kterými právě dominantní samec svolává a udržuje tlupu pohromadě. Hlasité zvuky vydávají jen samci.\n\nŽijí v jednotlivých i společných tlupách o velikosti 3–32 jedinců (místy až 60) a nemají ohraničená teritoria. Většina jednotlivých tlup je tvořena dominantním samcem, podřízenými samci, samicemi a mláďaty, mladí samci často vytvářejí samostatné tlupy (tzv. mládenecké družiny). Tyto se setkávají na večerních shromážděních, kde také dochází k páření. Samci se předvádí skoky mezi větvovím a důležitou roli hraje i jejich na první pohled nepříliš vábný nos. Samice v říjí si někdy odskočí do vedlejší skupiny a samci ji spáření s jiným většinou tolerují, výraznější agrese je u těchto opic výjimečná.\n\nBřezost samic trvá přibližně 150–166 dní (případně až 200 dní) a potomka rodí nejčastěji v období mezi březnem a květnem s tendencí rodit v noci, nebo během ranních a dopoledních hodinách. Mládě narozené vysoko v korunách stromů se samo drží srsti na matčině břichu, brzy však přeleze matce na záda a takto cestuje v tlupě s ostatními, matka s ním i plave. Narozený kahau je v obličeji celý modro-fialový, v době několika měsíců se vybarví jako ostatní. Matce obvykle nevadí, když si její mládě pochová jiná samice. Asi po šesti týdnech pozřou obvyklou stravu dospělých a odstavena jsou v sedmi měsících. Charakteristický nos jim roste poměrně pomalu až do dospělosti. Pohlavní zralost u samců nastává asi za 5–7 let, u samic za 3–5 let. V zajetí se kahauové dožívají průměrně asi 13–14 let, výjimečně okolo 20 let. O jedincích v přírodě neexistují spolehlivé záznamy, předpoklady hovoří o 15–20 let.\n\nKahau nosatý je podle Mezinárodního svazu ochrany přírody (IUCN) hodnocen jako ohrožený. Uveden je také v úmluvě CITES, v jedné z nejvážnějších možných příloh pro druhy ohrožené vyhubením, a mezinárodní obchod je povolen jen ve výjimečných případech. Celková populace se za posledních 36–40 let snížila více než o polovinu, přičemž stále klesá. Příčinnou je úbytek vhodných stanovišť (těžba, zemědělství), ale i lov jedinců – druh je považován za pochoutku a některé části jeho těla jsou vyhledávanou položkou v tradiční čínské medicíně. K hrozbám dochází i přesto, že je chráněn zákonem v celém areálu rozšíření, alespoň na ostrově Borneo, a vyskytuje se hned v několika přírodních rezervacích. V divočině přežívá necelých asi 6000 jedinců, což je nicméně o polovinu více, než se původně předpokládalo.\n\nPříbuzným rodem je kahau mentavejský (\"Simias concolor\") Miller, 1903. Jeho domovem jsou pralesy tří ostrovů South Pagai, Sipora a Siberut náležící Mentavajskému souostroví (Mentawai Islands) ležící jihozápadně od indonéského ostrova Sumatry.\n\nJe o něco menší, než kahau nosatý, má kratší ocas, který je až na štětku na konci téměř holý. Nos má podstatně menší. Jeho zbarvení je hnědě černé, občas se vyskytnou jedinci barvy hnědě okrové.\n\nKahau mentavejský je podle červeného seznamu IUCN prohlášen za kritický ohrožený druh.\n\n"}
{"id": "524338", "url": "https://cs.wikipedia.org/wiki?curid=524338", "title": "Horní Olešná", "text": "Horní Olešná\n\nHorní Olešná () je vesnice, část obce Popelín v okrese Jindřichův Hradec. Nachází se asi 3 km na východ od Popelína. Prochází zde silnice II/134. Je zde evidováno 52 adres. Žije zde obyvatel.\n\nHorní Olešná je také název katastrálního území o rozloze 4,84 km².\n\nPrvní písemná zmínka o vesnici pochází z roku 1376.\n"}
{"id": "524341", "url": "https://cs.wikipedia.org/wiki?curid=524341", "title": "Jindřiš", "text": "Jindřiš\n\nJindřiš () je vesnice, část obce Rodvínov v okrese Jindřichův Hradec. Nachází se asi 3 km na východ od J.Hradce, v údolí Hamerského potoka. Je zde evidováno 94 adres. V roce 2011 zde trvale žilo 190 obyvatel.\n\nJindřiš je také název katastrálního území o rozloze 5,68 km².\n\nPrvní písemná zmínka o vesnici pochází z roku 1654.\nJindřiš patřila až do roku 1884 k jindřichohradeckému panství. První písemné zmínky:Profous 1654, gruntovní kniha, důchodenské účty 1564, Lang 1285 rybní účty. Pak je ještě archivářem Teplým prokazatelně doloženo datum 13. 3. 1486 kdy Jindřich z Hradce směnil rybník na Kanclově za potok mezi Blažejovem a Jindřiší s hradeckým farářem Eliášem\n\nZaložení místa souvisí s kolonizací krajiny ve 13 století. Pány z Hradce byl přizván Řád německých rytířů.Ti měli obrovské zkušenosti s budováním osad, rybníků, kultivováním krajiny, ale i s péčí o chudé a nemocné. Centrem hospodářství byl Vítkův hrádek (Pippenhausl). Poplužní dvůr stával ve Dvorečku. Hrádek sloužil i k obraně brodu v Jindřiši. Místní název Am Hof by mohl zároveň napovídat,že i tady rytíři drželi nějaké hospodářství. První osadníci přišli do Jindřiše patrně ze Švábska nebo Durynska. Řádoví bratři obdrželi mimo Vítkova hrádku a vesnic k němu patřících (Dvoreček, Blažejov, Mutyněves, Hospříz, Malý Ratmírov atd.) také újezd děbolínský a strmilovský.\n\nNa počátku dvacátého století zde maloval svoje obrazy český malíř Herbert Masaryk.\n\nV obci se nalézá železniční zastávka Jindřichohradecké úzkokolejné dráhy.\n\n\n"}
{"id": "524343", "url": "https://cs.wikipedia.org/wiki?curid=524343", "title": "Janov (Staré Hobzí)", "text": "Janov (Staré Hobzí)\n\nOsada Janov () je část obce Staré Hobzí v okrese Jindřichův Hradec. Nachází se asi 2,5 km na jihozápad od Starého Hobzí. Jsou zde evidovány čtyři adresy. V roce 2011 zde trvale žilo sedm obyvatel. Janov leží v katastrálním území Staré Hobzí o výměře 16,7 km.\n\nRytíř Johann Peter von Flick získal panství Staré Hobzí, Nové Hobzí, Mutnou a Chvalkovice do dědičného nájmu 27. června roku 1789. Pro účely svého podnikání nechal vystavět v údolí nazývaném (Janovo údolí) a (Filipovo údolí) budovy s čp. 104, 105, 108 a 109. Údolí obdržela název po Flickových synech Johannovi a Philippovi. Janovo údolí se táhlo podél horního toku Dyje od čp. 105 a na něj navazovalo u čp. 108 údolí Filipovo. Název Filipova údolí upadl po roce 1824 v zapomnění a pro celé údolí se nakonec vžil název po Janovi.\n\nNa místě budovy s čp. 105 se dříve nacházel Panský mlýn (). Johann Peter Flick jej nechal kolem roku 1800 přestavět na továrnu na bavlnu, tu pak 25. září 1849 koupil Johann Pexa a zbudoval zde opět mlýn s pilou. Mlýn přešel koupí 3. září 1868 na Karla Blacha ze Slavonic a 1. září 1880 na markýze Alaxandra Pallaviciniho. Ten nechal mlýn zbourat a vystavět panskou hájovnu. Budova s čp. 105 mu byla při pozemkové reformě v roce 1924 vyvlastněna a sloužila jako státní hájovna.\n\nSklárna (Gloshüttn) v Janově údolí je poprvé zmiňována v matrikách Starého Hobzí již 8. června 1719 a 11. února 1724. V roce 1813 nechala vdova a dědička Theresia von Flick ve Filipově údolí nedaleko bělidla (), pravděpodobně na místě, kde před 100 lety stály sklářské hutě majitele panství Maxe Franze von Deblin, otevřít novou sklárnu a za tímto účelem uzavřela 25. srpna 1813 se sklářským mistrem Franzem Jos. Zopfem na dvacet let nájemní smlouvu.\n\nSklářská huť na panství Staré Hobzí měla být zbudována ještě v roce 1813, aby tak mohla být na začátku roku 1814 uvedena do provozu. Zopf se na podniku podílel 10 000 zlatými, složil kauci 5 000 zlatých a zavázal se nejen k ročnímu nájmu, který byl postupně navyšován (1814: 275 zl, 1815: 300 zl, 1816: 325 zl atd.) do roku 1823 na 500 zlatých, ale také po dvacet let k odběru dřeva (30 000 ). Dále pak panstvu poskytovat duté ( za 1 zlatý 54 krejcarů) a broušené sklo. Pro své potřeby obdržel 60 měřic půdy u sklářských hutí, 20 měřic louky u (příkop se nazýval podle hamru, který zde zřídil Johann Max von Flick; zmiňován roku 1821 a 1823) a 30 měřic lesa (). K tomu se zavázal odbírat pro sebe a své zaměstnance panské pivo a vinnou pálenku.\n\nVysoké výdělky ve sklárně přitahovaly skláře, tovaryše, řezače a brusiče, pískaře, taviče, raziče, topiče, flusaře, uhlíře, truhláře, strojníky a mechaniky nejen z blízkého okolí (Libice, Dačice, Slavětín, Lukavec, Lipnice, Lukov, Heraltice, Světlé, Košic u Čáslavi), ale i z daleka (z Čech, ze severu Moravy z Rožnova, z Dolního Rakouska a Uherska). Sklárna sestávala ze dvou sklářských pecí a deseti kotlů. Kolem 30 zaměstnanců vyrábělo 20 000 kusů dutého a plochého skla. Nedaleko sklárny nechala Theresia von Flick pro zaměstnance postavit v letech 1813–1814 nové byty, čímž v Hobzí tehdy přibylo osm nových popisných čísel (čp. 115–122). Sklárna měla vlastní hospodu (hospodský Josef Lindner) a sklářským mistrem Franzem Zopfem financovanou školu s triviem. V roce 1826 navštěvovalo školu 39 sklářských dětí a učitel dostával od sklářského mistra plat 90 zlatých ročně. Jídlo mu střídavě nosili rodiče žáků. Roku 1823 byl učitelem Jakob Hofbauer a v letech 1826–1829 Franz Strohschneider.\n\nZadlužené panství Staré Hobzí, Nové Hobzí a Mutnou převzali 24. srpna 1818 děti Johann Max, Josef a Marie von Flick, provdaná Vacano. Marie od spoluvlastnictví odstoupila 19. srpna 1819 a 10. května 1820 také bratr Josef, takže se jediným majitelem panství Staré a Nové Hobzí, Mutné s Chvalkovicemi, kartounky, manufakturu na zpracování bavlny a přádelny stal Johann Max von Flick. Ani on panství neudržel a 27. prosince 1823 jej prodal hraběnce Therese von Trautmannsdorf, rozené von Nadasdy.\n\nPo dvacetiletém vypršení nájemní smlouvy získal Franz Zopf sice ještě prodloužení na pět let, ale v roce 1839 už byla sklárna z důvodu velké a neudržitelné spotřeby dřeva mimo provoz, sklářské hutě a byty pro zaměstnance strženy a ještě tentýž rok z čp. 115 (později čp. 17 a 148, kancelář správy statků) zbudován Janův statek – Janov (), který měl na vyklučených lesních plochách bývalé sklárny svá pole, nazývaná místním německým obyvatelstvem až do odsunu v roce 1945 (Sklárna).\n\nPanství Jemice-Staré Hobzí o rozloze 3 517,45 ha zakoupil Alfons sen. Pallavicini (1807-1875), syn markýze Eduarda von Pallavicini a hraběnky Josefy zu Hardegg (zu Hardegg auf Glatz und im Marchlande), za 822 000 zlatých od hraběnky Therese von Trautmannsdorf 29. ledna 1841. Dvě hodiny pěší chůze od Starého Hobzí vzdálený čtvercový hospodářský komplex sestával z hájovny a hospodářského dvora. Celý areál byl dokola obehnán vysokou zdí s velkou bránou. Statek spravoval správce statku se zemědělským personálem, hájovnu obýval hajný Franz Wallner s rodinou.\n\nKonec první světové války, porážka Rakouska-Uherska a vznik národních států na území bývalé monarchie představoval pro rodinu Pallavicini závažný zlom v jejich majetkové situaci. Panství Jemnice jim bylo roku 1919 zkonfiskováno. V roce 1920 stát nařídil u části venkovských pozemků nucený pronájem, u pozemků, které byly déle jak 10 let v pronájmu provedl odprodej na nájemníky. V roce 1924 převzala obvodová úřadovna ve Znojmě velkostatek Jemnici (1 189 ha), „Ředitelství státních lesů a statků” v Třeboni získalo lesy a tři další velkostatky u Starého Hobzí (se dvory Hejnice, Veselíčko, Janov). K „Ředitelství státních lesů a statků” v Třeboni přináležely jihomoravské „Správy státních lesů” Český Rudolec, Jemnice, Hrotovice, Jaroměřice, Uherčice, Lesonice a „Správa státních statků” Janov se 6 dvory a jedním lihovarem. Při Správě státních statků v Janově se nacházely průmyslové podniky: cihelna s roční výrobou 500 000 cihel, vodní pila a lihovar.\nU některých správ státních statků stát zřídil za účelem lepšího zpeněžení mléka mlékárny a sýrárny. Jednou z nich byla po pozemkové reformě i státní sýrárna u státního statku v Janově (r. 1928), která vyráběla sýr značky „Dessert Janov” a „Romadour Janov”. Sýr byl balený ve staniolu nebo v pergamenu ve dřevěných bedničkách po 5 а 10 kg.\n\nZemědělský lihovar v Janově (čp. 115), obec Staré Hobzí, vlastnil Československý stát (Správa státních lesů a statků), Ředitelství státních lesů a statků se nacházelo v Hodoníně (r. 1937), Správa státních statků v Janově. Ředitelem byl jmenován (r. 1937) vládní rada Ing. Jan Novák, vrchním hospodářským správcem Ing. František Sobota, vedoucí dvora Jan Štefl. S lihovarem byla spojena cihelna.\n\nUž za první republiky si Janovo údolí oblíbily oddíly turnerů či sokolů ze Slavonic nebo skautů z Jemnice. Po druhé světové válce byl skautský oddíl v Jemnici obnoven 13. 7. 1945 a hned v druhém poválečném létě se konal první skautský „Tábor ranních mlh” na břehu Dyje pod Českou strání u Starého Hobzí. Po splynutí Junáka s Pionýrskou organizací SSM byl Janův dvůr začátkem 80. let 20. století přestavěn na pionýrský tábor, jehož rekreační zařízení slouží do současné doby. Tento areál bývalého tábora PO SSM nyní využívá rekreační středisko Janov. Oplocený areál chatového tábora (dřevěné chaty ve čtyř řadách) leží na konci Janovského údolí u řeky Dyje, 2,5 km od Starého Hobzí. V areálu tábora se nachází budova se společnou jídelnou, sprchami a toaletami. Koupání je zajištěno v řece Dyji nebo v okolních rybnících.\n\nPůvodně lovecký zámek, postavený v Janovském údolí kolem r. 1830 v pozdně klasicistním stylu, je nyní částí obce Staré Hobzí. Původně se na jeho místě nacházela přádelna bavlny pro starohobezkou manufakturu na výrobu kartounů. Po 2. světové válce byl majetek rodiny Pallavicini konfiskován a budova loveckého zámečku sloužila jako ozdravovna Charity.\n\nV roce 2002 objekt od obce Staré Hobzí odkoupila holandská rodina Louwsmova, která zde provozuje rodinný Camping LETNÍ DEN s.r.o. (Staré Hobzí 105, 378 71 Staré Hobzí), nabízející své služby hlavně v letním období.\n\n"}
{"id": "524344", "url": "https://cs.wikipedia.org/wiki?curid=524344", "title": "Nové Dvory (Staré Hobzí)", "text": "Nové Dvory (Staré Hobzí)\n\nNové Dvory () je malá vesnice. Nachází se asi 2,5 km na severovýchod od Starého Hobzí. Je zde evidováno 22 adres. V roce 2011 zde trvale žilo 44 obyvatel. Dříve byly Nové Dvory samostatnou obcí, nyní jsou místní částí obce Staré Hobzí v okrese Jindřichův Hradec. Nejbližší železniční stanice Dačice. Pošta, zdravotní a matriční jsou v Dačicích, římskokatolická fara ve Starém Hobzí. Malá obec s českým obyvatelstvem. V roce 1850 měla 117 obyvatel. Katastr obce měl v roce 1900 výměru 198 ha.\n\nNové Dvory je také název katastrálního území o rozloze 1,98 km.\n\nObec leží v jižní části Brtnické vrchoviny, na plochém rozvodí mezi Moravskou Dyjí a Želetavkou. Nad zarovnaný povrch zde vystupuje několik nízkých vyvýšenin, nejvýše Kopaniny 571 m n. m. (M. Hrádek)\n\nVes byla založena na pozemcích zaniklé vsi Borovice, patrně počátkem 18. století. První zmínka o ní je v hobezské matrice k roku 1706, ale udává se také rok 1712. Přifařena byla do Starého Hobzí. Až do poloviny 18. století bylo pro ni užíváno střídavě názvu Borovice nebo Nové Dvory. Od roku 1751 jen Nové Dvory. V roce 1727 došlo k parcelací málo výnosného a od středu panství Budíškovice vzdáleného hospodářského dvora na místě vsi, který se rozhodla majitelka panství Marie Ludvika svobodná paní z Cantelma zrušit. Budovy dvora pronajala dvěma poddaným a současně dalším prodala pět chalup, které zde svým nákladem postavila. Pozemky byly rozparcelovány mezi 14 nových usedlíků. Poté ves sdílela osudy budíškovického panství až do roku 1849.\n\nPodle vceňovacího operátu žilo v roce 1843 v Nových Dvorech 96 obyvatel, z toho 54 mužů a 42 žen v 21 domech a 26 domácnostech. Z nich se živilo 24 zemědělstvím a 2 živnostmi. Desátky byly odváděny panství Budíškovice a faře ve Starém Hobzí. Z Nových Dvorů se jezdilo na týdenní sobotní trhy do Dačic.\n\nVe druhé polovině 19. a v první polovině 20. století se většina obyvatelstva obce živila zemědělstvím. V roce 1900 byla výměra hospodářské půdy obce 195 ha. Živnosti roku 1911: obchodník s nádobím a 1 obchodník se smíšeným zbožím. Rok 1924: správa lesního revíru velkostatku Budíškovice Wallisů, živnosti: 1 hostinský, obchodníci, 1 stolař, 15 hospodařících rolníků.\n\nObec byla elektrifikována připojením na síť ZME Brno v roce 1947. JZD vzniklo roku 1957, v roce 1971 bylo sloučeno s JZD Staré Hobzí a Vnorovice do JZD Staré Hobzí a to roku 1975 do JZD Dyje Staré Hobzí. Nyní převládající zaměstnání: zemědělství. Po roce 1945 byl postaven kravín JZD.\n\nDo roku 1849 byly Nové Dvory součástí panství Budíškovice ve Znojemském kraji. V letech 1850 až 1855 byly podřízeny politické pravomoci Podkrajského úřadu v Dačicích a v rámci soudní správy okresnímu soudu tamtéž. Když byly v roce 1868 veřejná správa a soudnictví opět odděleny, vrátily se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž, což trvalo až do roku 1945. Po osvobození v květnu 1945 náležely pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy byly po územní reorganizaci Nové Dvory spolu s moravským Dačickem začleněny pod správní okres Jindřichův Hradec a Jihočeský kraj. To trvalo až do zrušení Okresního úřadu v Jindřichově Hradci koncem roku 2002. V polovině roku 1974 byly Nové Dvory sloučeny se Starým Hobzím. Od roku 2003 spadají pod pověřený Městský úřad v Dačicích v samosprávném Jihočeském kraji.\n\n\n"}
{"id": "524345", "url": "https://cs.wikipedia.org/wiki?curid=524345", "title": "Nové Hobzí", "text": "Nové Hobzí\n\nNové Hobzí (dříve též Nová Hobža či Nová Ves, ) je malá vesnice, část obce Staré Hobzí v okrese Jindřichův Hradec. Nachází se asi 3 km na jih od Starého Hobzí. Je zde evidováno 12 adres. V roce 2011 zde trvale žilo deset obyvatel.\n\nNové Hobzí je také název katastrálního území o rozloze 0,82 km.\n\nHistorický lexikon obcí České republiky 1869–2005 uvádí první písemnou zmínku o vesnici kolem roku 1670. Gregor Wolný mylně udává, že původně snad šlo o ves Neudorf. Statek Nové Hobzí měl být založen v roce 1675 při dělení majetku mezi bratry von Schneidau, kdy došlo k odloučení panství Staré Hobzí. Rudolf Hruschka, za první republiky učitel na německé škole v Jemnici a později ve Starém Hobzí, datuje založení vsi Antonem Josefem von Schneidau těsně před rokem 1676, což potvrzuje i Časopis Matice moravské. Během 17. - 19. století se střídaly názvy obce: 1688 Horní Hobzí, 1718 Neuhart, 1720 Neuhart, 1751 Neuhart, 1846 Neu Hart, Nowa Hobza, 1872 Neuhart, Nové Hobzí.\n\nV době (1627), kdy Jindřich Zahrádecký přenechal dědictví svým sirotkům Karlovi Bohubudovi a Elisabeth, sestával majetek v Hobzí ze čtyř vsí:\n\n\nFranz von Schneidau a jeho manželka Maria Anna, rozená von Schelleberg, koupili Hobzí, Bělčovice, Mutnou, Modletice, pusté Čermakovice (Schenakowitz) a část vinice u Hnanic. Po otcově smrti si jeho tři synové Franz Christoph, Heinrich Burkard a Anton Josef 31. července 1674 rozdělili majetek na tři stejné díly. Majetek v té době sestával z kopce Montserrat, zámku se zeleninovou zahrádkou a novou zahradou, pivovaru a vsi Hobzí, pustých Čermakovic (Schenakowitz), Bělčic s hospodářským dvorem a ovčínem, Modletic s ovčínem a mlýnem (Hofmühl), Mutné s ovčínem, hospodářského dvora v Hejnicích a svobodného statku v Cizkrajově (přikoupil v roce 1658 Franz von Schneidau).\n\nAnton Josef von Schneidau, který po otci zdědil mimo části Dešné, Županovic, poloviny pivovaru v Hobzí a jižní části panství s hospodářským dvorem a vsí Modleticemi, získal 8. června 1675 společně s Heinrichem Burkardem od bratra Franze Christopha také jeho díl. Heinrich Burkard si podržel polovinu zámku se stájemi a polovinou nové zahrady, Anton Josef polovinu dvora Hejnice (Hönitzhof), polovinu vsi Mutné a kvůli lepší správě svého majetku si nechal postavit nedaleko hospodářského dvora („Dwuor w Oborže na Reydie“) a ovčína mezi Modleticemi a mlýnem (Hofmühle) zámeček s kaplí, později také pivovar, čímž položil základ nové vsi. Ves byla kvůli rozlišení nazývána Nové Hobzí (Neuhart). Poprvé je ves zmíněna v matrikách obce Nové Sady jako „neohardt“ 9. prosince 1676. Označení „nového“ Hobzí se vžívalo celkem pomalu. Název Staré Hobzí(„althardt“) se ve farních matrikách objevuje sice již 23. června 1677, ale od 30. září 1692 do roku 1697 zase jen původní název Hobzí („Harth“), v letech 1697-1729 střídavě „Harth“ a „Althart“, teprve v roce 1729 se pak pravidelně objevuje název Nové Hobzí.\n\nHeinrich Burkard 13. března 1685 svůj díl odprodal (se 7 chovnými rybníky, Louckým mlýnem a židovskou obcí ve Starém Hobzí) ovdovělé baronce Marii Margareth Trautsohn von Falkenstein, rozené von Rappach, která pak ještě přikoupila od Antona Josefa 20. června 1687 jeho díl pivovaru ve Starém Hobzí. Mutnou prodal Anton Josef 12. srpna 1689 Karlovi Jakubovi, rytíři von Tomazoll auf Welking. Po smrti Antona Josefa (1699) spravovala panství Nové Hobzí až do roku 1710 vdova Christine Kunigunde von Schneidau, která je pak převedla na své dvě dcery Marii Annu a Josefu Františku. Obě dědičky panství už za tři roky prodaly (26. června 1713) majiteli Starého Hobzí Maxovi Franzovi von Deblin. Max Franz von Deblin sice Nové Hobzí krátce propachtoval Johannu Eichelovi, inspektorovi deblinských majetků, ale nakonec obě Hobzí spojil, čímž byl rozvoj samostatné obce zpečetěn. Na tom nic nezměnila ani skutečnost, že na zámečku v Novém Hobzí bydlel v letech 1714-1730 syn Franz Anton von Deblin, který v roce 1733 přesídlil do nově zbudovaného zámku ve Starém Hobzí.\n\nZámeček s kaplí je poprvé písemně zmíněn v roce 1699. Jednalo se o obdélníkovou stavbu na jižní straně s kruhovou rohovou věžičkou. Zámeček se nacházel na ostrůvku, obehnaném z jedné strany řekou Dyjí a z druhé potokem/mlynářským náhonem (Mühlbach). Přes řeku vedla dřevěná lávka. Nový mlýn byl postaven z části na základech tehdejšího zámečku. V matrikách Nových Sadů je zámeček uváděn v roce 1756 jako „arce“ (archa), od roku 1774 pak pod čp. 1, kdy sloužil k ubytování panského služebnictva (hajný, sluhové, bednáři) a teprve ve 40. letech 19. století, kdy už byl ve schátralém stavu, Alfonsem von Pallavicini až na pár zdí zbourán. Ves čítala v té době 95 obyvatel (47 mužů a 48 žen), dále se zde nacházel hospodářský dvůr s vinopalnou a hostinec.\n\nPůvodní starý mlýn („Hofmühle“) stával na stejném břehu asi 250 m proti proudu u současného jezu. Německý název polní trati „Teichwiese“ (louka u rybníka) udává místo tehdejšího rybníku u mlýna a „Bräuer- či Brauhauswiese“ (louka u pivovaru) místo tehdejšího pivovaru, který nechal majitel panství Alphons von Pallavicini kolem roku 1850 strhnout. Stál v místě, kde se křížil náhon mlýna (Mühlbach) s cestou do Václavova. Pivovarské sklepy sahaly až do protilehlé stráně a voda do pivovaru byla přiváděna trubkami od pramene v polní trati „Tenlgarten“. Stará myslivna byla přestavěna na privátní dům (čp. 1), na jehož zahradním pozemku kdysi stával sládkův domek (Bräuerswohnung). Ještě na začátku 20. století existovala u cesty do Modletic část tehdejšího ovčína v podobě malého domku. Vinopalna (Branntweinbrennerei) u hospodářského dvora, postavená za pánů z Deblína, ustoupila přestavbě za posledního majitele. Zrovna tak zmizela rasovna na cestě k Václavovu.\n\nPo založení místního odboru Ústřední matice školské „Dačice a okolí” v roce 1891 se rozvinulo české národovectví také mezi obyvatelstvem v Novém Hobzí.\n\nZa první republiky ve 20. letech 20. století mělo Nové Hobzí 16 popisných čísel se 71 obyvateli katolického vyznání, z nichž bylo 35 Čechů a 33 Němců. Nadále zde byl uváděn „panský dům“, hospodářský dvůr, mlýn, hostinec a sýpka. Zámeček byl pak ve 30. letech přestavěn na byty. V období záboru, kdy Nové Hobzí spadalo pod župu Dolní Podunají, vlastnil mlýn (na pravém břehu Dyje) Jan Šebesta. Po odsunu německého obyvatelstva v roce 1945 držel mlýn Josef Šulak, který ho provozoval až do své smrti v roce 1952. Obecní dřevěný most přes Dyji nahradila po jeho stržení (po roce 1945) úzká železná lávka. Na kraji obce při příjezdu od Starého Hobzí stojí sýpka (kulturní památka) z první poloviny 19. století. Jedná se o empírovou zděnou dvoupatrovou budovu se sedlovou střechou.\n\n\n\n"}
{"id": "524347", "url": "https://cs.wikipedia.org/wiki?curid=524347", "title": "OTS 44", "text": "OTS 44\n\nOTS 44 je hnědý trpaslík v souhvězdí Chameleona, vzdálený 550 ly. Před objevem Cha 110913-773444 to byl nejmenší známý hnědý trpaslík\n\nOTS 44 má hmotnost asi 15 Jupiterů (neboli 1,5 % hmotnosti Slunce), což je asi 5,4×10 kg.\n\nExistují náznaky, že je OTS 44 obklopen diskem z prachu a částic z ledu a kamene, který by se mohl vyvinout do planetárního systému.\n"}
{"id": "524348", "url": "https://cs.wikipedia.org/wiki?curid=524348", "title": "Dobrotín", "text": "Dobrotín\n\nDobrotín () je malá vesnice, část obce Staré Město pod Landštejnem v okrese Jindřichův Hradec. Nachází se asi 1,5 km na jihozápad od Starého Města pod Landštejnem. Je zde evidováno 21 adres. V roce 2011 zde trvale žilo osm obyvatel.\n\nDobrotín je také název katastrálního území o rozloze 5,4 km².\n\nPrvní písemná zmínka o vesnici pochází z roku 1487.\nDobrotín byl založen někdy okolo první poloviny 16. století. Už od začátku patřil pod Staré Město pod Landštejnem a byl osídlen převážně německy mluvícím obyvatelstvem. Většina obyvatel byli zemědělci, ve vesnici bylo značné množství statků. Začátkem 20. století byla postavena dnešní kaple na návsi, zasvěcená sv. Terezii z Lisieux (dodnes v Čechách málo obvyklé zasvěcení).\n\nPoté co bylo Německo poraženo ve druhé světové válce, byla velká většina Němců byla vysídlena a opuštěná oblast byla dosídlena převážně slovenskými dosídlenci. Další dopad na život v této pohraniční obci měl nástup komunismu a vztyčení železné opony. Okolo 50. let 20. století se změnilo jméno vsi z Dobraten na Dobrotín.\n\n"}
{"id": "524350", "url": "https://cs.wikipedia.org/wiki?curid=524350", "title": "Landštejn (Staré Město pod Landštejnem)", "text": "Landštejn (Staré Město pod Landštejnem)\n\nLandštejn () je malá vesnice, část obce Staré Město pod Landštejnem v okrese Jindřichův Hradec. Nachází se asi 3 km na severozápad od Starého Města pod Landštejnem. Je zde evidováno 7 adres. V roce 2011 zde trvale žilo čtrnáct obyvatel.\n\nLandštejn leží v katastrálním území Pomezí pod Landštejnem o výměře 11,05 km.\n\nPrvní písemná zmínka o vesnici pochází z roku 1232.\n\nNachází se zde stejnojmenná hradní zřícenina.\n\n"}
{"id": "524351", "url": "https://cs.wikipedia.org/wiki?curid=524351", "title": "Návary", "text": "Návary\n\nNávary () je malá vesnice, část obce Staré Město pod Landštejnem v okrese Jindřichův Hradec. Nachází se asi 4 km na jihozápad od Starého Města pod Landštejnem. Je zde evidováno 13 adres. V roce 2011 zde trvale nikdo nežil.\n\nNávary je také název katastrálního území o rozloze 2,42 km.\n\nPrvní písemná zmínka o vesnici pochází z roku 1375.\n\n"}
{"id": "524353", "url": "https://cs.wikipedia.org/wiki?curid=524353", "title": "Pomezí (Staré Město pod Landštejnem)", "text": "Pomezí (Staré Město pod Landštejnem)\n\nPomezí () je malá vesnice, část obce Staré Město pod Landštejnem v okrese Jindřichův Hradec. Nachází se asi 3 km na severozápad od Starého Města pod Landštejnem. Je zde evidováno 44 adres. V roce 2011 zde trvale žilo devět obyvatel.\n\nPomezí leží v katastrálním území Pomezí pod Landštejnem o rozloze 11,05 km². V katastrálním území Pomezí pod Landštejnem leží i Landštejn.\n\nPrvní písemná zmínka o vesnici pochází z roku 1568.\n\n"}
{"id": "524354", "url": "https://cs.wikipedia.org/wiki?curid=524354", "title": "Rachot v Bronxu", "text": "Rachot v Bronxu\n\nRachot v Bronxu (v originále \"Hong faan kui\") je akční komedie, kterou režíroval Stanley Tong. Přestože se děj filmu odehrává v newyorské čtvrti Bronx, film se natáčel převážně v okolí kanadského města Vancouver a také v Hongkongu a ve Spojených státech amerických. V hlavních rolích vystupují Jackie Chan, Anita Mui, Françoise Yip a Marc Akerstream. \n\nHlavním hrdinou je Keung (Jackie Chan), který přiletí do USA za svým strýcem Billem (Bill Tung), rozhodnutým prodat svůj obchod v newyorské části Bronx. Zde se seznamuje s novou majitelkou strýcova obchodu Elaine (Françoise Yip) a chlapcem ze sousedství Dannym (Morgan Lam), připoutaným na invalidní vozík. Bronx má však pověst pouličních gangsterů a závodů na ulici. Do jednoho takového závodu se omylem připlete i Keung a pokazí výhru místnímu hlavnímu gangsterovi Tonymu (Marc Akerstream). Ten je rozhodnutý ho za každou cenu zabít a tak začíná boj mezi jeho bandou a Keungem, který však odnese i obchod Elaine. Tonův parťák Angelo (Garvin Cross) se ale připlete do bitky dalších mafiánů a ukradne vzácné diamanty. Ty ukryje do Dannyho polštářku, když prchá před mafiány. Vše se zkomplikuje a Angelo je donucen vyzradit mafiánům úkryt diamantů, které ale záhy získá Keung. Mafiáni mu však unesou přátele a požadují diamanty zpět jako výměnu. Keung se s podporou policie rozhodne své přátele osvobodit a dostat hlavního šéfa mafiánů - Bílého tygra (Kris Lord).\n\nV Hongkongu film vydělal celkově 56 911 136 HK $ a patří tak mezi nejúspěšnější filmy roku v Hongkongu a jeden z nejvýdělečnějších filmů Jackie Chana.\n\nAvšak Chanův film byl úspěšný i v Severní Americe. Byl promítán v 1 736 kinech a během premiérového víkendu vydělal 9 858 380 dolarů (5 678 $ na kino). Celková tržba v Severní Americe byla 32 392 047 $. \n\nJackie Chan si během natáčení filmu, když předváděl své obvyklé kaskadérské kousky, zranil svou nohu. Většinu natáčecího času pak hrál pouze s jednou zdravou nohou. Když přišlo na řadu vyvrcholení děje a natáčení, Chanovi na jeho sádru navlékli ponožku, kterou nabarvili. S touto improvizací film dokončili. Jeho noha však stále nebyla úplně zdravá když šel natáčet jeho další film, \"Thunderbolt\". Během natáčení se na motorce zranilo i několik kaskadérů včetně hlavní herečky. Několik lidí také utrpělo zlomení končetin a kotníků. \n\n\nDíky komediálnímu TV seriálu \"Ben Knows\"\n\n\n\n"}
{"id": "524358", "url": "https://cs.wikipedia.org/wiki?curid=524358", "title": "Radionika", "text": "Radionika\n\nRadionika (jinak radiestezie nebo též telestezie) je parapsychologický obor zabývající se studiem i praktickým využíváním jednoduchých i složitých diagnostických přístrojů, přístrojů k detekci paranormálních fenoménů, popřípadě i přístrojů přímo využívaných k léčbě. Koncept radioniky vznikl na začátku 19.stol. Albertem Abramsem (1864-1924), který se stal milionářem pronájmem radionických přístrojů, které sám navrhl..\n\nKlasickou radionickou pomůckou je virgule (proutek), nebo siderické kyvadlo. Mezi složitější přístroje patří Abramova skřínka, rozšířená v USA, která měla sloužit k hodnocení bioenergie, nebo G. de la Warova kamera, která byla údajně schopna podle vzorku krve zhotovit obrazy nemocných orgánů, Boydův emanometr, identifikující přítomnost chemických látek, Puač Hapiho emociometr, maďarské diagnostické kolo Egely wheel a mnoho dalších. Mezi radionické přístroje patří nejrůznější druhy psychoanalyzérů, měřičů bioenergie apod.\n\nKyvadlo lze údajně využít k celé řadě věšteb, například předpovídání počasí, informovat o zdravotním stavu, najít ztracený předmět apod. Odpovědi na otázky se snaží osoba využívající siderické kyvadlo určit pomocí výkyvů.\n\nPodle Českého klubu skeptiků Sisyfos nemá termín radionika žádné opodstatnění. Podle nich se snaží naznačovat, že jde o odbornou činnost nebo dokonce vědeckou disciplínu. Radionické pomůcky nemají žádné paranormální ani jiné připisované vlastnosti a schopnosti. Mají stejnou funkci jako křišťálová koule, slouží jen upoutání pozornosti a oklamání klienta. Pokud např. proutkař skutečně nachází vodu, pak je to jiným mechanismem než pomocí radionického přístroje a senzibility proutkaře. U složitějších přístrojů byl v mnoha případech zjištěn podvod nebo nefunkčnost. Většinu z nich lze jednoduše odmítnout vzhledem k jejich mylnému principu, např. když zjišťují různé bioenergie nebo stimulují čakry, nebo když mají navázat kontakt s rostlinami s mylným předpokladem, že existuje mimosmyslové vnímání.\n\n\n\n"}
{"id": "524359", "url": "https://cs.wikipedia.org/wiki?curid=524359", "title": "Veclov (Staré Město pod Landštejnem)", "text": "Veclov (Staré Město pod Landštejnem)\n\nVeclov () je malá vesnice, část obce Staré Město pod Landštejnem v okrese Jindřichův Hradec. Nachází se asi 3 km na jihozápad od Starého Města pod Landštejnem. Je zde evidováno 17 adres. V roce 2011 zde trvale žilo devět obyvatel.\n\nVeclov je také název katastrálního území o rozloze 2,28 km. Veclov leží i v katastrálním území Rajchéřov o rozloze 4,68 km, Romava o rozloze 4,41 km a Staré Hutě u Veclova o rozloze 7,05 km.\n\nPrvní písemná zmínka o vesnici pochází z roku 1487.\n\n"}
{"id": "524360", "url": "https://cs.wikipedia.org/wiki?curid=524360", "title": "Vitíněves", "text": "Vitíněves\n\nVitíněves () je malá vesnice, část obce Staré Město pod Landštejnem v okrese Jindřichův Hradec. Nachází se asi 3,5 km na severozápad od Starého Města pod Landštejnem.\n\nJe zde evidováno 11 adres. Roku 1991 zde nebyl evidován žádný obyvatel, o deset let později pouze jeden a roku 2011 zde trvale žili 3 obyvatelé.\n\nVitíněves je také název katastrálního území o rozloze 3,79 km.\n\nNázev se vyvíjel od varianty Witinow (1487), Witinowie (1568), Witinow (1599), Wittengau (1790, 1842), Witiněwes a Wittingau (1848). Původně se ves nazývala Vitínov, což znamenalo Vitínův dvůr či majetek, poněmčením vznikl název Wittengau, v 19. století se pojmenování změnilo na konečnou podobu Vitíněves.\n\nPrvní písemná zmínka o vsi pochází z roku 1487. V roce 1829 zde byla vysvěcena kaple svatého Václava. Dříve zde stál ovčín, zájezdní hostinec s obchodem a na potoku Pstruhovci Zámecký mlýn. V letech 1869 až 1950 byl Vitíněves samostatná obec v okrese Jindřichův Hradec, v roce 1950 se stal osadou Starého Města pod Landštejnem.\n\nVitíněves leží v okrese Jindřichův Hradec v Jihočeském kraji. Nachází se 3,5 km jižně od Rožnova, 3 km západně od Stálkova, 4,5 km severozápadně od Starého Města pod Landštejnem, 1 km severně od Landštejna a 12 km východně od Nové Bystřice. Geomorfologicky je oblast součástí Česko-moravské subprovincie, konkrétně Javořické vrchoviny a jejího podcelku Novobystřická vrchovina, v jejíž rámci spadá pod geomorfologický okrsek Vysokokamenská vrchovina. Průměrná nadmořská výška činí 585 metrů. Nejvyšší bod o nadmořské výšce 644 metrů leží severně od Vitíněvsi. Sídlem protéká bezejmenný potok, který se jihovýchodně od vsi vlévá do vodní nádrže Landštejn, další dva vodní toky se nacházejí severně od Vitíněvsi a vlévají se do téže vodní nádrže. Východní hranici katastru tvoří potok Pstruhovec, na němž se v severovýchodní částí rozkládá stejnojmenný rybník. Východně od vsi pak stojí rybník Punčoška.\n\nPodle sčítání 1930 zde žilo v 26 domech 111 obyvatel. 16 obyvatel se hlásilo k československé národnosti a 89 k německé. Žilo zde 111 římských katolíků.\n\nObcí prochází silnice III. třídy č. 1514 do Landštejna. Vitiněves není dopravně obsluhována, nejbližší autobusová zastávka se nachází u Landštejna. Prochází tudy červeně značená turistická trasa vedoucí z Kaprouna do Starého Města pod Landštejnem a zelená vedoucí k hradu Landštejn. Východně od vsi vedou další dvě značené trasy – modrá (z Rožnova k Pomezí) a žlutá (ze Stálkova ke vsi Blato).\n\n"}
{"id": "524362", "url": "https://cs.wikipedia.org/wiki?curid=524362", "title": "Dolní Lhota (Stráž nad Nežárkou)", "text": "Dolní Lhota (Stráž nad Nežárkou)\n\nDolní Lhota () je vesnice, část města Stráž nad Nežárkou v okrese Jindřichův Hradec. Nachází se tři kilometry na východ od Stráže nad Nežárkou. Prochází jí silnice I/34. Je zde evidováno 107 adres. V roce 2011 zde trvale žilo 120 obyvatel.\n\nDolní Lhota leží v katastrálním území Dolní Lhota u Stráže nad Nežárkou o rozloze 26,56 km².\n\nPrvní písemná zmínka o vesnici pochází z roku 1340.\n\nJihovýchodně od vesnice se nachází přírodní rezervace Fabián. Do jihozápadní části katastrálního území zasahuje malá část přírodní rezervace Losí blato u Mirochova.\n\n"}
{"id": "524365", "url": "https://cs.wikipedia.org/wiki?curid=524365", "title": "Akademie Tung-lin", "text": "Akademie Tung-lin\n\nAkademie Tung-lin (, doslova „Akademie ve východním háji“), byla neokonfuciánská škola, pojmenovaná po klášteru Tung-lin ležícím na úpatí hory Lu-šan. V první čtvrtině 17. století byla střediskem hnutí Tung-lin, politického hnutí neokonfuciánských konzervativců stavějících se proti moci eunuchů u císařského dvora. \n\nVznikla pod názvem akademie Kuej-šan () jihovýchodně od města Wu-si (provincie Ťiang-su) roku 1111 za vlády dynastie Severní Sung. Akademii založil neokonfuciánský učenec Jang Š’ a osmnáct let v ní vyučoval. Později zanikla a za dynastie Jüan ji nahradil buddhistický chrám.\n\nRoku 1604 v éře Wan-li velký sekretář Ku Sien-čcheng (1550–1612) společně s učencem Kao Pchan-lungem (1562–1626) s finanční podporou místní džentry a úředníků na stejném místě akademii obnovili, pod názvem akademie Tung-lin. Skupina podporovatelů akademie se zformovala ve vládních sporech o nástupnictví císaře Wan-liho, kdy v opozici proti císaři podporovala práva jeho nejstaršího syna Ču Čchang-lua. Motivací pro obnovení akademie byly obavy o stav státní správy a neschopnost prosadit zlepšení situace mocensky. Hnutí Tung-lin odmítalo ovlivnění konfuciánství buddhistickými a taoistickými vlivy, které spatřovalo ve filozofii radikálních stoupenců filozofie Wang Jang-minga. Namísto toho se drželo učení Ču Siho. Propagovalo tradiční konfuciánskou morálku jako prostředek ke zlepšení stavu společnosti. \n\nK předním členům akademie patřili kromě Ku Sien-čchenga a Kao Pchan-lunga také Sun Čen-sing, Chuang Cun-su a Čchien I-pien. Akademie se stala centrem opozičních konzervativců na sklonku vlády dynastie Ming a v raném čchingském období, takzvaného hnutí Tung-lin. Získala mnoho příznivců v administrativě, zejména v letech 1620–1623, kteří aktivně prosazovali moralistickou kritiku konkurentů a přispěli tak k rozdělení dvora na soupeřící frakce. \n\nV době vlády císaře Tchien-čchiho, prosadil roku 1625 mocný eunuch Wej Čung-sien uzavření akademie, šest jejích vedoucích představitelů v čele Jang Lienem bylo popraveno. \n\nPo nástupu nového císaře Čchung-čena a změně vlády byla roku 1633 akademie obnovena a hnutí opět získalo vliv ve státní správě, nedosáhlo však bývalé síly. Roku 1902 byla reorganizována v základní školu.\n"}
{"id": "524372", "url": "https://cs.wikipedia.org/wiki?curid=524372", "title": "Dvorce (Stráž nad Nežárkou)", "text": "Dvorce (Stráž nad Nežárkou)\n\nDvorce () je malá vesnice, část města Stráž nad Nežárkou v okrese Jindřichův Hradec. Nachází se 2 km na východ od Stráže nad Nežárkou. Je zde evidováno 19 adres. V roce 2011 zde trvale žilo dvacet obyvatel.\n\nDvorce leží v katastrálním území Dvorce u Stráže nad Nežárkou o rozloze 1,81 km.\n\nPrvní písemná zmínka o vesnici pochází z roku 1387.\n\n"}
{"id": "524373", "url": "https://cs.wikipedia.org/wiki?curid=524373", "title": "Management znalostí", "text": "Management znalostí\n\nManagement znalostí (angl. knowledge management) jako pojem obsahuje řízení organizace, resp. lidské činnosti obecně, na bázi využití znalostí jako nového produktivního ekonomického zdroje. Je to efektivní propojení těch, kteří vědí, s těmi, kteří vědět potřebují, a to přeměnou osobních (převážně skrytých čili tacitních) znalostí na znalosti organizační (převážně explicitní), neboli formální, a to formou komunikace, zapojení a sdílení.\n\nJe mnoho různých konkretizací téhle základní definice podle toho, v jaké oblasti se management znalostí má uplatnit.\nV oblasti informačních technologií se ponechal anglický název \"knowledge management\" pro sběr, ukládání, distribuci a implementaci znalostí v \"datových souborech\", používá se pojem knowledge management na různé uspořádání software produktů, datových skladů, firmy si vytvářejí svůj \"intelektuální kapitál\".\n\nV oblasti všeobecného řízení organizace se ujal pojem \"znalostní management\" jako soubor opatření a nástrojů pro management a organizační řízení podniku. Představiteli tohoto směru v ČR jsou prof.Jan Truneček z VŠE Praha, Doc. Ing.Vladimír Bureš, Ph.D. z FIM University H.Králové a Doc. Ing. Ludmila Mládková, Ph.D., jejichž díla jsou uvedena v literatuře.\n\nV oblasti ekonomie a produktivity definoval pojem \"management znalostí\" P.F.Drucker v díle Věk diskontinuity v části \"Ekonomika znalostí\" jako řízení pracovníků disponujících znalostmi, přičemž tenhle úkol definoval jako zásadní důležitost pro výkonnost a úspěšnost rodící se společnosti znalostí.\n\"Na management znalostí můžeme hledět přinejmenším z dvou úhlů pohledu:\n\nPrvní ho zdůrazňuje jako záměrně organizovaný manažerský systém umožňující řídit a využívat systém faktů, hypotéz, principů, zákonů, teorií a informací a vůbec všech produktů poznání tak, jak jej prezentuje soudobá společnost.\n\nDruhý úhel pohledu vnímá management znalostí jako procesní děj produkce nových znalostí, ve kterém se řeší problémy, objevují zákonitosti, produkují se objektivní intelektuální novinky a inovace. Znalostní management neboli management znalostí je tedy procesem poznávání a přetváření znalostí.\".\n\nZajišťování produktivity produktivita znalostí je funkcí managementu. Nemůže ji vykonávat vláda. Ale nemohou se jí zhostit ani tržní síly. Zajištění produktivity znalostí vyžaduje systematickou, organizovanou aplikaci znalostí na znalosti. Tím se zabývá management znalostí. Pojmy jako centralizace, decentralizace, diverzita nejsou pojmy ekonomickými. Jsou to pojmy manažmentu.\n\n\nExistují tři základní způsoby produkce nových znalostí:\n\n\nZásadou je, že všechny tři způsoby je nutno rozvíjet společně.\n\n"}
{"id": "524390", "url": "https://cs.wikipedia.org/wiki?curid=524390", "title": "Abydosaurus mcintoshi", "text": "Abydosaurus mcintoshi\n\nAbydosaurus mcintoshi („Ještěr z Abydu“) byl poměrně velký sauropodní dinosaurus z čeledi Brachiosauridae, který žil v období pozdní rané křídy (asi před 104,5 miliony let) na území dnešního Utahu v USA.\n\nZajímavostí je, že u tohoto dinosaura byla objevena také kompletní lebka, u sauropodů velmi vzácná. Jde také o první kraniální materiál, objevený u křídového sauropoda na území amerických kontinentů. Zuby abydosaura jsou poměrně štíhlé, což je pro brachiosaurida netypické. Tělesné rozměry abydosaura není na základě dostupného fosilního materiálu možné přesněji určit. Jeho délka se však pohybovala přibližně kolem 18,3 metru.\n\nFosilní materiál nese označení \"DINO 16488\" a jde o téměř kompletní lebku se spodními čelistmi a první čtyři krční obratle. Dále byly v pískovcích souvrství Cedar Mountain objeveny kosti končetin a páteře dalších tří jedinců. Datováním zirkonových krystalů vyšlo vědcům velmi přesné stáří 104,46 +- 0,95 milionů let (stupeň alb, spodní křída).\n\nDinosaurus byl popsán v roce 2010 paleontologem Danielem Churem a jeho kolegy. Rodové jméno vychází z egyptské mytologie a vztahuje se k městu Abydos na Nilu. Druhové je poctou americkému paleontologovi Johnu McIntoshovi za jeho práci pro lepší pochopení sauropodních dinosaurů.\n\n\n"}
{"id": "524395", "url": "https://cs.wikipedia.org/wiki?curid=524395", "title": "Česká Olešná", "text": "Česká Olešná\n\nČeská Olešná () je vesnice, katastrální území a část města Strmilov v okrese Jindřichův Hradec. Nachází se asi 4 km na severozápad od Strmilova. Je zde evidováno 115 adres. V roce 2011 zde trvale žilo 215 obyvatel. Katastrální území České Olešné má rozlohu 8,07 km.. Zároveň se jedná o vůbec nejzápadnější moravskou vesnici. Slovo \"Česká\" je v názvu kvůli odlišení od někdejší sousední Německé Olešné (dnes Nová Olešná). V dobách komunistického režimu došlo k malé úpravě hranice se sousedním k.ú. Nová Olešná v okolí hraničního Olešanského potoka, takže dnes Česká Olešná zasahuje i do Čech.\n\nPrvní písemná zmínka o vesnici pochází z roku 1349. V dobách komunistického režimu došlo k malé úpravě hranice se sousedním k.ú. Nová Olešná v okolí hraničního Olešanského potoka, takže dnes Nová Olešná zasahuje i do Čech.\n\n\n"}
{"id": "524397", "url": "https://cs.wikipedia.org/wiki?curid=524397", "title": "Leština (Strmilov)", "text": "Leština (Strmilov)\n\nLeština () je vesnice, část města Strmilov v okrese Jindřichův Hradec. Nachází se asi 2,5 km na jih od Strmilova. Je zde evidováno 52 adres. V roce 2011 zde trvale žilo jedenáct obyvatel.\n\nLeština leží v katastrálním území Leština u Strmilova o rozloze 2,68 km.\n\nPrvní písemná zmínka o vesnici pochází z roku 1364.\n\n\n"}
{"id": "524402", "url": "https://cs.wikipedia.org/wiki?curid=524402", "title": "Melting pot", "text": "Melting pot\n\nMelting pot ( doslova „tavicí kelímek\" nebo \"tavicí kotlík“) je termín dvou významů.\n\n1. Keramická nádoba určená do pece k tavení rudy či kovů a jejich a slévání. \n\n2. V přeneseném slova smyslu metafora a hypotéza pro stav, kdy se heterogenní společnost stává více homogenní a její rozdílné prvky či rysy se v přeneseném smyslu „přetavují“ a pojí v jeden harmonický celek. Tento výraz je používán zejména k popsání asimilace imigrantů, kteří přišli do Spojených států a byl popularizován divadelní hrou Israele Zangwilla \"The Melting Pot\" z roku 1908.\n\nVhodnost asimilace a model melting pot je zpochybňován multikulturalismem, podle něhož jsou kulturní rozdílnosti v rámci společnosti cenné a měly by být zachovány. Zároveň navrhuje alternativní metaforu či hypotézu pro melting pot, a to „salátovou mísu“ (: \"salad bowl\"), ve které se rozličné kultury mísí, avšak zároveň zůstávají odlišné.\n\n"}
{"id": "524405", "url": "https://cs.wikipedia.org/wiki?curid=524405", "title": "Malý Jeníkov", "text": "Malý Jeníkov\n\nMalý Jeníkov () je malá vesnice, část města Strmilov v okrese Jindřichův Hradec. Nachází se asi 3 km na jihovýchod od Strmilova. Je zde evidováno 36 adres. V roce 2011 zde trvale žilo 44 obyvatel.\n\nMalý Jeníkov je také název katastrálního území o rozloze 2,08 km.\n\nPrvní písemná zmínka o vesnici pochází z roku 1358.\n\n\n"}
{"id": "524407", "url": "https://cs.wikipedia.org/wiki?curid=524407", "title": "Notoro", "text": "Notoro\n\nNotoro (: ) byl tanker japonského císařského námořnictva z roku 1920, který byl 1924 přestavěn na nosič hydroplánů a 1941 zpět na tanker. Zúčastnil se prvního šanghajského incidentu v roce 1932 a druhé čínsko–japonské války od roku 1937. Na podzim 1941 byl přestavěn zpět na tanker. 9. ledna a 20. září 1943 byl poškozen americkými ponorkami, ale po opravách se vrátil do služby. Dne 29. června 1944 byl zasažen dvěma torpédy z ponorky USS \"Flasher\". Při opravách v Singapuru byl \"Notoro\" 5. listopadu 1944 znovu poškozen, tentokrát bombardéry B-29. Do konce války již nebyl opraven a po válce byl pravděpodobně sešrotován.\n\nLetouny operující z \"Notoro\" byly označovány na kýlovce kódem, dle následujícího schématu: [kód \"Notoro\"]-[taktické číslo]. Identifikační kód \"Notoro\" se v průběhu služby měnil. Po přestavbě na nosič hydroplánů tvořila kód trojice katakanou psaných znaků ノトロ (\"no to ro\"). V říjnu 1937 byl kód změněn na \"13\". V říjnu 1941 byl kód \"Z1\" a v listopadu téhož roku – těsně před přestavbou zpátky na tanker – byl kód změněn na \"N2\".\n\n\"Notoro\" byl druhou jednotkou třídy \"Širetoko\". Byl dokončen jako tanker o nosnosti 8000 tun, ale relativně krátce po dokončení bylo rozhodnuto o jeho přestavbě na nosič hydroplánů. Přestavba byla ukončena 1. června 1924. \"Notoro\" mohl jako nosič hydroplánů nést až osm trojmístných průzkumných hydroplánů typu 14 (později označené jako Jokosuka E1Y1; šest operačních a dva rozložené záložní stroje). \"Notoro\" neměl katapult – hydroplány startovaly z hladiny, kam je vyložily lodní jeřáby. Po přestavbě mohl \"Notoro\" i nadále působit jako tanker. Obdobně byla na nosič hydroplánů přestavěna i jeho sesterská loď \"Curumi\".\n\nDne 1. prosince 1925 byl \"Notoro\" přiřazen ke Spojenému loďstvu.\n\nV září 1931 došlo na \"Notoro\" k explozi, která zničila nádrže leteckého paliva a poškodila několik hydroplánů E1Y1.\nOd počátku roku 1932 se \"Notoro\" zúčastnil operací proti Číně (ovšem mimo Spojené loďstvo). Dne 28. ledna připlul \"Notoro\" do Šanghaje z Port Arthuru. Napjatá situace v Šanghaji toho dne přerostla první šanghajský incident. V noci z 28. a na 29. ledna svrhly hydroplány z \"Notoro\" světlice, kterými měly zaplašit čínskou opozici. Následujícího dne vyslal \"Notoro\" – kotvící na řece Jang-c' – několik svých hydroplánů E1Y3 proti cílům v Šanghaji. I přes mlhavé počasí napadly hydroplány cíle v Čapej (ZZ: 闸北 TZ:閘北 \"Zháběi\"), pozice dělostřelectva za městem a obrněný vlak na Severním nádraží (上海北站). Nálety si ale vyžádaly i oběti na civilistech, což ještě víc popudilo Číňany.\n\nDne 11. května 1932 byl \"Notoro\" opět přiřazen ke Spojenému loďstvu a 25. května došlo k obměně letového parku, který doplnily třímístné hydroplány E5K/E5Y.\n\nDne 2. října 1937 přijal \"Notoro\" druhou polovinu hydroplánů E8N2 z 23. průzkumné jednotky, kterou k jihočínským břehům dopravila zásobovací loď ponorek \"Taigei\".\n\nDne 24. února 1938 se \"Notoro\" nacházel u jihočínských břehů. Ráno onoho dne vyslal \"Notoro\" pět svých E8N2, ke kterým se přidalo osm E8N2 z \"Kinugasa Maru\" k útoku na Nan-siung (na severu provincie Kuang-tung). Některé E8N2 nesly pumy a některé letěly vyzbrojené pouze svými kulomety jako doprovod. Nad cílem se E8N utkaly s dvanácti Gladiatory Mk. I od 28. a 29. \"čungtuej\" ( ~ squadrona) 5. \"tatuej\" ( ~ letecká skupina/pluk) čínského letectva. E8N se ukázaly být nesnadnou kořistí. Během souboje bylo několik E8N poškozeno, přičemž dva (z toho jeden z \"Notoro\", jehož posádka zahynula) havarovaly na zpáteční cestě. Další poškozený E8N2 „13-1“ z \"Notoro\", který byl zasažen celkem 138–krát, se vrátil s mrtvým pozorovatelem na palubě a byl odepsán po nouzovém přistání. Rovněž ještě jeden E8N se vrátil s mrtvým členem posádky. \"Notoro\" tak celkem přišel o pět mrtvých členů posádek a dva E8N. Číňané přišli během souboje o dva Gladiatory (č. 2902 a 2808) i s piloty.\n\nDne 24. července 1938 poskytoval \"Notoro\" spolu s nosičem \"Kamikawa Maru\" leteckou podporu kurské 5. \"kaigun tokubecu rikusentai\" (海軍特別陸戦隊 ~ Speciální námořní vyloďovací jednotka), která se vyloďovala na břehu řeky Jang-c'. Mezi 12. a 25. říjnem pak \"Notoro\" spolu s nosičem hydroplánů \"Kamoi\" a letadlovými loděmi \"Kaga\", \"Sórjú\" a \"Rjúdžó\" podporoval japonskou ofenzívu v provincii Kuang-tung, během které 21. října padl Kanton.\n\nVzhledem k plánované invazi do jihozápadního Pacifiku vyvstala pro císařské námořnictvo potřeba zajistit dopravu ropy z budoucích obsazených území Holandské východní Indie do Japonska. \"Notoro\" byl proto během listopadu a prosince 1941 přestavěn zpět na tanker.\n\n\"Notoro\" se za války pohyboval mezi Japonskem a japonskými základnami v jihozápadním Pacifiku a Indickém oceánu. Dne 9. ledna 1943 se \"Notoro\" stal terčem útoku ponorky USS \"Gar\": v Makassarském průlivu ho zasáhla nejméně dvě ze tří odpálených torpéd. Tanker ale dokázal doplout do Balikpapanu na Borneu, kde byly provedeny nejnutnější opravy. Poté pokračoval k dalším opravám do Singapuru, kam dorazil 31. ledna.\n\nDne 26. května 1943 vyplul v rámci konvoje 4526 z Truku. Konvoj mířil do Jokosuky, ale cestou byl 3. června napaden ponorkou USS \"Salmon\". Všech sedm vystřelených torpéd minulo a konvoj 5. června doplul do Jokosuky.\n\nDne 20. září 1943 vyplul \"Notoro\" z Truku v rámci dalšího konvoje (tentokrát 4920) do Japonska. Po vyplutí byl ale \"Notoro\" ve 23:00 západně od Truku zasažen jedním torpédem z ponorky USS \"Haddock\" a vrátil se zpět na Truk. Opravy trvaly do 24. ledna 1944.\n\nVečer 25. června 1944 vyplul \"Notoro\" v rámci konvoje MISHI-03 z Miri na Borneu do Singapuru. Večer 28. června konvoj zpozorovala ponorka USS \"Flasher\", která zaútočila po půlnoci na 29. června. Ze tří torpéd vystřelených na \"Notoro\" zasáhla tanker dvě nebo všechna tři a \"Notoro\" se zastavil. Odpoledne 30. června byl \"Notoro\" dovlečen do Singapuru, ale opravy probíhaly pomalu. Loď byla navíc 5. listopadu těžce poškozena v doku během náletu 53 B-29 a následně vyřazena ze služby. Do konce války byla používána jako plovoucí zásobník paliva. V roce 1947 byl \"Notoro\" buďto sešrotován, nebo potopen jako vlnolam.\n\nDne 3. května 1947 byl \"Notoro\" vyškrtnut ze seznamu lodí japonského námořnictva.\n\n"}
{"id": "524409", "url": "https://cs.wikipedia.org/wiki?curid=524409", "title": "Libořezy", "text": "Libořezy\n\nLibořezy () je vesnice, část obce Stříbřec v okrese Jindřichův Hradec. Nachází se asi 4 km na východ od Stříbřece. Prochází zde silnice II/153. Je zde evidováno 59 adres. V roce 2011 zde trvale žilo 56 obyvatel.\n\nLibořezy je také název katastrálního území o rozloze 2,45 km.\n\nPrvní písemná zmínka o vesnici pochází z roku 1382.\n\n\n"}
{"id": "524410", "url": "https://cs.wikipedia.org/wiki?curid=524410", "title": "Pes a kočka", "text": "Pes a kočka\n\nPes a kočka je italský film režiséra Bruna Corbucciho z roku 1982 s Budem Spencerem a Tomasem Milianem v hlavních rolích.\n\nPolicista Parker konečně dopadne zlodějíčka, který okradl senátora. Když ho doveze na stanici zloděj uprchne. Parker přijíždí z dovolené a málem zloděje chytne, ale ten uteče oknem do jiného bytu, ve kterém spatří mafiánskou vraždu. Celý bez sebe utíká za Parkerem, který mu však nehodlá pomoci. Chtějí zloděje dopravit na stanici (zloděj neprotestuje), ale najdou v proradného špicla. Musí si to přímo vyřídit s mafií.\n\n"}
{"id": "524414", "url": "https://cs.wikipedia.org/wiki?curid=524414", "title": "Mníšek (Stříbřec)", "text": "Mníšek (Stříbřec)\n\nMníšek () je vesnice, část obce Stříbřec v okrese Jindřichův Hradec. Nachází se asi 2,5 km na východ od Stříbřece. Je zde evidováno 105 adres. V roce 2011 zde trvale žilo 118 obyvatel.\n\nMníšek je také název katastrálního území o rozloze 5,18 km.\n\nPrvní písemná zmínka o vesnici pochází z roku 1366.\n\n"}
{"id": "524415", "url": "https://cs.wikipedia.org/wiki?curid=524415", "title": "Budkov (Střížovice)", "text": "Budkov (Střížovice)\n\nBudkov () je malá vesnice, část obce Střížovice v okrese Jindřichův Hradec. Nachází se asi 2 km na východ od Střížovic. Je zde evidováno 28 adres. V roce 2011 zde trvale žilo šestnáct obyvatel.\n\nBudkov leží v katastrálním území Budkov u Střížovic o rozloze 2,79 km².\n\nPrvní písemná zmínka o vesnici pochází z roku 1399.\n\nJihozápadně od vesnice leží přírodní rezervace Hrádeček.\n\n\n"}
{"id": "524417", "url": "https://cs.wikipedia.org/wiki?curid=524417", "title": "Donald Quarrie", "text": "Donald Quarrie\n\nDonald O'Riley Quarrie (* 25. února 1951, Kingston) je bývalý jamajský atlet, sprinter, účastník pěti olympijských her. Před Národním jamajským stadionem je umístěna jeho socha.\n\nJako sedmnáctiletý byl v nominaci na Letní olympijské hry v Mexiku, ale nestartoval kvůli zranění. V roce 1970 získal dvě zlaté medaile v bězích na 100 i 200 metrů na Hrách Commonwealthu v Edinburghu, stejný úspěch zopakoval i o rok později na Panamerických hrách v kolumbijském Cali.\n\nByl proto velkým favoritem letní olympiády 1972 v Mnichově, ale opět utrpěl zranění a po semifinále na 200 metrů na OH skončil.\n\nV roce 1974 dosáhl znovu double vítězství v běhu na 100 a 200 metrů na Hrách Commonwealthu v Christchurchu.\n\nV roce 1976 mohl konečně soutěžit na olympiádě bez zranění, v běhu na 100 metrů podlehl v cíli Hasely Crawfordovi, ale v běhu na 200 metrů zvítězil v čase 20,23 sekundy.\n\nV roce 1978 získal potřetí zlato na 100 metrů na Hrách Commonwealthu v kanadském Edmontonu. Na LOH 1980 v Moskvě vypadl na 100 metrů už v semifinále, ale na 200 metrů dokázal zkompletovat svoji medailovou sbírku bronzovou olympijskou medailí.\nNa LOH 1984 v Los Angeles už Quarrie nepatřil mezi favority, v běhu na 200 metrů se dostal jen do semifinále, ale podařilo se mu získat stříbrnou medaili jako člen štafety Jamajky na 4 x 100 metrů.\n\n\n"}
{"id": "524419", "url": "https://cs.wikipedia.org/wiki?curid=524419", "title": "Photokina", "text": "Photokina\n\nVeletrh Photokina je největší veletrh a festival v oboru fotografie (heslo veletrhu zní \"world of imaging\") a je považován za jeden z hlavních z fotografických oborů. Koná se každé dva roky na podzim v Kolíně nad Rýnem. Poslední nesl pořadí 24 a konal se 21. až 26. září 2010, další byl 18. až 23. září 2012.\n\nNa Photokině vystavuje asi 1 600 dodavatelů z 50 zemí a představuje své výrobky a služby na prostoru o rozloze přibližně 200 000 metrů čtverečních. V letech 2002 a 2004 organizátoři napočítali 160 000 návštěvníků. \n\nNa veletrhu se představují nové produkty fotografického průmyslu. Prezentují se také vydavatelé knih a fotografické magazíny, návštěvníci mohou získat informace o fotografii a vyzkoušet si nové výrobky, zhlédnout hostující fotografické výstavy a samozřejmě také nové trendy. Představují se fotoaparáty a videokamery včetně příslušenství, způsob ukládání digitálních dat, digitální zpracování obrazu, domácí tisk, mobilní zobrazování, domácí kino, diapozitivní technika a příslušenství, rámečky a alba a další související produkty. V rámci profesionální technologie se představují profesionální fotoaparáty a studiové osvětlení, vybavení fotoateliéru, způsoby digitálního zobrazování a vydavatelství, velkoplošný tisk, vybavení velkých i malých laboratoří, úpravy fotografií, zobrazovací služby, datové a video projektory, interaktivní prezentační systémy, profesionální video- a audiotechnika a audiovizuální služby.\n\nNa veletrhu Photokina se předávají různá ocenění a ceny, například Deutscher Kamerapreis, probíhá zde celá řada workshopů, při kterých lektoři předvádějí fotografickou techniku, nasvícení a aranžování předmětů a živých modelů.\n\nPrvní \"Photokina\" se konala v roce 1950 z iniciativy prezidenta společnosti Fotoverband Bruno Uhla. Jako rámcový program bylo zvoleno takzvané „prohlížení obrazů“, které v prvních letech organizoval Fritz Gruber.\n\nV pořadí 23. ročník se konal 28. září 2008, 24. ročník se konal 21. až 26. září 2010.\n\n\n\n"}
{"id": "524422", "url": "https://cs.wikipedia.org/wiki?curid=524422", "title": "Marie Anna Portugalská (rozcestník)", "text": "Marie Anna Portugalská (rozcestník)\n\nMarie Anna Portugalská bylo jméno několika portugalských infantek:\n\n"}
{"id": "524427", "url": "https://cs.wikipedia.org/wiki?curid=524427", "title": "Mistr Kampanus", "text": "Mistr Kampanus\n\nMistr Kampanus je obsáhlý historický román líčící pohnutý osud českého národa v období bitvy na Bílé hoře a jejích tragických následků. Ústřední postavou vyprávění je poslední rektor Karlovy univerzity před jejím ovládnutím jezuity, humanistický básník Jan Kampanus Vodňanský, který svým postojem a cítěním ztělesňuje veškerou bezmocnost a zoufalý vzdor poraženého národa v době pobělohorské.\n\nTento román Zikmunda Wintera nás přivádí do Prahy 1. poloviny 17. století. Konkrétně do období těsně před a po Bílé hoře.\n\nKniha je rozdělena na 2 části. 1. kniha nás seznamuje se studenty Karolína, jejich starostmi a především s jejich rektorem – mistrem Kampanem Vodňanským. Druhá kniha je pak už více zaměřena na situaci v Čechách – náboženské rozpory české šlechty, je zde velmi podrobně ukázána bitva na Bílé hoře a následné sankce pro protestantskou šlechtu.\n\nV první části je ukázán podrobný život středověkých studentů vysokých škol. Jejich chování se dá přirovnat k chování dnešních vysokoškoláků –při zkouškách si radí, píší si taháky,chodí se bavit, navštěvují hospody a dělají si naschvály s jezuitskou kolejí – Klementinem.\n\nDěj knihy začíná dnem před zahájením bakalářských zkoušek, kdy skupina studentů v čele s Jiřím Mollerem, studentem, který zkoušky opakuje podruhé, odchází místo učení do hospody. Mluví se zde hodně o novém rektorovi, mistru Kampanovi, který je sice velmi přísný, ale přitom zásadový a čestný. Mistr Kampanus nemá rád lež a podvod, proto si moc neoblíbil Jiřího Mollera, který při zkouškách podvádí už moc okatě, je na vyučující drzý a navádí ostatní studenty k nepravostem.\n\nPo úspěšně vykonaných bakalářských zkouškách jdou studenti za mistrem Kampanem, který jim přiděluje místa učitelů na školách v Praze i mimo ni. Jiřího Mollera však v Praze nechce, právě pro jeho povahu, a posílá ho do Pardubic, což se Mollerovi nelíbí, ale nemůže s tím nic udělat.\n\nV další kapitole je pak ukázána láska mistra Kampana ke škole, který si nedovede představit, že by ji měl někdy opustit. Dokonce i když uvažuje o svatbě, přemýšlí nejvíce o tom, jestli by to neuškodilo škole. Nicméně si Lidku bere, ale ta umírá brzy po porodu syna Jeníčka.\n\nMimo bakalářských zkoušek, jsou v první části knihy popsány i stále více narůstající nepokoje mezi katolíky a protestanty, kteří musí čelit katolickým místodržitelům Slavaty, Martinice a Michny. Po jejich zásahu proti kostelům v Broumově a Hrobě dovedou tyto spory až k defenestraci vedené hrabětem Thurnem.\n\nV druhé části knihy je velmi podrobně popsaná bitva na Bílé hoře a hlavně opatrnost a nerozhodnost jejích velitelů. Po prohrané bitvě vpadne nepřátelské vojsko do Prahy, kterou začne rabovat. Vojáci jsou ubytováni v domech měšťanů, kteří se o ně musí starat na své náklady. V Karolinu se usídlí francouzský důstojník a filosof Descartes, který se s mistrem Kampanem sblíží a společně se snaží zabránit některým násilnostem.\n\nBitva má dopady i na univerzitu – jsou zabrány okolní vesnice, které jí dodávají zásoby. Novým správcem univerzity se stane Mollerus a mistr Kampanus mu osobně předává klíče a pečeť univerzity.\n\nV Praze se k moci dostane kníže Lichtenštejn, Michna je povýšen na hraběte a Mollerus se stává jeho sekretářem. Vůdcové povstání jsou zajati a jejich majetek konfiskován. Mistr Kampanus se snaží přimluvit za propuštění Jana Jesénia, ale bezúspěšně. V den popravy na Staroměstském náměstí stojí mistr Kampanus na ochozu Týnského chrámu a sleduje popravu sedmadvaceti českých pánů.\n\nUniverzita má připadnout jezuitům. Protože si Kampanus vnitřně slíbil, že z ní neodejde, přijímá potupně katolickou víru, aby na ní mohl setrvat. Jezuité ale nepotřebují světské učitele, takže jeho snaha byla zbytečná. Pro zradu víry se od Kampana odvrací jeho přátelé, pronásledují ho výčitky za zradu své víry, ztrácí smysl života. Mistr Kampanus uspořádá svůj majetek, rozloučí se se svým synkem a otráví se.\nAutor se snaží o co nejvěrnější vypodobnění historických detailů, proto v románu najdeme 3 rozdílné typy vyprávění. Dějinné události a jejich oficiální představitelé jsou charakterizováni neosobním, objektivním věcným jazykem. Mistr Kampanus při svém veršování používá básnický jazyk. Ale v románu najdeme i vulgarity, převážně u Jiřího Mollera.\n\nDílo se dá považovat za historicky pravdivé. Jednak vzhledem k velkému počtu historicky doložených postav, též také díky autorově zálibě v městských knihách, které zachycují život lidí od konce 15. století do konce 17. století. Autor knihy trávil většinu života v archivech, z toho důvodu se dá usuzovat, že jeho dílo bude založeno na pravdivých zdrojích. Na rozdíl od Aloise Jiráska nedával ve svých dílech důraz na popularitu a zábavnost, nýbrž upřednostňoval historická fakta. \n\n\n\n"}
{"id": "524438", "url": "https://cs.wikipedia.org/wiki?curid=524438", "title": "Pulguksa", "text": "Pulguksa\n\nKlášter Pulguksa čili Klášter Buddhovy země (korejsky 불국사, čínsky 佛國寺) je buddhistický klášter v jihokorejské provincii Severní Kjongsang, poblíž města Kjongdžu.\n\nJde o významnou památku, která vznikla v době jihokorejského království Silla (57 př. n. l. – 935 n. l.). Třebaže někteří umisťují její původ až do 6. století, obvykle se uvádí, že jej založil v roce 751 jako veřejnou svatyni na počest svých rodičů v tehdejším životě první ministr Kim Te-song. Současně dal o 4 km dále zřídit i privátní jeskynní poustevnu Sokkuram k uctění rodičů ze svého předchozího života. Klášter byl vystaven na kamenných terasách a čítal na dvě stě dřevěných budov. Na konci 16. století jej takřka srovnali se zemí Japonci, v dalších staletích byl opakovaně obnovován. Poslední důkladnou rekonstrukci prodělal celý komplex v letech 1969–1973. V klášteře se nachází sedm tzv. národních pokladů – pagody Tabotchap a Sokkatchap, tři kamenné mosty symbolisující přechod do duchovního, Buddhova světa, a dvě pozlacené bronzové sochy z 8. století.\n\nV roce 1995 byl klášter Pulguksa spolu s poustevnou Sokkuram zařazen do světového kulturního dědictví UNESCO.\n\n\n"}
{"id": "524442", "url": "https://cs.wikipedia.org/wiki?curid=524442", "title": "O životě na vysokých školách pražských knihy dvoje", "text": "O životě na vysokých školách pražských knihy dvoje\n\nO životě na vysokých školách pražských knihy dvoje jsou obsáhlou souhrnnou vědeckou prací věnovanou životu na Univerzitě Karlově a v jezuitské klementinské koleji v 15. a 16. století jako příspěvek k českým kulturním dějinám. Monografie se na rozdíl od jiné Winterovy práce (\"Děje vysokých škol Pražských od secessí cizích národů po dobu bitvy bělohorské 1409–1622\") zabývá vnitřním životem a organizací obou tehdejších pražských univerzit. Detailně pojednává o funkci rektora a probošta, o univerzitních kolejích, profesorech a studentech. V druhé části se pak věnuje univerzitním fakultám a vysokoškolskému studiu (předměty, způsob výuky, disputace a deklamace, pomůcky). Poslední kapitoly pojednávají o akademickém divadle a univerzitních hodnostech (gradech). Monografii uzavírá seznam rektorů a děkanů a rejstřík.\n\n"}
{"id": "524444", "url": "https://cs.wikipedia.org/wiki?curid=524444", "title": "Domašín (Studená)", "text": "Domašín (Studená)\n\nDomašín () je malá vesnice, část obce Studená v okrese Jindřichův Hradec. Nachází se na jihozápadě Moravy u historické zemské hranice Čech a Moravy, asi 2 km na severozápad od Studené. Prochází tudy silnice II/409. Je zde evidováno 33 adres a žije tu obyvatel.\n\nDomašín leží v katastrálním území Domašín u Studené o rozloze 2,63 km. Součástí k. ú. Domašín jsou i tři domy samoty Nový Svět na území Čech. Do roku 1958 tyto domy (čísla popisná 31, 32 a 33) náležely ke k. ú. Zahrádky. Potom byly spolu se 17 hektary půdy usnesením krajského národního výboru v Jihlavě ze dne 27. listopadu 1958 připojeny k 1. lednu 1959 ke k. ú. Domašín u Studené.\n\nPrvní písemná zmínka o vesnici pochází z roku 1366.\n"}
{"id": "524445", "url": "https://cs.wikipedia.org/wiki?curid=524445", "title": "Horní Bolíkov", "text": "Horní Bolíkov\n\nHorní Bolíkov (dříve Bolíkov ) je vesnice, část obce Studená v okrese Jindřichův Hradec. Nachází se asi 2 km na východ od Studené. Prochází zde silnice I/23. Je zde evidováno 63 adres. V roce 2011 zde trvale žilo 119 obyvatel.\n\nHorní Bolíkov je také název katastrálního území o rozloze 6,13 km.\n\nVesnicí protéká Hornobolíkovský potok.\n\nPrvní písemná zmínka o vesnici pochází z roku 1364.\n\n\n"}
{"id": "524447", "url": "https://cs.wikipedia.org/wiki?curid=524447", "title": "Maršov (Studená)", "text": "Maršov (Studená)\n\nMaršov () je malá obec, dříve s velkým počtem českých obyvatel evangelického vyznání. V roce 1850 měla 260 obyvatel. V roce 2011 zde trvale žilo 35 obyvatel. Dříve samostatná obec, nyní část obce Studená v okrese Jindřichův Hradec. Nachází se asi 4,5 km na jih od Studené. Nejbližší železniční zastávka Horní Vilímeč. Nadmořská výška 575 m. Pošta Strmilov.\n\nMaršov leží v katastrálním území Maršov u Heřmanče o rozloze 2,5 km. Obec zaujímá polohu mezi dvěma plochými vyvýšeninami v pahorkatinné krajině severovýchodní části Novobystřické vrchoviny. Hlavní evropské rozvodí mezi Dunajem a Labem probíhá východním okolím obce a rozděluje katastr obce na dvě části. Východní leží v povodí Moravské Dyje, západní část je již odvodňována přítoky Lužnice. Mezi rybníky v okolí zaujímá zvláštní místo Tříhrázný rybník, ze kterého normálně odtékají vody k západu, do Studenského potoka, za vysokých vodních stavů ale přetékají i do Bolíkovského potoka v povodí Moravské Dyje. (M. Hrádek)\n\nPrvní písemná zmínka o vesnici pochází z roku 1364, kdy Kateřina z Maršova prodala polovinu zdejšího dvora Benediktu z Tučap. Maršov byl dříve samostatným zemanským statkem. Od roku 1390 se připomíná na Maršové Bohuněk, pocházející z rodu vladyků ze Štítného. Majitelé se během let často střídali až do roku 1721, kdy Antonín František hrabě z Deblína, majitel Starého Hobzí, prodal Maršov k Dačicím za 36 800 zlatých. Od té doby sdílel Maršov osudy dačického panství až do roku 1849. \n\nPodle lánového rejstříku před třicetiletou válkou bylo v Maršově 9 usedlostí, z toho zůstala za války osazena 1 a 8 zpustlo. Na katastru vsi byl vrchnostenský dvůr. Podle vceňovacího operátu žilo roku 1843 v Maršově 240 obyvatel, z toho 125 mužů a 115 žen ve 30 domech a 57 domácnostech. Z nich se živilo 9 zemědělstvím a 48 bylo nádeníků. Desátky byly odváděny panství Dačice a faře v Olšanech. Na týdenní čtvrteční trhy se z Maršova se jezdilo do Kunžaku. \n\nV letech 1850 až 1855 byl Maršov podřízen politické pravomoci Podkrajského úřadu v Dačicích. Když byly roku 1868 veřejná správa a soudnictví opět odděleny, vrátil se pod politickou pravomoc Okresního hejtmanství v Dačicích, což trvalo až do roku 1945. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy byl po územní reorganizaci Maršov s moravskýrn Dačickem začleněn pod správní okres Jindřichův Hradec a Jihočeský kraj. V roce 1960 byl Maršov sloučen s Heřmančí a v roce 1980 se Studenou. Po zrušení Okresního úřadu v Jindřichově Hradci koncem roku 2002 spadá pod pověřený městský úřad v Dačicích v samosprávném Jihočeském kraji. \n\nVe druhé polovině 19. a v první polovině 20. století se většina obyvatelstva obce živila zemědělstvím. K roku 1924 se uvádí: dvůr velkostatku Dačice Dalbergů, živnosti: 1 hostinský, 1 trafikant, 5 hosp. rolníků. V obci byla četnická stanice. Obec byla elektrifikována připojením na síť ZME Brno až v roce 1947. \n\nJZD vzniklo roce 1958, v roce 1960 se sloučilo s JZD Heřmaneč a roku 1978 do JZD Svornost Studená. Nyní převládajícím zaměstnání je zemědělství. Po roce 1945 byl postaven kulturní dům. \n\n\n"}
{"id": "524448", "url": "https://cs.wikipedia.org/wiki?curid=524448", "title": "Horní Pole", "text": "Horní Pole\n\nHorní Pole () je vesnice, část obce Studená v okrese Jindřichův Hradec. Nachází se asi 2 km na sever od Studené. Je zde evidováno 59 adres. V roce 2011 zde trvale žilo 74 obyvatel.\n\nHorní Pole je také název katastrálního území o rozloze 4,37 km².\n\nPrvní písemná zmínka o vesnici pochází z roku 1364.\n\n"}
{"id": "524449", "url": "https://cs.wikipedia.org/wiki?curid=524449", "title": "Olšany (Studená)", "text": "Olšany (Studená)\n\nOlšany () je vesnice, část obce Studená v okrese Jindřichův Hradec. Nachází se asi 6 km na jih od Studené. Je zde evidováno 63 adres. V roce 2011 zde trvale žilo 82 obyvatel.\n\nOlšany leží v katastrálním území Olšany u Dačic o rozloze 4,07 km.\n\nV Olšanech byl odedávna svobodný dvůr a tvrz a jejich historie byla spojena s historií všech okolních vesnic, Velkého i Malého Jeníkova, Maršova, Horního Meziříčka a dokonce i Markvarce a Kostelního Vydří. Nejstarší zpráva o Olšanech pochází z roku 1350, kdy ves byla majetkem bratří Otty a Dětřicha z Olšan. Roku 1351 prodal Otto Dětřichovi 4 a půl lánu za 46 kop grošů a roku 1358 půl vsi s rybníky a lesy za sto hřiven Děpoldoví z Jelma. Také Dětřich prodal svůj majetek roku 1369 Oldřichovi z Heřmanče.\n\nSpletitými majetkovými vztahy procházelo olšanské zboží v prvé polovině 15. století. Roku 1407 se spolčil Jaroslav Hrabě z Olšan s Bohuňkem z Maršova na svůj majetek a roku 1437 přibrali do spolku Mikuláše z Maršova a Mareše z Vydří. Toto majetkové společenství mělo zajistit dědictví tomu, kdo přežije své společníky. Po smrti Bohuňka z Maršova a Jaroslava z Olšan propůjčil král Vladislav roku 1451 Olšany a Maršov Mikuláši z Maršova a Marešovi z Vydří. Bohuňkova dcera Eliška však oba žalovala že jí, mocí a bezprávně drží její dědictví Jihlávku, Marsovné a Olšany s dvory. Spor se patrně táhl bezvýsledně delší dobu, až roku 1464 daroval král Vladislav Olšany a Maršov dědičně Václavovi z Vydří. Až do roku 1521 bylo olšanské zboží spojeno se statkem Koňasů z Vydří. Po smrti posledního majitele z tohoto rodu Jana Štítenského z Kostník došlo k dělení majetku, část Olšan a Maršov připadl třešťským pánům z Vrchovišť a zbytek koupil Bernard Hodějovský z Hodějova, majitel markvareckého statku. Ten brzy získal celý majetek a do roku 1611 patřily Olšany, Velký Jeníkov a Maršov k markvareckému panství. Toho roku prodal Oldřich z Hodějova Olšany a Velký Jeníkov Anně ze Štampachu, manželce Jana Babky z Meziříčka. Babkům v té době patřil již jen Skrýchov, jejich původní sídlo, Horní Meziříčko se sousedním Jelmem, které držely po dvě století, od nich roku 1593 koupil Adam z Hradce. Meziříčko bylo posledním ostrůvkem, který odděloval rozsáhlé telečské a hradecké panství pánů z Hradce a spolu se Strmilovem a Kunžakem bylo připojeno k Telči.\n\nV majetku zemanské rodiny Babků zůstaly Olšany s Velkým Jeníkovem jen do roku 1664 a toto období připomíná název lesa \"Babkovka\" blízko Olšan. Po smrti své manželky zdědil obě vsi Jan Babka, ale brzy je prodal manželce svého příbuzného Oldřicha. Její syn Bedřich Babka prodal roku 1664 obě vsi krajskému hejtmanovi v Jihlavě Fabriciovi z Levenburku za 9500 zlatých. Jeho syn Maxmilián se v Olšanech usadil a roku 1677 přiznal k daňovým účelům, že na svém rytířském sídle v Olšanech má dva komíny. Patrně v té době byla olšanská tvrz, připomínaná ještě roku 1620, přestavěna na zámeček, jak se dochoval v nynější podobě. Kolem něho byly na počátku 18. století zahrady. Koncem 17. a počátkem 18. století byl olšanský statek předmětem majetkových spekulací cizí šlechty. Roku 1685 jej koupil majitel Malého Jeníkova Felix Hoslauer za 8445 zlatých, roku 1693 jej získal hrabě Schonewitz za 12850 zlatých. Po jeho smrti byl olšanský statek prodán dražbou ve prospěch jeho nezletilých dětí jihlavskému hejtmanovi Antonínu z Deblína roku 1709 a ten postupně přikoupil i Maršov a Malý Jeníkov. Celý tento statek prodal roku 1721 dačickému panství, které jej rozdělilo na tři menší dvory v Olšanech, Maršově a Malém Jeníkově. V této době používala cizí šlechta olšanský zámeček jen jako letní sídlo. Roku 1787 prodal dačický hrabě z Osteinu olšanský zámeček náboženské matici a ta v něm zřídila kostel a faru. Okolní hospodářské budovy statku zůstaly, sýpky a stodoly byly zbořeny až počátkem 20. století a stavební materiál se odvážel na stavbu maršovského dvora v roce 1913.\n\nNa nejstarší olšanské obecní pečeti z počátku 18. století byl znak krojidla a nad ním písmena \"W W\" (Wes Wolšany). Po zrušení vrchnostenské správy byly Olšany střediskem politické obce i pro Maršov a Heřmaneč.\n\nOlšanská fara má i dnes podobu původní tvrze a zámečku, kterým kdysi bývala, zachoval se i klenutý průjezd, kudy se vjíždělo na nádvoří, točité dřevěné schodiště do poschodí i kašna před zámečkem, tesaná z jediného kusu kamene, do které vedl starý dřevěný vodovod. Pod kostelem sv. Václava je dodnes hluboký sklep, tesaný ve skále, odkud podle pověsti měla vést chodba z tvrze na Pánovu skálu ve Stromkách. Dosud je patrné místo na zahradě před hájovnou, kde stála podsklepená panská stodola a v mladém lese za cestou panské sýpky, kde se podle legendy ukrýval i Karel Havlíček Borovský. Na zahradě před farou se našly základy hospodářských budov, snad starého ovčína a rozsáhlý sklep pod Tvrzovou chalupou naznačuje, kde stál panský pivovar. Na několika místech ve vsi i poté další roky rostl chmel, který se dochoval z doby koncem 17. století z původních chmelnic. Na pivovar také upomíná název chalupy \"U Sládků\", kde patrně bydlel panský sládek, panské sídlo připomínají i názvy chalup \"U Štolbů\" a \"Štolbíčků\", kde bydleli panští štolbové (podkoní). Dochovanou pamětihodností je venkovská usedlost čp. 21.\n\nV blízkosti Olšan na návrší u heřmanečské silnice se nachází zvláštní památka kraje, starý židovský hřbitov, který je jedním z nejstarších v širokém okolí. Podle zprávy ze Židovského muzea v Praze byl založen nedlouho po roce 1600 a na nejstarších náhrobních kamenech je uváděn rok 1620. Na tomto hřbitově je 120 náhrobních kamenů s některými ještě čitelnými nápisy a několik dalších je zasazeno jako krycí desky na hřbitovní zdi podél pěšiny. Vchod na hřbitov vedl do staré márnice, dnes již sesuté, nízké, kamenné budovy kryté šindelovou střechou. Celý hřbitov má přibližně čtvercový tvar, všechny pomníky hledí svými nápisy k západu a hroby jsou za nimi na východní straně. V dolní části hřbitova, oddělené nízkou, kamennou podezdívkou, je řada malých pomníčků, snad dětských hrobů a jen v rohu hřbitova stojí osamocený větší náhrobek, který svou izolovaností asi připomíná nějakou dávnou tragédii. Podle tvarů náhrobních kamenů, srovnaných do několika pravidelných řad se dá určit i období jejich postavení. Některé pomníky jsou psané kromě písma hebrejského i písmem českým a německým. Poslední pohřeb na olšanském židovském hřbitově byl v roce 1938 a od té doby je hřbitov opuštěn, žádná z židovských rodin se po válce nevrátila (v Olšanech to byla rodina Jelínkova, Kolmanova, Bienenfeldova).\n\nV Olšanech byla i židovská synagoga, která stála na místě dnešního domu pana Jaroslava Hřavy a měla číslo 19. Bylo to stavení roubené a obřady se zde konaly ještě před první světovou válkou. V roce 1921 tuto již zchátralou budovu koupila rodina Jelínkova a nechala ji zbořit, protože už nesloužila svému účelu. Na jejím místě byl postaven dům k bydlení, který slouží dodnes.\n\n"}
{"id": "524450", "url": "https://cs.wikipedia.org/wiki?curid=524450", "title": "Skrýchov", "text": "Skrýchov\n\nSkrýchov () je malá vesnice, část obce Studená v okrese Jindřichův Hradec. Nachází se asi 2,5 km na jihovýchod od Studené. Je zde evidováno 28 adres. V roce 2011 zde trvale žilo 32 obyvatel.\n\nSkrýchov je také název katastrálního území o rozloze 4,2 km.\n\nPrvní písemná zmínka o vesnici pochází z roku 1407.\n"}
{"id": "524451", "url": "https://cs.wikipedia.org/wiki?curid=524451", "title": "Sumrakov", "text": "Sumrakov\n\nSumrakov () je vesnice, část obce Studená v okrese Jindřichův Hradec. Nachází se asi 3 km na jihovýchod od Studené. Je zde evidováno 65 adres. V roce 2011 zde trvale žilo 89 obyvatel.\n\nSumrakov je také název katastrálního území o rozloze 7,39 km.\n\nPrvní písemná zmínka o vesnici pochází z roku 1365.\n\n\n"}
{"id": "524452", "url": "https://cs.wikipedia.org/wiki?curid=524452", "title": "Velký Jeníkov", "text": "Velký Jeníkov\n\nVelký Jeníkov () je malá vesnice, část obce Studená v okrese Jindřichův Hradec. Nachází se asi 5 km na jihozápad od Studené. Je zde evidováno 22 adres. V roce 2011 zde trvale žilo čtrnáct obyvatel.\n\nVelký Jeníkov je také název katastrálního území o rozloze 2,57 km.\n\nPrvní písemná zmínka o vesnici pochází z roku 1358.\n\n"}
{"id": "524453", "url": "https://cs.wikipedia.org/wiki?curid=524453", "title": "Hrdlořezy (Suchdol nad Lužnicí)", "text": "Hrdlořezy (Suchdol nad Lužnicí)\n\nHrdlořezy () je vesnice, část města Suchdol nad Lužnicí v okrese Jindřichův Hradec. Nachází se asi 3 km na jih od Suchdola nad Lužnicí. Je zde evidováno 78 adres. V roce 2011 zde trvale žilo 125 obyvatel.\n\nHrdlořezy leží v katastrálním území Hrdlořezy u Suchdola nad Lužnicí o rozloze 18,39 km².\n\nProchází tudy železniční trať České Velenice – Veselí nad Lužnicí, na které je zřízena zastávka \"Hrdlořezy.\"\n\nPrvní písemná zmínka o vesnici pochází z roku 1390.\n\nDo západní části katastrálního území zasahuje část národní přírodní rezervace Červené blato.\n\n\n"}
{"id": "524454", "url": "https://cs.wikipedia.org/wiki?curid=524454", "title": "Tušť", "text": "Tušť\n\nTušť () je vesnice, část města Suchdol nad Lužnicí v okrese Jindřichův Hradec. Nachází se na pravém břehu Lužnice, naproti vlastnímu Suchdolu. Prochází tudy silnice I/24 (evropská silnice E49) k hraničnímu přechodu Halámky/Neunagelberg do Rakouska. \n\nJe zde evidováno 161 adres. V roce 2011 zde trvale žilo 294 obyvatel.\n\nTušť je také název katastrálního území o rozloze 10,74 km².\n\nTušť se nachází v ploché krajině Třeboňské pánve nad soutokem Lužnice a Dračice, v nadmořské výšce cca 450 m. Do katastru zasahují dvě přírodní rezervace, Horní Lužnice a Na Ivance. Severně od vsi se nachází soustava rybníků Velká a Malá Pískovna a Jezero.\n\nNa katastru Tušti se nachází kemp \"Vodácká základna\", tradiční nástupní místo při vodáckém splouvání Lužnice.\n\nPrvní písemná zmínka o vesnici pochází z roku 1339.\n\nRoku 1920 byla Tušť v rámci Západního Vitorazska převedena z Dolního Rakouska do Čech a připojena k Československu, do okresu Třeboň.\n\nRoku 1938 bylo Západní Vitorazsko včetně Tušti zařazeno do území odstoupených Mnichovskou dohodou nacistickému Německu, přes nesouhlas zdejšího většinově českého obyvatelstva. Koncem května 1945 sem pak vtrhly revoluční gardy pod vedením Vladimíra Hobzy, které v proklamované snaze očistit toto území od tzv. zrádců, tedy Čechů, kteří zde zůstali i po roce 1938, spáchaly řadu zločinů a křivd. Jejich vrcholem byla poprava 14 obyvatel Tušti v noci na 25. května 1945. Jejím iniciátorem byl učitel Václav Maxa, vykonavatelem pozdější agent StB František Říha. Oběti masakru připomíná pomník ve vsi.\n\nRoku 1976 byla Tušť připojena k Suchdolu nad Lužnicí.\n\n"}
{"id": "524456", "url": "https://cs.wikipedia.org/wiki?curid=524456", "title": "Břilice", "text": "Břilice\n\nBřilice () je vesnice, část města Třeboň v okrese Jindřichův Hradec. Nachází se asi 2,5 km na severozápad od centra Třeboně. Sousedí s Třeboní II. Je zde evidováno 285 adres. V roce 2011 zde trvale žilo 815 obyvatel.\n\nV obci je barokní kaple, několik rybníků, dva hostince a fotbalové hřiště. Je zázemím města Třeboně umožňujícím novou výstavbu. Působí tam řada firem. V obci se narodil např. herec Robert Vrchota nebo hokejový trenér Stanislav Neveselý.\n\nBřilice je také název katastrálního území o rozloze 13,8 km.\n\nPrvní písemná zmínka o vesnici pochází z roku 1366.\n\n"}
{"id": "524457", "url": "https://cs.wikipedia.org/wiki?curid=524457", "title": "Holičky (Třeboň)", "text": "Holičky (Třeboň)\n\nHoličky () je vesnice, část města Třeboň v okrese Jindřichův Hradec. Nachází se asi 4,5 km na východ od Třeboně. Je zde evidováno 58 adres. V roce 2011 zde trvale žilo 184 obyvatel.\n\nHoličky leží v katastrálním území Holičky u Staré Hlíny o rozloze 25,54 km². V katastrálním území Holičky u Staré Hlíny leží i Nová Hlína.\n\nPrvní písemná zmínka o vesnici pochází z roku 1789.\n\nOsou katastrálního území Holičky u Staré Hlíny je řeka Lužnice, jejíž okolí je chráněno v národní přírodní rezervaci Stará a Nová řeka. Severovýchodně od vesnice se nachází rybníky Nový Vdovec a Ženich, které jsou součástí přírodní rezervace Rybníky u Vitmanova.\n\nNa rozhraní katastrálních území Holiček a Třeboně I byla podle návrhu architekta Jana Kotěry v roce 1901 postavena Třeboňská vodárna, a to o pět let dříve než realizoval podobný projekt pro město Nusle a Vršovice na území dnešní Prahy. Vodárna je dodnes funkční.\n\n"}
{"id": "524458", "url": "https://cs.wikipedia.org/wiki?curid=524458", "title": "Nová Hlína", "text": "Nová Hlína\n\nNová Hlína () je vesnice, část města Třeboň v okrese Jindřichův Hradec. Nachází se asi 4 km na severovýchod od Třeboně. Prochází zde silnice I/34. Je zde evidováno 66 adres. V roce 2011 zde trvale žilo 124 obyvatel.\n\nNová Hlína leží v katastrálním území Holičky u Staré Hlíny o výměře 25,54 km.\n\nPrvní písemná zmínka o vesnici pochází z roku 1748.\n\nNedaleko obce se rozkládá český největší rybník Rožmberk.\n\n\n\n"}
{"id": "524459", "url": "https://cs.wikipedia.org/wiki?curid=524459", "title": "Přeseka", "text": "Přeseka\n\nPřeseka je vesnice, část města Třeboň v okrese Jindřichův Hradec. Nachází se asi 5 km na severozápad od Třeboně. Je zde evidováno 55 adres. V roce 2011 zde trvale žilo 122 obyvatel.\n\nPřeseka je také název katastrálního území o rozloze 7,88 km².\n\nPrvní písemná zmínka o vesnici pochází z roku 1371.\n\nV severní části katastrálního území leží přírodní rezervace Olšina u Přeseky a zasahuje do ní část národní přírodní rezervace Velký a Malý Tisý.\n\n\n"}
{"id": "524461", "url": "https://cs.wikipedia.org/wiki?curid=524461", "title": "Stará Hlína", "text": "Stará Hlína\n\nStará Hlína () je vesnice, část města Třeboň v okrese Jindřichův Hradec. Nachází se asi 5 km na severovýchod od centra Třeboně. Prochází zde silnice I/34. Je zde evidováno 91 adres. V roce 2011 zde trvale žilo 241 obyvatel.\n\nStará Hlína je také název katastrálního území o rozloze 11,61 km².\n\nPrvní písemná zmínka o vesnici pochází z roku 1371.\n\nZápadně od vesnice leží přírodní rezervace Výtopa Rožmberka.\n\n\n"}
{"id": "524462", "url": "https://cs.wikipedia.org/wiki?curid=524462", "title": "Třeboň I", "text": "Třeboň I\n\nTřeboň I je centrální část města Třeboň v okrese Jindřichův Hradec. Je zde evidováno 540 adres a v roce 2011 zde trvale žilo 467 obyvatel. Třeboň I leží v centru katastrálního území Třeboň.\n\nJedná se zejména o staré město v okolí Masarykova náměstí a okolí Kotěrovy vodárny Na Kopečku. Podstatná část Třeboně I. je městskou památkovou rezervací. Centrem je opevněné staré město, jehož srdcem je renesanční zámecký areál a Masarykovo náměstí, opatřené podloubími po obou stranách (severní a jižní) a Hradeckou branou dole na východě. Uprostřed Masarykova náměstí pod barokní kašnou je o Vánocích tradičně stavěn osvětlený vánoční strom, o Velikonocích stromek ověšený malovanými vajíčky a v květnu vysoká májka (v roce 2013 nebyla poprvé uhlídána a předčasně podříznuta nenechavými sousedy). Od roku 2000 ožívá rovněž 1. ledna od 18-té hodiny slavnostním ohňostrojem s hudební produkcí za účasti více než 10 tisíc diváků z Třeboně i okolí. Na západě kolmo navazuje třetí nejrozsáhlejší zámecký areál (po Pražském hradě a zámku v Českém Krumlově) v České republice.\n\nHradby obepínají prakticky celý střed historického města od severní strany třeboňského zámku až po jeho stranu jižní. V historické době funkci hradeb na západní straně zámku plnil hluboký, vodou zaplavený příkop, zásobovaný přímo ze Zlaté stoky. V těchto místech stával od 16. století později zaniklý zámecký mlýn.\n\nOd Staré břilické brány, přestavěné Petrem Vokem z Rožmberka k roku 1600 na dosud funkční branku do zámeckého parku se schodištěm pro pěší, kopírují městské hradby tzv. \"Dlouhou chodbu zámku\" až k Budějovické bráně (Nové břilické). Poté pokračují souběžně, avšak poněkud severozápadněji kolem západního traktu někdejšího augustiniánského kláštera až ke Zlaté stoce u Bertiných lázní. Zde jsou u Kodetovy pískovcové sochy ženy prolomeny gotickou brankou pro pěší, opatřenou mříží, směřující ke klášternímu komplexu. Dále probíhají směrem východním podél Zlaté stoky až k hostinci \"U Míšků\", v němž je zastavěna renesanční branka se schodištěm a dlážděnou cestou procházející objektem a jeho nádvořím s kamennou studnou radiálním směrem k Masarykovu náměstí (vpravo na domě čp. 10 je pamětní deska válečného letce RAF Jana Pernikáře a vlevo za průchodem spisovatele Františka Heřmánka, který se tam 2. srpna 1901 narodil). Pokračují k Jindřichohradecké bráně na půl cesty přerušené původně gotickou baštou (věží s gotickými střílnami), přestavěnou na pension, přístupný z lázeňské promenády v Tylově ulici, můstkem přes Zlatou stoku (ulička na druhé straně vodoteče je nazvána Hradební). Zde jsou původně gotické hradby opatřeny renesanční sgrafitovou výzdobou. Pak původní gotické hradby pokračují za jižními stěnami domů v Rožmberské ulici až dnes k výrazně renesanční Svinenské bráně s obloučkovými štíty a sgrafitovou výzdobou a soškou sv. Floriána v průčelí k Masarykově náměstí.\n\nPrůhledem před Knížecím pivovarem z Trocnovského náměstí od Novohradské brány jsou dobře patrná i původní cimbuří těchto hradeb. Hradební pás gotického opevnění kopíruje i Rožmberská ulička uvnitř města směrem k Masarykovu náměstí s řadami renesančních a barokních domů zdobených štíty s původními domovními znameními, z nichž vyniká originální \"Klasová Madona\" z kostela v Mláce, přenesená do niky jednoho z domů v 18. století. Renesanční hradby však pokračovaly kolem Zlaté stoky a Rožmberské zbrojnice (jak o tom svědčí tři zachované renesanční bašty, později v souvislosti s úpravou zbrojnice na Knížecí pivovar, přestavěné) až k bráně Novohradské a dále ke komplexu bašt u zámku a psí kuchyně (známých i z filmu \"Pyšná princezna\"), které jsou připojeny k jižní straně třeboňského zámku. Z nich vyniká malebná kruhová bašta zvaná \"Katovna\", velmi často zobrazovaná třeboňskými malíři.\n\nPod těmito pevnostními stavbami se nalézají třeboňské kasematy, sahající až k úrovni Novohradské brány. Jejich západní část je přístupná veřejnosti v rámci okruhů prohlídek zámku a bezprostředního okolí. Původní vodní příkop, který doplňoval dobrou funkci středověkých hradeb, takže Třeboň nebyla nikdy dobyta, který byl u Novohradské brány překlenut původně gotickým mostem a padacím mostkem, je dnes částečně zasypán. Kasematy byly dříve i v obranném komplexu východně od Novohradské brány, avšak v původní podobě se nezachovaly. Částečně jsou zachovány u terasy pivovaru Regent a pod dvěma solitérními východními baštami nad Zlatou stokou, kde jsou však zřejmě zasypány.\n\nKladky padacího mostku jsou zachovány dobře patrné po horní straně českého a německého nápisu z dob prvních třeboňských Schwarzenbergů nad ostěním branky pro pěší Novohradské brány na její jižní straně. Poblíž je nově dobře opravená barokní pískovcová socha sv. Jana Nepomuckého se všemi atributy (Krucifixem, palmovou ratolestí, hvězdami kolem hlavy a věčným světlem) a proti ní velký kamenný kříž v místech pilíře původního mostu. Naproti, přímo na zlomu hráze rybníka Svět, stojí Šustův pomník obklopený pěnišníky rojovníkolistými a nedaleko nový pomník Jakuba Krčína z Jelčan. Pod ním, v cihlových kasematech hráze, byl v roce 2011 otevřen \"Krčínův sklípek\", navazující na protější Znovínskou znojemskou vinárnu. Úspěšně tam byla zavedena tradice Svatováclavského vinobraní s hudbou a grilováním v zahradě vinárny, sahající až ke Zlaté stoce (zrekonstruovaná bašta poblíž terasy Knížecího pivovaru získala novou funkci a název Vinotéka Radka a přilehlý areál \"Louka u Zlaté stoky\"). V prostoru po vodním příkopu u hradeb a terasy Knížecího pivovaru se přímo pod sochou sv. Jana Nepomuckého dnes prohánějí mufloni (nově je tam uvažováno i s chovem medvědů, kteří jsou prý v třeboňském kraji historicky původní, na rozdíl od muflonů).\n\nAčkoli třeboňské Staré Město, uzavřené hradbami a branami, tvořící podstatnou část městské památkové rezervace, není příliš rozsáhlé, nachází se uvnitř něj čtyři náměstí: velké Masarykovo (hlavní), Žižkovo (bývalý Kozí rynek) u Svinenské brány, Trocnovské mezi branami u knížecího pivovaru Regent a malé bezejmenné náměstíčko s Kalvárií, sochou sv. Václava a sv. Jana Nepomuckého východně od chóru kostela sv. Jiljí a Panny Marie Královny.\n\nJádro Třeboně zahrnuje nejen zámek, klášter augustiniánů s děkanským chrámem, starou radnici na Masarykově náměstí a knížecí pivovar, ale i řadu renesančních a barokních domů s podloubími (Masarykovo náměstí a Březanova ulice) a další zajímavé stavby. Jednou z nich je např. na zámek navazující budova Rožmberské bibliotéky, výrazně renesanční stavba na rohu Masarykova náměstí a Březanovy ulice (Třeboň I čp. 118), dokončená roku 1605 Dominikem Comettou z Eckthurnu i oba sousední renesanční domy s podloubím (čp. 3 a 4).\n\nVe východní části Třeboně I byla na počátku první republiky nově přestavěna v secesním slohu, jako pokračování osy Masarykova náměstí za Jindřichohradeckou bránou, třída Legií, vedoucí k nádražíčku Třeboň-lázně, k poctě padlým československým legionářům z Třeboně, jejichž jména jsou dosud uvedena na pamětní desce mezi podloubím Staré třeboňské radnice čp. 1/I na Masarykově náměstí, vedle renesanční radniční věže a budovy Městské spořitelny čp. 100/I s výraznou sochou rybáře držícího kapra z roku 1925 a sochou ženy, symbolizující v roce 1918 osvobozenou vlast. V pravé části třídy ve směru k nádraží vynikaly budovy hotelu \"U Zlaté stoky\" a \"U Zlatého Kříže\", jejichž secesní ráz byl setřen po roce 1948 přestavbami po zrušení hotelu, současně s přejmenováním ulice na Dukelskou. Směrem k Masarykovu náměstí lemuje Dukelskou ulici stromořadí lip. Cestou do centra města jsou to po pravé ruce většinou lípy velkolisté, které zde byly vysazeny v roce 1919 u příležitosti prvního oficiálního příjezdu prezidenta Masaryka do Třeboně. Dnes je na této straně ulice řada obchodů, městské placené parkoviště a bistro \"U kapra\" s možností rychlého stravování uvnitř budovy i v předzahrádce.\n\nNa levé straně se nalézají, hned za městskými hradbami, Hradební ulicí, Zlatou stokou, sousoším sv. Jana Nepomuckého (A.D. 1726), Tylovou ulicí (lázeňskou promenádou), vinotékou a několika obchody, budovy botanického ústavu Akademie věd ČR, které si zachovaly původní secesní ráz. V nich jsou laboratoře a výzkumná pracoviště. K nim byly v roce 1926 přistavěny další budovy, v jednoduchém kubistickém slohu. Za nimi se nalézá nově pojmenovaná ulice K Bertě, odbočující vlevo k hotelu Romantik s restaurací Kopretina, velkému parkovišti, tenisové hale a komplexu lázní \"Berta\" i zahradám se skleníky botanického ústavu.\n\nHlavní ulice pokračuje dále kolem parku u nádraží (s kašnou a pískovcovou sochou dívky), hasičské zbrojnice, prodejny koberců až k vilové čtvrti na Kopečku s velkou restaurací, barokním kostelíkem sv. Jana Nepomuckého s věžičkou, barokním sousoším odpočívajícího \"Pána Ježíše Krista\" až k parku na místě bývalého městského popraviště, kde již zaujme cihlová stavba třeboňského vodojemu. Ten byl vystavěn v roce 1901 podle projektu architekta Jana Kotěry jako předloha k vodárně pro město Nusle a městys Vršovice, kde byla na tehdejším předměstí Prahy realizována podobná vodní stavba až o pět let později (v současné době je od roku 2013 ve 42 m vysoké vodárenské věži umístěno muzeum buddhistického umění). Nedaleký třeboňský židovský hřbitov s dvoukřídlou přízemní pietní stavbou s portálem a malovanými hebrejskými nápisy vznikl v roce 1900.\n\nOdtud vede nová silnice přes nově postavený most nad třeboňskou \"vídeňskou dálničkou\" ke kostelíku sv. Víta (s vzácnou freskou znázorňující předání relikvie - ramene sv. Víta - císařem Jindřichem svatému Václavu) a Pergole, provozované Bertinými lázněmi u jednoho z několika menších rybníků v blízkosti Rožmberka.\n\n"}
{"id": "524463", "url": "https://cs.wikipedia.org/wiki?curid=524463", "title": "Třeboň II", "text": "Třeboň II\n\nTřeboň II je část města Třeboň v okrese Jindřichův Hradec. Tvoří jej vnější část katastrálního území Třeboň mimo oblast historického centra. Je zde evidováno 1232 adres. V roce 2011 zde trvale žilo 6273 obyvatel.\n\nTřeboň II leží v katastrálním území Třeboň o výměře 23,87 km².\n\nHranicí Třeboně II na východě je v podstatě historické opevnění třeboňského starého města, kde na čtvrť navazuje Třeboň I. Na jihu končí několik desítek metrů za tokem Zlaté stoky, kde na Třeboň II navazuje katastr Branné až k Opatovickému rybníku. Zde sousedí s plochami rekreačního střediska Třeboňský Ráj a Schwarzenberskou hrobkou, které patří již do Domanínského katastru. Dále zahrnuje podstatnou část rybníku Svět až k třeboňským lázním (Lázeňská 1001/II - Třeboň II), pokračuje přes polnosti a Schwarzenberský dvůr \"Dvorce\" ke katastru Břilic, na sever až k rybníku Rožmberk a přes Pergolu u Sv. Víta a Mokrá luka k Bertiným lázním a opevnění třeboňského starého města.\n\nCo se samotného města týče, pak je zde možné najít vše od dětské polikliniky, přes domov důchodců až po několik restaurací a penzionů.\n\n\nV Třeboni II se krom základních škol, nachází i několik středních škol: Gymnázium v ulici Na Sadech, Střední odborná škola rybářská nebo obchodní akademie.\n\nVlakové nádraží v Třeboni II bylo vybudováno jako rychlíková stanice tehdejší hlavní a nejkratší železniční trati Praha–Vídeň ve druhé polovině 19. století. Jízda rychlíkem z Prahy do Třeboně trvala tehdy dvě hodiny a dvacet minut. Cesta dále do Vídně trvala další tři hodiny. Ještě v devadesátých letech 20. století jezdíval po této trase mezinárodní expres Berlín-Vídeň se speciálními aerodynamickými motorovými jednotkami zvaný Vindobona.\n\nDnes na trati č. 226 jezdí po zrušení rychlíkového spojení Třeboň–Praha a v roce 2006 i spěšných vlaků na úseku z Veselí nad Lužnicí do Českých Velenic pouze osobní vlaky.\n\nPůvodní dvoupodlažní nádražní budova (Třeboň II čp. 259) z roku 1871 je velmi dobře zachována. Dva třípodlažní rizality po obou stranách budovy s trojúhelníkovými štíty byly přistavěny v roce 1888. V přilehlém parčíku je romantický hrádek z období první republiky a rybářská kašna s malým rybářem a jeho kaprem.\n\n"}
{"id": "524464", "url": "https://cs.wikipedia.org/wiki?curid=524464", "title": "Marie Anna Portugalská", "text": "Marie Anna Portugalská\n\nMarie Anna Portugalská ( ; ; 13. července 1861, zámek Bronnbach – 31. července 1942, New York City) byla portugalská infantka z rodu Bragança a lucemburská velkovévodkyně.\n\nNarodila se jako pátá dcera svrženého portugalského krále Miguela I. (žijícího v rakouském exilu) a jeho manželky Adléty Löwensteinské. 21. června 1893 se na zámku Fischhorn provdala za Viléma, následníka lucemburského trůnu. Přestože Vilém byl na rozdíl od ní protestant, snoubenci se dohodli, že jejich děti budou vychovávány v katolické víře.\n\nMarie Anna a Vilém měli šest dcer – Marii Adlétu (1894–1924), Šarlotu (1896–1985), Hildu Sofii (1897–1979), Antoinettu (1899–1954), Alžbětu Marii (1901–1950) a Sofii Karolínu (1902–1941).\n\nDne 17. listopadu 1905 zemřel Vilémův otec Adolf a Vilém se stal vládnoucím velkovévodou. Od 19. listopadu 1908 jej kvůli těžké nemoci jako regentka zastupovala Marie Anna; po jeho smrti 15. února zastupovala jako regentka svou nezletilou dceru Marii Adlétu, a to až do 18. června 1912.\n\nPo německé okupaci Lucemburska 10. května 1940 odešla rodina do exilu. Marie Anna zemřela 31. července 1942 v New Yorku; dnes je pohřbena ve vévodské kryptě lucemburské katedrály Notre-Dame.\n\n"}
{"id": "524465", "url": "https://cs.wikipedia.org/wiki?curid=524465", "title": "Paviánec kipunji", "text": "Paviánec kipunji\n\nPaviánec kipunji (\"Rungwecebus kipunji\", dříve jako \"Lophocebus kipunji\") je úzkonosý primát z čeledi kočkodanovití. Objeven byl v roce 2003 a stal se prvním druhem vyššího primáta popsaného v Africe v posledních 21 letech. Následné analýzy o rok později ukázaly, že jde současně i o nový rod primáta, popsaný po 79 letech.\nVědci se domnívají, že jak rychle byl objeven, tak rychle zmizí, protože na světě žije velmi malé množství jedinců tohoto druhu.\n\nŽije pouze ve dvou místech vlhkých horských lesů v Tanzanii v nadmořské výšce 1300 až 2450 m ve dvou uzavřených populacích. Jedna, ta větší o počtu asi 1000 ks, na vyhaslém vulkánu Mount Rungwe v pohoří Udzungwa Mountains a druhá o počtu 75 až 200 jedinců v národním parku Udzungwa Mountains National Park; od sebe jsou vzdáleny asi 350 km. Jednotlivé izolované populace nejsou geneticky shodné. Zatímco mitochondriální DNA větší z populací obsahuje fragmenty DNA paviánů rodu \"Papio\" (např. pavián pláštíkový \"P. hamadryas\"), u příslušníků druhé (menší) populace se žádné takové známky někdejšího možného „křížení“ s paviány nenašly.\n\nJe to necelý metr velká opice s dlouhou světlehnědou srstí, na obličeji má černou masku a konce předních končetin má také černé. Podbřišek má světlý, stejně jako zadní část ocasu. Nad čelem má chocholku dlouhých chlupů. Má poměrně krátký čenich. Vyznačuje se malou pohlavní dvojtvárností. Obývá vrcholky pralesních stromů a na zem sestupuje zcela výjimečně, je zcela vázána na pralesní způsob života. Je zajímavé, že tato opice byla vědecky popsána jen podle fotografie, její mrtvý exemplář byl získán až později.\n\nPaviánec kipunji je podle červeného seznamu IUCN prohlášen za kriticky ohrožený druh. Je otázkou, zda tento ještě neprozkoumaný primát vzhledem k malému počtu jedinců vůbec přežije postupující odlesňování, zakládání nových domorodých políček a neustávající pytláctví.\n\nV době objevu byl primát považován za blízce příbuzného mangabejům, proto byl řazen do rodu \"Lophocebus\" a získal druhové jméno \"kipunji\" (jméno, kterým opici označují domorodci v Tanzanii), v překladech počeštěné do podoby mangabej horský nebo mangabej kipunji. V roce 2006 však genetická analýza prvního odchyceného jedince ukázala, že primát je spíše blíže příbuzný paviánům. Získal tedy nové vědecké jméno \"Rungwecebus kipunji\", sestávající ze jména hory, kde byl poprvé pozorován (Mount Rungwe), a latinského označení pro druh opic (cebos). V této situaci přestalo vyhovovat i dosavadní české jméno. Vědecko‑populární magazín Českého rozhlasu Meteor proto v červnu 2010 vyzval k nalezení nového českého názvu primáta. Odborná porota vybrala návrh třináctileté Kateřiny Tláskalové, která jménem paviánec kipunji zohlednila nejen biologickou příbuznost nového opičího rodu, ale i domorodé jméno.\n\n"}
{"id": "524473", "url": "https://cs.wikipedia.org/wiki?curid=524473", "title": "Sokkuram", "text": "Sokkuram\n\nSokkuram (korejsky 석굴암) je buddhistická jeskynní poustevna v Jižní Koreji, nedaleko města Kjongdžu v provincii Severní Kjongsang.\n\nJeskyně byla uměle vytvořena v polovině 8. století na příkaz prvního ministra království Silla (57 př. n. l. – 935 n. l.), Kim Te-songa, jakožto privátní svatyně. Původně nesla jméno Sokpulsa (kor. 석불사). Po dlouhých staletích v zapomnění byla znovu objevena až na počátku 20. století. O její restauraci se brzy po jejím objevení zasadili Japonci, s podporou UNESCO pak korejská vláda v 60. letech. V hlavní ze dvou síní se nachází 3,5 metru vysoká socha Buddhy v lotosové pozici, vytesaná z granitu. Kolem něj pak dalších 38 soch bódhisattvů.\n\nV roce 1995 byla jeskynní poustevna Sokkuram spolu s nedalekým klášterem Pulguksa zařazena na seznam světového kulturního dědictví UNESCO.\n\n\n"}
{"id": "524479", "url": "https://cs.wikipedia.org/wiki?curid=524479", "title": "Zapalovací svíčka", "text": "Zapalovací svíčka\n\nZapalovací svíčka je nezbytná část zážehového motoru. Zapaluje stlačenou směs paliva se vzduchem ve válci a tím iniciuje detonaci, po níž následuje expanze plynů, jež uvádí píst v pohyb. Svíčka je vlastně jiskřiště pro zapalovací proud, které tvoří střední a vnější elektroda upravená tak, aby mohla být vložena do pracovního prostoru zážehového motoru.\n\nStřední elektrodu obklopuje izolátor, jehož spodní část je zalisována do ocelového pláště svíčky, který je opatřen závitem pro zašroubování svíčky do hlavy válce a ve své spodní části je vytvarován do vnější elektrody. Vzdálenost mezi elektrodami se nazývá elektrodová vzdálenost (lidově „odtrh“) zapalovací svíčky. Její velikost je v kódovém značení svíčky. Pro každý zážehový spalovací motor vozidla je individuální a správné nastavení je nezbytné pro funkci motoru.\n\nV roce 1860 poprvé použil zapalovací svíčku u zážehového spalovacího motoru Joseph Étienne Lenoir. První patenty na zapalovací svíčky podali Nikola Tesla (1898), Frederick Richard Simms (1898) a Robert Bosch (1898), jako vynálezce je uváděn i Karl Benz. Masové využití svíčky ovšem umožnil až vynález zapalování pomocí magneta, jehož byla svíčka součástí a který vymyslel Boschův inženýr Gottlob Honold v roce 1902.\n\nV České republice začala výroba zapalovacích svíček v roce 1935 v Táboře. Obchodní značky zapalovacích svíček byly Brita, Cíl, Pal. \n\nZapalovací svíčky jsou označovány kódem tvořeným z čísel a písmen. Každý výrobce používá svoje kódové značení. Tabulka uvádí kódové značení českého výrobce zapalovacích svíček.\n"}
{"id": "524484", "url": "https://cs.wikipedia.org/wiki?curid=524484", "title": "Vodní nádrž Barbora", "text": "Vodní nádrž Barbora\n\nVodní nádrž Barbora je umělé jezero v Mostecké pánvi, severně od vesnice Oldřichov a jihozápadně od města Košťany, zhruba 6 km na západ od Teplic. Vodní plocha zasahuje do dvou katastrálních území: Oldřichov u Duchcova a Verneřice u Hrobu.\n\nV minulosti se v okolí Oldřichova těžilo hnědé uhlí, mj. v hlubinném dole Barbora. V roce 1957 se ve stejné lokalitě začalo těžit povrchovým způsobem. Po vytěžení lomu vznikla zbytková jáma o rozloze přes 70 ha s názvem Barbora. Ta byla v 70. letech 20. století zatopena důlní vodou, vznikla tak vodní nádrž o rozloze 55 ha hluboká až 60 m. Později byl samovolně naplněný lom zprůtočněn přivedením vody z nedalekého potoka Bouřlivce.\n\nV současné době je v nádrži kvalitní pramenitá voda s dobrou průhledností. Plocha je využívána pro rekreační koupání a slouží také k výcviku sportovních potápěčů, k jízdám na plachetnicích nebo jako plocha pro windsurfing. V letních měsících je oblíbeným cílem návštěvníků z celého regionu Teplicka a Duchcovska i širšího okolí.\n"}
{"id": "524489", "url": "https://cs.wikipedia.org/wiki?curid=524489", "title": "German Truck Simulator", "text": "German Truck Simulator\n\nGerman Truck Simulator je počítačový silniční simulátor z dílny české společnosti SCS Software z roku 2010. German Truck Simulator navazuje na svého předchůdce Euro Truck Simulator vydaného v roce 2007. Na rozdíl od něj ale budete jezdit pouze po německých silnicích.\n\nÚkolem hráče v tomto simulátoru je včas a bezpečně dopravovat zboží mezi jednotlivými městy po reálných silnicích a s reálnými trucky. Základem hry je režim kariéra, ve kterém začínáte jako řadový řidič spediční společnosti. Když si vyděláte dostatek peněz, můžete si založit vlastní živnost a poté i společnost.\n\nJezdit budete například mezi městy Berlín, Brémy, Dortmund, Drážďany, Duisburg, Düsseldorf, Erfurt, Frankfurt nad Mohanem, Hamburk, Hannover, Kiel, Kolín nad Rýnem, Lipsko, Magdeburk, Mnichov, Norimberk, Stuttgart a Rostock.\n\nHra obsahuje i editor, pomocí něhož si můžete vytvořit nebo stáhnout z internetu trucky, mapy a další přídavky.\n\n"}
{"id": "524493", "url": "https://cs.wikipedia.org/wiki?curid=524493", "title": "Alonim", "text": "Alonim\n\nAlonim ( אַלּוֹנִים, doslova \"\"Duby\"\", Alonim, v oficiálním seznamu sídel Allonim) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 133 metrů na západním okraji Jizre'elského údolí, nedaleko úbočí pahorků Dolní Galileji, v oblasti s intenzivním zemědělstvím.\n\nVesnice se nachází cca 18 kilometrů severozápadně od města Afula, cca 80 kilometrů severovýchodně od centra Tel Avivu a cca 18 kilometrů jihovýchodně od centra Haify. Alonim obývají Židé, přičemž osídlení v tomto regionu je smíšené – jižním směrem převládají v údolí židovská sídla. Na západ od Alonim leží židovské město Kirjat Tiv'on. Na severní straně začíná kopcovitá krajina s výrazným zastoupením obcí, které obývají izraelští Arabové (například město Basmat Tab'un cca 2 kilometry odtud).\n\nAlonim je na dopravní síť napojen pomocí lokální silnice číslo 7513, která jižně od vesnice ústí do dálnice číslo 75.\n\nAlonim byl založen v roce 1938. Šlo o opevněnou osadu typu Hradba a věž, která své jméno získala podle dubových lesů pokrývajících okolní pahorky. Zakladatelská osadnická skupina se zformovala již roku 1935 v nedaleké lokalitě Kirjat Charošet (dnes součást města Kirjat Tiv'on). Původně se tato skupina utvořila na výzvu sionistického aktivisty Alexandra Zeida a zabývala se pastevectvím v okolní krajině. Nazývala se Kvucat ha-Ro'im (קבוצת הרועים). V roce 1936 ji posílila skupina židovských přistěhovalců z Německa. 20. června 1938 se pak usadila na nynějším místě. 18. října 1938 zde vyrostla opevněná osada typu Hradba a zeď.\n\nV prvních letech se obyvatelé živili převážně prací mimo obec. Nacházelo se tu jedno z center židovských jednotek Palmach. Roku 1949 měla vesnice 350 obyvatel a rozlohu katastrálního území 1211 dunamů (1,211 kilometru čtverečního).\n\nEkonomika obce je založena na zemědělství a průmyslu. V roce 1960 zde vznikla továrna na výrobu kovových součástek. Další podobně orientovaná firma zde byla založena roku 1976. V Alonim fungují zařízení předškolní péče o děti. Základní škola je v nedaleké vesnici Kfar Jehošua.\n\nObyvatelstvo kibucu Alonim je sekulární. Podle údajů z roku 2014 tvořili naprostou většinu obyvatel v Alonim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 476 lidí. Během roku 2014 populace klesla o 0,2 %.\n\n\n"}
{"id": "524494", "url": "https://cs.wikipedia.org/wiki?curid=524494", "title": "Johann von Oppolzer", "text": "Johann von Oppolzer\n\nJohann von Oppolzer (4. srpna 1808, Nové Hrady - 16. dubna 1871, Vídeň) byl rakouský lékař a univerzitní učitel a byl pokládán za zakladatele komplexního určování diagnózy a léčby na Druhé vídeňské lékařské škole. Jeho synem byl Theodor von Oppolzer.\nPo brzké smrti svých rodičů se musel živit jako soukromý učitel a po dobu studií si přivydělávat. V roce 1835 byl na Karlově univerzitě v Praze promován jako Dr. med. Až do roku 1839 pracoval jako asistující lékař u Julia Vincence Krombholze (1782-1843) na pražské klinice a potom si otevřel vlastní ordinaci jako praktický lékař. Brzy byl pokládán za nejlepšího lékaře v Praze a po odchodu Julia Krombholze byl jmenován jeho nástupcem na univerzitní klinice. \n\nV roce 1848 vyslyšel pozvání na univerzitu v Lipsku a přijal vedení tamější Jakubské nemocnice. O Velikonocích 1850 ho povolal hrabě Leo von Thun-Hohenstein (1811-1888) na univerzitu do Vídně. Jeho kolegové Josef Škoda (1805-1881) a Karel Rokytanský (1804-1878) stáli proti němu z počátku rezervovaně, protože se stal představitelem fyziologické medicíny a podle jejich názorů byl patolog. Brzy patřil mezi nejoblíbenější učitele a stal se mezinárodně uznávaným a vyhledávaným lékařem. Protože často předepisoval lázeňskou léčbu, stal se příznivcem rakouských lázeňských míst. Mimoto využíval také elektroléčbu a stal se důležitým představitelem vídeňské lékařské školy. V letech 1860/1861 byl rektorem Vídeňské univerzity. \n\nMezi jeho žáky, mezi jinými, patřil Moriz Benedikt (1835-1920) – neurolog, Josef Breuer (1842-1920), Johann Schnitzler (1835-1893) a Joseph Seegen (1822–1904). \n\nV roce 1854 koupil po Karoline Pichler (1769-1843) dobrý dům v Alser Straße 25 v 8. vídeňském okrese Josefstadt. \n\nZemřel na infekci tyfu, který se v té době ve Vídni rozšířil v epidemii. Jeho hrob se nachází v rodinné hrobce v části \"staré arkády\" na vídeňském ústředním hřbitově (Skupina AAL, č. 34).\n\n\n\n"}
{"id": "524495", "url": "https://cs.wikipedia.org/wiki?curid=524495", "title": "Lipová (Volfířov)", "text": "Lipová (Volfířov)\n\nLipová () je malá vesnice, část obce Volfířov v okrese Jindřichův Hradec. Nachází se asi 3 km na severovýchod od Volfířova. Je zde evidováno 9 adres. V roce 2011 zde trvale žili čtyři obyvatelé.\n\nLipová leží v katastrálním území Řečice o výměře 6,56 km.\n\nPrvní písemná zmínka o vesnici pochází z roku 1793.\n\n"}
{"id": "524497", "url": "https://cs.wikipedia.org/wiki?curid=524497", "title": "Řečice (Volfířov)", "text": "Řečice (Volfířov)\n\nŘečice () je vesnice, část obce Volfířov v okrese Jindřichův Hradec. Nachází se asi 3,5 km na sever od Volfířova. Prochází zde silnice II/408. Je zde evidováno 56 adres. V roce 2011 zde trvale žilo 147 obyvatel.\n\nŘečice je také název katastrálního území o rozloze 6,56 km. V katastrálním území Řečice leží i Lipová.\n\nŘečice leží 8 km jihozápadně od města Dačice, v nadmořské výšce 514 m. V současné době (2015) má 63 domů a 160 trvale bydlících obyvatel.\n\nNejstarší písemná zpráva o Řečici je uvedena v soupise majetku pánů z Hradce z roku 1294 (uváděn bývá také rok 1291), kdy byla ves v držení Oldřicha II z Hradce. Až do roku 1596 se v držení vystřídali různí majitelé. V roce 1596 koupil Řečici Václav Lipovský z Lipovic, který byl vysokým úředníkem v telčském panství. Za dobré služby a jako dar k narození potomka dostal Václav od pansvtí Telč osadu Královna s mlýnem nazývaným Širkovský a lesy od Velké Lhoty až po Olší. Roku 1730 nechal Václav Lipovský postavit pro své poddané robotníky osadu Famelky, na jejímž místě vznikla roku 1793 osada Lipová. V roce 1830 prodal Bedřich Lipovský z Lipovic statek Řečici Dalberkům. S dačickým panstvím sdílela Řečice osudy do roku 1849, kdy byl velkostatek v roce 1909 prodán svobodnému pánu Robertu Bachovi, za jehož působení v Řečici vzkvétalo polní, lesní a vodní hospodářství a také výstavba hospodářských budov. Posledním majitelem velkostatku byl Karel Šikýř, a to v letech 1924–1948.\n\nV okolí Řečice se nachází šest studánek. Studánka Královna se nachází v místě bývalé osady Nová královna. Slouží jako zdroj pitné vody pro okolní vesnice a část Dačic. Studně je zaskružená a uzamčená. Součástí vodovodu jsou studně Královna I a Heřmánka. Dále tu leží dvě lesní Hadravské studánky, které byly zrekonstruovány v roce 2014. Jsou značeny v turistických mapách. Voda v nich je pitná a kvalitou srovnatelná se studní Královna. Dále se tu nacházejí studánka u Pstruhovce, v němž pramení Řečický potok, studánka v mezích a Nevrklova studánka v Podhoří. Rybník Hadrava slouží jako záložní zdroj pitné vody a lze se v něm koupat.\n\nV okolí se nacházejí skalní útvary Bradlo a Hradisko, které jsou opředeny mnoha pověstmi.\n\nV roce 1788 založil v Řečici hrabě Ostein z Dačic jednotřídní školu, kterou navštěvovaly děti z Řečice, Mysletic a Olší. Od roku 1894 byla škola dvoutřídní, a k jejímu zrušení došlo v roce 1975.\n\n"}
{"id": "524498", "url": "https://cs.wikipedia.org/wiki?curid=524498", "title": "Horní Dvorce", "text": "Horní Dvorce\n\nHorní Dvorce () je malá vesnice, část obce Zahrádky v okrese Jindřichův Hradec. Nachází se asi 2 km na jih od Zahrádek. Je zde evidováno 22 adres. Žije zde obyvatel.\n\nHorní Dvorce je také název katastrálního území o rozloze 3,13 km. Téměř celý katastr leží na Moravě, ale parcely č. 559, 560 a 561 dříve náležely ke k.ú. Zahrádky a leží tudíž v Čechách.\n\nPrvní písemná zmínka o vesnici pochází z roku 1353.\n"}
{"id": "524499", "url": "https://cs.wikipedia.org/wiki?curid=524499", "title": "Malá Rosička", "text": "Malá Rosička\n\nMalá Rosička () je osada, část obce Žďár v okrese Jindřichův Hradec. Nachází se asi 3 km na jihovýchod od Žďáru. Jsou zde evidovány čtyři adresy. Žije zde obyvatel.\n\nMalá Rosička je také název katastrálního území o rozloze 0,83 km.\n\nPrvní písemná zmínka o vesnici pochází z roku 1549.\n"}
{"id": "524500", "url": "https://cs.wikipedia.org/wiki?curid=524500", "title": "Buk (Jindřichův Hradec)", "text": "Buk (Jindřichův Hradec)\n\nBuk () je vesnice, část města Jindřichův Hradec v okrese Jindřichův Hradec. Nachází se asi 3,5 km na jihozápad od Jindřichova Hradce. Je zde evidováno 100 adres.\n\nBuk leží v katastrálním území Buk u Jindřichova Hradce o rozloze 7,17 km².\n\nPrvní písemná zmínka o vesnici pochází z roku 1383.\n\n"}
{"id": "524501", "url": "https://cs.wikipedia.org/wiki?curid=524501", "title": "Děbolín", "text": "Děbolín\n\nDěbolín () je vesnice, část města Jindřichův Hradec v okrese Jindřichův Hradec. Nachází se 4 km na západ od Jindřichova Hradce. Prochází tudy železniční trať Havlíčkův Brod – Veselí nad Lužnicí a silnice I/23. Je zde evidováno 91 adres. V roce 2011 zde trvale žilo 230 obyvatel.\n\nDěbolín je také název katastrálního území o rozloze 8,4 km².\n\nPrvní písemná zmínka o vesnici pochází z roku 1255.\n\n"}
{"id": "524502", "url": "https://cs.wikipedia.org/wiki?curid=524502", "title": "Dolní Radouň", "text": "Dolní Radouň\n\nDolní Radouň (dříve \"Německá Radouň\", ) je vesnice, část města Jindřichův Hradec v okrese Jindřichův Hradec. Nachází se 6 km na sever od Jindřichova Hradce. Je zde evidováno 110 adres. V roce 2011 zde trvale žilo 227 obyvatel.\n\nDolní Radouň je také název katastrálního území o rozloze 14,44 km².\n\nPrvní písemná zmínka o vesnici pochází z roku 1294.\n\nVe východní části katastrálního území se nachází rybník Horní Lesák, který je součástí přírodní památky Rybníky u Lovětína.\n\n"}
{"id": "524503", "url": "https://cs.wikipedia.org/wiki?curid=524503", "title": "Dolní Skrýchov", "text": "Dolní Skrýchov\n\nDolní Skrýchov () je vesnice, část města Jindřichův Hradec v okrese Jindřichův Hradec. Nachází se asi 2 km na severovýchod od Jindřichova Hradce. Prochází tudy železniční trať Havlíčkův Brod – Veselí nad Lužnicí ve splítce s úzkorozchodnými tratěmi do Nové Bystřice a Obrataně (přičemž poslední z nich se zde odděluje na odbočce), žádná z nich tu však nemá zastávku. Je zde evidováno 98 adres. V roce 2011 zde trvale žilo 273 obyvatel.\n\nDolní Skrýchov je také název katastrálního území o rozloze 1,95 km².\n\nPrvní písemná zmínka o vesnici pochází z roku 1384.\n\n"}
{"id": "524504", "url": "https://cs.wikipedia.org/wiki?curid=524504", "title": "Horní Žďár (Jindřichův Hradec)", "text": "Horní Žďár (Jindřichův Hradec)\n\nHorní Žďár () je vesnice, část města Jindřichův Hradec v okrese Jindřichův Hradec. Nachází se asi 4 km na jih od Jindřichova Hradce. Prochází zde silnice I/34. Je zde evidováno 104 adres. V roce 2011 zde trvale žilo 222 obyvatel.\n\nHorní Žďár leží v katastrálním území Horní Žďár u Jindřichova Hradce o rozloze 3,23 km².\n\nPrvní písemná zmínka o vesnici pochází z roku 1654.\n\n"}
{"id": "524505", "url": "https://cs.wikipedia.org/wiki?curid=524505", "title": "Matná", "text": "Matná\n\nMatná () je malá vesnice, část města Jindřichův Hradec v okrese Jindřichův Hradec. Nachází se asi 4,5 km na západ od Jindřichova Hradce. Je zde evidováno 28 adres. V roce 2011 zde trvale žilo 52 obyvatel.\n\nMatná je také název katastrálního území o rozloze 3,2 km².\n\nPrvní písemná zmínka o vesnici pochází z roku 1654.\n\n"}
{"id": "524506", "url": "https://cs.wikipedia.org/wiki?curid=524506", "title": "Otín (Jindřichův Hradec)", "text": "Otín (Jindřichův Hradec)\n\nOtín () je velká vesnice, část města Jindřichův Hradec v okrese Jindřichův Hradec. Nachází se asi 3,5 km na jihovýchod od Jindřichova Hradce. Je zde evidováno 518 adres. V roce 2011 zde trvale žilo 1239 obyvatel.\n\nOtín leží v katastrálním území Otín u Jindřichova Hradce o rozloze 8,68 km².\n\nPrvní písemná zmínka o vesnici pochází z roku 1654.\n\n"}
{"id": "524507", "url": "https://cs.wikipedia.org/wiki?curid=524507", "title": "Políkno (Jindřichův Hradec)", "text": "Políkno (Jindřichův Hradec)\n\nPolíkno () je vesnice, část města Jindřichův Hradec v okrese Jindřichův Hradec. Nachází se 4 km na jihozápad od centra Jindřichova Hradce. Je zde evidováno 70 adres. V roce 2011 zde trvale žilo 210 obyvatel.\n\nPolíkno leží v katastrálním území Políkno u Jindřichova Hradce o rozloze 3,57 km².\n\nPrvní písemná zmínka o vesnici pochází z roku 1395.\n\n"}
{"id": "524508", "url": "https://cs.wikipedia.org/wiki?curid=524508", "title": "Radouňka", "text": "Radouňka\n\nRadouňka (dříve \"Malá Radouň,\" ) je vesnice, část města Jindřichův Hradec v okrese Jindřichův Hradec. Nachází se 2 km na sever od centra Jindřichova Hradce. Je zde evidováno 223 adres. V roce 2011 zde trvale žilo 634 obyvatel.\n\nRadouňka je také název katastrálního území o rozloze 7,84 km².\n\nPrvní písemná zmínka o vesnici pochází z roku 1365.\n\n"}
{"id": "524509", "url": "https://cs.wikipedia.org/wiki?curid=524509", "title": "Jindřichův Hradec I", "text": "Jindřichův Hradec I\n\nJindřichův Hradec I je část města Jindřichův Hradec v okrese Jindřichův Hradec. Jedná se o centrum města ohraničené bývalými městskými hradbami. Je zde evidováno 197 adres. V roce 2011 zde trvale žilo 599 obyvatel.\n\nJindřichův Hradec I leží v katastrálním území Jindřichův Hradec o výměře 15,8 km.\n"}
{"id": "524510", "url": "https://cs.wikipedia.org/wiki?curid=524510", "title": "Vladimír Buřt", "text": "Vladimír Buřt\n\nVladimír Buřt (* 16. března 1964 Albrechtice) je český politik a environmetalista. Od roku 2014 starostou města Horní Jiřetín, v letech města 2006 až města 2014 byl místostarostou, v letech 2012 až 2016 zastupitel Ústeckého kraje. Narodil se v jedné z více než stovky obcí, které byly zbourány kvůli těžbě hnědého uhlí. Má dceru a dva syny.\n\nAbsolvoval gymnázium v Litvínově, poté vystudoval stavební fakultu ČVUT v Praze. V polovině 80. let konvertoval ke katolické víře a dosud je praktikujícím věřícím. Po skončení vojenské služby pracoval několik let ve státních stavebních podnicích (Báňské stavby Most a stavební závod Státního statku Most). Je zakladatelem a spoluvlastníkem menší stavební firmy, která se specializuje na rekonstrukci historických objektů. Pracuje též jako externí stavební technik a konzultant Biskupství litoměřického. Od roku 1996 žije nedaleko Horního Jiřetína na zámku Jezeří se svou partnerkou Hanou Krejčovou, která je zde kastelánkou.\n\nDlouhodobě spolupracuje s řadou nevládních organizací, zejména s Hnutím DUHA, Ekologickým právním servisem a s českou odnoží Greenpeace. Je držitelem Ceny Josefa Vavrouška pro rok 2009 za vytrvalou obhajobu udržitelného rozvoje obcí proti soukromým zájmům těžebních firem.\nV roce 2011 získal Cenu Ivana Dejmala.\n\nBuřt je jedním z hrdinů dokumentárního filmu \"Kamenolom Boží\" režiséra Břetislava Rychlíka.\n\nV komunální politice působí od roku 1998, kdy byl poprvé zvolen do zastupitelstva v Horním Jiřetíně. Od roku 2003 zastupuje obec v boji proti návrhům ministerstva průmyslu a obchodu prolomit územní limity těžby hnědého uhlí v severních Čechách. Po komunálních volbách v roce 2006 byl zvolen místostarostou. V komunálních volbách v roce 2014 obhájil post zastupitele Horního Jiřetína, když jako člen SZ vedl kandidátku subjektu \"Sdružení Strany zelených a nezávislých kandidátů\". Sdružení volby ve městě vyhrálo (tj. 27,53 % hlasů a 4 mandáty) a dne 3. listopadu 2014 byl zvolen starostou města. Ve volbách v roce 2018 mandát zastupitele města obhájil jako lídr kandidátky subjektu \"\"Sdružení Strany zelených a nezávislých kandidátů\"\". Na konci října 2018 byl opět zvolen starostou města.\n\nV krajských volbách v roce 2012 byl zvolen zastupitelem Ústeckého kraje. Kandidoval jako člen SZ za subjekt \"Hnutí PRO! kraj\" (tj. SZ, HNHRM a KDU-ČSL). Ve volbách v roce 2016 obhajoval mandát krajského zastupitele jako člen SZ na kandidátce subjektu \"\"Česká pirátská strana a Strana zelených\"\", ale neuspěl.\n\nVe volbách do Evropského parlamentu v roce 2014 kandidoval na 15. místě kandidátky Strany zelených, ale neuspěl.\n\n\n"}
{"id": "524511", "url": "https://cs.wikipedia.org/wiki?curid=524511", "title": "Jindřichův Hradec II", "text": "Jindřichův Hradec II\n\nJindřichův Hradec II, Pražské Předměstí (), je část města Jindřichův Hradec v okrese Jindřichův Hradec. Nachází se na severovýchodě Jindřichova Hradce a leží zde především nádraží, sídliště U Nádraží, sídliště Pod Kasárny a sídliště Vajgar-sever. Je zde evidováno 1221 adres. V roce 2011 zde trvale žilo 5773 obyvatel.\n\nJindřichův Hradec II leží v katastrálním území Jindřichův Hradec o výměře 15,8 km.\n"}
{"id": "524512", "url": "https://cs.wikipedia.org/wiki?curid=524512", "title": "Jindřichův Hradec III", "text": "Jindřichův Hradec III\n\nJindřichův Hradec III, Rybnické Předměstí (), je část města Jindřichův Hradec v okrese Jindřichův Hradec. Nachází se na jihovýchodě Jindřichova Hradce jižně od rybníka Vajgar a leží zde především nemocnice, kasárna, sídliště Vajgar-střed a sídliště Vajgar-jih. Je zde evidováno 846 adres. V roce 2011 zde trvale žilo 7704 obyvatel.\n\nJindřichův Hradec III leží v katastrálním území Jindřichův Hradec o výměře 15,8 km.\n\n"}
{"id": "524513", "url": "https://cs.wikipedia.org/wiki?curid=524513", "title": "Jindřichův Hradec IV", "text": "Jindřichův Hradec IV\n\nJindřichův Hradec IV, Nežárecké Předměstí (), je část města Jindřichův Hradec v okrese Jindřichův Hradec. Nachází se na západě Jindřichova Hradce na pravém (západním) břehu Nežárky. Je zde evidováno 330 adres. V roce 2011 zde trvale žilo 1486 obyvatel.\n\nJindřichův Hradec IV leží v katastrálním území Jindřichův Hradec o výměře 15,8 km.\n\n"}
{"id": "524514", "url": "https://cs.wikipedia.org/wiki?curid=524514", "title": "Jindřichův Hradec V", "text": "Jindřichův Hradec V\n\nJindřichův Hradec V, tvořený základní sídelní jednotkou sídliště Hvězdárna, je část města Jindřichův Hradec v okrese Jindřichův Hradec. Nachází se v katastrálním území Jindřichův Hradec na ostrohu na levém břehu Nežárky a je obklopeno částí Rybnické Předměstí (Jindřichův Hradec III). Je zde evidováno 115 adres. V roce 2011 zde trvale žilo 2665 obyvatel.\n\n"}
{"id": "524515", "url": "https://cs.wikipedia.org/wiki?curid=524515", "title": "Seznam katastrálních území v okrese Jindřichův Hradec", "text": "Seznam katastrálních území v okrese Jindřichův Hradec\n\nV této tabulce je uveden kompletní výčet katastrálních území Okresu Jindřichův Hradec, včetně rozlohy a sídel, které na nich leží.\nCelková výměra 1 943,73 km\n\nhttp://www.uir.cz/, územně identifikační registr ČR\n"}
{"id": "524520", "url": "https://cs.wikipedia.org/wiki?curid=524520", "title": "Ruth Fuchsová", "text": "Ruth Fuchsová\n\nRuth Fuchsová, rozená Gammová (* 14. prosince 1946, Egeln, Sasko-Anhaltsko) je bývalá východoněmecká atletka, dvojnásobná olympijská vítězka a dvojnásobná mistryně Evropy v hodu oštěpem.\n\nZa svoji kariéru posunula celkově šestkrát hodnotu světového rekordu. Naposledy 29. dubna 1980 ve Splitu, kde poslala oštěp do vzdálenosti 69,96 metru. V témže roce obsadila na letních olympijských hrách v Moskvě ve finále 8. místo.\n\n"}
{"id": "524521", "url": "https://cs.wikipedia.org/wiki?curid=524521", "title": "SS Savannah", "text": "SS Savannah\n\nSS Savannah byla první loď poháněná parním strojem, která přeplula Atlantik. Postavena byla roku 1818 pro amerického vlastníka a svou rekordní plavbu podnikla v roce následujícím. Pod velením kapitána Stevena Rogerse vyplula dne 22. května 1819 z přístavu Savannah ve státě Georgia, aby o 29 dní a 11 hodin později připlula do Liverpoolu. Stalo se tak 20. června 1819. Naprostou většinu své pionýrské plavby přitom plula pouze s použitím plachet.\n\n\"Savannah\" postavila newyorská loděnice Fickett and Crocket. Byla to dvoupalubová třístěžňová plachetnice s takeláží fregaty, vybavená pomocným parním strojem o výkonu 66,2 kW. Ten poháněl velká kolesa na obou bocích trupu. Lopatková kola měla průměr 4,9 metru, lopatka byla 1,42 metru dlouhá a 83 centimetrů široká.\n\nPomocný parní pohon nebyl nakonec komerčně úspěšný a proto byl ze \"Savannah\" brzy po návratu z Evropy demontován. Loď pak sloužila jako čistá plachetnice až do 5. listopadu 1821, kdy ztroskotala poblíž Long Islandu.\n\n"}
{"id": "524522", "url": "https://cs.wikipedia.org/wiki?curid=524522", "title": "Otto Neurath", "text": "Otto Neurath\n\nOtto Neurath (10. prosince 1882 ve Vídni – 22. prosince 1945 v Oxfordu celým jménem Karl Wilhem Otto Neurath) byl rakouský filozof, sociolog a ekonom, jeden z vůdců Vídeňského kroužku. Byl to marxista a socialista. Pracoval na programu sjednocené vědy. Byl to člověk oplývající humorem a vitalitou.\n\nV Bavorské republice rad založil úřad pro centrální plánování válečné ekonomiky a stal se jeho vedoucím. Ovšem po její porážce byl za velezradu odsouzen na jeden a půl roku vězení. Ale díky zásahu rakouské vlády byl předčasně propuštěn. V roce 1924 založil ve Vídni Sociální a hospodářské muzeum (Gesellschafts und Wirtschaftsmuseum). Roku 1934 musel emigrovat z nacistického Rakouska do Nizozemí, později do Velké Británie, kde byl internován na ostrov Man. V Oxfordu založil se svou ženou první isotypový ústav.\n\nNeurath považoval Vědu za pouhý systém výroků a filozofii za metodu, která smysl těchto výroků analyzuje. Chtěl vytvořit univerzální jazyk, který by byl vhodný pro vědu i každodenní použití. Přišel také s myšlenkou Isotype – mezinárodního obrazového jazyka.\n\nOtto Neurath se narodil 10. prosince 1882 ve Vídni. Jeho otec byl známý ekonom Wilhelm Neurath (1840–1901). Ve Vídni také Neurath studoval matematiku, ekonomii a dějepis a doktorát získal na katedře politických věd a statistiky na univerzitě v Berlíně. V roce 1906 si vzal svou spolužačku Annu Shapirovou, spisovatelku, básnířku a sufražetku. S její pomocí napsal \"Lesebuch der Volkswirtschaftslehre\" (Učebnici ekonomie), která byla vydána v roce 1910 v Lipsku.\n\nAnna Shaphirová zemřela v roce 1911 při porodu jeho syna Paula a Neurath se pak oženil se svou blízkou přítelkyní Olgou Hahnovou. Ale protože Olga byla slepá, byl jeho syn Paul poslán do dětského domova mimo Vídeň a vrátil se k Neurathovi a Olze Hahnové (Neurathové) až když mu bylo 9 let.\nV letech 1907–1914 učil Neurath ekonomii na Vídeňská obchodní akademii (Neue Wiener Handelsakademie). V roce 1913 Neurath podnikl jako odborník za Carnegiho nadaci pro mezinárodní mír cestu do balkánských zemí, hlavně Srbska. Za první světové války využil svůj ekonomický talent a stal se plánovačem zásobování pro německou armádu.\n\nPo válce se Neurath k učitelství už nevrátil a stal ředitelem Deutsches Kriegwirtschaftsmuseum (Německé muzeum válečného hospodářství, později Deutsches Wirtschaftmuseum). V té době ho jeho přítel Wolfgang Schumann, pro kterého již dříve napsal Neurath mnoho článků, přesvědčil, aby vypracoval plán pro socializaci Rakouska. Tu Neurath vypracoval a v roce 1918–1919 se stal členem německé sociálně demokratické strany a v nově vzniklém státě Bavorské republice rad založil v Mnichově úřad pro centrální plánování válečné ekonomiky. Ale když byla Bavorská republika rad poražena, byl odsouzen za velezradu na jeden a půl roku vězení. Tam Neurath napsal své dílo \"Anti-Spengler\", kritický útok na dílo Oswalda Spenglera – \"Zánik Západu\".\nOvšem za pomoci rakouské vlády bylo dokázáno, že se Neurath politicky neangažoval a byl předčasně propuštěn a poslán do Vídně (postavil se za něji i Max Weber). Tam se stal sekretářem rakouského sdružení pro bydlení a malé zahrady (Verbund für Siedlungs- und Kleingartenwesen). V roce 1923 se stal ředitelem nového Muzea pro bydlení a urbanismus (Siedlungsmuseum) a v roce 1924 založil ve Vídni Sociální a hospodářské muzeum – Gesellschafts und Wirtschaftsmuseum (stále existuje – viz obrázek), což ho přivedlo k práci na grafickém designu a vizuálním vzdělávání.\n\nS ilustrátory Gerdem Arntzem a Marií Reidemeister,\n(která se později stala jeho ženou) vytvořil Neurath isotype – jazyk, který měl za pomoci snadno vysvětlitelné ikony symbolickým způsobem představovat kvantitativní informace. Tento jazyk byl sestavený z různých grafů, náčrtů, diagramů a map. Měl být srozumitelný široké veřejnosti.\n\nNeurath se také stal horlivým logickým pozitivistou a byl hlavním aktérem manifestu Vídeňského kruhu. Byl hnací silou Jednoty hnutí vědy a Mezinárodní sjednocené encyklopedie vědy. Působil také jako editor časopisu Erkenntnis a v roce 1930 začal prosazovat isotype jako mezinárodní obrazový jazyk.\n\nPo anšlusu Rakouska hrozilo Neurathovi zatčení. Byl totiž socialista židovského původu. Emigroval nejprve do Nizozemí, kde založil ústav Mundaneum v Haagu. Jeho žena Olga zde zemřela. A po nacistickém bombardování Rotterdamu emigroval s Marií Reidemeister do Anglie, kde se s ní oženil. Nejprve byli internováni na ostrov Man (do tábora Onchan). Brzy byli propuštěni a v Oxfordu společně založili první isotypový ústav. Na zdejší univerzitě Neurath také zadarmo přednášel. Neurath zemřel neočekávaně v prosinci 1945 na infarkt. Po jeho smrti Marie Neurath pokračovala v práci v isotypovém ústavu, publikovala posmrtně jeho díla a dokončovala jeho knihy až do své smrti v roce 1980. V roce 1981 začal zveřejňovat některé Neurathovi spisy Rudolf Haller (\"Sebrané spisy filozofické a metodické – díl 1 a 2\").\n\nNejvíce Neurathových děl je stále k dispozici pouze v němčině. Kromě toho psal také v angličtině, používal Basic English. Jeho vědecké články jsou uloženy v Noord-Hollands Archief v Haarlemu. Sbírka Isotype je uložena v oddělení typografie & grafické komunikace na univerzitě v Readingu v Anglii.\n\nNeurath věděl, že jazyk není dokonalým nástrojem. Jeho cílem bylo sestavit přesný univerzální jazyk vědy, který by se opíral o jazyk fyziky a matematiky a obstál by i v každodenním použití. Ovšem největším problémem jeho jazyka byl syntax. Také odmítal izomorfismus mezi jazykem a realitou. Bral to jako metafyzické spekulace. Místo toho Neurath tvrdil, že jazyk a realita se shodují a že realita spočívá v souhrnu dříve ověřených vět v jazyce. Neurath byl také názoru, že jazyk sám je fyzikální systém, protože je tvořen posloupností zvuků, nebo symbolů a je tedy schopen popsat sám sebe bez rozporu. Tyto názory pomohly vytvořit základ fyzikalismu, který má dodnes dominantní postavení pokud jde o metafyziku nebo o filozofii mysli. Neurath také vytvořil analogii, která porovnává celostní povahu jazyka a následně jeho vědecké ověřování s rekonstrukcí lodě na otevřeném moři:\n\nPodobný projekt také vypracoval Rudolf Carnap (také člen Vídeňského kroužku).\n\nV jednom ze svých pozdějších a nejdůležitějších děl \"Physicalism\" Neurath zcela pozměnil náhled novopozitivismu na program sjednocených věd. Neurath zde vysvětluje a vymezuje jeho základní dva body.\nNeurath obecně odmítá pozitivistické zacházení s jazykem. Zvláště některé z raných Wittgensteinových základních myšlenek.\nNeurath také chtěl napsat encyklopedii, která by vzbudila větší zájem o vědu a zároveň ji sjednotila. Ta nakonec vyšla pod názvem \"International Encyklopedia of Unified Science\" (mezinárodní sjednocené encyklopedie vědy). Ale nikdy nebyla plně dokončena.\n\n(\"Anglicky\" : International System of Typographic Picture Education. \"Česky\" : Mezinárodní vzdělávání pomocí obrazů.) Je metoda zobrazující sociální, technologické, biologické a historické souvislosti v obrazové podobě. Neurath byl totiž toho názoru, že v některé části učebního procesu, jsou obrázky lepší než slova. Vyvinul tedy soubor piktogramů a pravidla pro jejich výstavbu, tak aby byli i složité informace vyjádřeny jasně a přesně. Hlavními autory byla Marie Reidemaister (později Marie Neurath) a Gerd Arntz. Základem je 100 monumentálních statistických grafů, které byly uloženy v Neurathově Sociálním a hospodářském muzeu města Vídně (1930) (později byly přesunuty na univerzitu v Readingu). Setkáváme se s nimi každý den. Můžeme je vidět na například na dopravních značkách, na toaletách, na semaforech i na mezinárodních letištích.\n\n\nOtto Neurath napsal několik knih a článků.\n\n\n\n\n\n"}
{"id": "524525", "url": "https://cs.wikipedia.org/wiki?curid=524525", "title": "Martin Brundle", "text": "Martin Brundle\n\nMartin John Brundle (1. června 1959, King's Lynn, Norfolk) je bývalý automobilový závodník a pilot Formule 1.\n\nZávodit začal v 18 letech ve Formuli Ford. Rychle přestoupil do Formule 3, kde roku 1983 bojoval s Ayrtonem Sennou o titul mistra Británie, avšak skončil na druhém místě.\n\nV roce 1984 vstoupil do Formule 1, kde se v týmu Tyrrell stal stájovým kolegou Stefana Bellofa. V GP Dallasu utrpěl těžkou zlomeninu nohy. Do roku 1986 startoval v týmu Tyrrell, ale nedosáhl zde velkých výsledků. Pro sezonu 1987 přestoupil do týmu Zakspeed, avšak ani zde to nebylo lepší. V roce 1988 přerušil kariéru ve Formuli 1, pouze testoval pro tým WilliamsF1 a při nemoci Nigela Mansella za ně zaskočil při Grand Prix Belgie 1988.\n\nPo roční přestávce se do seriálu velkých cen vrátil, řídil monopost týmu Brabham, celkově skončil na 20. příčce a opět si udělal roční pauzu tentokráte se sportovními vozy. Roku 1991 se vrátil zpět do Brabhamu a v poháru jezdců skončil na 15. pozici.\n\nDíky kvalitním výsledkům v nekonkurenceschopném voze jej angažoval tým Benetton Formula, se kterým si v roce 1992 vyjel nejlepší umístění v poháru jezdců, a to 6. místo s 38 body. Jeho týmový kolegou byl Michael Schumacher, z jehož stínu zvláště při kvalifikacích za celou sezonu nedokázal vystoupit, přesto získal 4 třetí místa a druhou pozici v Monze. Blízko vítězství stál v Montrealu, avšak závod nedokončil.\n\nPo sezoně k všeobecnému překvapení z týmu musel odejít, na jeho místo přišel Ital Ricardo Patrese. Usiloval o místo ve vítězném Williamsu, avšak přednost dostal Damon Hill.\n\nPo odchodu z Benettonu musel vzít za vděk francouzskou stáj Ligier. Jeho nejlepším výsledkem se stalo překvapivé 3. místo v Imole. Celkově se umístil na 7. příčce.\n\nV roce 1994 pilotoval monopost McLarenu, se kterým získal 2. pozici v přestižní Grand Prix Monaka 1994. Se 16 body obsadil celkově sedmé místo, pro sezonu 1995 se vrátil do Ligieru, v závěrečném účtování skončil třináctý, nejlepším výsledkem se stal bronz v Grand Prix Belgie.\n\nSvou poslední sezonu ve Formuli 1 strávil v Jordanu, nejlépe dojel čtvrtý v Monze a v poháru jezdců dosáhl na 11. pozici. Na další rok se snažil získat závodní sedačku v týmu Sauber, avšak neuspěl.\n\nV roce 1988 získal titul mistra světa ve sportovních vozech s továrním týmem Jaguar díky rekordnímu počtu bodů. Roku 1990 se stejnou automobilkou zvítězil v 24 hodin Le Mans. Roku 1997 startoval za Nissan v 24 hodin Le Mans. V letech 1998 až 1999 závodil s Toyotou v kategorii GT1. V 24 hodin Le Mans startoval také v roce 2001 za automobilku Bentley, jenž se vrátila k motosportu.\n\nJako komentátor závodů F1 debutoval v Grand Prix Belgie 1989, kterou nedokončil a zaskočil tak za tehdejšího moderátora Jamese Hunta. Několik velkých cen komentoval v roce 1995, když jej u týmu Ligier nahrazoval Aguri Suzuki.\n\nPo ukončení aktivní závodní kariéry roku 1997 se stal komentátorem britské televize ITV Sport, kde do roku 2002 pracoval po boku legendárního Murray Walkera, po jeho odchodu spolupracoval s Jamesem Allenem. Za své komentátorské umění dostal v letech 1998, 1999, 2005 a 2006 ocenění v anketě RTS Television Sports Award. Od roku 2009 komentuje závody pro BBC.\n\nPředtím působil jako předseda Britského klubu závodních jezdců a jako manažer pilota F1 Davida Coultharda. V současnosti se stará také o kariéry Garyho Paffetta a Mikea Conwaye.\n\nJeho syn Alex také závodí, roku 2008 skončil v první desítce série Formule Palmer Audi a v roce 2009 startoval v znovuobnovené Formuli 2.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "524527", "url": "https://cs.wikipedia.org/wiki?curid=524527", "title": "Eureka", "text": "Eureka\n\nSlovo Eureka má několik významů.\n\n"}
{"id": "524529", "url": "https://cs.wikipedia.org/wiki?curid=524529", "title": "Peronospora oerteliana", "text": "Peronospora oerteliana\n\nPeronospora oerteliana je oomyceta náležící do čeledi vřetenatkovité (\"Peronosporaceae\"). Charakteristickým morfologickým rozdílem tohoto druhu je dobře diferencované oddělené rozvětvené sporangium. \"Peronospora oerteliana\" způsobuje onemocnění rostlin, konkrétně prvosenky jarní (\"Primula veris\") či prvosenky bezlodyžné (\"Primula vulgaris\") .\n\n\"Peronospora candida\"\n\n"}
{"id": "524531", "url": "https://cs.wikipedia.org/wiki?curid=524531", "title": "Spiknutí (rozcestník)", "text": "Spiknutí (rozcestník)\n\nSpiknutí má více významů:\n\n\n"}
{"id": "524534", "url": "https://cs.wikipedia.org/wiki?curid=524534", "title": "Margitta Gummelová", "text": "Margitta Gummelová\n\nMargitta Gummelová, rozená Helmboldová (* 29. června 1941, Magdeburg) je bývalá východoněmecká atletka, olympijská vítězka ve vrhu koulí.\n\nVe své kariéře celkově čtyřikrát posunula hodnotu světového rekordu. Závodila za Lipsko (klub SC DHfK Leipzig).\n\n\n\n\n\n\n\n\n"}
{"id": "524536", "url": "https://cs.wikipedia.org/wiki?curid=524536", "title": "Worcester Sharks", "text": "Worcester Sharks\n\nWorcester Sharks byl profesionální americký klub ledního hokeje, který sídlil ve Worcesteru ve státě Massachusetts. Své domácí zápasy hráli \"Žraloci\" v tamní aréně DCU Center. Worcester působil v soutěži od sezony 2006/07 (kdy nahradili v soutěži Cleveland Barons) do ročníku 2014/15. V sezoně 2008/09 byla jejich aréna hostitelem Utkání hvězd AHL. Po celou dobu existence bylo mužstvo záložním týmem klubu NHL San José Sharks a vedl jej trenér Roy Sommer.\n\nKlub Worcester Sharks byl majetkem společnosti San Jose Sports & Entertainment Enterprises. San José v minulosti jako farmu ve stejné soutěži užívalo zaniklé Kentucky Thoroughblades (1996-2001) a zmíněné Cleveland Barons (2001-2006).\n\nV aréně DCU Center v letech 1994-2005 působil klub Worcester IceCats, který rovněž nastupoval v AHL, jednalo se o záložní tým celku NHL St. Louis Blues.\n\nOd sezony 2015/16 nahradil mužstvo v soutěži celek San Jose Barracuda.\n\n\nZdroj: \n\nZdroj: \n\n"}
{"id": "524545", "url": "https://cs.wikipedia.org/wiki?curid=524545", "title": "Technické podmínky Ministerstva dopravy", "text": "Technické podmínky Ministerstva dopravy\n\nTechnické podmínky Ministerstva dopravy (někdy označované jen zkráceným názvem Technické podmínky či zkratkou TP) jsou oborové předpisy vydávané pro oblast pozemních komunikací. Jejich vydávání zaštiťuje Ministerstvo dopravy České republiky. Zpracovávané jsou na základě nejnovějších poznatků vědy, techniky a praxe ve snaze o optimální řešení problémů vyskytujících se při stavbě pozemních komunikací.\n\nK vydávání technických podmínek ani k zaštiťování jejich vydávání není ministerstvo dopravy speciálně zmocněno žádným obecně závazným právním předpisem a žádný obecně závazný předpis také nezavádí takovou formu technické standardizace. Vydáváním technických podmínek ministerstvo v některých případech obchází povinnost upravit příslušné povinnosti obecně závazným právním předpisem, který by procházel řádným meziresortním připomínkovým řízením a musel by být zdarma dostupný všem občanům. Příkladem mohou být zásady pro provedení a umístění dopravních značek a dopravních zařízení, které má podle zákona o provozu na pozemních komunikacích stanovit ministerstvo dopravy prováděcím předpisem, tedy obecně závaznou vyhláškou. Ve skutečnosti však prováděcí vyhláška v této věci stanoví jen základní podobu významové plochy značek a v ostatním odkazuje na technické předpisy. \n\nObcházení zmocňovacích zákonů a zákona č. 22/1997 Sb., o technických požadavcích na výrobky, umožňuje ministerstvu (v porovnání s obecně závaznými vyhláškami a technickými normami ČSN a řádným postupem jejich přijímání) rychlejší a pružnější zavádění nových poznatků do praxe i detailnější a komplexnější zpracování řešeného tématu. Mohly by být považovány za vnitřní předpis ministerstva. Pro jiné subjekty či jiné státní orgány by mohly být závazné například tehdy, pokud to stanoví obecně závazný právní předpis, přičemž z právního hlediska může být stanovení závaznosti takových dokumentů neveřejného charakteru problematické. \n\nOrgány a organizace mohou uplatnit ČSN a technické předpisy MD jejich uvedením (odkazy) v rozhodnutích, povoleních, smlouvách o dílo, při zadávání zakázek, posuzování dokumentace, dohledu a dozoru na stavbách. Tím se technické normy a technické předpisy stávají pro dané dílo závaznými.\n\n\n"}
{"id": "524551", "url": "https://cs.wikipedia.org/wiki?curid=524551", "title": "Kvadrant (geometrie)", "text": "Kvadrant (geometrie)\n\nKvadrant (lat. \"quadrans\" „čtvrtina“) je výsek roviny, vymezený dvěma osami souřadnic. Body na těchto osách se obvykle do žádného z nich nepočítají.\n\nVodorovná osa se v kartézských souřadnicích obvykle označuje jako osa \"x\" a míří doprava, svislá osa jako osa \"y\" a míří vzhůru. Kvadranty se pak číslují od kladné poloosy \"x\" proti směru otáčení hodinových ručiček jako „první“ až „čtvrtý“, resp. jako I, II, III, IV nebo 1, 2, 3, 4. Obě souřadnice bodů v prvním kvadrantu jsou tedy kladné, ve třetím kvadrantu obě záporné.\n\nZnaménka trigonometrických funkcí \"sinus\", \"kosinus\", \"tangens\" a \"kotangens\" závisejí na tom, ve kterém kvadrantu leží jejich argument:\n\n\n\n"}
{"id": "524553", "url": "https://cs.wikipedia.org/wiki?curid=524553", "title": "Peter Sutcliffe", "text": "Peter Sutcliffe\n\nPeter William Sutcliffe (* 2. června 1946 v Bingley, West Riding of Yorkshire, Spojené království) je anglický sériový vrah, jenž dostal přezdívku Yorkshirský Rozparovač. V roce 1981 byl odsouzen za vraždu třinácti žen a útoky na několik dalších. V současné době si odpykává doživotní trest odnětí svobody v Broadmoorské nemocnici. Sutcliffe začal používat jméno Peter William Coonan v určité době po svém odsouzení.\n\nNarodil se v Bingley, West Riding of Yorkshire, coby syn Johna a Kathleen Sutcliffových. Neboť byl (údajně) samotář ve škole, opustil ji ve věku 15 let a prošel řadou podřadných, nekvalifikovaných zaměstnání, zahrnující dvě služební období, kdy v šedesátých letech dvacátého století pracoval jako hrobník. Pracoval na balicí lince v továrně firmy Baird Television Ltd. mezi listopadem 1971 a dubnem 1973, ale opustil ji poté, co byl vyzván k tomu, aby šel pracovat na ulici jako prodavač. Poté, co se tak stalo, pracoval od dubna 1973 na nočních směnách ve firmě Britannia Works of Anderton International. V únoru 1975 přešel na dočasnou nezaměstnanost, 4. června 1975 využil výdělek z práce na získání licence pro řízení velkých nákladních automobilů a začal pracovat jako řidič pro pneufirmu 29. září téhož roku. Nicméně, 5. března 1976 byl vyhozen za krádež opotřebovaných pneumatik. Následně byl nezaměstnaný až do října 1976, kdy získal další práci řidiče velkého nákladního vozu T & WH Clark v průmyslovém areálu Canal Road v Bradfordu.\n\nJako mladý muž hojně navštěvoval prostitutky a bylo zvažováno, zda jeho špatná zkušenost s jednou z nich (během které byl údajně obrán o peníze) nepomohla podnítit jeho násilnou nenávist vůči ženám.\n\nPoprvé se seznámil se Soniou Szurmou, ženou českého a ukrajinského původu, o Sv. Valentýnu roku 1967 a oženil se s ní 10. srpna 1974. V průběhu několika let po svatbě přetrpěla určitý počet potratů a posléze byl pár informován, že není schopna mít děti. Krátce poté se navrátila ke kursu školení učitelů. Když roku 1977 tento kurs dokončila a začala vyučovat, spolu s manželem využili peníze navíc k zakoupení svého prvního domu v Heatonu v Bradfordu, kam se přesunuli 26. září 1977, a kde stále žili v době Sutcliffova zatčení za vraždy v roce 1981.\n\nByl usvědčen ze zabití třinácti lidí:\nSvé první dokumentované napadení spáchal v noci 5. července 1975 v Keighley. Zaútočil na šestatřicetiletou Annu Rogulskyjovou, která šla sama pěšky; uvrhl ji do bezvědomí kladivem s kulatým nosem a sekl ji do břicha nožem. Vyrušen sousedem, opustil ji bez toho, aby ji zabil. Rogulskyjová přežila po rozsáhlém lékařském zákroku, ale byla útokem citově traumatizována.\n\nV srpnu zaútočil na šestačtyřicetiletou Olive Smeltovou v Halifaxu. Použil stejný postup; udeřil ji zezadu a použil nůž k tomu, aby ji sekl, avšak tentokrát nad zadnici. Byl znovu vyrušen a zanechal svou oběť těžce zraněnou, ale naživu. Tak jako Roguskyjová i Smeltová po útoku trpěla citovými potížemi, například depresemi. 27. srpna napadl čtrnáctiletou Tracy Brownovou v Silsdenu. Udeřil ji zezadu a praštil ji pětkrát to hlavy, zatímco šla po polní cestě. Nebyl z tohoto útoku usvědčený, ale přiznal se k němu roku 1992.\n\nPrvní obětí, kterou doopravdy zabil, byla osmadvacetiletá Wilma McCannová – její vražda pak proběhla 30. října. McCannová byla matka čtyř dětí z Chapeltownské oblasti Leedsu. Dvakrát jí uhodil kladivem, předtím, než ji patnáctkrát bodnul do krku, hrudníku a břicha. Stopy spermatu byly nalezeny vzadu na jejím spodním prádle. Rozsáhlé vyšetřování, jehož se zúčastnilo 150 policejních důstojníků a při němž bylo provedeno 11 000 rozhovorů, nedokázalo odhalit viníka. Jedna z McCanniných dcer spáchala sebevraždu v prosinci 2007, údajně poté, co mnoho let trpěla smrtí své matky.\n\nSvoji nadcházející vraždu spáchal v lednu 1976, kdy v Leedsu jednapadesátkrát bodl dvaačtyřicetiletou hospodyni Emily Jacksonovou. Jacksonová využívala rodinou dodávku k nabídkám sexuálních služeb za peníze kvůli zoufalé finanční tíži, což šokovalo rodinu i sousedy poté, co byla tato informace po vraždě odhalena. Udeřil ji do hlavy kladivem a pak použil naostřený šroubovák k tomu, aby ji bodal do krku, hrudi a břicha. Také ji dupl na stehno, což na něm zanechalo otisk jeho boty.\n\n9. května napadl dvacetiletou Marcellu Claxtonovou v Leedském Roundhay Parku. Přijala jeho nabídku na svezení, když šla domů z mejdanu. Když pak později vystoupila z auta, aby se vyčůrala, udeřil ji zezadu kladivem. Tento útok přežila a mohla pak proti němu svědčit u soudu.\n\nJeho další vražda proběhla 5. února 1977, kdy napadl Irene Richardsonovou, osmadvacetiletou prostitutku z Chapeltownu, v Roundhay Parku. Umlátil ji k smrti kladivem, a jakmile byla mrtvá, znetvořil její tělo nožem. Stopy pneumatik nalezené blízko místa činu skončily na dlouhém listu podezřelých vozidel.\n\nO dva měsíce později, 23. dubna 1977, usmrtil dvaatřicetiletou Bradfordskou prostitutku Patricii \"Tinu\" Atkinsonovou v jejím bytě. Zde pak policie našla otisk jeho boty na ložním prádle. O dva měsíce později spáchal další vraždu v Chapeltownu – zamordoval svou nejmladší oběť, šestnáctiletou Jayne MacDonaldovou, 26. června. Nebyla to prostitutka; její vražda byla veřejností chápána jako důkaz toho, že každá žena je možná oběť.\n\nV červenci Sutcliffe vážně zranil dvaačtyřicetiletou Maureen Longovou v Bradfordu. Byl vyrušen a nechal ji, ať zemře; svědek pak správně nerozpoznal značku jeho auta. Více než 300 policejních důstojníků pracujících na případu nahromadilo 12 500 možností a zkontrolovalo bezvýsledně tisíce automobilů.\n\n1. října 1977 zavraždil dvacetiletou manchesterskou prostitutku Jean Jordanovou. Její tělo bylo nalezeno o deset dní později a evidentně bylo přesunováno několik dní po smrti. Když se později přiznal ke zločinům, prohlásil, že si uvědomil, že nová pětilibrová bankovka, kterou ji dal, byla vystopovatelná. Poté, co hostil rodinou oslavu ve svém novém příbytku, vrátil se do pustiny za manchesterským jižním hřbitovem, kde zanechal tělo, aby vzal bankovku pryč. Nebyl ale s to najít ani Jordaninu kabelku, ani bankovku, a proto se pokusil oddělit hlavu oběti od těla rozbitou okenní tabulí a pilkou na kov, pokoušel se navodit přesvědčení, že její smrt nebyla způsobena útokem Rozparovače. Nález této bankovky, schované v tajné přihrádce kabelky, poskytlo cenné svědectví. Bankovka byla nová, čímž policii umožňovala vystopovat její původ v odvětví Midland Bank v Shipley a Bingley. Policejní analýza bankovních operací jí dovolila zúžit počet podezřelých na 8000 místních zaměstnanců, kteří ji mohli dostat jako součást výplaty. Za tři měsíce vyšetřila policie 5000 mužů, a také jej osobně, ale nespojila si ho se zločinem. Jordanino tělo bylo nalezeno hercem Brucem Jonesem, který zde v té době působil jako místní mlékárenský pracovník. Měl svoji zahrádku na pozemku přiléhajícímu k ploše, kde bylo nalezeno tělo. Objev učinil v době, kdy hledal nepoužívané cihly.\n\n14. prosince zaútočil na další leedskou prostitutku, pětadvacetiletou Marilyn Mooreovou. Přežila a poskytla policii popis útočníka, podle kterého bylo zhotoveno jeho vyobrazení. Stopy pneumatik u této scény se shodovaly s těmi u místa dřívějšího útoku.\n\nPolicie přerušila pátrání po osobě, která obdržela pětilibrovou bankovku, v lednu 1978. Přestože byl ohledně této bankovky dotazován, nebyl dále vyšetřován. Tentýž měsíc pak zabíjel znovu. Jeho obětí se stala jedenadvacetiletá bradfordská prostitutka Yvonne Pearsonovou. Její tělo ukryl pod odhozenou pohovku a nebylo nalezeno až do března. 31. ledna, v noci pak zabil osmnáctiletou huddersfieldskou prostitutku Helen Rytkovou. Její tělo bylo nalezeno o tři dny později.\n\nZnovu zabíjel po tříměsíční přestávce. 16. května skolil čtyřicetiletou Veru Millwardovou, když na ni zaútočil na parkovišti Manchesterské královské nemocnice.\n\nNež zaútočil znovu, uplynul téměř rok. V té době 8. listopadu 1978, zemřela jeho matka Kathleen ve svých devětapadesáti letech.\n\n4. dubna 1979 zabil devatenáctiletou bankovní úřednici Josephine Whitakerovou. Zaútočil na ní v Saville Park Moor v Halifaxu, zatímco šla domů. Navzdory novému právnickému důkazu, snaha policie byla rozptýlena na několik měsíců kvůli příjmu nahrané zprávy, která prohlašovala, že pochází od vraha. Zpráva se posmívala zástupci policejního ředitele Georgi Oldfieldovi, který vedl vyšetřování. Na základě nahrané zprávy začal policie vyhledávat mže s wearsideským přízvukem, který byl zúžen na pocházející z Castletownské oblasti Sunderlandu. Zpráva se mnohem později ukázala býti falešnou.\n\nŠprýmař, přezdívaný \"Wearside Jack\", poslal policii dva dopisy v roce 1978, které se holedbaly Rozparovačovými zločiny. Dopisy, podepsané \"Jack Rozparovač\", utvrzovaly zodpovědnost autora za vraždu šestadvacetileté Joan Harrisonové v Prestonu v listopadu 1975. John Samuel Humble, nezaměstnaný alkoholik a trvalý bydlící z Ford Estateské oblasti Sunderlandu (míli od Castletownu), byl 20. října 2005 obviněn z pokusu o zvrácení směru spravedlnosti (neboli úmyslného měnění výsledku vyšetřování či soudu) zasíláním falešných dopisů a nahrávky a následně uvržen do vazby. 21. března 2006 byl Humble usvědčen a odsouzen k osmi letům vězení.\n\n1. září zavraždil dvacetiletou Barbaru Leachovou. Leachová byla studentka Bradfordské university zabitá v Ashgrove, blízko univerzity a místa, kde bydlela v podnájmu. Šlo o jeho šestnáctý útok. Vražda ženy, která nebyla prostitutka, opět zneklidnila veřejnost a podnítila drahou reklamní kampaň, která zdůrazňovala wearsidskou spojitost. Navzdory falešné wearsidské stopě, byl dotazován při minimálně dvou dalších příležitostech roku 1979. I přes několik odpovídajících právnických vodítek a přes to, že byl na seznamu 300 jmen v souvislosti s pětilibrovou bankovkou, nebyl nijak zvlášť podezříván. Úhrnem byl dotazován policií při devíti příležitostech.\n\nV dubnu 1980 byl zatčen. Za řízení vozidla pod vlivem alkoholu. Zatímco čekal soud na toto obvinění, zabil dvě ženy a další dvě napadl. Jednou ze zavražděných byla sedmačtyřicetiletá Marguerite Wallsová v noci 20. srpna, a dvacetiletá Jacqueline Hillová, studentka leedské university, v noci 17. listopadu. Oběti napadení pak byly čtyřiatřicetiletá doktorka Upadhya Bandarová, napadená v Leedsu 24. září, a šestnáctiletá Theresa Sykesová, na níž zaútočil v Huddersfieldu v noci 5. listopadu.\nJeden/jedna ze jeho přátel jej 25. listopadu nahlásil/a policii jako podezřelého. Tato informace se ztratila v obludném množství již zhotovených záznamů. Jeho přítel/Sutcliffova přítelkyně předpokládal/a, že jej vyšetřovali a shledali nevinným.\n\n2. ledna 1981 byl zastaven policií, když vezl čtyřiadvacetiletou prostitutku Olivii Reiversovou na příjezdové cestě Light Trades House v Melbourne Avenue v Broomhillu v Sheffieldu v Jižním Yorkshiru. Policejní kontrola odhalila, že auto bylo opatřené falešnými registračními značkami a proto byl zatčen za tento dopravní přestupek a dopraven do dewsburské policejní stanice v Západním Yorkshire. V Dewsbury byl dotazován ve spojitosti s případem Yorskhirského Rozparovače, neboť se jeho tělesné vlastnosti shodovaly s mnoha, které byly známy o vrahovi. Následujícího dne se policie vrátila na místo zatčení a objevila nůž, kladivo a provaz, které odhodil, když na chvíli vyklouzl policii během zatčení. Druhý nůž si schoval v nádobce splachovače na záchodech na policejní stanici poté, co mu bylo dovoleno záchody použít. Policie obdržela povolení k domovní prohlídce jeho domu na 6 Garden Lane v heatonské městské čtvrti v Bradfordu a přivedla jeho ženu k výslechu.\n\nKdyž byl svlečen na policejní stanici, měl na sobě pod kalhotami navlečen svetr s otvorem pro krk tvořícím vepředu V. Rukávy měl nataženy na nohy a otvor ve tvaru písmene V odhaloval genitálie. Předek loktů byl vycpaný, aby chránil jeho kolena, když, podle všeho, klečel na tělech svých obětí. Sexuální účel tohoto vystrojení byl považován za zřejmý, ale nedostalo se to na veřejnost, až do roku 2003, kdy vyšla kniha \"Wicked Beyond Belief: The Hunt for the Yorkshire Ripper\" (\"Zkaženější, než lze uvěřit: Lov po Yorkshirském Rozparovači\") Michaela Biltona.\n\nPo dvou dnech intenzivního dotazování, odpoledne 4. ledna 1981 zčistajasna prohlásil, že je Rozparovač. V průběhu příštího dne klidně popsal své mnohé útoky. O týdny později také tvrdil, že Bůh mu pověděl, aby ženy zabil. Projevil emoce pouze, když mluvil o vraždě své nejmladší oběti Jayne MacDonaldové, a když byl dotazován ohledně vraždy Joan Harrisonové, kterou prudce zapřel. Byl obžalován v Dewsbury 5. ledna.\n\nBěhem svého předběžného soudního přelíčení se hájil jako nevinný za 13 případů vraždy, ale vinný ze zabití na základě snížené zodpovědnosti. Základem této obhajoby se stalo jeho prohlášení, že byl nástrojem vůle Boží. Nejprve tvrdil, že slyšel hlasy, když pracoval jako hrobník, které mu přikazovaly zabíjet prostitutky. Prohlásil, že hlasy vycházely z náhrobního kamene zesnulého polského muže Bronislawa Zapolskiho, a že hlasy patřily Bohu.\n\nTaké přiznal vinu k sedmi případům pokusu o vraždu. Obžaloba zamýšlela přijmout jeho obhajobu poté, co mu čtyři psychiatři diagnostikovali paranoidní schizofrenii. Nicméně, zúčastněný soudce Justice Boreham, vyžadoval neobyčejně důkladné vysvětlení názoru žaloby. Po dvouhodinovém vysvětlení generálního prokurátora Sira Michaela Haverse, devadesátiminutové přestávce na občerstvení a dalších čtyřiceti minutách právní diskuse, soudce zavrhl obhajobu snížené zodpovědnosti a odborné posudky čtyř psychiatrů, trval na tom, že případem se má zabývat porota. Patřičný soud měl začít 5. května 1981.\n\nSoud trval dva týdny a i přes úsilí soudního rady Jamese Chadwina QC byl shledán vinným z trestného činu vraždy ve všech případech a odsouzený k doživotnímu trestu odnětí svobody. Dotyčný soudce řekl, že jej není možno napravit, a že doufá, že nikdy neopustí vězení. Doporučil minimální lhůtu třiceti let před tím, než by bylo možno zvážit podmíněné propuštění. Toto doporučení zpečetilo fakt, že neměl velkou šanci na osvobození do roku 2011, kdy by mu bylo 65 let.\n\nPo tomto soudu přiznal detektivům dva další útoky. Tehdy bylo rozhodnuto, že žaloba za tyto zločiny byla \"nikoliv v zájmu veřejnosti\". Policie Západního Yorkshiru dala jasně najevo, že dotyčné oběti ženského pohlaví chtějí zůstat anonymní.\n\nTrest si začal odpykávat 22. května 1981 v Parkhurském vězení. Navzdory tomu, že byl během svého soudního přelíčení shledán duševně zdravým, brzo byl diagnostikován jako trpící schizofrenií. Přesto byly pokusy o jeho přeložení na zabezpečené psychiatrické oddělení zpočátku blokovány. V době, kdy byl v Parkhurstu, byl poprvé vážně napaden. Útok byl proveden Jamesem Costellem, pětatřicetiletým zločincem z povolání z Glasgowa, který byl několikrát uznán vinným pro násilnosti. 10. ledna 1983 jej pronásledoval do zákoutí F2, nemocničního křídla v Parkhurstském vězení. Dvakrát mu vrazil rozbitý hrnek na kafe do levé půlky obličeje, což způsobilo čtyři samostatné rány, které si dohromady vyžádaly celkem 30 stehů. V březnu roku 1984 byl konečně přesunut do Broadmoorské nemocnice, podle sekce 47 Zákonu o psychickém zdraví roku 1983.\n\nJeho žena Sonia dosáhla odluky roku 1982 a rozvodu v dubnu 1994. 23. února 1996 byl znova napaden ve své soukromé místnosti v broadmoorské nemocnici. Paul Wilson, usvědčený lupič, jej požádal o zapůjčení videokazety, předtím, než se ho pokusil zaškrtit (k smrti uškrcením) kabelem z páru stereo-sluchátek. Dva další vrazi, Kenneth Erskine (\"stockwellská škrticí klapka\") a Jamie Devitt, zasáhli, neboť uslyšeli jeho výkřiky.\n\nPoté, co na něj spoluvězeň Ian Kay 10. března 1997 zaútočil perem, přestal vidět na levé oko, a i jeho pravé oko bylo velmi poškozeno. Kay připustil, že se jej pokusil zabít, a bylo přikázáno jeho zadržení v zabezpečené psychiatrické léčebně bez časového limitu. Pověsti naznačovaly, že on sám obdržel téměř 200 000 liber (5 865 443 korun) jako odškodnění za útok, nicméně západolondýnská správa duševního zdraví, která provozuje broadmoorskou nemocnici, uveřejnila prohlášení, uvádějící, že žádné odškodnění nebylo vyplaceno v souvislosti s touto událostí. V roce 2003 byla podána zpráva o tom, že mu byla diagnostikována cukrovka.\n\nPřestože dostal doživotní trest odnětí svobody od soudu, mohl být propuštěn, pokud by se výbor pro podmínečné propuštění rozhodl, že už nepředstavuje nebezpečí pro veřejnost. Původně byl odsouzen k minimu třiceti let, takže mohl být z vězení propuštěn roku 2011, neboť článek, podle kterého byl jeho trest zvýšen, byl později Evropským soudem pro lidská práva a Nejvyšším soudem prohlášen za neplatný. Hlavní bod sporu spočívá v tom, že nepřetržité uvěznění Sutcliffa a dalších doživotních vězňů je v současné době kontrolován politikem – ministr vnitra – více než příslušníkem soudní moci. Slyšení Evropského soudu pro lidská práva, které započalo v únoru 2007, hodnotí, zda je doživotní trest odnětí svobody překročením lidských práv. Pokud bude doživotní žalář prohlášen nezákonným, budou jeho případy (jakož i dalších vězňů odpykávajících si takový trest v Evropě) předány soudu k novému posouzení.\n\nNebyl uveden na seznamu ministerstva vnitra pětatřiceti vrahů z Anglie a Walesu, kterým bylo rozličnými soudci a politiky povězeno, že už nikdy, nikdy neopustí vězení, uveřejněného pozdě roku 2006.\n\nJeho otec zemřel roku 2004 a byl zpopelněn. 17. ledna 2005 mu bylo dovoleno navštívit město Grange-over-Sands, kde byl rozptýlen otcův popel. Rozhodnutí dovolit dočasné propuštění bylo uvedeno Davidem Blunkettem a později schváleno Charlesem Clarkem, když ten převzal funkci ministra vnitra. Sutcliffe byl doprovázen čtyřmi členy nemocničního personálu. Přestože již uplynulo 25 let od Rozparovačových vražd, jeho návštěva byla stále středem pozornosti titulků na prvních stranách bulvárních plátků.\n\n22. prosince 2007 byl znovu napaden. Spoluvězeň Patrick Sureda na něj zaútočil železným příborovým nožem. On sám pak reagoval tak, že sebou hodil dozadu a čepel jídelního nože minula jeho pravé oko, namísto toho jej bodla do tváře.\n\n17. února 2009 bylo oznámeno že byl shledán „způsobilým k tomu, aby opustil Broadmoor“ (\"fit to leave Broadmoor\"). Pokud bude ministerstvo spravedlnosti souhlasit s rozhodnutím psychiatrů, bude vrah zaslán do středně zabezpečeného oddělení, kde by mu mohlo být dovoleno krátké propuštění a ospravedlnění.\n\nPolicie Západního Yorkshiru byla kritizována za to, že byla nedostatečně připravena na takto rozsáhlé vyšetřování. Případ byl jedním z největších vyšetřování britských policejních sil všech dob, a probíhal v době před využitím počítačů v kriminálních případech. Informace o podezřelých byly zaznamenávány na ručně psaných kartotéčních lístcích. Vedle potíží se skladováním a přístupem k takové hromadě papírování (podlaha příslušné místnosti musela být vyztužena, aby unesla váhu všeho zahrnutého papíru) bylo pro policejní důstojníky obtížné využívat a vyznat se v tomto přílišném množství informací. On sám byl vyslýchán celkem devětkrát, ale všechny informace, které policie o jeho případu měla k dispozici, byly skladovány ve formuláři dělajícím křížek za náročným úkolem.\n\nZástupce policejního ředitele George Oldfield byl kritizován za to, že se příliš zaměřoval na \"\"I'm Jack\"\" (\"\"Jsem Jack\"\") Wearsideskou podvodnou kazetu a dopisy. Prvotní vyšetřování k nim spíše nepřihlíželo jako k předmětu zkoumání. Jeho úhel pohledu odvedl pozornost od něj, neboť neodpovídal profilu toho, kdo dopisy a kazetu odeslal. Úřední odezva na tuto kritiku pak vedla k zavedení předchůdce Systému rozsáhlého závažného vyšetřování ministerstva vnitra, nejprve skrze rozvoj MICA (Major Incident Computer Application), které bylo vyvinuto mezi Policií Západního Yorkshiru a ISIS Computer Services.\n\nV roce 1988 matka poslední oběti svědčila u soudu o tom, že policie selhala v užití přiměřené snahy k dopadení vraha její dcery. Sněmovna lordů se domnívala, že policejní ředitel Západního Yorkshiru nedostál povinné pozornosti k matce; jinými slovy, že policie provedla v určité míře nedbalé vedení kriminálního vyšetřování.\n\nMinisterstvo vnitra vydalo 1. června 2006 zprávu policejního inspektora policie Sira Lawrence Byforda z roku 1981 o oficiálním zkoumání Rozparovačova případu. Část dokumentu nazvaná \"\"Description of suspects, photofits and other assaults\"\" (\"\"Popis podezřelých, rekonstrukce obličejů a další útoky\"\") zůstává cenzurována ministerstvem vnitra. Částečně cenzurována byla i sekce o Sutcliffových \"\"is\"\".\n\nOdkazujíc na období mezi lety 1969 (kdy policie poprvé zaznamenala Sutcliffa) a 1975 (rokem, kdy byla zavražděna Wilma McCannová, první oběť) zpráva uvádí: \"Je zde nezvyklé a neobjasněné období klidu v Sutcliffových kriminálních aktivitách a je možné, že v té době provedl další útoky na prostitutky a osamocené ženy.\" Roku 1969 přešel Sutcliffe, popsaný v Byfordově zprávě jako \"jinak nijak pozoruhodný mladý muž\", v pozornost policie při dvou příležitostech v souvislosti s událostmi zahrnujícími prostitutky. Zpráva řekla, že je jisté, že alespoň při alespoň jedné příležitosti napadl bradfordskou prostitutku obuškem. Také byl roku 1969 zatknut ve čtvrti prostitutek dotyčného města vybaven kladivem. Nicméně, spíše, než aby věřili, že chtěl/mohl použít kladivo jako útočnou zbraň, strážníci, kteří ho zatkli, považovali za samozřejmé, že byl lupič, a byl obviněn z toho, že \"šel vybavený k loupení\".\n\nByfordova zpráva uvádí: \"Domníváme se, že je vysoce nepravděpodobné, že zločiny, ze kterých byl Sutcliffe obviněn a usvědčen, jsou jediné, které je mu možno přisoudit. Tato domněnka je posílena prozkoumáním detailů jistého počtu útoků na ženy počínaje rokem 1969, které, do určité míry, zjevně spadají do Sutcliffova celkového zavedeného postupu při útocích. Musím rychle dodat, že se cítím jistý v tom, že nadřízení policejní důstojníci v oblastech, kterých se to týká, jsou též dbalí této možnosti, nicméně, abych se ujistil, že z dostupných informací je zhotoven dokonalý úsudek, sjednal jsem s nimi účinnou spolupráci.\" Policie identifikovala množství útoků, které odpovídaly jeho postupu při zločinu, a pokoušela se vraha vyslýchat, ale přesto nebyl nikdy obviněn z dalších zločinů.\n\nNejdůležitější závěry Byfordovy zprávy byly obsaženy ve shrnutí uveřejněném zástupcem britského ministra vnitra Williamem Whitelawem, ale to je poprvé, kdy byly přesné detaily pokaženého policejního vyšetřování vyzrazeny. Sir Lawrence popsal odklady ve sledování životně důležitých upozornění od Trevora Birdsalla, Sutcliffova kolegy od roku 1966. Birdsall zaslal anonymní dopis na policii, text, který vypadal takto:\n\n\"Mám dobré důvody k tomu, abych teď [\"sic\"] muže, kterého se snažíte vypátrat v případu Rozparovače. Tento muž jako [\"sic\"] jednání s prostitutkami a na ně byl lechtivý... Jeho jméno a adresa je Peter Sutcliffe, 6 Garden Lane, Heaton, Bradford. Pracuje pro Clarke's [\"sic\"] Transport, Shipley.\"\n\nTento dopis byl označený slovy \"Priority No 1\" (\"Priorita č. 1\"). Na základě tohoto dopisu byl vytvořen kartotéční lístek a policistka odhalila, že Sutcliffe již v záznamech měl tři existující kartotéční lístky. Nicméně, \"z nějakých nevysvětlitelných důvodů\", uvádí Byfordova zpráva, papíry setrvaly v kartotéce v záznamové místnosti až do vrahova zatčení 2. ledna téhož roku.\n\nBirdsall navštívil Bradfordskou policejní stanici den poté, co zaslal dopis, aby zopakoval své zlé tušení ohledně Sutcliffa. Birdsall přidal, že byl se Sutcliffem, když ten vystoupil z auta a hnal se za ženou, se kterou měl hádku ve výčepu v Halifaxu 16. srpna 1975. To bylo datum a místo útoku na Olive Smelt. Zpráva nashromážděná za jeho návštěvy byla ztracena, vzdor \"zevrubnému hledání\", které podle Byfordovy zprávy proběhlo poté, co byl pachatel zatčen. Byford uvádí:\n\n\"Neschopnost využít výhodu, kterou poskytl Birdsallův anonymní dopis a jeho návštěva policejní stanice byla opět drsnou ukázkou postupujícího úpadku celkové výkonnosti hlavní místnosti se záznamy. Zapříčinilo to fakt, že Sutcliffe byl na svobodě více než měsíc, když mohl být dost dobře ve vazbě. Díky bohu není důvod k tomu, abychom si mysleli, že v té době spáchal jakékoli další vražedné útoky.\"\n\n\n"}
{"id": "524554", "url": "https://cs.wikipedia.org/wiki?curid=524554", "title": "Lambro", "text": "Lambro\n\nLambro (lombardsky Lamber nebo Lambar) je přítok Pádu v italském regionu Lombardie. Je přibližně 130 kilometrů dlouhý. Pramen této řeky \"Menaresta\" se nalézá na úpatí hory Monte San Primo (1685 metrů nad mořem), nejvyšší hory pohoří Triangolo Lariano, které je Komským jezerem rozděleno na dvě částí. Lambro protéká Monzou, teče východně od Milána a u Corte Sant'Andrea se vlévá do Pádu.\n"}
{"id": "524555", "url": "https://cs.wikipedia.org/wiki?curid=524555", "title": "Betlémská kaple v Bohemce", "text": "Betlémská kaple v Bohemce\n\nBetlémská kaple v Bohemce je kaple v české evangelické obci Bohemka ve Vradijivském okrese Mykolajivské oblasti na jižní Ukrajině. \n\nPolyfunkční kostel se sborovou místností, bytem pro faráře, místností pro muzeum obce a práci krajanského spolku.\n\nMyšlenka o stavbě českého evangelického kostela v Bohemce na Ukrajině byla poprvé vyslovená ve Lvově 2. června 1993 v rozhovoru vikáře Českobratrské církve evangelické (ČCE) z Hrabové Václava Hurta a Alexandra Drbala. Vikář Hurt ji podpořil, napsal o ní a jiných snahách krajanů článek do církevního tisku a seznámil s nimi také synodní radu ČCE. Synodní rada se rozhodla, že ČCE stavbu kostela organizačně a finančně podpoří. Příprav ke stavbě se ujal tajemník synodní rady ČCE Jan Sláma, který vyhledal pro vypracování projektu architekta Petra Pirochtu z Brna.\n\nProjekční práce byly zahájeny 14. ledna 1994 při zájezdu Petra Pirochty spolu s vikářem Václavem Hurtem a farářem ČCE z Brna Pavel Kalusem do Bohemky a ukončeny v dubnu 1994. Základní kamen ke stavbě kostela byl položen 28. srpna 1994 za účastí synodního seniora ČCE Pavla Smetany, tajemníka synodní rady ČCE Jana Slámy, prvního velvyslance České republiky (ČR) na Ukrajině Pavla Máši, spolupředsedy Československé kulturně osvětové společnosti J. A. Komenského na Ukrajině A. Drbala a představitelů místní vlády. Při této příležitosti tajemník synodní rady ČCE Jan Sláma předal sboru také finanční částku od ČCE na stavbu kostela. Dalších organizačních a stavebních prací se ujal předseda krajanského spolku Čeští bratři (od r. 2005 Bohemka) a kurátor sboru Josef Hart. V podmínkách složité ekonomické situace na Ukrajině obstarával sám všechny potřebné stavební materiály pro stavbu, jako například tašky a pálené cihly, a jezdil pro ně nákladním autem např. až do Lvova na Západní Ukrajině (což je asi 700 km). Bez přehnání lze tvrdit, že bez jeho obětavé činnosti by první český evangelický chrám v nezávislé Ukrajině nebyl. Za svou činnost při stavbě Betlémské kaple v Bohemce byl 21. června 1997 zvolen čestným členem občanského sdružení Exulant.\n\nStavba začala 10. června 1995. Stavební práce vykonala brigáda, složená s členů ukrajinské evangelické mise „Promiň nadiji“ z nedalekého Pervomajska. Různé vypomocné práce měli na starostí kurátor Josef Hart, kazatel Josef Jančík, členové jejich rodin, staršovstva a sboru.\n\nPosvěcení prvního českého evangelického kostela v Bohemce na Ukrajině – Betlémské kaple se konalo 20. října 1996. Účastnili se synodní senior ČCE Pavel Smetana, tajemník synodní rady ČCE J. Sláma, ředitel Odboru krajanských a nevládních styků Ministerstva zahraničních věci ČR Jaromír Plíšek, představitelka Kanceláře prezidenta republiky Helena Dluhošová, bývalý předseda České národní rady Ukrajiny A. Drbal, představitelé velvyslanectví ČR na Ukrajině, krajanských spolků a místní vlády. K této slavností zaslal pozdravný dopis také prezident České republiky:\n\nPodle původní myšlenky kaple je určena výhradně pro bohoslužební účely, zejména pro kázání a to kázání v mateřském jazyce, tj. v češtině a pro činnost krajanského spolku.\n\nV srpnu 2002 dostavěla Stavební agentura Kolínský z Prahy (ředitel Petr Kolínský) věž na Betlémské kapli a v červnu 2003 byl ve věži zavěšen zvon vážící 64 kg. Dostavbu věže podpořila finančně ČCE a vyhotovení zvonu - ČCE, spolek evangelických duchovních, evangelicko-reformovaný sbor v Zelowě v Polsku a rodina Opočenských z Horních Řečic. O uskutečnění obou události se zasloužil tajemník Evangelické teologické fakulty Univerzity Karlovy v Praze a koordinátor ČCE pro styk s Českým nezávislým evangelickým bratrským sborem v Bohemce a Veselynivce Petr Brodský.\n\n\n"}
{"id": "524557", "url": "https://cs.wikipedia.org/wiki?curid=524557", "title": "ANC", "text": "ANC\n\nZkratka ANC může znamenat:\n\n"}
{"id": "524558", "url": "https://cs.wikipedia.org/wiki?curid=524558", "title": "Port address translation", "text": "Port address translation\n\nPort address translation (PAT) je rys síťového zařízení, které překládá TCP, nebo UDP komunikace probíhající mezi místními počítači používající privátní sítě a vzdálenými počítači používající sítě veřejné. Umožňuje to lidem používat jednu veřejnou IP adresu pro mnoho místních počítačů v rámci soukromé sítě, kterou obvykle je místní počítačová síť (Local Area Network neboli LAN). PAT zařízení viditelně modifikuje IP balíčky (pakety) v okamžiku, kdy projdou skrz. Tato modifikace vytváří dojem, že všechny pakety, které se jsou odesílány do veřejné sítě od mnoha místních počítačů na soukromé síti, vypadají jako od jediného vzdáleného počítače, který je představován jednotkou PAT.\n\nPAT je podmnožina NAT a těsně souvisí s konceptem překladu síťových adres. PAT je také známá jako přetížená NAT. V PAT je obecně jediná veřejně odkrytá IP adresa a všechny soukromé počítače se připojují pomocí jedné odkryté adresy. Přicházející balíčky z veřejné sítě jsou poslány k jejich cílům na soukromé síti pomocí odkazů uložených v tabulkovém seznamu obsaženém uvnitř PAT zařízení, které tímto způsobem udržuje komunikaci mezi jednotlivými páry veřejných a soukromých síťových portů. PAT upravuje jak odesílatelovu soukromou IP adresu, tak i číslo portu. PAT zařízení si vybere čísla portů, která budou vidět vzdálenými počítači na veřejné síti. Tímto způsobem PAT operuje ve 3. síťové vrstvě a zároveň 4. transportní vrstvě OSI modelu, zatímco základní NAT operuje jen ve vrstvě 3.\n\nKaždý TCP a UDP balíček obsahuje jak číslo portu zdroje a jeho IP adresu, tak i číslo portu cíle a jeho IP adresu. Adresa portu, neboli IP adresa páru tvoří socket, to jest zdrojová adresa portu a zdrojová IP adresa tvoří zdrojový socket. Pro veřejně přístupné služby jako webové servery a poštovní servery je číslo portu důležité. Například, port 80 se připojí k webovému serverovému softwaru a port 25 k poštovnímu serverovému SMTP démonovi. IP adresa veřejného serveru je také důležitá, například jako celosvětově jedinečná poštovní adresa, nebo unikátní telefonní číslo. Obě, jak IP adresa, tak i port musí být přesně známé všemi účastníky toužícími po úspěšné komunikaci. Soukromé IP adresy popsané v jsou významné jen na soukromých sítích kde jsou používány. Porty jsou jedinečné koncové body komunikace na vzdáleném počítači. Spojení skrz PAT zařízení je udržováno pomocí kombinovaného mapování portů a IP adres. PAT řeší konflikty, které by mohly nastat, pokud by se dva různé počítače snažili použít stejné číslo portu k založení nového unikátního spojení zároveň.\n\nPAT zařízení je podobné k recepční v kanceláři která má jedno veřejné telefonní číslo. Všechny odchozí telefonní hovory vedoucí z kanceláře se jeví jako přicházející ze stejného telefonního čísla. Jakákoli příchozí volání musí být převedená do správné privátní přípony operátorem, který se musí volajícího člověka zeptat, s kým by rád mluvil. Privátní přípony nemohou být vytáčeny přímo z okolních sítí.\nS PAT veškerá komunikace probíhající se vzdálenými počítači ve skutečnosti obsahuje externí IP adresu a informaci o číslu portu jednotky PAT, místo domácích IP adres a čísel portů jednotlivých místních počítačů v privátní síti.\nPAT jen překládá IP adresy a porty místních počítačů a schovává pravý koncový bod místního počítače na soukromé síti.\n\nPAT operace jsou typicky transparentní pro oba vnitřní i externí počítače. Typicky vnitřní počítač si uvědomuje pravdivou IP adresu a TCP či UDP port externího počítače. Charakteristicky PAT zařízení může fungovat jako standardní brána pro místní počítač. Nicméně vzdálený počítač si uvědomuje jen veřejnou IP adresu pro PAT zařízení a specifický port je užívaný pro komunikaci jménem specifického místního počítače.\n\nMístní počítač na adrese 192.168.0.2 na soukromé síti může žádat o spojení s vzdáleným počítačem na veřejné síti. Počáteční paket dostává adresu 192.168.0.2:15345. PAT zařízení (které předpokládejme, má veřejnou IP z 1.2.3.4) smí libovolně přeložit tuto zdrojovou adresu: port pár 1.2.3.4:16529 vytváří vstup v jeho vnitřní tabulce která port 16529 používá pro spojení do 192.168.0.2 na soukromé síti. Jakmile je paket přijatý z veřejné sítě pomocí PAT zařízení na adrese 1.2.3.4:16529, paket je předaný na adresu 192.168.0.2:15345.\n\nNavíc k výhodám poskytnutým NAT: PAT dovoluje mnoha domácím počítačům sdílet jedinou externí IP adresu.\n\n\n"}
{"id": "524559", "url": "https://cs.wikipedia.org/wiki?curid=524559", "title": "Imogen Cunninghamová", "text": "Imogen Cunninghamová\n\nImogen Cunninghamová (12. dubna 1883 Portland, Oregon, Spojené státy americké – 24. června 1976 San Francisco, Kalifornie, Spojené státy) byla americká fotografka.\n\nImogen Cunninghamová začala fotografovat v roce 1901. Významně ji ovlivnilo setkání s Gertrudou Käsebierovou. Vystudovala chemii v Seattlu (University of Washington) a Drážďanech, v roce 1910 si otevřela v Seattlu vlastní fotoateliér. Nejprve fotografovala impresionisticky laděné portréty komponované podle antických a biblických motivů. Ve dvacátých letech se přiklonila k realistické fotografii a kromě portrétů vytvářela soubory snímků rostlin a stromů. Ve třicátých letech se stala zakládající členkou skupiny f/64.\n\nJejí syn je fotograf Rondal Partridge (1917–2015).\n\n\n"}
{"id": "524566", "url": "https://cs.wikipedia.org/wiki?curid=524566", "title": "Prvosenka bezlodyžná", "text": "Prvosenka bezlodyžná\n\nPrvosenka bezlodyžná (\"Primula vulgaris\") je vytrvalá, 5−10 cm vysoká bylina. Listy, 5–25 cm dlouhé a 2–6 cm široký, uspořádané v přízemní růžici jsou měkké, svrasklé, podvinuté, čepel podlouhle obvejčitá, k bázi zúžená v řapík, nepravidelně zubatá. Květy jednotlivé na 5 až 10 cm vysokých stopkách vyrůstající z listové růžice, bílé, žluté nebo červené. Kvete brzy na jaře (březen až duben), jedna z prvních jarních květin ve většině Evropy. Původem je v západní a jižní Evropě.\n\nPrvosence bezlodyžné se daří na polostinném až slunném stanovišti, půda by měla být těžší, humózní, vlhčí. Množí se dělením, řízky nebo semeny.\n\n\n \n"}
{"id": "524569", "url": "https://cs.wikipedia.org/wiki?curid=524569", "title": "Ibra Ibrahimovič", "text": "Ibra Ibrahimovič\n\nIbra Ibrahimovič (* prosinec 1967, Most) je český fotograf, známý převážně svými fotografiemi severních Čech. Je držitelem hlavní ceny Czech Press Photo 2003 za fotografii roku.\n\nPoprvé vystavoval v roce 1993, a sice seriál černobílých fotografií nazvaným „\"Libkovice, svědomí severu\"“, který zachycoval bouranou obec Libkovice a boj místních obyvatel za její záchranu. Jeho snímky jsou součástí také knihy \"Libkovice: Zdař bůh\", kterou vydalo nakladatelství \"Divus\" v roce 1997 (ISBN 80-902379-1-6).\n\nŘadu snímků Ibrahimovič publikoval i v environmentalistickém časopise Sedmá generace.\n\nSérií snímků „\"Příběh sedláka Rajtera\"“ v roce 2003 vyhrál soutěž Czech Press Photo. Ten zachycuje život několika generací selského rodu, který se brání devastaci jejich půdy výstavbou hliníkárny mexicko-americké firmy NEMAK v Havrani u Mostu.\n\n"}
{"id": "524573", "url": "https://cs.wikipedia.org/wiki?curid=524573", "title": "Marianne Adamová", "text": "Marianne Adamová\n\nMarianne Adamová (* 19. září 1951, Luckenwalde, Braniborsko) je bývalá východoněmecká atletka, jejíž specializací byl vrh koulí.\n\nV roce 1971 skončila na druhém halovém ME v Sofii na čtvrtém místě. O rok později získala na HME ve francouzském Grenoble bronzovou medaili. Na letních olympijských hrách v Mnichově 1972 se umístila výkonem 18,94 m na pátém místě.\n\nV roce 1974 získala druhý bronz na halovém ME v Göteborgu. V témž roce se stala v Římě vicemistryní Evropy, když ve finále byla lepší pouze sovětská koulařka Naděžda Čižovová. O rok později se stala v polských Katovicích halovou mistryní Evropy, když ve finále jako jediná přehodila dvacetimetrovou hranici (20,05 m). Stříbro zde získala Helena Fibingerová, která hodila o osm cm méně.\n\nV roce 1976 ji těsně unikla olympijská medaile na letních hrách v Montrealu. Po první sérii ji patřila stříbrná, když hodila koulí do vzdálenosti 20,55 m. Ve druhé sérii však hodila pozdější olympijská vítězka Bulharka Ivanka Christovová 20,88 m a v páté sérii pokusů se zlepšila také Helena Fibingerová, která si výkonem 20,67 m zajistila bronzovou medaili. Adamová nakonec skončila čtvrtá, Bulharka Christovová zvítězila výkonem 21,16 m. Jejím posledním úspěchem byla stříbrná medaile z halového ME ve Vídni 1979.\n\n6. srpna 1975 ve Východním Berlíně vytvořila výkonem 21,60 m nový světový rekord. 30. května 1976 v Chemnitzu (tehdy Karl-Marx-Stadt) vlastní světový rekord vylepšila na 21,67 m. O překonání rekordu se postarala 3. července 1976 Bulharka Ivanka Christovová výkonem 21,87 m.\n\nJejí výkon pod širým nebem 21,86 m ji řadí na šesté místo v historických tabulkách.\n\n\n"}
{"id": "524577", "url": "https://cs.wikipedia.org/wiki?curid=524577", "title": "Seznam Technických podmínek Ministerstva dopravy", "text": "Seznam Technických podmínek Ministerstva dopravy\n\nSeznam Technických podmínek Ministerstva dopravy:\n\n\n"}
{"id": "524581", "url": "https://cs.wikipedia.org/wiki?curid=524581", "title": "Projekt Mogul", "text": "Projekt Mogul\n\nProjekt Mogul byl přísně tajný (\"top secret\") projekt Letectva armády Spojených států (USAAF) zahrnující využití výškových balonů, jehož hlavním cílem byla dálková detekce zvukových vln vznikajících při sovětských testech jaderných zbraní. Projekt probíhal od roku 1947 do začátku roku 1949. Úspěšnost projektu byla průměrná, ale byl velmi nákladný a byl nahrazen sítí seismografů a měřením radioaktivity v ovzduší, což bylo levnější, spolehlivější a snáz vybudovatelné a provozovatelné.\nProjekt byl zahájen na popud Dr. Maurice Ewinga, který před tím prováděl výzkum hluboké zvukovodné vrstvy v oceánech a domníval se, že by podobná vrstva mohla existovat i ve vrchní atmosféře: v určité výšce, kde teplota a tlak vzduchu vyústí v minimální rychlost šíření zvuku, takže zvukové vlny se množí a udržují se v této vrstvě z důvodu refrakce. Projekt využíval soustavy balónů nesoucí mikrofony a radiové vysílače k odesílání signálu na zem. Vedením projektu byl pověřen Dr. James Peoples za asistence Dr. Alberta Craryho.\n\nJedním z požadavků na balóny projektu Mogul bylo udržení relativně konstantní výšky po delší dobu. Pro tento účel musela být vyvinuta technologie zahrnující tlakoměry k sledování tlaku vzduchu a ovládající shazování balastu.\n\nPrvní balóny v projektu se skládaly z velkých soustav gumových meteorologických balónů. Ty však byly záhy nahrazeny velkými balóny vyrobenými z polyetylenu, které byly odolnější, propouštěly méně helia a byly též schopny lépe zachovávat konstantní výšku než původní gumové. Technologie pro udržení konstantní výšky a využití polyetylenu pro konstrukci balónů byly dvěma největšími přínosy projektu Mogul.\n\nV letech 1994 a 1995 uveřejnilo Letectvo Spojených států amerických zprávu, která vysvětluje, že balón projektu Mogul z letu č. 4, vypuštěný 4. června 1947 z Alamogorda v Novém Mexiku, je objekt, který havaroval poblíž Roswellu v Novém Mexiku, a stal se zdrojem trosek, které spustily Roswellský incident.\n\nProjekt Mogul byl předchůdce projektu Skyhook (\"hák na obloze\"), který byl zahájen na konci 40. let, a dalšího špionážního programu zahrnujícího přelety a fotografické sledování Sovětského svazu na začátku 50. let nazvaného Moby Dick, který později vyvolal bouři protestů ze strany SSSR. Podobný typ balónů byl též využíván pro studium kosmického záření.\n\n"}
{"id": "524585", "url": "https://cs.wikipedia.org/wiki?curid=524585", "title": "Alonej Abba", "text": "Alonej Abba\n\nAlonej Abba nebo Allonej Abba, ( אַלּוֹנֵי אַבָּא, doslova \"\"Abbovy duby\"\", Alonei Abba, v oficiálním seznamu sídel Allone Abba) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 165 metrů na západním okraji Jizre'elského údolí, na úpatí pahorků Dolní Galileji, v oblasti s intenzivním zemědělstvím.\n\nVesnice se nachází cca 17 kilometrů severozápadně od města Afula, cca 80 kilometrů severovýchodně od centra Tel Avivu a cca 20 kilometrů jihovýchodně od centra Haify. Alonej Abba obývají Židé, přičemž osídlení v tomto regionu je smíšené - jižním směrem převládají v údolí židovská sídla. Na severní straně začíná kopcovitá krajina s výrazným zastoupením obcí, které obývají izraelští Arabové (například město Basmat Tab'un cca 2 kilometry odtud).\n\nAlonej Abba je na dopravní síť napojen pomocí lokální silnice číslo 7513.\n\nAlonej Abba byl pod nynějším jménem jako židovské sídlo založen v roce 1948. Vesnice ale vznikla už počátkem 20. století (roku 1907) jako osada německé křesťanské sekty Templeři pod jménem Waldheim společně s nedalekou vesnicí Betlehem in Galiläa (dnes Bejt Lechem ha-Glilit). V roce 1916 ve vesnici vyrostl protestantský kostel (dodnes dochovaný). Ve 30. letech 20. století část Templerů v Palestině ovlivnila nacistická ideologie. Za 2. světové války byla proto tato komunita britskými úřady internována a deportována.\n\n7. května 1948 se v opuštěné vesnici usadili židovští obyvatelé. Skupina osadníků se zformovala už v roce 1940. Šlo o židovské přistěhovalce z Rumunska, kteří byli po nějaký čas internováni Brity v táboře v Atlit. V letech 1942-1948 pak procházeli zemědělským výcvikem v osadě Ašdot Ja'akov. Na osidlování vesnice se podíleli členové mládežnického hnutí ha-No'ar ha-cijoni.\n\nAlonej Abba je pojmenován podle Abby Berdičeva, člena původního osadnického jádra, který byl během druhé světové války nasazen do bojové mise (Operace Amsterdam) v Evropě a zabit na území Slovenska. V září 1948 se\ntu rovněž krátce usadila skupina členů židovského protinacistického odboje, kteří do Izraele přišli z Polska a Litvy. Kvůli nedostatku zemědělské půdy ale v roce 1949 odešli a založili pak u pobřeží Středozemního moře kibuc Lochamej ha-Geta'ot.\n\nNová židovská vesnice byla původně organizována jako kolektivní kibuc. Roku 1951 se změnila na o něco méně kolektivní sídlo typu mošav. Během ekonomické krize izraelských mošavů v 80. letech 20. století se hospodaření Alonej Abba dále reformovalo směrem k individuálnímu modelu.\n\nEkonomika je založena zčásti na zemědělství, z větší části na turistickém ruchu. Část obyvatel dojíždí za prací mimo obec. Zařízení předškolní péče o děti jsou v sousedním Bejt Lechem ha-Glilit, základní škola v nedaleké vesnici Kfar Jehošua. V Alonej Abba funguje veřejná knihovna, sportovní areály a společenské středisko.\n\nNa počátku 21. století prošla vesnice velkou stavební expanzí s cca 100 novými bytovými jednotkami, do kterých se přistěhovali i soukromí rezidenti (bez vazby na původní struktury mošavu).\n\nObyvatelstvo mošavu Alonej Abba je sekulární. Podle údajů z roku 2014 tvořili naprostou většinu obyvatel v Alonej Abba Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rychle rostoucí populací. K 31. prosinci 2014 zde žilo 988 lidí. Během roku 2014 populace stoupla o 1,2 %.\n\n\n"}
{"id": "524593", "url": "https://cs.wikipedia.org/wiki?curid=524593", "title": "Augustin Pechlát", "text": "Augustin Pechlát\n\nAugustin Pechlát (26. srpna 1877 Praha – 30. září 1941 Praha) byl český činovník Sokola, účastník II. odboje, publicista a pedagog.\n\nNarodil se v rodině kameníka Františka Pechláta (1839–??) a jeho manželky Anny, rozené Kaimlové (1849–??). Byl mladší ze dvou synů.\n\nDne 24. srpna 1912 se oženil s Terezií Oppermannovou (1884–??). Civilním povoláním byl magistrátní oficiál.\n\nJako publicista redigoval v letech 1921 – 1938 časopis \"Cvičitel\" a řídil vydávání Tyršových spisů. Na filosofické fakultě Univerzity Karlovy vystudoval psychologii a působil jako profesor tělocviku. Ve své disertační práci z roku 1928 s názvem \"Psychologie tělesných cvičení\" vycházel z myšlenek Komenského, Tyrše a dalších a zaměřil se na klasický obsah sokolských cvičení z psychologického hlediska (nejen anatomie či fyziologie, ale i charakter a vůle cvičících).\n\nOd června 1939 byl náčelníkem České obce sokolské a členem Sokolské revoluční rady. Po zákazu Sokola za okupace usiloval o převedení jeho činnosti do ilegality a o spolupráci s vojenskou odbojovou organizací Obrana národa. Byl členem tzv. ilegální pětky, nejvyššího řídícího orgánu sokolského odboje. Zatčen gestapem 3. července 1941 a poté popraven 30. září 1941 v Praze-Ruzyni.\n\nAugustin Pechlát má pamětní desku na domě v Revoluční ulici 1247/26 v Praze 1, kde žil. Jeho jméno nese od roku 1947 ulice v Praze-Radlicích (dříve Husova).\n\nPodle katalogu Národní knihovny je Augustin Pechlát autorem následujících publikací o tělocviku:\n\n\n"}
{"id": "524595", "url": "https://cs.wikipedia.org/wiki?curid=524595", "title": "Amram Micna", "text": "Amram Micna\n\nAmram Micna (: עמרם מצנע, narozen 29. února 1945) je izraelský politik, poslanec a bývalý generálmajor Izraelských obranných sil (IOS). Od roku 2005 je úřadujícím starostou místní rady Jerucham a letech 1993 až 2003 byl starostou Haify. Od roku 2002 do roku 2003 byl předsedou Strany práce a v prosinci 2012 se připojil ke straně ha-Tnu'a bývalé ministryně Cipi Livniové. Za tuto stranu byl v předčasných parlamentních volbách v lednu 2013 zvolen poslancem Knesetu.\n\nNarodil se v kibucu Dovrat do rodiny židovských uprchlíků z Německa. Studoval na vojenské škole v Haifě, kterou absolvoval v roce 1963 a téhož roku vstoupil do armády. Sloužil na řadě pozic v tankových jednotkách IOS, na Command and Staff College a v operační divizi Generálního štábu. Za službu během šestidenní a jomkipurské války (v obou byl raněn) mu byla udělena medaile Za zásluhy.\n\nV roce 1977 promoval na Haifské univerzitě, kde studoval geografii. Následně studoval na americké Army War College v Pensylvánii, kterou úspěšně zakončil v roce 1979. V roce 1986 byl povýšen do hodnosti generálmajora a pracoval jako asistent šéfa operačního oddělení IOS. V letech 1987 až 1989 byl velitelem Centrálního velitelství IOS a v roce 1989 dokončil program pro vyšší veřejné činitele na Weatherhead Center for International Affairs při Harvard University. V roce 1990 se stal šéfem plánovacího oddělení IOS a získal magisterský diplom z politologie na Haifské univerzitě. Z armády odešel v roce 1993.\n\nVe stejný rok, kdy odešel z armády, byl zvolen starostou Haify za Stranu práce. Do úřadu byl opětovně zvolen v roce 1998 a zastával jej až do roku 2003. Dne 19. listopadu 2002 vyhrál ve vnitrostranických volbách Strany práce s 54 % hlasů. Během volební kampaně před volbami v roce 2003 navrhoval, aby Izrael pokračoval v dalších jednáních s palestinskou správou, ale zároveň pokud by jednání nikam nevedla, aby se stáhl z Pásma Gazy a většiny Západního břehu a jednostranně vytyčil konečné hranice. Jeho plán byl kritizován tehdejším předsedou Likudu Arielem Šaronem, který však nakonec sám představil a provedl jednostranné stažení Izraele z Pásma Gazy.\n\nVe volbách v roce 2003 byl svědkem do té doby nejhoršímu volebnímu výsledku strany, když Strana práce získala pouhých 19 mandátů. Krátce poté rezignoval a ve funkci jej nahradil Šimon Peres. V listopadu 2005 jmenoval ministr vnitra Micnu zastupujícím starostou místní rady Jerucham v jižním Izraeli poté, co byl zvolený starosta nucen odstoupit kvůli nekompetentnosti. Micna tento úřad přijal a rezignoval na svůj poslanecký mandát.\n\nV dubnu 2008 podepsal dopis podporující tehdy nově vzniklou americkou promírovou lobbyistickou skupinu J Street.\n\nV prosinci 2012 se připojil ke straně ha-Tnu'a, kde zaujal druhé místo na kandidátce pro následující volby v lednu 2013, v nichž byl zvolen poslancem Knesetu.\n\n"}
{"id": "524598", "url": "https://cs.wikipedia.org/wiki?curid=524598", "title": "Bejt Lechem ha-Glilit", "text": "Bejt Lechem ha-Glilit\n\nBejt Lechem ha-Glilit nebo Galilejský Betlém, ( בֵּית לֶחֶם הַגְּלִילִית, doslova \"\"Galilejský Betlém\"\" - pro odlišení od města Betlém v Judských horách jižně od Jeruzalému, Bethlehem of Galilee, v oficiálním seznamu sídel Bet Lehem HaGelilit) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 174 metrů v Dolní Galileji, na pomezí severozápadní části zemědělsky využívaného Jizre'elského údolí a pahorkatiny na západním okraji Galileji. Jihovýchodně od vesnice vybíhá do údolí zalesněný kopcovitý hřbet Giv'at Chacir. Podél jeho západní strany do Jizre'elského údolí přitéká vádí Nachal Nahalal a souběžně s ním i vádí Nachal Bejt Lechem.\n\nVesnice se nachází cca 16 kilometrů severozápadně od města Afula, cca 82 kilometrů severovýchodně od centra Tel Avivu a cca 22 kilometrů jihovýchodně od centra Haify. Bejt Lechem ha-Glilit obývají Židé, přičemž osídlení v tomto regionu je smíšené - jižním směrem převládají v údolí židovská sídla. Na severní straně začíná kopcovitá krajina s výrazným zastoupením obcí, které obývají izraelští Arabové (například město Ka'abija-Tabaš-Chadžadžra cca 2 kilometry odtud). Arabové převládají i na východní straně (aglomerace Nazaretu).\n\nBejt Lechem ha-Glilit je na dopravní síť napojen pomocí lokální silnice číslo 7513.\n\nBejt Lechem ha-Glilit je připomínán jako Bét-lechem už v Bibli, v Knize Jozue 19,15, kde je řazen mezi sídla kmene Zevulun. Připomíná se ještě v Talmudu a Mišně. Později byl zničen a ve středověku zdejší region osídlili Arabové.\n\nV roce 1906 zde vznikla vesnice německé křesťanské sekty Templeři pod jménem Betlehem in Galiläa (společně s nedalekou vesnicí Waldheim - dnes Alonej Abba, založenou roku 1907). Během první světové války bylo obyvatelstvo vesnice částečně deportováno tureckými úřady a obec čelila válečným rekvizicím, což zbrzdilo její rozvoj. Ve 30. letech 20. století část Templerů v Palestině ovlivnila nacistická ideologie. Za 2. světové války byla proto tato komunita britskými úřady internována a deportována. Většina německých obyvatel byla odsunuta v roce 1939.\n\nV roce 1948 byla opuštěná vesnice osídlena Židy. Židovské síly dobyly tuto vesnici 17. dubna 1948 v počáteční fázi války za nezávislost. Zakladateli nové osady byli židovští přistěhovalci z Rakouska, kteří tu zřídili zemědělský mošav.\n\nEkonomika Bejt Lechem ha-Glilit je založena na zemědělství a turistickém ruchu. V centru obce se dochoval soubor původních vil německých osadníků z počátku 20. století. Část obyvatel za prací dojíždí mimo obec. V roce 1991 byla při stávající vesnici postavena nová obytná čtvrť, do které se přistěhovali i soukromí rezidenti (bez vazby na původní struktury mošavu).\n\nZařízení předškolní péče o děti funguje přímo v obci, základní škola v nedaleké vesnici Kfar Jehošua. V Bejt Lechem ha-Glilit je k dispozici obchod, plavecký bazén, sportovní areály, pošta a synagoga.\n\nObyvatelstvo mošavu Bejt Lechem ha-Glilit je sekulární. Podle údajů z roku 2014 tvořili naprostou většinu obyvatel v Bejt Lechem ha-Glilit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 781 lidí. Během roku 2014 populace stoupla o 0,4 %.\n\n\n"}
{"id": "524604", "url": "https://cs.wikipedia.org/wiki?curid=524604", "title": "Paraboláni", "text": "Paraboláni\n\nParaboláni (starořecky Παράβολοι, \"Paráboloi\", nebo Παραβολᾶνοι, \"Parabolánoi\", znamená \"\"ti, kteří riskují svůj život\"\") bylo první křesťanské bratrstvo, které se podílelo na provozu špitálů, pomoci potřebným a pohřbívání mrtvých. \n\nBratrstvo se poprvé zformovalo během velké morové rány v Alexandrii během episkopátu Dionýsia Velikého (druhá polovina třetího století). Jejich jméno bylo odvozeno ze skutečnosti, že se vystavují nakažlivým chorobám, čili že riskují svůj život. Lze je považovat nejen za předchůdce oblíbených středověkých bratrstev, ale také za ranou formu terénní sociální práce, neboť jejich úkolem bylo vyhledávat potřebné a přivádět je do xenodochií. Kromě pohřbívání zesnulých a pomoci bližním fungovali také jako osobní stráž biskupa.\n\nParaboláni se objevují v historickém snímku \"Agora\" režiséra Alejandra Amenábara z roku 2009. Hlavní postava filmu Hypatia (Rachel Weiszová) je v závěru filmu parabolány ukamenována jako čarodějnice.\n\n"}
{"id": "524605", "url": "https://cs.wikipedia.org/wiki?curid=524605", "title": "Bitva o Corregidor", "text": "Bitva o Corregidor\n\nBitva o Corregidor byla posledním vojenským střetnutím během japonského tažení na severních Filipínách a odehrála se 5.–6. května 1942 na filipínském ostrově Corregidor v Manilské zátoce. Ostrov byl znovu dobyt Američany v roce 1945.\n\nPevnost Corregidor, oficiálně nazývaná \"Fort Mills\", neoficiálně \"Skála\" nebo \"Gibraltar východu\" byla vybudována na největším ze čtyř kompletně opevněných ostrovů v Manilské zátoce. Chránila manilskou zátoku a filipínské hlavní město Manilu od první světové války. Byla vyzbrojena 56 pobřežními bateriemi, nacházel se zde také tunelový systém Malinta východně od vesnice San Jose, kde sídlilo vrchní velitelství. Byla zde také kasárna a malé letiště. Bylo zde 13 tisíc amerických a filipínských vojáků.\n\nJaponská invaze na ostrov proběhla 5. května 1942 pod velením generála Masaharu Hommy. Účastnilo se jí 75 tisíc Japonců. Nejdřív bylo dobyto letiště, nacházející se východně od tunelu. Když se Japonci přiblížili k tunelu Malinta, rozhodl se generál Wainwright kapitulovat. Bylo zde zabito 900 Japonců a 800 spojenců.\n"}
{"id": "524608", "url": "https://cs.wikipedia.org/wiki?curid=524608", "title": "Władysław Kozakiewicz", "text": "Władysław Kozakiewicz\n\nWładysław Kozakiewicz (* 8. prosince 1953, Šalčininkai, Litevská SSR) je bývalý polský atlet, olympijský vítěz a dvojnásobný halový mistr Evropy ve skoku o tyči.\nPochází z polské rodiny v Litvě, která se do Polska přestěhovala až po době stalinismu. V roce 1973 vytvořil svůj první polský národní rekord 5,32 m. Na evropském šampionátu v Římě v roce 1974 vybojoval výkonem 5,35 m stříbrnou medaili. V následující sezóně vytvořil nový evropský rekord 5,60 m. Při startu na olympiádě v Montrealu v roce 1976 patřil k favoritům, kvůli zranění však skončil až jedenáctý.\nNa pražském evropském šampionátu v roce 1978 obsadil v soutěži tyčkařů čtvrté místo. V letech 1977 a 1979 zvítězil na halovém mistrovství Evropy.\nNa letních olympijských hrách v Moskvě zvítězil v novém světovém rekordu 5,78 m. Byl to jeho druhý světový rekord v této sezóně. \n\n\nPo rozhodujícím skoku, kterým Kozakiewicz porazil domácího Volkova, na něj sovětští diváci pískali. Kozakiewicz jim odpověděl obscénním posunkem, který vešel do dějin jako \"gest Kozakiewicza\". Sověti pak chtěli Kozakiewicze diskvalifikovat za nesportovní chování, ale polští funkcionáři gesto vysvětili svalovou křečí. \n\nV roce 1980 byl Kozakiewicz zvolen polským sportovcem roku a byl mu udělen Řád Polonia Restituta.\nV roce 1985 emigroval do tehdejšího Západního Německa. V roce 1987 vytvořil národní rekord NSR výkonem 5,70 m.\n\nV letech 1998-2002 byl radním města Gdynia za Solidaritu a předsedou komise pro sport.\n"}
{"id": "524615", "url": "https://cs.wikipedia.org/wiki?curid=524615", "title": "Eríba-Adad II.", "text": "Eríba-Adad II.\n\nEríba-Adad II. (dosl. \"«Adad rozmnožil»\" (nebo \"«přidal»\")) byl král Asýrie v letech 1056–1054 př. n. l..\n\nNa trůn nastoupil po smrti svého otce, krále Aššur-bél-kaly. Po dvou letech u moci byl svržen svým strýcem Šamší-Adadem IV. O jeho vládě se nedochovaly žádné záznamy.\n\n"}
{"id": "524627", "url": "https://cs.wikipedia.org/wiki?curid=524627", "title": "Sebastián Prieto", "text": "Sebastián Prieto\n\nSebastián Prieto (* 19. května 1975, Buenos Aires, Argentina) je současný argentinský profesionální tenista, specializující se na čtyřhru. Ve své dosavadní kariéře vyhrál na okruhu ATP World Tour 10 turnajů ve čtyřhře. Na žebříčku ATP byl pro dvouhru nejvýše postaven na 137. místě (18. květen 1998), pro čtyřhru pak na 22. místě (10. červenec 2006).\n\nSebastián Prieto se zúčastnil 4 zápasů v Davisově poháru za tým Argentiny s bilancí 0-1 ve dvouhře a 1-1 ve čtyřhře.\n\n\n"}
{"id": "524629", "url": "https://cs.wikipedia.org/wiki?curid=524629", "title": "Ingravescentibus malis", "text": "Ingravescentibus malis\n\nIngravescentibus malis (o svatém růženci Panny Marie) je poslední (31.) vydaná encyklika papeže Pia XI. Společně s encyklikami \"Divini redemptoris\" a \"Mit brennender Sorge\" ji vydává v roce 1937 na prahu válečných událostí, které vyvrcholily II. světovou válkou.\n\nEncyklika je věnována modlitbě růžence, kterou papež zdůrazňuje jako potřebnou pro odvrácení hrozícího zla ve světě. K tomu udává i příklady z dějin: \n\nNásledně zmiňuje některá z těchto nebezpečí jako třídní boje a zrušení osobního vlastnictví v některých zemích (komunismus). Na druhé straně však stejné kritice podrobuje i zbožštění státu jinde (nacismus). V budoucnu pak vidí zla ještě větší, vybízí však věřící, aby nemalomyslněli a obrátili se zbožně k Panně Marii, v níž je vítězství:\n\nNásleduje popis a obhajoba modlitby růžence s užitím citátů „růžencového papeže“ Lva XIII. Ke kritice růžence jako modlitby nudné se vyjadřuje např. těmito slovy: \n\nV encyklice pak taktéž vybízí pastýře církve, aby si dali záležet na šíření modlitby růžence mezi věřícími. Podobně nabádá rodiče, aby šli příkladem svým dětem a denně se v rodinách společně růženec modlili.\n\nPius XI. v tomtéž roce vydává encykliky \"Divini redemptoris\" a \"Mit brennender Sorge\". První z nich odsuzuje komunismus, druhá nacismus. Zatímco tyto dvě encykliky mluví o těchto ideologiích teoreticky, v \"Ingravescentibus malis\" se papež snaží nabídnout praktický nápravný prostředek proti těmto zlům, totiž růženec. Připravena byla další encyklika – \"Humani generis unitas\", která výslovně odsuzovala rasismus, Třetí říši a perzekuci Židů. Tato encyklika však již nikdy nevyšla.\n\n\n"}
{"id": "524632", "url": "https://cs.wikipedia.org/wiki?curid=524632", "title": "Johnny Weir", "text": "Johnny Weir\n\nJohn G. „Johnny“ Weir (* 2. července 1984, Coatesville, Pensylvánie) je americký krasobruslař, trojnásobný mistr USA (2004-2006), bronzový medailista z mistrovství světa 2008, dvojnásobný bronzový medailista z Finále Grand Prix a juniorský mistr světa pro rok 2001.\n\nVyrůstal v Quarryville. S krasobruslením začal poměrně pozdě ve dvanácti letech, poté co viděl bruslit Oksanu Bayul televizi a ta ho naprosto uchvátila. Pochází ze sportovně založené rodiny, kromě bruslení také hrál fotbal, baseball, lyžoval nebo jezdil na koni.\n\nŽije v Lyndhurstu v New Jersey.\n\nSezóna 2010/2011 je pro něj ve znamení pauzy od závodní kariéry, s podzimem 2011 by se měl vrátit k závodění.\nVěnuje se navrhování oděvů, 30.4.2011 poprvé na stránkách www.edressme.com představil svou kolekci šatů.\nPřekvapivě se objevuje i v hudebním průmyslu, koncem roku 2010 vydal svůj první singl Dirty Love, který se v hitparádách uchytil pouze v Japonsku. Na svůj singl vystupuje v roce 2011 i na exhibicích.\nDříve se neustále spekulovalo o jeho sexuální orientaci. V lednu letošního roku se ve své autobiografii WELCOME TO MY WORLD přiznal, že je gay.\nJe fascinován vším ruským a s Ruskem souvisejícím. Hovoří plynně rusky. Jeho trenéry jsou Galina Zmievskaya a Viktor Petrenko.\nPlánuje vystoupit v roce 2014 na Olympijských hrách v ruském Soči a tím i pravděpodobně zakončit svou závodní kariéru.\n"}
{"id": "524635", "url": "https://cs.wikipedia.org/wiki?curid=524635", "title": "Air Serbia", "text": "Air Serbia\n\nAir Serbia je srbská národní letecká společnost. Sídlí na mezinárodním letišti Nikoly Tesly v Bělehradě. Vznikla transformací původního národního dopravce Jugoslávie Jat Airways (cyrilicí Јат Ервејз), 1. srpna 2013 se přejmenovala na Air Serbia a stala se členem společnosti Etihad. Společnost provozuje pravidelné vnitrostátní i mezinárodní lety do 44 destinací v Evropě, severní Africe, Americe nebo na Středním Východě.\n\nSpolečnost má svojí pobočku Aviolet pro charterové lety která provozuje Boeingy 737.\n\nAerolinie byly založeny 17. června 1927 jako národní letecká společnost Jugoslávského království, tehdy pod názvem \"Aeroput\". V roce 1937 společnost zvýšila svou mezinárodní aktivitu a zůstala aktivní i během druhé světové války. Dne 1. dubna 1947 byl název změněn na \"JAT Jugoslovenski aerotransport\", poté na \"JAT Jugoslávské aerolinie\" a v roce 2003 na název \"Jat Airways\". První zahraniční linka, kterou společnost zřídila, vedla v roce 1947 do Prahy.\n\nV roce 1963 společnost koupila své první proudové letadlo. V roce 1969 přibyl do letové flotily JATu model DC-9, dále pak v roce 1974 dva Boeingy 727.\n\nDne 26. ledna 1972 došlo k závažné havárii letu 367 společnosti JAT. Letoun na pravidelné lince Stockholm – Kodaň – Záhřeb – Bělehrad se zřítil poblíž tehdejší československé vesnice Srbská Kamenice. Jedinou přeživší osobou se stala letuška Vesna Vulović.\n\nV roce 1985 byla JAT první leteckou společností v Evropě, která koupila letouny Boeing 737. Během tohoto roku společnost převezla přes 5 milionů cestujících a má své destinace v 80 světových městech na 5 kontinentech.\n\nPo rozpadu Jugoslávské socialistické svazové republiky a vypuknutí války v Jugoslávii roku 1992 byl JAT donucen zastavit všechny domácí lety. Dne 20. května byla také násilně ukončena mezinárodní doprava. Poslední dva mezinárodní lety JATu se uskutečnily do amerických měst Chicaga a New Yorku.\n\nBěhem této doby JAT provozoval vnitrostátní spojení mezi Bělehradem, Podgoricou, Tivatem, Niší a Prištinou. V roce 1994 obnovila společnost opět mezinárodní spoje. V roce 1998 plánovala společnost neúspěšně koupit osm modelů Airbusu A319. Krátce nato byly v Evropě zrušeny všechny veřejné lety a na 78 dní začalo bombardování Svazové republiky Jugoslávie.\n\nV dubnu 2000 byl zastřelen Žika Petrović, generální ředitel společnosti.\n\nPo svržení režimu dne 5. října 2000 byl stát opět přijat do mezinárodních organizací, JAT dostal povolení k mezikontinentálním letům. 8. srpna 2003 byly aerolinie přejmenovány na \"Jat Airways\" a letouny dostaly nové barevné variace. Od léta 2006 dostala společnost povolení letů do Kanady.\n\nV září 2006 zavedla \"Jat Airways\" on-line rezervační systém a prodej elektronických letenek na jaře 2007.\n\nDne 1. srpna 2013 podepsali zástupci aerolinek Etihad Airways a srbský vicepremiér Aleksandar Vučić dohodu o strategickém partnerství mezi dosavadní společností Jat Airways (Air Serbia) a Etihadem. Zároveň byl národní dopravce přejmenován na Air Serbia. Podle dohody vlastní 49 % akcií společnost Etihad a zbylých 51 % srbský stát. Nová grafika dopravce vychází ze srbských národních symbolů; jejím autorem je studentka designu Tamara Maksimović z Nového Sadu.\n\nV červnu 2016 společnost provozovala 21 letounů, přičemž dalších 10 bylo objednáno. Flotila se od roku 2009 rozšířila o 6 letounů. Průměrné stáří letky bylo 17 let:\n\n\"Pro zobrazení typu letounu přejeďte myší po obrázku\"\n\n"}
{"id": "524637", "url": "https://cs.wikipedia.org/wiki?curid=524637", "title": "Bankomaty, platební karty a trestná činnost", "text": "Bankomaty, platební karty a trestná činnost\n\nTypický bankomat ve svých útrobách shromažďuje hotovost o hodnotě (průměrně) kolem jednoho milionu korun. Čas od času se tedy jak samotný bankomat tak případně klienti, kteří z něj zrovna vybírají, mohou stát obětí trestné činnosti. Podle evropského úřadu ENISA dochází ročně ke ztrátám v objemu kolem 12 mld. korun a trestná činnost tohoto typu zažívá prudký nárůst.\n\nZpůsobům, jak se pachatelům k cizí hotovosti daří dostat, je hned několik. V některých případech jsou „obětí“ pouze data o platební kartě (zejména PIN kód potřebný k uskutečnění transakce), jindy se jí stává její držitel, v některých případech celý bankomat.\n\nV několika případech došlo k odcizení samotného bankomatu. Typicky zločinci k vytipovanému bankomatu (takovému, který stojí samostatně a není zabudován do zdi) přijedou s (většinou silnějším nebo nákladním) automobilem, na jehož zadní část mají připevněno pevné lano, jehož druhý konec upevní kolem bankomatu, a následně bankomat vyrvou ze své instalace a odjedou s ním, táhnouce jej za vozidlem, popřípadě jej pár stovek metrů od místa činu naloží na korbu.\n\nBankomaty, které mají být přístupné běžně „z ulice“, jejich zřizovatelské banky instalují zabudované do zdi, tak, aby pro zloděje nebylo možné je ničím obmotat či jinak zajistit. Nacházejí se i samostatně stojící bankomaty, ty jsou ale instalovány uvnitř jiných prostor (například nákupních center, lobby či vstupních halách samotných bank, pojišťoven či jiných institucí nebo ve vyšších patrech jiných budov). Přesto v několika případech měli zloději tu drzost probourat si cestu k bankomatu i přes skleněné dveře, které jsou nejčastěji u obchodních domů a lobby bankovních poboček.\n\nTento hrubý trestný čin bývá vždy prováděn organizovanou skupinou a většinou je dobře vytipován a naplánován. Typicky k němu dochází na ne příliš rušných a sledovaných místech a za tmy. Jeho nevýhodou je to, že zákonitě způsobí hluk a přivolává pozornost případných lidí v okolí; v případě probourání se k bankomatům uvnitř zabezpečených prostor (které bývají i sledovány kamerovým systémem) se navíc okamžitě spouští alarm, přivolávající policii. Výhodou bývá to, že v případě úspěchu padne zločincům do rukou celý obsah hotovosti, který je v bankomatu umístěn.\n\nDostatečným řešením proti odcizení bankomatů by mohla být instalace trackovacího zařízení, které by dokázalo hlásit svou polohu jeho zřizovatelské bance či policii, nebo zařízení pro znehodnocení bankovek permanentní barvou v případě zjištění násilné manipulace s bankomatem.\n\nKapsáři ve svém lupu (v příručních a nákupních taškách, v peněženkách) nezřídka nacházejí i platební kartu. K jejímu zneužití (tedy výběru hotovosti) však potřebují kód PIN. V některých neuvážených případech jej lidé nechávají napsaný na papírku v peněžence nebo dokonce přímo na kartě, čímž výběru peněz zlodějem již nestojí nic v cestě. Ve většině ostatních případech je krádež karty cílená a kombinovaná s některým ze způsobů zjištění PIN kódu v okamžiku, když jej klient banky zadává.\n\nNaopak, je-li (jedním z níže uvedených způsobů) nejdřív zjištěn PIN kód, může být výběr proveden též z vyrobeného plagiátu karty a to (po odeslání citlivých dat elektronickou formou) i z bankomatu v jiné zemi, vzdáleného stovky kilometrů od místa, kde k odcizení dat došlo.\n\nPachatelé trestné činnosti taktéž do bankomatů instalují tzv. skimmovací zařízení (z angl. \"data skimming\" – \"sbírání dat\"), které jsou schopny zjistit PIN kód při běžném použití bankomatu. Skládá se z části, která umí číst magnetické karty při jejich vložení do bankomatu, a zařízení, která dokáže snímat PIN kód zadaný uživatelem bankomatu. Tím je buď nainstalovaná minikamera nebo upravená klávesnice. Podle policie ČR se případy skimmingu v Česku vyskytují zejména v Praze a Středočeském kraji. Zvláštností této metody je to, že nemusí dojít k fyzickému odcizení karty či jakémukoli násilí – pachatel se ke své oběti vůbec nemusí ani přiblížit a naopak, oběť se o tom, že byla okradena, může dozvědět až o týdny později, z výpisů z účtu. I přesto jde o podvod, za který v Česku hrozí 5 až 10 let vězení. Podle policie jsou skimmovací zařízení nejčastěji instalovány ve velkých městech, zejména v Praze, a paradoxně do důvěryhodně působících bankomatů přímo u bankovních poboček, nezřídka sledovaných kamerami. V Česku bylo v roce 2007 zaznamenáno 54 případů „útoků na bankomaty“ v porovnání z přibližně 7000 případy zneužití platebních karet, v Evropě o rok později bylo případů skimmingu více než 10 tisíc.\n\nNa skimmingu z bankomatů podle informací policie pracují dobře sehrané gangy, působící mezinárodně, s přesně rozdělenými rolemi. K odčerpání peněz většinou dochází v jiné zemi, než ve které byly údaje o platební kartě odcizeny, a nemusí jít nutně o výběr hotovosti z bankomatu – může být použit k zaplacení zboží nebo úhradě či rezervaci služby, která je případně vzápětí (po dohodě s jejím nic netušícím poskytovatelem) stornována a částka následně přeposlána na anonymní účet.\n\nJedná se o zařízení, které dokáže přečíst data z magnetických platebních karet a buďto je zaznamenat do paměti nebo je následně posílá (např. formou SMS) pachateli. Aby mohlo fungovat, musí být toto zařízení instalováno přímo do otvoru pro kartu. Je těžko rozpoznatelné – běžný uživatel bankomatu si pravděpodobně ničeho podezřelého nevšimne.\n\nJako ochranu proti tomuto „skimmingu“ banky instalují tzv. antiskimmovací zařízení. Otvor pro vložení karty je vybaven plastovým nástavcem, který instalaci skimmovacího zařízení fyzicky znemožňuje. Bývá buď stříbrné barvy nebo v podobě zeleného poloprůhledného plastu (u kterého by přítomnost cizího zařízení byla hned vidět). Podle policie ČR tato antiskimmovací zařízení nemají 100% funkčnost, ale v současnosti mají být nainstalovány na všech bankomatech v České republice (instalace hromadně probíhala v roce 2007 v reakci na vzestup skimmingu). \n\nVhodným opatřením proti podlehnutí tomuto typu podvodu tedy je vždy zkontrolovat existenci tohoto antiskimmovacího zařízení u bankomatu a v případě zjištění čehokoli podezřelého kontaktovat policii.\n\nToto skimmovací zařízení dokáže skenovat každou platební kartu s magnetickým proužkem – novější karty s elektronickým čipem přečíst nedokáže (Aktualizace 2010: Zdá se, že již dokáží skimmovat i karty s čipem). Banky proto již několik let při expiraci karet svých klientů vydávají tyto nové čipové karty. Protože však nelze zaručit, že každý bankomat na světě je vybaven jen čtečkou čipu (zejména v USA, Kanadě apod. jsou bankomaty vybaveny pouze čtečkou magnetického proužku), vydávají banky platební karty s čipem, ale současně na zadní straně karty je k záznamu dat použit magnetický proužek tzv. hybridní platební karty. Dalším problémem je umístění čtečky čipu v bankomatu. Pokud je totiž umístěna tak, že platební karta musí projít nějakým otvorem do bankomatu, je pravděpodobné, že pachatelé na tento otvor umístí nástavec s vlastní čtečkou a opět si mohou data z magnetického proužku nahrát. Ideální by zřejmě byla platební karta pouze s čipem, která by se používala bezkontaktním způsobem s čtecím zařízením na bankomatu.\n\nJiným trikem pro zjištění PIN kódu je manipulace s numerickou klávesnicí, která k jeho zadání slouží, popřípadě celou spodní deskou (pultíkem) bankomatu. A to buď použitím speciální fólie, na klávesnici umístěné, která umožňuje buď zjištění zadaných číslic kódu (bez anebo i včetně jejich pořadí), nebo přímo vyjmutí klávesnice a instalování její přesné kopie se „štěnicí“, která by sled stisknutých kláves (a s nimi potažmo i zadaný PIN kód) dovedla zjistit.\n\nKlávesnice (stejně jako ostatní části bankomatu) jsou záměrně konstruovány bytelně, a proti jakékoli neautorizované manipulaci. Pokud je zároveň součástí bankomatu i bezpečnostní kamera, demontáž/montáž klávesnice jako i pravděpodobnost úspěchu výsledného podvodu, to pachateli znemožní nebo velmi ztíží.\n\nV případě vyťukání PINu na klávesnici u bankovního terminálu (typicky ve frontě na bankomat nebo v supermarketu s možností platit kartou) lze po následném nasnímání klávesnice pomocí infrakamery zjistit nejen, jaké číslice byly zmáčknuty, ale i v jakém pořadí (poslední stisknuté mají silnější termální otisk). Uváděná pravděpodobnost úspěšného zjištění čtyřčíselné kombinace je 85 % a termální otisk lze zaznamenat až řádově minutu po použití. Nejméně nápadná infrakamera má podobu krytu na iPhone a lze jej běžně koupit (i anonymně).\n\nOpatřením, které zásadně snižuje uhádnutí PINu tímto způsobem, je při nebo těsně po jeho zadání přiložit prsty na náhodné zbylé klávesy.\n\nV několika případech (např. před několika lety v Kladně-Rozdělově) se pachateli nebo pachatelům trestné činnosti podařilo instalovat přímo do bankomatu miniaturní kameru, která dokázala sledovat zadávání PIN kódů uživateli bankomatu.\n\nProti tomuto způsobu zjištění PINu se doporučuje krýt si ruku při jeho zadávání druhou rukou, popř. čepicí, peněženkou či jiným předmětem. Toto doporučení je účinné i proti možnosti, že zadávání PIN kódu se bude snažit sledovat jiná osoba.\nO případech celých falešných bankomatů se okrajově zmiňuje článek on-line verze Lidových novin v rubrice byznys (resp. toliko o tom, že se tyto případy vyskytly).\nJako další trik pro okradení uživatelů bankomatů (konkrétně těch typů, které vracejí kartu před vydáním hotovosti) byl odhalen postup, kdy zloděj nejdříve záměrně dočasně zaklíní či jinak znemožní funkčnost té části bankomatu, která se stará o fyzický výdej přepočítaných bankovek klientovi (v jednom případě z Prahy byla použita hliníková deska s lepícím papírem). Když potom jeho „oběť“ projde procesem výběru hotovosti a bankomat jí vydá kartu a nakonec chce předat hotovost, vlivem záměrně způsobené poruchy tak nemůže učinit. Pokud klient během typicky 1-2 minut, po které mu bankomat hotovost nabízí, zpanikaří a od bankomatu odejde, má zloděj možnost přijít, odblokovat výdej hotovosti a tu pak neoprávněně odebrat.\n\nDostatečnou prevencí proti tomuto triku je o jeho existenci vědět (jako též o skutečnosti, že bankomat hotovost nabízí jen omezenou dobu, po jejímž uplynutí hotovost zasune zpět a transakci stornuje). Klient by po tuto dobu měl zůstat u bankomatu, případně zavolat na u něj uváděné servisní číslo pro oznámení poruchy, nebo policii. Vzhledem k tomu, že pachatel u této metody musí být fyzicky poblíž, aby mohl následně hotovost vybrat, je v takovém případě vhodné všimnout si a zapamatovat si podobu osob, které se v takovém případě v okolí nacházejí.\n\nPostupem, který zloději taktéž dokáže zpřístupnit hotovost, kterou si jeho oběť vybrala z bankomatu, je buď jeho přepadení poté, co výběr již proběhl, nebo přinucení jeho oběti, aby tento výběr učinila. Od předchozích zločinů se liší jednak tím, že PIN může po celou dobu zůstat zločinci neznámá, ale především tím, že se jedná o násilný trestný čin s vyššími sazbami a větší „společenskou nebezpečností“ (a přitom menším lupem než při odcizení samotného bankomatu, při kterém nemusí být nikomu vyhrožováno násilím), a též nutně musí dojít ke kontaktu mezi pachatelem a obětí, která jej tímto může popsat či později identifikovat.\n\nPřípady loupežného přepadení oběti, která právě využila služeb bankomatu, mají pro zločince stejné parametry jako přepadení náhodné oběti – pouze s větší pravděpodobnosti, že jeho oběť bude mít u sebe vyšší hotovost. Výhoda spočívá v tom, že si násilník může (v rámci cesty, kterou jeho oběť od výběru urazí) vybrat místo, na kterém k přepadení dojde. Nevýhoda je v tom, že jeho oběť většinou nevybrala maximum z toho, co mohla, popřípadě nemusela bankomat použít k výběru hotovosti vůbec.\n\nVýběr z bankomatu může být též pro jeho uživatele znepříjemněn tím, že mu předchází únos, popřípadě k němu zločinec přistoupí při vložení bankovní karty a pod pohrůžkou násilí jej donutí vybrat hotovost, kterou následně odcizí. Oproti přepadení „ex post“ má tento zločin výhodu v tom, že může své oběti přikázat výběr maximální (tj. limitní denní nebo týdenní) částky. Nevýhoda spočívá v tom, že se celý trestný čin musí odehrát u bankomatu – nikoli v některé tmavé postranní uličce, kde by mohl zůstat nezpozorován. Proto k němu dochází spíše za tmy a nezřídka před půlnocí, kdy si zločinec může od své oběti vynutit zopakování výběru pro další den a tím obejít omezení denního limitu.\n\nNěkteré karty vybavené bezkontaktním čipem RFID mohou umožňovat čtení bez nutnosti fyzicky odcizit samotnou kartu. Data o kartě mohou být rychle zkopírována na jinou programovatelnou čipovou nebo magnetickou kartu a ta následně k platbě nebo službě cashback (čerpání z karty na pokladnách některých obchodů, kde vybíraná částka je vyšší než účet a zbytek je vyplacen zákazníkovi jako hotovost). Podle reportáže Channel 13 s Waltem Algostinowitzem, specialistou na bezpečnostní zabezpečení kreditních karet, stačí k přečtení informací na kartě vybavení, jež lze objednat a koupit na internetu do 100 dolarů, podle Thomase Skory, německého bezpečnostního experta, dokonce běžný smartphone vybavený technologií NFC.\n\nNení známo, že by šlo bezkontaktně odcizit i PIN klienta, přesto existuje řada situací (zejména pro malé platby), kde zadání PINu není vyžadováno. Banky mají většinou nastavena pravidla, kdy, tedy po kolikáté bezkontaktní platbě, vyžadovat PIN, bez ohledu na částku. Tato pravidla jsou ale u každé banky jiná, nejsou nijak sjednocena je možné, že v některých případech tento limit není nastaven.\n\nPrevencí proti bezkontaktnímu přečtení karty je nosit ji ve speciálním pouzdře, které ji proti přečtení dokáže blokovat.\n\n"}
{"id": "524642", "url": "https://cs.wikipedia.org/wiki?curid=524642", "title": "Blanice (Mladá Vožice)", "text": "Blanice (Mladá Vožice)\n\nBlanice () je vesnice, část města Mladá Vožice v okrese Tábor. Nachází se asi 3 km na jih od Mladé Vožice. Prochází zde silnice II/137. Je zde evidováno 39 adres. V roce 2011 zde trvale žilo 59 obyvatel.\n\nBlanice leží v katastrálním území Blanice u Mladé Vožice o rozloze 3,1 km. V katastrálním území Blanice u Mladé Vožice leží i Dubina.\n\nPrvní písemná zmínka o vesnici pochází z roku 1318.\n\n\n"}
{"id": "524643", "url": "https://cs.wikipedia.org/wiki?curid=524643", "title": "Peter Luczak", "text": "Peter Luczak\n\nPeter Luczak (* 31. srpna 1979 ve Varšavě, Polsko) je australský profesionální tenista polského původu, který nastoupil tenisovou kariéru na okruhu ATP World Tour v roce 2000. Na něm dosud nezvítězil na žádném turnaji, ale na challengerech vyhrál již 12 turnajů ve dvouhře. Na žebříčku ATP byl pro dvouhru nejvýše postaven na 64. místě (12. říjen 2009), pro čtyřhru pak na 99. místě (22. únor 2010).\n\nPeter Luczak se zúčastnil 5 zápasů v Davisově poháru za tým Austrálie s bilancí 2-5 ve dvouhře.\n\n\n"}
{"id": "524644", "url": "https://cs.wikipedia.org/wiki?curid=524644", "title": "Dolní Kouty", "text": "Dolní Kouty\n\nDolní Kouty () je malá vesnice, část města Mladá Vožice v okrese Tábor. Nachází se asi 2,5 km na jihovýchod od Mladé Vožice. Je zde evidováno 9 adres. V roce 2011 zde trvale žilo devět obyvatel. Osadou protéká \"Koutecký potok,\" který je pravostranným přítokem řeky Blanice.\n\nDolní Kouty leží v katastrálním území Janov u Mladé Vožice o výměře 6,02 km².\n\nPrvní písemná zmínka o vesnici pochází z roku 1318.\n"}
{"id": "524645", "url": "https://cs.wikipedia.org/wiki?curid=524645", "title": "Chocov", "text": "Chocov\n\nChocov (dříve \"Kočov.\" ) je malá vesnice, část města Mladá Vožice v okrese Tábor. Nachází se asi 3 km na sever od Mladé Vožice. Je zde evidováno 20 adres. V roce 2011 zde trvale žilo 23 obyvatel.\n\nChocov leží v katastrálním území Noskov o výměře 4,71 km.\n\nPrvní písemná zmínka o vesnici pochází z roku 1402.\n\n\n"}
{"id": "524646", "url": "https://cs.wikipedia.org/wiki?curid=524646", "title": "Horní Kouty", "text": "Horní Kouty\n\nHorní Kouty () je malá vesnice, část města Mladá Vožice v okrese Tábor. Nachází se asi 3,5 km na jihovýchod od Mladé Vožice. Je zde evidováno 8 adres. V roce 2011 zde trvale žilo sedm obyvatel. Osadou protéká \"Koutecký potok,\" který je pravostranným přítokem řeky Blanice.\n\nHorní Kouty leží v katastrálním území Janov u Mladé Vožice o výměře 6,02 km.\n\nPrvní písemná zmínka o vesnici pochází z roku 1318.\n"}
{"id": "524647", "url": "https://cs.wikipedia.org/wiki?curid=524647", "title": "Janov (Mladá Vožice)", "text": "Janov (Mladá Vožice)\n\nJanov () je malá vesnice, část města Mladá Vožice v okrese Tábor. Nachází se asi 1,5 km na jihovýchod od Mladé Vožice. Prochází zde silnice II/124. Je zde evidováno 18 adres. V roce 2011 zde trvale žilo 38 obyvatel. Osadou protéká \"Koutecký potok,\" který je pravostranným přítokem řeky Blanice.\n\nJanov leží v katastrálním území Janov u Mladé Vožice o rozloze 6,02 km². V katastrálním území Janov u Mladé Vožice leží i Dolní Kouty, Horní Kouty a Staniměřice.\n\nPrvní písemná zmínka o vesnici pochází z roku 1318.\n\n\n"}
{"id": "524648", "url": "https://cs.wikipedia.org/wiki?curid=524648", "title": "Krchova Lomná", "text": "Krchova Lomná\n\nKrchova Lomná () je malá vesnice, část města Mladá Vožice v okrese Tábor. Nachází se asi 2,5 km na jih od Mladé Vožice. Je zde evidováno 19 adres. V roce 2011 zde trvale žilo 28 obyvatel.\n\nKrchova Lomná je také název katastrálního území o rozloze 2,2 km. V katastrálním území Krchova Lomná leží i Ústějov.\n\nPrvní písemná zmínka o vesnici pochází z roku 1381.\n\n\n"}
{"id": "524649", "url": "https://cs.wikipedia.org/wiki?curid=524649", "title": "Noskov", "text": "Noskov\n\nNoskov () je vesnice, část města Mladá Vožice v okrese Tábor. Nachází se asi 2 km na sever od Mladé Vožice. Prochází zde silnice II/124. Je zde evidováno 61 adres. V roce 2011 zde trvale žilo 99 obyvatel. Osadou protéká \"Noskovský potok,\" který je levostranným přítokem řeky Blanice.\n\nNoskov je také název katastrálního území o rozloze 4,71 km². V katastrálním území Noskov leží i Chocov.\n\nPrvní písemná zmínka o vesnici pochází z roku 1250.\n"}
{"id": "524650", "url": "https://cs.wikipedia.org/wiki?curid=524650", "title": "Pavlov (Mladá Vožice)", "text": "Pavlov (Mladá Vožice)\n\nPavlov () je malá vesnice, část města Mladá Vožice v okrese Tábor. Nachází se asi 0,5 km na východ od Mladé Vožice. Je zde evidováno 17 adres. V roce 2011 zde trvale žilo deset obyvatel.\n\nPavlov leží v katastrálním území Mladá Vožice o výměře 7,46 km.\n\nPrvní písemná zmínka o vesnici pochází z roku 1390.\n\n"}
{"id": "524651", "url": "https://cs.wikipedia.org/wiki?curid=524651", "title": "Radvanov (Mladá Vožice)", "text": "Radvanov (Mladá Vožice)\n\nRadvanov (v letech 1939–1945 je malá vesnice, část města Mladá Vožice v okrese Tábor. Nachází se asi 3 km na jihovýchod od Mladé Vožice. Je zde evidováno 43 adres. V roce 2011 zde trvale žilo 32 obyvatel. Radvanov leží v katastrálním území Radvanov u Mladé Vožice o rozloze 2,23 km². Patří do římskokatolické farnosti Mladá Vožice.\n\nPrvní písemná zmínka o vesnici pochází z roku 1430.\n\nV roce 1756 se v Radvanově narodil Jan Jeník z Bratřic.\n\nV šedesátých letech 20. století zde byli internováni významní duchovní, například arcibiskup Josef Beran nebo biskup Štěpán Trochta.\n\n\n"}
{"id": "524652", "url": "https://cs.wikipedia.org/wiki?curid=524652", "title": "Staniměřice", "text": "Staniměřice\n\nStaniměřice () je malá vesnice, část města Mladá Vožice v okrese Tábor. Nachází se asi 4 km na východ od Mladé Vožice. Prochází zde silnice II/124. Je zde evidováno 9 adres. V roce 2011 zde trvale žilo dvanáct obyvatel.\n\nStaniměřice leží v katastrálním území Janov u Mladé Vožice o výměře 6,02 km.\n\nPrvní písemná zmínka o vesnici pochází z roku 1318.\n"}
{"id": "524653", "url": "https://cs.wikipedia.org/wiki?curid=524653", "title": "Stará Vožice", "text": "Stará Vožice\n\nStará Vožice () je vesnice, část města Mladá Vožice v okrese Tábor. Nachází se asi 4,5 km na jihozápad od Mladé Vožice. Je zde evidováno 52 adres. V roce 2011 zde trvale žilo 84 obyvatel.\n\nStará Vožice je také název katastrálního území o rozloze 3,94 km.\n\nPrvní písemná zmínka o vesnici pochází z roku 1399. V 16. století se v okolí Staré Vožice těžilo stříbro. Na území mezi Starou Vožicí a Ratibořskými Horami (na Výlevech) bylo v období mezi lety 1515 až 1600 získáno přibližně 21.250 kg stříbra.\n\n\n"}
{"id": "524654", "url": "https://cs.wikipedia.org/wiki?curid=524654", "title": "Ústějov", "text": "Ústějov\n\nÚstějov () je osada, část města Mladá Vožice v okrese Tábor. Nachází se asi 2 km na jihovýchod od Mladé Vožice. Jsou zde evidovány tři adresy. V roce 2011 zde trvale žil jeden obyvatel.\n\nÚstějov leží v katastrálním území Krchova Lomná o výměře 2,2 km.\n\nPrvní písemná zmínka o vesnici pochází z roku 1318.\n\n"}
{"id": "524656", "url": "https://cs.wikipedia.org/wiki?curid=524656", "title": "Bezděkov (Nadějkov)", "text": "Bezděkov (Nadějkov)\n\nBezděkov () je malá vesnice, část obce Nadějkov v okrese Tábor. Nachází se asi 2,5 km na sever od Nadějkova. Je zde evidováno 12 adres. V roce 2011 zde trvale žilo třináct obyvatel.\n\nBezděkov leží v katastrálním území Starcova Lhota o výměře 6,06 km.\n\nPrvní písemná zmínka o vesnici pochází z roku 1654.\n\n\n"}
{"id": "524657", "url": "https://cs.wikipedia.org/wiki?curid=524657", "title": "Brtec", "text": "Brtec\n\nBrtec () je malá vesnice, část obce Nadějkov v okrese Tábor. Nachází se asi 3 km na jih od Nadějkova. Je zde evidováno 30 adres. V roce 2011 zde trvale žilo 29 obyvatel.\n\nBrtec je také název katastrálního území o rozloze 2,83 km.\n\nPrvní písemná zmínka o vesnici pochází z roku 1379.\n\n\n"}
{"id": "524658", "url": "https://cs.wikipedia.org/wiki?curid=524658", "title": "Číčovice (Nadějkov)", "text": "Číčovice (Nadějkov)\n\nČíčovice () je osada, část obce Nadějkov v okrese Tábor. Nachází se asi 2,5 km na jihozápad od Nadějkova. Jsou zde evidovány tři adresy. V roce 2011 zde trvale žili tři obyvatelé.\n\nČíčovice leží v katastrálním území Střítež u Milevska o rozloze 5,19 km, a tím na území obce Vlksice v okrese Písek.\n\nPrvní písemná zmínka o vesnici pochází z roku 1380.\nDruhé dříve používané jméno je Čečovice. Osada náležela k majetku vlksického panství a její osudy jsou totožné s Vlksicemi. V roce 1930 zde žilo 16 obyvatel a byly zde 3 popisná čísla. Poštou a školou náležely Číčovice k Nadějkovu, lékař, fara a četnictvo v Chyškách.\n\n"}
{"id": "524659", "url": "https://cs.wikipedia.org/wiki?curid=524659", "title": "Hronova Vesec", "text": "Hronova Vesec\n\nHronova Vesec () je malá vesnice, část obce Nadějkov v okrese Tábor. Nachází se asi 1,5 km na jih od Nadějkova. Je zde evidováno 11 adres. V roce 2011 zde trvale žilo 26 obyvatel.\n\nHronova Vesec leží v katastrálním území Mozolov o výměře 3,45 km.\n\nPrvní písemná zmínka o vesnici pochází z roku 1379.\n\n\n"}
{"id": "524660", "url": "https://cs.wikipedia.org/wiki?curid=524660", "title": "Hubov", "text": "Hubov\n\nHubov () je malá vesnice, část obce Nadějkov v okrese Tábor. Nachází se asi 1 km na jihovýchod od Nadějkova. Je zde evidováno 11 adres. V roce 2011 zde trvale žilo patnáct obyvatel.\n\nHubov leží v katastrálním území Nadějkov o výměře 5,89 km.\n\nPrvní písemná zmínka o vesnici pochází z roku 1384.\n\n\n"}
{"id": "524661", "url": "https://cs.wikipedia.org/wiki?curid=524661", "title": "Chlístov (Nadějkov)", "text": "Chlístov (Nadějkov)\n\nChlístov () je malá vesnice, část obce Nadějkov v okrese Tábor. Nachází se asi 3,5 km na sever od Nadějkova. Je zde evidováno 9 adres. V roce 2011 zde trvale žilo devět obyvatel.\n\nChlístov leží v katastrálním území Chlístov u Nadějkova o rozloze 1,96 km.\n\nPrvní písemná zmínka o vesnici pochází z roku 1389.\n\n\n"}
{"id": "524662", "url": "https://cs.wikipedia.org/wiki?curid=524662", "title": "Kaliště (Nadějkov)", "text": "Kaliště (Nadějkov)\n\nKaliště () je malá vesnice, část obce Nadějkov v okrese Tábor. Nachází se asi 1,5 km na sever od Nadějkova. Je zde evidováno 24 adres. V roce 2011 zde trvale žilo 58 obyvatel.\n\nKaliště leží v katastrálním území Nadějkov o výměře 5,89 km.\n\nPrvní písemná zmínka o vesnici pochází z roku 1654.\n\n"}
{"id": "524663", "url": "https://cs.wikipedia.org/wiki?curid=524663", "title": "Křenovy Dvory", "text": "Křenovy Dvory\n\nKřenovy Dvory () je osada, část obce Nadějkov v okrese Tábor. Nachází se asi 2 km na severovýchod od Nadějkova. Jsou zde evidovány tři adresy. V roce 2011 zde trvale žilo pět obyvatel.\n\nKřenovy Dvory leží v katastrálním území Starcova Lhota o výměře 6,06 km².\n\nPrvní písemná zmínka o vesnici pochází z roku 1617.\n\nZápadně od vesnice leží přírodní památka Zeman.\n\n"}
{"id": "524664", "url": "https://cs.wikipedia.org/wiki?curid=524664", "title": "Modlíkov (Nadějkov)", "text": "Modlíkov (Nadějkov)\n\nModlíkov () je malá vesnice, část obce Nadějkov v okrese Tábor. Nachází se asi 2,5 km na jihozápad od Nadějkova. Je zde evidováno 9 adres. V roce 2011 zde trvale žilo 28 obyvatel.\n\nModlíkov je také název katastrálního území o rozloze 0,89 km.\n\nPrvní písemná zmínka o vesnici pochází z roku 1394.\n\nPrvním doloženým majitelem byl Matyáš Luknas z Měšetic u Sedlce na počátku 15. století. Z nálezů řídícího nadějkovského učitele Františka Fikkera a z nálezů, které byly v roce 1893 objeveny mezi usedlostmi čp. 9 a čp. 3, se usuzuje, že zde bývalo panské sídlo okolo 13.–14. století\n\nMlýn Micáskov se nachází u potoka Cedronu u silnice na Milevsko. Mlýn byl postavený v roce 1620 Petrem Mýčaskem. V provozu byl do roku 1951.\n\nU Hromadovského mlýna bývala v 16. století krčma a později v 19. století i dnes již zaniklá pila.\n\n\nPrvní pověst se vztahuje k místní skalní kapličce. Místní rodák Štěpán Dvořák z čp. 3 od mala toužil být knězem, ale protože se nedostal do semináře, po vyplacení svého podílu z chalupy se rozhodl si splnit další sen. Navštívil poutní místo v Lurdech. V cizině onemocněl, jeho šance na uzdravení nebyly velké. Učinil slib, že pokud se uzdraví, nechá zbudovat kapli, jakou viděl v Lurdech při svém putování. Když se uzdravil, svůj slib splni. Kaple byla postavená na místě, kde se před lety (13. 2. 1861) udál zázrak. Tehdy se při pohřbu matky devíti dětí z nedalekého mlýna ukázala zvláštní sluneční záře, která byla vykládaná jako znamení Lurdského zázraku, ke kterému došlo před třemi roky v ten den. Kaple byla vysvěcená roku 1927.\n\nSocha Panny Marie, která je v kapli, je pouze sádrová replika. Původní dřevěná socha Panny Marie z Mariazell, kterou vyřezal italský mistr, byla ukradená. Stejný osud postihl i další dvě sochy.\n\nDruhá pověst se vztahuje k mlýnu Micáskov. V dřívějších dobách zde žila lakotná chalupnice, která i když byla celkem bohatá, toužila mít víc peněz. Když jednou o půlnoci se u ní objevil čert a sliboval, že bude nesmírně bohatá, pokud mu upíše duši. Bohatství si měla užívat po dobu čtyřiceti let, pak půjde do pekla. Chalupnice podepsala. Domluvená doba uběhla, čert se dostavil, ale jí se do pekla nechtělo. Vymluvila se, že pokud jí čert do kohoutího kokrhání přinese kámen z jeruzalémského kostela, půjde bez okolků. Čert odletěl. Kámen přinesl k Micáskovu, když kohouti kokrhali. Vzteky hodil kamenem a chtěl se vypořádat s chalupnicí. Ta ale nelenila a hodila na zem růženec, on zakopl a upadl přes kámen. Dodnes je v tom kameni vytlačený otisk jeho těla. Kámen, který přinesl, se údajně nachází po pravé straně u Lurdské kapličky a má jinou strukturu než ostatní. Kámen s čertovým otiskem je mezi mlýnským náhonem a silnicí.\n\n"}
{"id": "524665", "url": "https://cs.wikipedia.org/wiki?curid=524665", "title": "Mozolov (Nadějkov)", "text": "Mozolov (Nadějkov)\n\nMozolov () je malá vesnice, část obce Nadějkov v okrese Tábor. Nachází se asi 1,5 km na západ od Nadějkova. Je zde evidováno 22 adres. V roce 2011 zde trvale žilo patnáct obyvatel.\n\nMozolov je také název katastrálního území o rozloze 3,45 km. V katastrálním území Mozolov leží i Hronova Vesec a Šichova Vesec.\n\nPrvní písemná zmínka o vesnici pochází z roku 1379.\n\n\n"}
{"id": "524666", "url": "https://cs.wikipedia.org/wiki?curid=524666", "title": "Nepřejov (Nadějkov)", "text": "Nepřejov (Nadějkov)\n\nNepřejov () je osada, část obce Nadějkov v okrese Tábor. Nachází se asi 2 km na východ od Nadějkova. Je zde evidováno 5 adres. V roce 2011 zde trvale žilo osm obyvatel.\n\nNepřejov leží v katastrálním území Starcova Lhota o výměře 6,06 km².\n\nPrvní písemná zmínka o vesnici pochází z roku 1654.\n\n"}
{"id": "524667", "url": "https://cs.wikipedia.org/wiki?curid=524667", "title": "Petříkovice (Nadějkov)", "text": "Petříkovice (Nadějkov)\n\nPetříkovice () je malá vesnice, část obce Nadějkov v okrese Tábor. Nachází se asi 1,5 km na jih od Nadějkova. Prochází zde silnice II/123. Je zde evidováno 15 adres. V roce 2011 zde trvale žilo 34 obyvatel.\n\nPetříkovice je také název katastrálního území o rozloze 1,24 km.\n\nPrvní písemná zmínka o vesnici pochází z roku 1395.\n\n"}
{"id": "524668", "url": "https://cs.wikipedia.org/wiki?curid=524668", "title": "Pohořelice (Nadějkov)", "text": "Pohořelice (Nadějkov)\n\nPohořelice () je osada, část obce Nadějkov v okrese Tábor. Nachází se asi 2 km na severovýchod od Nadějkova. Je zde evidováno 5 adres. Nachází se zde také penzion. V roce 2011 zde trvale nikdo nežil.\n\nPohořelice leží v katastrálním území Starcova Lhota o výměře 6,06 km².\n\nPrvní písemná zmínka o vesnici pochází z roku 1654.\n\n"}
{"id": "524669", "url": "https://cs.wikipedia.org/wiki?curid=524669", "title": "Starcova Lhota", "text": "Starcova Lhota\n\nStarcova Lhota () je malá vesnice, část obce Nadějkov v okrese Tábor. Nachází se asi 2,5 km na severovýchod od Nadějkova. Je zde evidováno 27 adres. V roce 2011 zde trvale žilo 28 obyvatel.\n\nStarcova Lhota je také název katastrálního území o rozloze 6,06 km. V katastrálním území Starcova Lhota leží i Bezděkov, Křenovy Dvory, Nepřejov a Pohořelice.\n\nPrvní písemná zmínka o vesnici pochází z roku 1379.\n\n\n"}
{"id": "524670", "url": "https://cs.wikipedia.org/wiki?curid=524670", "title": "Šichova Vesec", "text": "Šichova Vesec\n\nŠichova Vesec () je malá vesnice, část obce Nadějkov v okrese Tábor. Nachází se asi 1,5 km na západ od Nadějkova. Je zde evidováno 6 adres. V roce 2011 zde trvale žili čtyři obyvatelé.\n\nŠichova Vesec leží v katastrálním území Mozolov o výměře 3,45 km.\n\nPrvní písemná zmínka o vesnici pochází z roku 1379. Původní název vesnice byl Vesce Pupinova. Tento název byl odvozený od vladyky Velíka Pupina, který zde žil v 14. století. Pozdější název Šichova Vesec získala ves v 16. století po dalším z majitelů.\n\nNa dolním konci vesnice na louce se nalézá svatební kámen. Jedná se o kámen s vyhloubeným důlkem, do kterého se dával střelný prach. Tak byli vítáni svatebčané ze vsi.\n\nVelká ohnivá světla, která se kutálela dolů ze stráně a děsila kolemjdoucí, byla údajně viděna ještě v dobách nedávných.\n\n"}
{"id": "524671", "url": "https://cs.wikipedia.org/wiki?curid=524671", "title": "Větrov (Nadějkov)", "text": "Větrov (Nadějkov)\n\nVětrov () je malá vesnice, část obce Nadějkov v okrese Tábor. Nachází se asi 1,5 km na severozápad od Nadějkova. Je zde evidováno 7 adres. V roce 2011 zde trvale žilo 28 obyvatel.\n\nVětrov leží v katastrálním území Nadějkov o výměře 5,89 km.\n\nPrvní písemná zmínka o vesnici pochází z roku 1497.\n\n"}
{"id": "524672", "url": "https://cs.wikipedia.org/wiki?curid=524672", "title": "Vratišov (Nadějkov)", "text": "Vratišov (Nadějkov)\n\nVratišov () je malá vesnice, část obce Nadějkov v okrese Tábor. Nachází se asi 3 km na jihozápad od Nadějkova. Je zde evidováno 11 adres. V roce 2011 zde trvale žilo patnáct obyvatel.\n\nVratišov je také název katastrálního území o rozloze 1,77 km.\n\nPrvní písemná zmínka o vesnici pochází z roku 1291. Roku 1440 koupil ves Petr Chroust. Měl navíc kromě finanční povinnosti odvádět každé vánoce bývalé majitelce Růženě Elišce z Vratišova pět slepic a za dva groše bílého chleba. Jeho tvrz se nacházela v současné zahradě u domu čp. 5.\n\n\nJedna pověst vypráví o bludičkách v nedalekém údolí Dajetníky.\n\nDalší pověst vypráví o lesních žínkách, které přebývaly v blízké hoře Babka.\n\nDalší pověst se týká stavby silnice z Milevska do Nadějkova, kde pracoval se svým koňským povozem místní občan pan Josef Hadáček. Koňské spřežení s plně naloženým vozem kamení se při otáčení zřítilo do říčky Smutné. V rychlosti se pomodlil k Panně Marii Římovské a kupodivu se ani jemu, ani koním nestalo nic vážného. Sám utrpěl pouze drobnou řeznou ránu, kterou si způsobil při vyprošťování koní z postrojů. Na toto místo nechal připevnit svatý obrázek Panny Marie Římovské a každým rokem se zúčastňoval tamních poutí až do své smrti (1971). Obrázek visí vpravo v lese u odbočky na Vratišov.\n\n"}
{"id": "524673", "url": "https://cs.wikipedia.org/wiki?curid=524673", "title": "Dědice (Nemyšl)", "text": "Dědice (Nemyšl)\n\nDědice () je malá vesnice, část obce Nemyšl v okrese Tábor. Nachází se asi 2 km na východ od Nemyšle. Je zde evidováno 25 adres. V roce 2011 zde trvale žilo 44 obyvatel.\n\nDědice leží v katastrálním území Dědice u Nemyšle o rozloze 2,92 km.\n\nPrvní písemná zmínka o vesnici pochází z roku 1318.\n\n"}
{"id": "524674", "url": "https://cs.wikipedia.org/wiki?curid=524674", "title": "Dědičky", "text": "Dědičky\n\nDědičky () je malá vesnice, část obce Nemyšl v okrese Tábor. Nachází se asi 1,5 km na jihovýchod od Nemyšle. Je zde evidováno 6 adres. V roce 2011 zde trvale žilo deset obyvatel.\n\nDědičky leží v katastrálním území Nemyšl o výměře 5,77 km.\n\nPrvní písemná zmínka o vesnici pochází z roku 1398.\n"}
{"id": "524675", "url": "https://cs.wikipedia.org/wiki?curid=524675", "title": "Hoštice (Nemyšl)", "text": "Hoštice (Nemyšl)\n\nHoštice () je malá vesnice, část obce Nemyšl v okrese Tábor. Nachází se asi 1 km na sever od Nemyšle. Je zde evidováno 33 adres. V roce 2011 zde trvale žilo 41 obyvatel.\n\nHoštice leží v katastrálním území Hoštice u Nemyšle o rozloze 2,78 km. V katastrálním území Hoštice u Nemyšle leží i Úlehle.\n\nPrvní písemná zmínka o vesnici pochází z roku 1352.\n\n\n\n"}
{"id": "524676", "url": "https://cs.wikipedia.org/wiki?curid=524676", "title": "Prudice", "text": "Prudice\n\nPrudice () je malá vesnice, část obce Nemyšl v okrese Tábor. Nachází se asi 0,5 km na jihozápad od Nemyšle. Je zde evidováno 20 adres. V roce 2011 zde trvale žilo 36 obyvatel.\n\nPrudice je také název katastrálního území o rozloze 2,73 km. V katastrálním území Prudice leží i Záhoříčko.\n\nPrvní písemná zmínka o vesnici pochází z roku 1383.\n\n\n"}
{"id": "524677", "url": "https://cs.wikipedia.org/wiki?curid=524677", "title": "Úlehle (Nemyšl)", "text": "Úlehle (Nemyšl)\n\nÚlehle () je osada, část obce Nemyšl v okrese Tábor. Nachází se asi 1 km na severovýchod od Nemyšle. Je zde evidováno 5 adres. V roce 2011 zde trvale žilo patnáct obyvatel.\n\nÚlehle leží v katastrálním území Hoštice u Nemyšle o výměře 2,78 km.\n\nPrvní písemná zmínka o vesnici pochází z roku 1565.\n\n"}
{"id": "524678", "url": "https://cs.wikipedia.org/wiki?curid=524678", "title": "Úraz (Nemyšl)", "text": "Úraz (Nemyšl)\n\nÚraz () je malá vesnice, část obce Nemyšl v okrese Tábor. Nachází se asi 1 km na východ od Nemyšle. Je zde evidováno 8 adres. V roce 2011 zde trvale žilo deset obyvatel.\n\nÚraz leží v katastrálním území Nemyšl o výměře 5,77 km.\n\nPrvní písemná zmínka o vesnici pochází z roku 1545.\n\n"}
{"id": "524679", "url": "https://cs.wikipedia.org/wiki?curid=524679", "title": "Záhoříčko (Nemyšl)", "text": "Záhoříčko (Nemyšl)\n\nZáhoříčko () je osada, část obce Nemyšl v okrese Tábor. Nachází se asi 1,5 km na jihozápad od Nemyšle. Prochází zde silnice II/120. Jsou zde evidovány čtyři adresy. V roce 2011 zde trvale žilo dvacet obyvatel.\n\nZáhoříčko leží v katastrálním území Prudice o výměře 2,73 km.\n\nPrvní písemná zmínka o vesnici pochází z roku 1382.\n\n"}
{"id": "524680", "url": "https://cs.wikipedia.org/wiki?curid=524680", "title": "Hastrman", "text": "Hastrman\n\nHastrman může být:\n\n"}
{"id": "524681", "url": "https://cs.wikipedia.org/wiki?curid=524681", "title": "Horní Střítež", "text": "Horní Střítež\n\nHorní Střítež () je malá vesnice, část obce Nová Ves u Mladé Vožice v okrese Tábor. Nachází se asi 1,5 km na západ od Nové Vsi u Mladé Vožice. Prochází zde silnice II/120. Je zde evidováno 50 adres. V roce 2011 zde trvale žilo 81 obyvatel.\n\nHorní Střítež je také název katastrálního území o rozloze 4,69 km.\n\nPrvní písemná zmínka o vesnici pochází z roku 1385, ale její vznik lze zřejmě klást do starší doby. V 1. polovině 16. století ves aspirovala na roli městského střediska (1542 uváděna jako městečko) a to i přesto, že zde nikdy neexistoval kostel ani tvrz. Od roku 1593 však již byla Horní Střítež trvale uváděna jako ves a nikdy nenabyla městského charakteru.\n"}
{"id": "524682", "url": "https://cs.wikipedia.org/wiki?curid=524682", "title": "Křtěnovice", "text": "Křtěnovice\n\nKřtěnovice () je malá vesnice, část obce Nová Ves u Mladé Vožice v okrese Tábor. Nachází se asi 1,5 km na jih od Nové Vsi u Mladé Vožice. Je zde evidováno 23 adres. V roce 2011 zde trvale žilo dvanáct obyvatel.\n\nKřtěnovice je také název katastrálního území o rozloze 2,36 km.\n\nPrvní písemná zmínka o vesnici pochází z roku 1357.\n"}
{"id": "524684", "url": "https://cs.wikipedia.org/wiki?curid=524684", "title": "Mutice", "text": "Mutice\n\nMutice () je malá vesnice, část obce Nová Ves u Mladé Vožice v okrese Tábor. Nachází se asi 1,5 km na jihozápad od Nové Vsi u Mladé Vožice. Je zde evidováno 21 adres. V roce 2011 zde trvale žilo čtyřicet obyvatel.\n\nMutice je také název katastrálního území o rozloze 2,57 km.\n\nPrvní písemná zmínka o vesnici pochází z roku 1322.\n"}
{"id": "524685", "url": "https://cs.wikipedia.org/wiki?curid=524685", "title": "Hodušín", "text": "Hodušín\n\nHodušín () je malá vesnice, část obce Opařany v okrese Tábor. Nachází se asi 4,5 km na sever od Opařan. Prochází zde silnice I/19. Je zde evidováno 14 adres. V roce 2011 zde trvale žilo 24 obyvatel.\n\nHodušín leží v katastrálním území Nové Dvory u Opařan o výměře 5,61 km.\n\nPrvní písemná zmínka o vesnici pochází z roku 1291. Až do tohoto roku držel vesnici rod Vítkovců. Tento rod zřejmě založil i místní kostel. Poté patřil Hodušín ke hradu Příběnice, v 15. století k Dobronicím. V roce 1455 jej získali Rožmberkové. V roce 1530 přešel Hodušín společně s jinými vesnicemi z majetku Petra a Jošta ze Šternberka k majetku Švamberků. Roku 1548 koupil od krále Ferdinanda Skrýchov a Opařany Víta mladší ze Rzavého. V roce 1592 byla ves prodaná Přechovi Hodějovskému z Hodějova. Ten zde vystavěl dvorec a přičlenil Hodušín k milevskému panství.\n\nKdyž byla v roce 1798 vystavěna nová budova fary, byla původní farní budova upravena na školu. Před tím se v 18. století vyučovalo v jednotlivých vesnicích. Prvním učitelem byl varhaník ze Sepekova Matěj Hrych. V roce 1930 zde bylo vedeno 6 popisných čísel a 62 obyvatel. Poštou náležel Hodušín do Opařan, četnictvo a lékař byl v Sepekově.\n\n\n"}
{"id": "524686", "url": "https://cs.wikipedia.org/wiki?curid=524686", "title": "Nové Dvory (Opařany)", "text": "Nové Dvory (Opařany)\n\nNové Dvory () je malá vesnice, část obce Opařany v okrese Tábor. Nachází se asi 3,5 km na sever od Opařan. Je zde evidováno 37 adres. V roce 2011 zde trvale žilo 57 obyvatel.\n\nNové Dvory leží v katastrálním území Nové Dvory u Opařan o rozloze 5,61 km. V katastrálním území Nové Dvory u Opařan leží i Hodušín.\n\nPrvní písemná zmínka o vesnici pochází z roku 1379.\n"}
{"id": "524687", "url": "https://cs.wikipedia.org/wiki?curid=524687", "title": "Olší (Opařany)", "text": "Olší (Opařany)\n\nOlší () je vesnice, část obce Opařany v okrese Tábor. Nachází se asi 4,5 km na severovýchod od Opařan. Je zde evidováno 59 adres. V roce 2011 zde trvale žilo 81 obyvatel.\n\nOlší leží v katastrálním území Olší u Opařan o rozloze 5,01 km.\n\nPrvní písemná zmínka o vesnici pochází z roku 1379.\n"}
{"id": "524688", "url": "https://cs.wikipedia.org/wiki?curid=524688", "title": "Podboří", "text": "Podboří\n\nPodboří () je vesnice, část obce Opařany v okrese Tábor. Nachází se asi 2 km na severozápad od Opařan. Je zde evidováno 68 adres. V roce 2011 zde trvale žilo 112 obyvatel.\n\nPodboří je také název katastrálního území o rozloze 5,03 km.\n\nPrvní písemná zmínka o vesnici pochází z roku 1291.\n\n"}
{"id": "524689", "url": "https://cs.wikipedia.org/wiki?curid=524689", "title": "Skrýchov u Opařan", "text": "Skrýchov u Opařan\n\nSkrýchov u Opařan () je malá vesnice, část obce Opařany v okrese Tábor. Nachází se asi 3 km na sever od Opařan. Prochází zde silnice II/122. Je zde evidováno 48 adres. V roce 2011 zde trvale žilo 112 obyvatel.\n\nSkrýchov u Opařan je také název katastrálního území o rozloze 2,24 km.\n\nPrvní písemná zmínka o vesnici pochází z roku 1433.\nDruhý dříve používaný název vsi byl Krejchov nebo Skrejchov. Skrýchov patřil ke kaplanství v Příběnicích. Od roku 1442 byla ves v majetku opařanského panství. K majetku příběnického hradu patřila v roce 1459. V roce 1596 se Skrýchov uvádí v soupisu majetku Petra Voka z Rožmberka na Bechyni. V stejném roce byla vesnice prodaná rodu Šternberků. V roce 1623 koupil ves Jan de Vitte, který v roce 1628 Skrýchov prodal Anně Hozlaurové z Kalenic. Roku 1656 byla ves prodaná Františce Slavatové. Její syn později 1667 prodal Skrýchov jezuitské koleji v Jindřichově Hradci. Od této koleje koupila Skrýchov o rok později jezuitská kolej sv. Klimenta v Praze. Ves byla připojena k majetku bernartického panství. Během třicetileté války ves utrpěla veliké škody. V roce 1654 z původních 11 gruntů a z obdělávaných polí zde nebylo nic. Ves byla zarostlá lesem. V roce 1673 se za pomoci vrchnosti začalo opět stavět. V roce 1681 zde bylo vedeno 5 sedláků. V roce 1842 30 domů s 214 obyvateli. V roce 1890 zde bylo 45 domů a 242 obyvatel. V roce 1930 zde žilo 204 obyvatel a bylo zde 39 popisných čísel.\n\n20. ledna 1877 se narodily Josefina a Růžena, sestry Blažkovy – srostlá dvojčata. Byly srostlé bokem a pohybovaly se tak, že jedna šla dopředu a druhá mírně šikmo za ní. Přičiněním barona Nádherného z Jistebnice se jim záhy dostalo náležité péče a vzdělání. Sestry se naučily hrát na housle a pořádaly koncerty. Na cestách je doprovázeli jejich rodiče. Postupně měly turné nejen po všech evropských zemích, ale hostovaly i v Americe. Velké úspěchy měly v Anglii a v roce 1891 ve Francii. Vystupovaly také ve Varieté v Praze. Při svých návratech domů uspořádaly v roce 1896 vystoupení v nedalekém Milevsku. V roce 1911 si nechaly postavit v Sepekově hostinec Na zastávce, kam se vracely trávit svou dovolenou. Jedna ze sester se provdala a porodila syna. V roce 1921 opět odjely na turné do Ameriky a jedna z nich těžce onemocněla. Lékaři navrhli operativní zákrok, aby zachránili druhou sestru. Ta ale odmítla a po smrti své sestry také zemřela na otravu krve. Obě byly zpopelněny a jejich popel byl uložený v rodinném hrobu v Sepekově.\n\n\n"}
{"id": "524690", "url": "https://cs.wikipedia.org/wiki?curid=524690", "title": "Lhota Samoty", "text": "Lhota Samoty\n\nLhota Samoty () je vesnice, část města Planá nad Lužnicí v okrese Tábor na levém břehu Lužnice. Vlastní vesnice se nachází se 1,5 km na severozápad od Plané nad Lužnicí. Je zde evidováno 243 adres. V roce 2011 zde trvale žilo 177 obyvatel.\n\nVlastní vesnice Lhota Samoty leží asi kilometr od Lužnice, ale k místní části patří i chatové osady blíže u řeky, jednak přímo pod vesnicí a pak níže po proudu v místech někdejšího středověkého Nového Města Sezimova Ústí, přes řeku od historického jádra Sezimova Ústí. K místní části patří též mlýn Soukeník. Nedaleko něj bývala tvrz Sedlec, kterou táboři roku 1420 zničili do základů. Z rybníčku ve Lhotě Samotě vytéká bezejmenné potok, který se vlévá zprava do Radimovického potoka nedaleko před jeho ústím do Lužnice.\n\nLhota Samoty leží v katastrálním území Planá nad Lužnicí, která má celé výměru 21,42 km.\n\nPrvní písemná zmínka o vesnici pochází z roku 1542.\n\n"}
{"id": "524700", "url": "https://cs.wikipedia.org/wiki?curid=524700", "title": "Řepík lékařský", "text": "Řepík lékařský\n\nŘepík lékařský (\"Agrimonia eupatoria\") je druh rostlin patřící do čeledi růžovité (\"Rosaceae\"). Celá rostlina je tmavě zelená s četnými měkkými chlupy. Měkkými chloupky pokryté plody rostliny se přichytávají na jakékoliv zvíře nebo osobu, která přichází do styku s rostlinou. Květy mají kořeněnou vůni, připomínající meruňky. Vytrvalá bylina až 60 cm vysoká.\nMožno pěstovat ve skleníku i na zahradě, vyžaduje slunné stanoviště.\n\nRoste ve velké části Evropy, v jihovýchodní Asii a Severní Americe, v Mexiku. Řepíku lékařskému se daří jak v podhorských oblastech, tak v nížinách, na okraji lesů a pastvin, ale i v oblastech se středomořským podnebím, zejména v otevřených lokalitách, kde je suché a slunečné stanoviště.\n\nŘepík byl používán k magii a léčení již od dob Plinia staršího. V magii sloužil řepík k ochraně a odvrácení záporných energií, zahánění duchů. V lidovém léčitelství byly řepíkem léčeny střelné rány z muškety a čarodějnictví.\n\nBylo doporučováno použití řepíku jako lék na mužskou impotenci, vařený v mléce by měl být schopen způsobit, aby muž byl „dostatečně mužný“, ale také je uváděno, že při vaření ve velšském pivu má opačný efekt. V tradiční fytoterapii byl doporučen jako lék na nespavost, často byl součástí bylin v polštářích. Také existovala pověra, že dokáže vytahovat třísky.\n\nModerní herbalisté řepík předepisují na poruchy ledvin, jater, močového měchýře, a syndrom podrážděných střev. Je mírné svíravý. Pomáhá při žlučníkových obtížích, má protizánětlivé a vysušující účinky. Řepík je vhodný i pro nejmenší děti, často se používá k léčbě „novorozeneckého a kojeneckého akné“.\n\n\n \n"}
{"id": "524704", "url": "https://cs.wikipedia.org/wiki?curid=524704", "title": "Blatnice (Pojbuky)", "text": "Blatnice (Pojbuky)\n\nBlatnice () je malá vesnice, část obce Pojbuky v okrese Tábor. Nachází se asi 1,5 km na sever od Pojbuk. Je zde evidováno 30 adres. V roce 2011 zde trvale žilo dvanáct obyvatel.\n\nBlatnice leží v katastrálním území Pojbuky o výměře 5,4 km.\n\nPrvní písemná zmínka o vesnici pochází z roku 1488.\n\n"}
{"id": "524705", "url": "https://cs.wikipedia.org/wiki?curid=524705", "title": "Zadní Lomná", "text": "Zadní Lomná\n\nZadní Lomná () je malá vesnice, část obce Pojbuky v okrese Tábor. Nachází se asi 2,5 km na jihovýchod od Pojbuk. Je zde evidováno 14 adres. V roce 2011 zde trvale žilo deset obyvatel.\n\nZadní Lomná je také název katastrálního území o rozloze 1,97 km.\n\nPrvní písemná zmínka o vesnici pochází z roku 1395.\n"}
{"id": "524706", "url": "https://cs.wikipedia.org/wiki?curid=524706", "title": "Tříklasovice", "text": "Tříklasovice\n\nTříklasovice () je malá vesnice, část obce Psárov v okrese Tábor. Nachází se asi 1 km na západ od Psárova. Je zde evidováno 33 adres. V roce 2011 zde trvale žilo 32 obyvatel.\n\nTříklasovice je také název katastrálního území o rozloze 5,96 km.\n\nPrvní písemná zmínka o vesnici pochází z roku 1379.\n\nNarodil se zde např. architekt a malíř Alfred Pollak.\n\n\n"}
{"id": "524707", "url": "https://cs.wikipedia.org/wiki?curid=524707", "title": "Kozmice (Radenín)", "text": "Kozmice (Radenín)\n\nKozmice () je vesnice, část obce Radenín v okrese Tábor. Nachází se asi 3,5 km na severovýchod od Radenína. Prochází zde silnice II/409. Je zde evidováno 58 adres. V roce 2011 zde trvale žilo 86 obyvatel.\n\nKozmice leží v katastrálním území Kozmice u Chýnova o rozloze 5,39 km.\n\nPrvní písemná zmínka o vesnici pochází z roku 1365.\n\n\n"}
{"id": "524708", "url": "https://cs.wikipedia.org/wiki?curid=524708", "title": "Lažany (Radenín)", "text": "Lažany (Radenín)\n\nLažany () jsou malá vesnice, část obce Radenín v okrese Tábor. Nachází se asi 3,5 km na sever od Radenína. Je zde evidováno 31 adres. V roce 2011 zde trvale žilo 44 obyvatel.\n\nLažany leží v katastrálním území Lažany u Chýnova o rozloze 3,82 km².\n\nPrvní písemná zmínka o vesnici pochází z roku 1250.\n\n\n"}
{"id": "524709", "url": "https://cs.wikipedia.org/wiki?curid=524709", "title": "Nuzbely", "text": "Nuzbely\n\nNuzbely () jsou malá vesnice, část obce Radenín v okrese Tábor. Nachází se asi 2 km na sever od Radenína v těsné blízkosti vsi Hroby. Je zde evidováno 23 adres. V roce 2011 zde trvale žilo 54 obyvatel.\n\nNuzbely leží v katastrálním území Hroby o výměře 3,03 km² a protéká jimi Turovecký potok.\n\nPrvní písemná zmínka o vesnici pochází z roku 1250.\n\n"}
{"id": "524710", "url": "https://cs.wikipedia.org/wiki?curid=524710", "title": "Terezín (Radenín)", "text": "Terezín (Radenín)\n\nTerezín () je malá vesnice, část obce Radenín v okrese Tábor. Nachází se asi 1,5 km na jihovýchod od Radenína. Je zde evidováno 36 adres. V roce 2011 zde trvale žilo 35 obyvatel.\n\nTerezín leží v katastrálním území Radenín o výměře 9,22 km. Zajímavostí je pravidelné rozmístění stavení, jež leží podél jediné ulice ve vsi vždy naproti sobě.\n\nPrvní písemná zmínka o vesnici pochází z roku 1830.\n\nVe vsi se nachází kaple se zvoničkou a vedle stojícím křížkem. Dalším křížkem je tzv. Radostův kříž, jenž je situován v poli za vsí.\n\n"}
{"id": "524711", "url": "https://cs.wikipedia.org/wiki?curid=524711", "title": "Kozín", "text": "Kozín\n\nKozín () je malá vesnice, část obce Rataje v okrese Tábor. Nachází se asi 1 km na severovýchod od Rataj. Je zde evidováno 8 adres. V roce 2011 zde trvale žilo dvanáct obyvatel.\n\nKozín leží v katastrálním území Rataje u Bechyně o výměře 10,77 km.\n\nPrvní písemná zmínka o vesnici pochází z roku 1790.\n\n"}
{"id": "524712", "url": "https://cs.wikipedia.org/wiki?curid=524712", "title": "Dub (Ratibořské Hory)", "text": "Dub (Ratibořské Hory)\n\nDub () je malá vesnice, část obce Ratibořské Hory v okrese Tábor. Nachází se asi 1,5 km na jihovýchod od Ratibořských Hor. Je zde evidováno 48 adres. V roce 2011 zde trvale žilo 56 obyvatel.\n\nDub leží v katastrálním území Dub u Ratibořských Hor o rozloze 6,09 km. Ve vsi se nachází tvrz.\n\nPrvní písemná zmínka o vesnici pochází z roku 1390.\n\n"}
{"id": "524713", "url": "https://cs.wikipedia.org/wiki?curid=524713", "title": "Malenín", "text": "Malenín\n\nMalenín () je malá vesnice, část obce Ratibořské Hory v okrese Tábor. Nachází se asi 2 km na sever od Ratibořských Hor. Je zde evidováno 7 adres. V roce 2011 zde trvale žilo pět obyvatel.\n\nMalenín leží v katastrálním území Ratibořice u Tábora o výměře 5,09 km.\n\nPrvní písemná zmínka o vesnici pochází z roku 1409.\n\n"}
{"id": "524714", "url": "https://cs.wikipedia.org/wiki?curid=524714", "title": "Podolí (Ratibořské Hory)", "text": "Podolí (Ratibořské Hory)\n\nPodolí () je malá vesnice, část obce Ratibořské Hory v okrese Tábor. Nachází se asi 3 km na západ od Ratibořských Hor. Je zde evidováno 38 adres. V roce 2011 zde trvale žilo 55 obyvatel.\n\nPodolí leží v katastrálním území Podolí u Ratibořských Hor o rozloze 2,54 km.\n\nPrvní písemná zmínka o vesnici pochází z roku 1527.\n\n"}
{"id": "524716", "url": "https://cs.wikipedia.org/wiki?curid=524716", "title": "Ratibořice (Ratibořské Hory)", "text": "Ratibořice (Ratibořské Hory)\n\nRatibořice () je malá vesnice, část obce Ratibořské Hory v okrese Tábor. Nachází se asi 1 km na severozápad od Ratibořských Hor. Je zde evidováno 40 adres. V roce 2011 zde trvale žilo 52 obyvatel.\n\nRatibořice leží v katastrálním území Ratibořice u Tábora o rozloze 5,09 km². V katastrálním území Ratibořice u Tábora leží i Malenín.\n\nPrvní písemná zmínka o vesnici pochází z roku 1369. V okolí se nacházely stříbrné rudy, rozmach těžby stříbra je doložen od 18. století. Od roku 1527 bylo kvůli tomu nedaleko založeno hornické městečko Ratibořské Hory, které se později stalo centrem oblasti. Zbytky hald je možné vidět z naučné stezky Stříbrná osmička, která vesnicí prochází.\n\nSeverozápadně od vesnice leží přírodní památka Jesení.\n\n\n"}
{"id": "524717", "url": "https://cs.wikipedia.org/wiki?curid=524717", "title": "Vřesce", "text": "Vřesce\n\nVřesce () je malá vesnice, část obce Ratibořské Hory v okrese Tábor. Nachází se asi 2 km na jihozápad od Ratibořských Hor. Prochází zde silnice II/137. Je zde evidováno 46 adres. V roce 2011 zde trvale žilo devadesát obyvatel.\n\nVřesce je také název katastrálního území o rozloze 5,8 km.\n\nPrvní písemná zmínka o vesnici pochází z roku 1379.\n\n"}
{"id": "524718", "url": "https://cs.wikipedia.org/wiki?curid=524718", "title": "Blanička (Rodná)", "text": "Blanička (Rodná)\n\nBlanička () je malá vesnice, část obce Rodná v okrese Tábor. Nachází se asi 1,5 km na jih od Rodné. Je zde evidováno 17 adres. V roce 2011 zde trvale žili tři obyvatelé.\n\nBlanička je také název katastrálního území o rozloze 2,54 km.\n\nPrvní písemná zmínka o vesnici pochází z roku 1352.\n"}
{"id": "524719", "url": "https://cs.wikipedia.org/wiki?curid=524719", "title": "Nahořany (Rodná)", "text": "Nahořany (Rodná)\n\nNahořany () je malá vesnice, část obce Rodná v okrese Tábor. Nachází se asi 1,5 km na severovýchod od Rodné. Je zde evidováno 10 adres. V roce 2011 zde trvale žili čtyři obyvatelé.\n\nNahořany leží v katastrálním území Nahořany u Mladé Vožice o rozloze 1,97 km.\n\nPrvní písemná zmínka o vesnici pochází z roku 1318.\n"}
{"id": "524720", "url": "https://cs.wikipedia.org/wiki?curid=524720", "title": "Buková (Řemíčov)", "text": "Buková (Řemíčov)\n\nBuková () je malá vesnice, část obce Řemíčov v okrese Tábor. Nachází se asi 1 km na sever od Řemíčova. Je zde evidováno 12 adres. V roce 2011 zde trvale žili čtyři obyvatelé.\n\nBuková leží v katastrálním území Řemíčov o výměře 4,33 km.\n\nPrvní písemná zmínka o vesnici pochází z roku 1394.\n\n"}
{"id": "524721", "url": "https://cs.wikipedia.org/wiki?curid=524721", "title": "Kášovice", "text": "Kášovice\n\nKášovice () je malá vesnice, část obce Řepeč v okrese Tábor. Nachází se asi 2 km na severovýchod od Řepeče. Je zde evidováno 18 adres. V roce 2011 zde trvale žilo šestnáct obyvatel.\n\nKášovice leží v katastrálním území Řepeč o výměře 12,79 km.\n\nPrvní písemná zmínka o vesnici pochází z roku 1379.\n\n"}
{"id": "524722", "url": "https://cs.wikipedia.org/wiki?curid=524722", "title": "Pohár EFAF", "text": "Pohár EFAF\n\nPohár EFAF je klubová soutěž v americkém fotbalu mezi evropskými týmy pořádaná organizací EFAF (European Federation of American Football). Byla založena v roce 2002.\n\nPohár EFAF (anglicky)\n"}
{"id": "524723", "url": "https://cs.wikipedia.org/wiki?curid=524723", "title": "Rybova Lhota", "text": "Rybova Lhota\n\nRybova Lhota () je vesnice, část obce Skalice v okrese Tábor. Nachází se asi 2,5 km na jih od Skalice. Je zde evidováno 62 adres. V roce 2011 zde trvale žilo 115 obyvatel.\n\nRybova Lhota je také název katastrálního území o rozloze 6,51 km. V katastrálním území Rybova Lhota leží i Radimov.\n\nPrvní písemná zmínka o vesnici pochází z roku 1398.\n\n"}
{"id": "524724", "url": "https://cs.wikipedia.org/wiki?curid=524724", "title": "Třebiště", "text": "Třebiště\n\nTřebiště () je malá vesnice, část obce Skalice v okrese Tábor. Nachází se asi 1,5 km na západ od Skalice. Je zde evidováno 41 adres. V roce 2011 zde trvale žilo 91 obyvatel.\n\nTřebiště je také název katastrálního území o rozloze 2,2 km.\n\nPrvní písemná zmínka o vesnici pochází z roku 1553.\n"}
{"id": "524725", "url": "https://cs.wikipedia.org/wiki?curid=524725", "title": "Chabrovice", "text": "Chabrovice\n\nChabrovice () je malá vesnice, část obce Skopytce v okrese Tábor. Nachází se asi 1 km na západ od Skopytec. Je zde evidováno 26 adres. V roce 2011 zde trvale žilo 54 obyvatel.\n\nChabrovice je také název katastrálního území o rozloze 2,24 km.\n\nPrvní písemná zmínka o vesnici pochází z roku 1394.\n\n"}
{"id": "524726", "url": "https://cs.wikipedia.org/wiki?curid=524726", "title": "Dudov", "text": "Dudov\n\nDudov () je malá vesnice, část obce Skrýchov u Malšic v okrese Tábor. Nachází se asi 1 km na jihozápad od Skrýchova u Malšic. Je zde evidováno 23 adres. V roce 2011 zde trvale žilo 36 obyvatel.\n\nDudov je také název katastrálního území o rozloze 2,32 km.\n\nPrvní písemná zmínka o vesnici pochází z roku 1367.\n\n"}
{"id": "524728", "url": "https://cs.wikipedia.org/wiki?curid=524728", "title": "ABS (rozcestník)", "text": "ABS (rozcestník)\n\nZkratka ABS může mít více významů:\n\n"}
{"id": "524735", "url": "https://cs.wikipedia.org/wiki?curid=524735", "title": "Javor (Slapsko)", "text": "Javor (Slapsko)\n\nJavor () je osada, část obce Slapsko v okrese Tábor. Nachází se asi 2 km na severozápad od Slapska. Je zde evidováno 5 adres. V roce 2011 zde trvale žili čtyři obyvatelé.\n\nJavor leží v katastrálním území Slapsko o výměře 6,54 km.\n\nPrvní písemná zmínka o vesnici pochází z roku 1390.\n\n"}
{"id": "524736", "url": "https://cs.wikipedia.org/wiki?curid=524736", "title": "Leština (Slapsko)", "text": "Leština (Slapsko)\n\nLeština () je malá vesnice, část obce Slapsko v okrese Tábor. Nachází se asi 1 km na západ od Slapska. Je zde evidováno 11 adres. V roce 2011 zde trvale žilo šestnáct obyvatel.\n\nLeština leží v katastrálním území Slapsko o výměře 6,54 km.\n\nPrvní písemná zmínka o vesnici pochází z roku 1395.\n\n"}
{"id": "524737", "url": "https://cs.wikipedia.org/wiki?curid=524737", "title": "Moraveč (Slapsko)", "text": "Moraveč (Slapsko)\n\nMoraveč () je malá vesnice, část obce Slapsko v okrese Tábor. Nachází se asi 1,5 km na východ od Slapska. Prochází zde silnice II/124. Je zde evidováno 19 adres. V roce 2011 zde trvale žilo 33 obyvatel. Nově zbudovaná kamenná rozhledna s dřevěným vyhlídkovým ochozem. Nadmořská výška asi 500 m, celková výška 13 m, počet schodů 52.\n\nMoraveč leží v katastrálním území Moraveč u Mladé Vožice o rozloze 2,55 km.\n\nPrvní písemná zmínka o vesnici pochází z roku 1381.\n\n\n"}
{"id": "524738", "url": "https://cs.wikipedia.org/wiki?curid=524738", "title": "Vitanovice (Slapsko)", "text": "Vitanovice (Slapsko)\n\nVitanovice () je malá vesnice, část obce Slapsko v okrese Tábor. Nachází se asi 1 km na sever od Slapska. Je zde evidováno 24 adres. TV roce 2011 zde trvale žilo 45 obyvatel. Osadou protéká Slupský potok, který je levostranným přítokem řeky Blanice.\n\nVitanovice leží v katastrálním území Slapsko o výměře 6,54 km.\n\nPrvní písemná zmínka o vesnici pochází z roku 1361.\n"}
{"id": "524740", "url": "https://cs.wikipedia.org/wiki?curid=524740", "title": "Zahrádka (Slapsko)", "text": "Zahrádka (Slapsko)\n\nZahrádka () je malá vesnice, část obce Slapsko v okrese Tábor. Nachází se asi 1,5 km na severozápad od Slapska. Je zde evidováno 16 adres. V roce 2011 zde trvale žilo sedmnáct obyvatel.\n\nZahrádka leží v katastrálním území Slapsko o výměře 6,54 km.\n\nPrvní písemná zmínka o vesnici pochází z roku 1381.\n\n"}
{"id": "524741", "url": "https://cs.wikipedia.org/wiki?curid=524741", "title": "Hnojná Lhotka", "text": "Hnojná Lhotka\n\nHnojná Lhotka () je malá vesnice, část obce Slapy v okrese Tábor. Nachází se asi 2 km na sever od Slap. Je zde evidováno 12 adres. V roce 2011 zde trvale žilo čtrnáct obyvatel.\n\nHnojná Lhotka je také název katastrálního území o rozloze 2,12 km.\n\nPrvní písemná zmínka o vesnici pochází z roku 1340.\n\n"}
{"id": "524743", "url": "https://cs.wikipedia.org/wiki?curid=524743", "title": "OpenID", "text": "OpenID\n\nOpenID je otevřený standard popisující decentralizovaný způsob autentizace uživatelů, který odstraňuje potřebu na straně provozovatele služby poskytovat a vyvíjet vlastní systémy pro autentizaci a který rovněž samotným uživatelům služby umožňuje konsolidaci jejich digitálních identit.\n\nOpenID má tvar unikátního URL, ke kterému je přiřazeno heslo. Služba, která uživatelům autentizaci pomocí OpenID nabízí, při přihlašování uživatele přesměruje požadavek na ověření identity na správce daného \"OpenID\" účtu (tzv. Poskytovatel OpenID). Ten vrátí informaci o povolení či zamítnutí žádosti o autentizaci.\n\nAutentizace pomocí \"OpenID\" je v současné době poskytována a používána řadou portálů jako AOL, BBC, Google, IBM, MySpace, Orange, PayPal, VeriSign, LiveJournal, Yandex, Ustream a Yahoo!. V České republice ji umožňoval do roku 2015 portál Seznam.cz. Významná tuzemská implementace OpenID je provozována pod názvem mojeID správcem národní domény, sdružením CZ.NIC.\n\nOpenID je otevřená a decentralizovaná metoda pro ověřování uživatelů. Umožňuje používat jeden uživatelský účet pro více webových stránek od různých poskytovatelů.\n\nOpenID vzniklo v roce 2005 jako vedlejší produkt při vývoji blogovacího systému \"LiveJournal\" od společnosti Six Apart. Původní název byl \"Yadis\" (akronym zastupující \"Yet another distributed identity system\"). K přejmenování na OpenID došlo při získání domény \"openid.net\". Její vývoj je v současnosti zaštiťován společností JanRain.\n\nNa jaře 2008 deklarovaly svou podporu standardu \"OpenID\" společnosti jako Google, IBM, Microsoft, VeriSign a Yahoo! V posledních měsících podporu OpenID implementoval Google a Microsoft vyhlásil, že \"Live ID\" bude podporovat \"OpenID\". V České republice patří k největším provozovatelům služby \"OpenID\" například portál Seznam.cz.\n\nNa konci roku 2009 existovalo více než 1 miliarda OpenID identifikátorů a přibližně 9 milionů stránek, které podporu \"OpenID\" implementovaly. K rozšíření přispěly zejména sociální sítě. V březnu 2009 se poskytovatelem OpenID stalo MySpace a v květnu téhož roku se poté přidal také Facebook, který svým uživatelům umožnil přihlášení k účtu za pomocí jejich OpenID identifikátorů.\n\nNa podzim roku 2010 vznikla v České republice služba mojeID, která je implementací standardu OpenID rozšířená o ověřování uživatelů a řadu nadstavbových funkcí (např. přihlašování certifikátem nebo jednorázovým heslem, možnost propojení s registrem domén, atd.). MojeID je provozováno sdružením CZ.NIC, správcem národní domény .cz, které službu aktivně šíří mezi tuzemskými poskytovateli internetových služeb.\n\nV červenci 2015 oznámila firma Seznam.cz ukončení podpory OpenID ke dni 1. září 2015.\n\n\"OpenID\" identifikátor má tvar běžného URL (příp. XRI), které uživatel vyplňuje – typicky do formuláře na webové stránce – při žádosti o použití dané služby.\n\nTímto odesláním požadavku si uživatel nárokuje přístup k určité digitální identitě. Celý mechanismus \"OpenID\" slouží k ověření tohoto nároku. Standard \"OpenID\" nepředepisuje způsob, jakým je samotné ověření realizováno – pokud to bude ověření na základě spárování uživatelského jména a hesla, autentizace SMS kódem, elektronickým klíčem či biometrickými údaji, to záleží na poskytovateli \"OpenID\".\n\n\"OpenID\" se dále vyznačuje tím, že jednotlivé identity nejsou spravovány jedním jediným centrálním správcem, ale hned několika, což uživatelům nabízí velkou svobodu.\n\nKoncový uživatel (End-user)\n\nIdentifikátor (Identifier)\n\nKlient (Relying Party, RP)\n\nPoskytovatel (OpenID provider, OP).\n\nOP Endpoint (OpenID Provider Endpoint URL)\n\nUživatelský klient (User-agent)\n\nOP identifikátor\n\nUživatelem poskytnutý identifikátor (User-Supplied Identifier USID)\n\nPřidělený identifikátor (Claimed identifier)\n\nJednotlivé kroky znázorňuje schéma na pravé straně, popis k nim následuje níže: \n\n\"Nadace OpenID\" je neziskovou organizací, která byla založena v USA. K založení nadace došlo za účelem usnadnění a sjednocení aktivit, které se dotýkají autorských práv, ochranných známek, marketingu a dalších činností, které jsou spojeny s adopcí OpenID.\n\nNadace OpenID má v současné době 15 člennou správní radu, přičemž 8 členů pochází přímo z komunity OpenID a 7 členů z partnerských korporací:\n\n\n"}
{"id": "524744", "url": "https://cs.wikipedia.org/wiki?curid=524744", "title": "Františkov (Smilovy Hory)", "text": "Františkov (Smilovy Hory)\n\nFrantiškov () je malá vesnice, část obce Smilovy Hory v okrese Tábor. Nachází se asi 2 km na jihozápad od Smilových Hor. Prochází zde silnice II/124. Je zde evidováno 30 adres. V roce 2011 zde trvale žilo devatenáct obyvatel.\n\nFrantiškov leží v katastrálním území Radostovice u Smilových Hor o výměře 4,7 km.\n\nPrvní písemná zmínka o vesnici pochází z roku 1790.\n"}
{"id": "524745", "url": "https://cs.wikipedia.org/wiki?curid=524745", "title": "Malý Ježov", "text": "Malý Ježov\n\nMalý Ježov () je malá vesnice, část obce Smilovy Hory v okrese Tábor. Nachází se asi 2 km na východ od Smilových Hor. Je zde evidováno 44 adres. V roce 2011 zde trvale žilo 65 obyvatel.\n\nMalý Ježov je také název katastrálního území o rozloze 3,18 km.\n\nPrvní písemná zmínka o vesnici pochází z roku 1401.\n\n"}
{"id": "524746", "url": "https://cs.wikipedia.org/wiki?curid=524746", "title": "Obrátice", "text": "Obrátice\n\nObrátice (dříve \"Eberhartice,\" ) je malá vesnice, část obce Smilovy Hory v okrese Tábor. Nachází se asi 1 km na jihovýchod od Smilových Hor. Je zde evidováno 7 adres. V roce 2011 zde trvale žili čtyři obyvatelé.\n\nObrátice leží v katastrálním území Smilovy Hory o výměře 5,71 km.\n\nPrvní písemná zmínka o vesnici pochází z roku 1320.\n\nNarodil se tu a působil statkář a politik Emanuel Kletečka (1826–1895). V současnosti ze statku zbyla pouze již značně pobořená obvodová zeď. V bývalém areálu statku je dnes několik nevyužívaných budov bývalého zemědělského družstva.\n"}
{"id": "524747", "url": "https://cs.wikipedia.org/wiki?curid=524747", "title": "Radostovice (Smilovy Hory)", "text": "Radostovice (Smilovy Hory)\n\nRadostovice () je malá vesnice, část obce Smilovy Hory v okrese Tábor. Nachází se asi 2,5 km na jih od Smilových Hor. Je zde evidováno 38 adres. V roce 2011 zde trvale žilo 23 obyvatel.\n\nRadostovice leží v katastrálním území Radostovice u Smilových Hor o rozloze 4,7 km. V katastrálním území Radostovice u Smilových Hor leží i Františkov.\n\nPrvní písemná zmínka o vesnici pochází z roku 1538.\n\nHasičský sbor zde vznikl v roce 1923. Hasiči jsou v Radostovicích jedinou organizací, která oživuje dění ve vesnici. Každý rok se účastní okresních hasičských soutěží. Na začátku 21. století se zde svépomocí hasičů postavila nová hasičská zbrojnice, jejíž součástí je společenské prostředí, kde se odehrávají pravidelná setkání místních i hostů. Současným starostou SDH Radostovice je Pavel Měchura a jednatelem Miroslav Maršík.\n\n"}
{"id": "524748", "url": "https://cs.wikipedia.org/wiki?curid=524748", "title": "Stojslavice", "text": "Stojslavice\n\nStojslavice () je malá vesnice, část obce Smilovy Hory v okrese Tábor. Nachází se asi 1 km na severovýchod od Smilových Hor. Je zde evidováno 38 adres. V roce 2011 zde trvale žilo 48 obyvatel.\n\nStojslavice je také název katastrálního území o rozloze 2,99 km.\n\nPrvní písemná zmínka o vesnici pochází z roku 1320.\n\n"}
{"id": "524749", "url": "https://cs.wikipedia.org/wiki?curid=524749", "title": "Velký Ježov", "text": "Velký Ježov\n\nVelký Ježov () je vesnice, část obce Smilovy Hory v okrese Tábor. Nachází se asi 3 km na východ od Smilových Hor. Je v ní evidováno 51 adres. V roce 2011 zde trvale žilo 61 obyvatel.\n\nVelký Ježov je také název katastrálního území o rozloze 3,67 km. Velký Ježov leží i v katastrálním území Těchobuz II o rozloze 0,56 km (přímo sousedící s obcí Těchobuz v Kraji Vysočina).\n\nPrvní písemná zmínka o vesnici pochází z roku 1369.\n\n\n"}
{"id": "524751", "url": "https://cs.wikipedia.org/wiki?curid=524751", "title": "Chlebov", "text": "Chlebov\n\nChlebov () je vesnice, část města Soběslav v okrese Tábor. Nachází se asi 2 km na východ od Soběslavi. Je zde evidováno 63 adres. V roce 2011 zde trvale žilo 170 obyvatel.\n\nChlebov je také název katastrálního území o rozloze 2,41 km.\n\nPrvní písemná zmínka o vesnici pochází z roku 1267.\n\n\n"}
{"id": "524752", "url": "https://cs.wikipedia.org/wiki?curid=524752", "title": "Nedvědice (Soběslav)", "text": "Nedvědice (Soběslav)\n\nNedvědice (původně Medvědice ) je vesnice, součást města Soběslav v okrese Tábor. Nachází se asi 4 km západně od centra města na nejvyšším bodě v okolí, na kopci Chrastina (507 m n. m.). Jelikož okolní krajina Táborska i Soběslavských blat je plochá, je odsud daleký výhled jak na téměř celé Táborsko, tak i na daleké Novohradské hory, Blanský les či Šumavu. V roce 1995 byly vyhlášeny vesnickou památkovou zónou, protože se tu nachází několik stavení tzv. architektury selského baroka. Dnes Nedvědice nemají vlastní správu a spadají pod sousední Soběslav. V roce 2011 zde trvale žilo 106 obyvatel.\n\nNedvědice leží v katastrálním území Nedvědice u Soběslavi o rozloze 4,54 km.\n\nPrvní písemná zmínka o vesnici pochází z roku 1369, vesnice však patrně existovala již předtím. V patnáctém století byly v držení Rožmberků, později patřily pod město Tábor. Od roku 1594 spadají pod nedalekou Soběslav.\n\n\n"}
{"id": "524754", "url": "https://cs.wikipedia.org/wiki?curid=524754", "title": "Soběslav I", "text": "Soběslav I\n\nSoběslav I je centrální část města Soběslav v okrese Tábor. Je zde evidováno 590 adres. V roce 2011 zde trvale žilo 866 obyvatel.\n\nSoběslav I leží v katastrálním území Soběslav o výměře 13,04 km.\n\nDo čtvrti patří především historický střed města s náměstím Republiky, dále pak řada ulic v jihozápadní části města za řekou Lužnicí a část ulic na severovýchodě (K Sedlečku a Na Douskách).\n\n"}
{"id": "524755", "url": "https://cs.wikipedia.org/wiki?curid=524755", "title": "Soběslav II", "text": "Soběslav II\n\nSoběslav II (dříve Veselské Předměstí) je část města Soběslav v okrese Tábor. Nachází se na jihu Soběslavi. Je zde evidováno 910 adres. V roce 2011 zde trvale žilo 1796 obyvatel.\n\nSoběslav II leží v katastrálním území Soběslav o výměře 13,04 km.\n\nČvrť Soběslav II zahrnuje jihovýchodní část města na východ od řeky Lužnice a dále pak řadu ulic v jihozápadní části města za řekou.\n\n"}
{"id": "524756", "url": "https://cs.wikipedia.org/wiki?curid=524756", "title": "Soběslav III", "text": "Soběslav III\n\nSoběslav III (dříve Táborské Předměstí) je část města Soběslav v okrese Tábor. Nachází se na severozápadě Soběslavi. Je zde evidováno 854 adres. V roce 2011 zde trvale žilo 4119 obyvatel.\n\nSoběslav III leží v katastrálním území Soběslav o výměře 13,04 km. Městská část Soběslav III zahrnuje severní oblast města až ke Klenovicím a dále pak řadu ulic v jihozápadní části za řekou Lužnicí.\n\n\n"}
{"id": "524759", "url": "https://cs.wikipedia.org/wiki?curid=524759", "title": "Hájky", "text": "Hájky\n\nHájky () je vesnice, část obce Stádlec v okrese Tábor. Nachází se asi 1,5 km na severovýchod od Stádlece. Je zde evidováno 14 adres. V roce 2011 zde trvale žilo 27 obyvatel.\n\nHájky leží v katastrálním území Stádlec o výměře 5,19 km.\n\nPrvní písemná zmínka o vesnici pochází z roku 1842.\n"}
{"id": "524760", "url": "https://cs.wikipedia.org/wiki?curid=524760", "title": "Křída (Stádlec)", "text": "Křída (Stádlec)\n\nKřída () je vesnice, část obce Stádlec v okrese Tábor. Nachází se asi 2 km na jih od Stádlece. Je zde evidováno 53 adres. V roce 2011 zde trvale žilo 76 obyvatel.\n\nKřída leží v katastrálním území Křída u Stádlce o rozloze 4,74 km.\n\nPrvní písemná zmínka o vesnici pochází z roku 1287.\n"}
{"id": "524762", "url": "https://cs.wikipedia.org/wiki?curid=524762", "title": "Slavňovice", "text": "Slavňovice\n\nSlavňovice () je vesnice, část obce Stádlec v okrese Tábor. Nachází se asi 2 km na východ od Stádlece. Je zde evidováno 101 adres. V roce 2011 zde trvale žilo 71 obyvatel.\n\nSlavňovice je také název katastrálního území o rozloze 4,26 km.\n\nPrvní písemná zmínka o vesnici pochází z roku 1379.\n\n\n"}
{"id": "524763", "url": "https://cs.wikipedia.org/wiki?curid=524763", "title": "Staré Sedlo (Stádlec)", "text": "Staré Sedlo (Stádlec)\n\nStaré Sedlo () je malá vesnice, část obce Stádlec v okrese Tábor. Nachází se asi 2 km na jihozápad od Stádlece. Prochází zde silnice II/122. Je zde evidováno 46 adres. V roce 2011 zde trvale žilo 79 obyvatel.\n\nStaré Sedlo leží v katastrálním území Staré Sedlo u Stádlce o rozloze 3,94 km.\n\nPrvní písemná zmínka o vesnici pochází z roku 1412.\n\n\n"}
{"id": "524764", "url": "https://cs.wikipedia.org/wiki?curid=524764", "title": "Bechyňská Smoleč", "text": "Bechyňská Smoleč\n\nBechyňská Smoleč (do roku 1950 jen \"Smoleč\", ) je vesnice, část obce Sudoměřice u Bechyně v okrese Tábor v Jihočeském kraji. Nachází se asi 2 km na sever od Sudoměřic u Bechyně. Bechyňská Smoleč je také název katastrálního území o rozloze 5,9 km.\n\nV obci je evidováno 67 adres. a v roce 2011 zde trvale žilo 151 obyvatel.\n\nPrvní písemná zmínka o vesnici pochází z roku 1511.\n\n\nObcí prochází Elektrická dráha Tábor–Bechyně a silnice II/137.\n\n\n"}
{"id": "524765", "url": "https://cs.wikipedia.org/wiki?curid=524765", "title": "Bežerovice", "text": "Bežerovice\n\nBežerovice () je vesnice, část obce Sudoměřice u Bechyně v okrese Tábor. Nachází se asi 2 km na západ od Sudoměřic u Bechyně. Bežerovice je také název katastrálního území o rozloze 9,4 km. V Bežerovicích je evidováno 181 adres. V roce 2011 zde trvale žilo 127 obyvatel.\n\nPři severním okraji Bežerovic teče řeka Lužnice, přes katastrální území Bežerovic teče několik jejích přítoků (Kamenodvorský potok, Bežerovický potok, Sudoměřický potok). Na území Bežerovic se z větší části nachází též bechyňský most Duha a horní bechyňský jez na Lužnici. Přes území Bežerovic asi 0,6 km jižně od vesnice a pak po mostě Duha prochází elektrická dráha Tábor–Bechyně a na území Bežerovic leží dvě její zastávky, Bežerovice a Bechyně zastávka, a staré bechyňské nádraží (dnes vlečka s nákladištěm). Souběžně s železniční tratí vede i silnice II/135, od Bechyně na jih vede přes západní okraj Bežerovic silnice II/122 (obě tyto silnice vedou přes most Duha) a na západ do Zářečí silnice III/12217. Na území jižně od silnice II/135 je vojenský prostor při bechyňském letišti, který zčásti spadá i do Bežerovic. Na území obce se nachází několik samot (Kamenný Dvůr, Radostná, Chrobkov, Sádky) a chatových osad (při Lužnici je osada jižně od Hutí, mezi zastávkou Bechyně zastákva a Kamenným Dvorem je osada Za Mostem) i jednotlivých chat.\n\nPrvní písemná zmínka o vesnici pochází z roku 1411.\n\n"}
{"id": "524766", "url": "https://cs.wikipedia.org/wiki?curid=524766", "title": "Kundratice (Sviny)", "text": "Kundratice (Sviny)\n\nKundratice () je malá vesnice, část obce Sviny v okrese Tábor. Nachází se asi 1 km na jihovýchod od Svin. Je zde evidováno 21 adres. V roce 2011 zde trvale žilo 27 obyvatel.\n\nKundratice leží v katastrálním území Kundratice u Svinů o rozloze 1,74 km.\n\nPrvní písemná zmínka o vesnici pochází z roku 1511.\n\n"}
{"id": "524767", "url": "https://cs.wikipedia.org/wiki?curid=524767", "title": "Křekovice (Šebířov)", "text": "Křekovice (Šebířov)\n\nKřekovice () je malá vesnice, část obce Šebířov v okrese Tábor. Nachází se asi 3 km na severozápad od Šebířova. Je zde evidováno 16 adres. V roce 2011 zde trvale žilo devět obyvatel.\n\nKřekovice leží v katastrálním území Křekovice u Vyšetic o rozloze 6,89 km. V katastrálním území Křekovice u Vyšetic leží i Křekovická Lhota, Lhýšov a Vosná.\n\nPrvní písemná zmínka o vesnici pochází z roku 1318.\n\n"}
{"id": "524768", "url": "https://cs.wikipedia.org/wiki?curid=524768", "title": "Křekovická Lhota", "text": "Křekovická Lhota\n\nKřekovická Lhota () je malá vesnice, část obce Šebířov v okrese Tábor. Nachází se asi 4 km na severozápad od Šebířova. Je zde evidováno 12 adres. V roce 2011 zde trvale žilo sedm obyvatel.\n\nKřekovická Lhota leží v katastrálním území Křekovice u Vyšetic o výměře 6,89 km.\n\nPrvní písemná zmínka o vesnici pochází z roku 1318.\n"}
{"id": "524769", "url": "https://cs.wikipedia.org/wiki?curid=524769", "title": "Kříženec (Šebířov)", "text": "Kříženec (Šebířov)\n\nKříženec () je malá vesnice, část obce Šebířov v okrese Tábor. Nachází se asi 4,5 km na severozápad od Šebířova. Je zde evidováno 9 adres. V roce 2011 zde trvale žilo sedm obyvatel.\n\nKříženec leží v katastrálním území Vyšetice o výměře 6,25 km.\n\nPrvní písemná zmínka o vesnici pochází z roku 1292.\n"}
{"id": "524770", "url": "https://cs.wikipedia.org/wiki?curid=524770", "title": "Lhýšov", "text": "Lhýšov\n\nLhýšov (dříve Elhýšov, ) je malá vesnice, část obce Šebířov v okrese Tábor. Nachází se asi 4 km na severozápad od Šebířova. Je zde evidováno 13 adres. V roce 2011 zde trvale žilo sedmnáct obyvatel.\n\nLhýšov leží v katastrálním území Křekovice u Vyšetic o výměře 6,89 km.\n\nPrvní písemná zmínka o vesnici pochází z roku 1383.\n\n\n"}
{"id": "524771", "url": "https://cs.wikipedia.org/wiki?curid=524771", "title": "Popovice (Šebířov)", "text": "Popovice (Šebířov)\n\nPopovice () je malá vesnice, část obce Šebířov v okrese Tábor. Nachází se asi 2,5 km na severozápad od Šebířova. Je zde evidováno 8 adres. V roce 2011 zde trvale žilo sedmnáct obyvatel.\n\nPopovice leží v katastrálním území Záříčí u Mladé Vožice o výměře 2,9 km.\n\nPrvní písemná zmínka o vesnici pochází z roku 1523.\n\n"}
{"id": "524772", "url": "https://cs.wikipedia.org/wiki?curid=524772", "title": "Skrýšov (Šebířov)", "text": "Skrýšov (Šebířov)\n\nSkrýšov () je malá vesnice, část obce Šebířov v okrese Tábor. Nachází se asi 1,5 km na severovýchod od Šebířova. Je zde evidováno 29 adres. V roce 2011 zde trvale žilo dvacet obyvatel.\n\nSkrýšov leží v katastrálním území Šebířov o výměře 7,19 km.\n\nPrvní písemná zmínka o vesnici pochází z roku 1318.\n\n"}
{"id": "524773", "url": "https://cs.wikipedia.org/wiki?curid=524773", "title": "Vosná", "text": "Vosná\n\nVosná () je malá vesnice, část obce Šebířov v okrese Tábor. Nachází se asi 2,5 km na severozápad od Šebířova. Je zde evidováno 12 adres. V roce 2011 zde trvale žilo sedmnáct obyvatel.\n\nVosná leží v katastrálním území Křekovice u Vyšetic o výměře 6,89 km.\n\nPrvní písemná zmínka o vesnici pochází z roku 1318.\n\n"}
{"id": "524774", "url": "https://cs.wikipedia.org/wiki?curid=524774", "title": "Vrcholtovice", "text": "Vrcholtovice\n\nVrcholtovice () je malá vesnice, část obce Šebířov v okrese Tábor. Nachází se asi 6,5 km na severozápad od Šebířova. Je zde evidováno 22 adres. V roce 2011 zde trvale žilo 28 obyvatel.\n\nVrcholtovice leží v katastrálním území Vyšetice o výměře 6,25 km.\n\nPrvní písemná zmínka o vesnici pochází z roku 1352.\n\n"}
{"id": "524776", "url": "https://cs.wikipedia.org/wiki?curid=524776", "title": "Vyšetice", "text": "Vyšetice\n\nVyšetice () je malá vesnice, část obce Šebířov v okrese Tábor. Nachází se asi 6 km na severozápad od Šebířova. Je zde evidováno 39 adres. V roce 2011 zde trvale žilo 69 obyvatel.\n\nVyšetice je také název katastrálního území o rozloze 6,25 km. V katastrálním území Vyšetice leží i Kříženec a Vrcholtovice.\n\nPrvní písemná zmínka o vesnici pochází z roku 1359.\n\n"}
{"id": "524777", "url": "https://cs.wikipedia.org/wiki?curid=524777", "title": "Záříčí u Mladé Vožice", "text": "Záříčí u Mladé Vožice\n\nZáříčí u Mladé Vožice () je malá vesnice, část obce Šebířov v okrese Tábor. Nachází se asi 2,5 km na západ od Šebířova. Je zde evidováno 26 adres. V roce 2011 zde trvale žilo 22 obyvatel.\n\nZáříčí u Mladé Vožice je také název katastrálního území o rozloze 2,9 km. V katastrálním území Záříčí u Mladé Vožice leží i Popovice.\n\nPrvní písemná zmínka o vesnici pochází z roku 1318.\n\n\n"}
{"id": "524778", "url": "https://cs.wikipedia.org/wiki?curid=524778", "title": "Brandlín (Tučapy)", "text": "Brandlín (Tučapy)\n\nBrandlín () je malá vesnice, část obce Tučapy v okrese Tábor. Nachází se asi 2 km na severozápad od Tučap. Je zde evidováno 49 adres. V roce 2011 zde trvale žilo 67 obyvatel.\n\nBrandlín leží v katastrálním území Brandlín u Tučap o rozloze 5,49 km.\n\nPrvní písemná zmínka o vesnici pochází z roku 1364. Zde stával samostatný deskový statek s tvrzí. Ta nejspíše stávala na místě nynějšího zámku. Ves patřila Ješkovi z Brandlína. Zemřel v roce 1381. Potom patřilo panství Olbramům ze Štěkře. Ti postavili v Brandlíně novou tvrz. Poslední z rodu Olbramů prodal dvůr a ves Jindřichu Hozlauerovi z Hozlau, který zemřel roku 1623 při obléhání Tábora. Jeho majetek byl již po bitvě na Bílé hoře zkonfiskován a roku 1623 jej koupil Jan Černín z Chudenic. Od roku 1650 se majitelé panství často střídali. V osmnáctém století tvrz patřila ke Klášteru Zlatá Koruna. Dalšími majitelem byl Krištof André a po něm Jan Nádherný.\n\n\n"}
{"id": "524779", "url": "https://cs.wikipedia.org/wiki?curid=524779", "title": "Dvorce (Tučapy)", "text": "Dvorce (Tučapy)\n\nDvorce () je vesnice, část obce Tučapy v okrese Tábor. Nachází se asi 1,5 km na jihozápad od Tučap. Prochází zde silnice II/135. Je zde evidováno 67 adres. V roce 2011 zde trvale žilo 118 obyvatel.\n\nDvorce leží v katastrálním území Dvorce u Tučap o rozloze 4,17 km.\n\nPrvní písemná zmínka o vesnici pochází z roku 1350.\n\n\n"}
{"id": "524780", "url": "https://cs.wikipedia.org/wiki?curid=524780", "title": "Hamr (Val)", "text": "Hamr (Val)\n\nHamr () je malá vesnice, část obce Val v okrese Tábor. Nachází se asi 2,5 km na sever od Valu. Je zde evidováno 47 adres. V roce 2011 zde trvale žilo 64 obyvatel.\n\nHamr leží v katastrálním území Hamr nad Nežárkou o rozloze 1,5 km².\n\nPrvní písemná zmínka o železářském hamru, který na místě vesnice stával, pochází z roku 1395, kdy patřil Petru Henzlinovi. Jeho dalším majitelem byl Mikuláš, zvaný Hamerník u Valu, připomínaný roku 1472. Někdy poté u hamru vznikla tvrz a vesnice připomínaná poprvé roku 1529. Pravděpodobným zakladatelem tvrze byl ve druhé polovině patnáctého století Jindřich ze Sobětic, ale jako její stavebník se udává také Jindřich Valovský z Úsuší, který Hamr vlastnil v první čtvrtině šestnáctého století.\n\n\n"}
{"id": "524781", "url": "https://cs.wikipedia.org/wiki?curid=524781", "title": "Čeraz", "text": "Čeraz\n\nČeraz () je malá vesnice, část obce Vesce v okrese Tábor. Nachází se asi 1,5 km na severovýchod od Vesců. Je zde evidováno 50 adres. V roce 2011 zde trvale žilo 49 obyvatel.\n\nČeraz je také název katastrálního území o rozloze 2,3 km.\n\nPrvní písemná zmínka o vesnici pochází z roku 1415.\n\n"}
{"id": "524782", "url": "https://cs.wikipedia.org/wiki?curid=524782", "title": "Mokrá (Vesce)", "text": "Mokrá (Vesce)\n\nMokrá () je malá vesnice, část obce Vesce v okrese Tábor. Nachází se asi 1,5 km na sever od Vesců. Je zde evidováno 25 adres. V roce 2011 zde trvale žilo 41 obyvatel.\n\nMokrá leží v katastrálním území Mokrá u Soběslavi o rozloze 2,26 km.\n\nPrvní písemná zmínka o vesnici pochází z roku 1421.\n\n"}
{"id": "524783", "url": "https://cs.wikipedia.org/wiki?curid=524783", "title": "Martin IV.", "text": "Martin IV.\n\nMartin IV. (lat. Martinus IV.; mezi lety 1210–1220, Andrezel – 28. březen 1285, Perugia), narozen jako \"Simon de Brion\", byl papežem od 22. února 1281 do 28. března roku 1285.\n\nNarodil se jako Simon de Brion, o jeho původu a prvních letech se neví, objevil se až jako arcijáhen v Rouenu a kanovník v Tours. V roce 1260 se Brion stal kancléřem francouzského krále Ludvíka IX. V roce 1261 byl jmenován kardinálem titulárního kostela Santa Cecilia v Římě, a opakovaně do úřadu papežského legáta u francouzského dvora. Od roku 1262 stál v čele inkvizice.\nPůl roku po smrti papeže Mikuláše III. byl na nátlak Karla I. z Anjou krále obojí Sicílie 22. února 1281 zvolen papežem. Tomuto králi dělal totiž kaplana pro soudní záležitosti. Pro trvající nepokoje musel papežskou kancelář přesunout do Orvieta.\n\nJeho jméno vzniklo chybnou záměnou jmen Martin a Marinus ve středověkých kronikách. Marinus I. a Marinus II. v nich byli uvedeni jako Martin II. a Martin III., a proto Brionův pontifikát byl zapsán jako Martina IV., ačkoli před ním byl jen papež Martin I.\n\nByl to slabý papež i politik a rozhodoval vždy jako Francouz. Skutečným vládcem papežských států byl Karel I. z Anjou, který usiloval o dobytí Byzance. 18. listopadu 1282 vyzval papeže ke křížové výpravě a k vyhnání byzantského císaře Michaela VIII., jehož papež ochotně vyhlásil za kacíře. Konfliktu předcházely sicilské nešpory 31. března 1282, kdy tamní obyvatelé povstali proti francouzskému králi. Na Sicílii se dne 4. září 1282 vylodil Petr III. z Aragonu, zeť krále Manfreda. Papež jej dal 21. března 1283 uvěznit a 5. května 1284 jmenoval aragonským králem Karla z Valoise, syna Filipa III.\n\nNásledovala francouzská agresivní válka, vedená dynastickým zájmem, ale přesto papežem prohlášena za křížovou výpravu, skončila úplnou porážkou francouzské flotily. Půl roku před smrtí Karla I. 7. ledna 1285 byl jeho dědic Karel zajat aragonskou flotilou 5. června 1284.\nMartin IV, zrušil jednání, které zahájil jeho předchůdce o císařské korunovaci krále Rudolfa I. Habsburského.\n\nZemřel v Perugii a byl pohřben v místní katedrále.\nJeho špatnou vládu připomněl Dante Alighieri ve 24. zpěvu Božské komedie, v Očistci.\n\n"}
{"id": "524785", "url": "https://cs.wikipedia.org/wiki?curid=524785", "title": "Horusice", "text": "Horusice\n\nHorusice () je vesnice, část města Veselí nad Lužnicí v okrese Tábor. Nachází se asi 3 km na jihozápad od Veselí nad Lužnicí. Prochází tudy železniční trať Praha – České Budějovice a v blízkosti vesnice také prochází dálnice D3. Je zde evidováno 92 adres. V roce 2011 zde trvale žilo 162 obyvatel.\n\nHorusice je také název katastrálního území o rozloze 12,91 km².\n\nPrvní písemná zmínka o vesnici pochází z roku 1294.\n\nJihozápadně od vesnice leží Horusický rybník, na jehož břehu se nachází přírodní rezervace Horusická blata a národní přírodní památka Ruda.\n\n\n"}
{"id": "524786", "url": "https://cs.wikipedia.org/wiki?curid=524786", "title": "Veselí nad Lužnicí I", "text": "Veselí nad Lužnicí I\n\nVeselí nad Lužnicí I je jihozápadní část města Veselí nad Lužnicí v okrese Tábor. Je tvořena územím města na levém břehu Lužnice, včetně městského centra kolem náměstí T. G. Masaryka, částí zasahuje i na pravý břeh Lužnice na ostrov mezi Nežárkou a náhonem Degárka (například kulturní dům, pomník prezidenta T. G. Masaryka a hotel Lucia). Dopravní osou území je Budějovická ulice (silnice II/603), ulice Podhájek a Svinenská (silnice II/147) a ulice Weissova. K místní části patří i sportovní areál při řece Lužnici, severní částí protéká Bechyňský potok, přítok Lužnice, jižně od centra města se nachází železniční zastávka Veselí nad Lužnicí zastávka. Na jihu k území místní části patří ještě zahrádkářská osada Lužnice a rybářská samota Bašta. Je zde evidováno 689 adres. V roce 2011 zde trvale žilo 3887 obyvatel.\n\nVeselí nad Lužnicí I leží v katastrálním území Veselí nad Lužnicí o výměře 16,65 km.\n\n"}
{"id": "524788", "url": "https://cs.wikipedia.org/wiki?curid=524788", "title": "Veselí nad Lužnicí II", "text": "Veselí nad Lužnicí II\n\nVeselí nad Lužnicí II (do roku 1943 samostatné město Mezimostí nad Nežárkou ) je severovýchodní část města Veselí nad Lužnicí v okrese Tábor. Je tvořena územím města na pravém břehu Lužnice (s výjimkou části ostrova mezi Nežárkou a jejím ramenem Degárkou), jehož dopravní osou je třída Československé armády (po níž je vedena silnice II/603, dříve I/3 – E55). Historickým jádrem je Malé náměstí s Pivovarským dvorem a kaplí svatého Floriána. V této části města se nachází též nádraží Veselí nad Lužnicí (dříve Veselí-Mezimostí), které je významnou železniční křižovatkou na České Budějovice, Třeboň, Tábor a Jindřichův Hradec, a sídelní celek Tyršova čtvrť na opačné straně železničních tratí.\n\nJe zde evidováno 960 adres. V roce 2011 zde trvale žilo 2337 obyvatel.\n\nVeselí nad Lužnicí II nemá samostatné katastrální území, leží společně s Veselím nad Lužnicí I v katastrálním území Veselí nad Lužnicí.\n\nTvrz v Mezimostí, při soutoku Lužnice a Nežárky. byla poprvé zmiňována ve 14. století. Páni z Mezimostí se nazývali Jeníkové, později se vystřídali různí majitelé, včetně Rožmberků. Na městečko bylo povýšeno Petrem z Rožmberka roku 1494. V 19. století se nádraží v Mezimostí stalo jednou z nejvýznamnějších českých železničních stanic a obec svým rozvojem předstihla Veselí (Veselí nad Lužnicí však zůstávalo soudním okresem třeboňského okresu politického). Roku 1890 postihla město povodeň a strhla všechny mosty. Na město bylo Mezimostí nad Nežárkou povýšeno císařem roku 1908. Snahy o spojení s Veselím se objevovaly už dříve, ale patrioti z obou měst se spojení bránili. Až protektorátní ministr vnitra nařídil sloučení ke dni 1. 1. 1943 pod názvem Frohenbruck, česky Veselí nad Lužnicí. Mezimostští se po válce pokoušeli osamostatnit, ale neuspěli. Dnes jméno Mezimostí není obsaženo v žádném ze zdejších oficiálních místních názvů, jeho území je označováno jako místní část Veselí nad Lužnicí II.\n\nNa nádraží Veselí-Mezimostí byl v sobotu dopoledne 21. prosince 1918 uvítán místní honorací, představiteli tehdejšího třeboňského politického okresu a veselského soudního okresu prezident republiky T. G. Masaryk, na své triumfální cestě zpět do osvobozené vlasti. Pronesl tam poděkování za vřelé uvítání, vybídl k práci a krátkým proslovem oslovil shromážděné zástupy občanů.\nOsobní přivítání prezidenta Masaryka na přeplněném nádražním prostoru provedli veselský starosta Alois Kolín a bývalý poslanec vídeňské říšské rady probošt Jan Vacek. \n\n"}
{"id": "524790", "url": "https://cs.wikipedia.org/wiki?curid=524790", "title": "Hrnčíře (Vilice)", "text": "Hrnčíře (Vilice)\n\nHrnčíře () je malá vesnice, část obce Vilice v okrese Tábor. Nachází se asi 2 km na severozápad od Vilic. Je zde evidováno 28 adres. V roce 2011 zde trvale žilo 42 obyvatel. Osadou protéká \"Hrnčířský potok\", který je pravostranným přítokem řeky Blanice.\n\nHrnčíře leží v katastrálním území Vilice o výměře 7,1 km².\n\nPrvní písemná zmínka o vesnici pochází z roku 1398.\n\n"}
{"id": "524791", "url": "https://cs.wikipedia.org/wiki?curid=524791", "title": "Svinky", "text": "Svinky\n\nSvinky () je malá vesnice mezi Soběslaví a Bechyní v okrese Tábor. Vesnice správně spadá pod sousední Vlastiboř. V roce 2011 zde trvale žilo 67 obyvatel. Svinky spadají do oblasti Soběslavských Blat, pro kterou je typická architektura tzv. selského baroka. Svinky je také název katastrálního území o rozloze 6,79 km².\n\nPrvní písemná zmínka o vesnici pochází z roku 1354.\n\nDo katastrálního území zasahuje severozápadně od vesnice přírodní památka Kutiny.\n\n\n"}
{"id": "524796", "url": "https://cs.wikipedia.org/wiki?curid=524796", "title": "Svatá Anna (Vlčeves)", "text": "Svatá Anna (Vlčeves)\n\nSvatá Anna () je malá vesnice, část obce Vlčeves v okrese Tábor. Nachází se 1 km na severovýchod od Vlčevsi. Je zde evidováno 20 adres. V roce 2011 zde trvale žilo deset obyvatel.\n\nSvatá Anna leží v katastrálním území Vlčeves o výměře 6,38 km².\n\nPrvní písemná zmínka o vesnici pochází z roku 1790.\n\n\n"}
{"id": "524797", "url": "https://cs.wikipedia.org/wiki?curid=524797", "title": "Babčice (Vodice)", "text": "Babčice (Vodice)\n\nBabčice () je malá vesnice, část obce Vodice v okrese Tábor. Nachází se asi 1,5 km na západ od Vodic. Je zde evidováno 22 adres. V roce 2011 zde trvale žilo patnáct obyvatel.\n\nBabčice je také název katastrálního území o rozloze 2,08 km. V katastrálním území Babčice leží i Osikovec.\n\nPrvní písemná zmínka o vesnici pochází z roku 1467.\n\n\n\n"}
{"id": "524798", "url": "https://cs.wikipedia.org/wiki?curid=524798", "title": "Domamyšl", "text": "Domamyšl\n\nDomamyšl () je malá vesnice, část obce Vodice v okrese Tábor. Nachází se asi 2,5 km na západ od Vodic. Je zde evidováno 45 adres. V roce 2011 zde trvale žilo 44 obyvatel.\n\nDomamyšl je také název katastrálního území o rozloze 6,91 km.\n\nPrvní písemná zmínka o vesnici pochází z roku 1454.\n"}
{"id": "524799", "url": "https://cs.wikipedia.org/wiki?curid=524799", "title": "Hájek (Vodice)", "text": "Hájek (Vodice)\n\nHájek () je malá vesnice, část obce Vodice v okrese Tábor. Nachází se asi 1,5 km na jihozápad od Vodic. Je zde evidováno 22 adres. V roce 2011 zde trvale žilo jedenáct obyvatel. Západně a severně od osady protéká řeka Trnava, která je levostranným přítokem řeky Želivky.\n\nHájek leží v katastrálním území Vodice u Tábora o výměře 3,79 km².\n\nPrvní písemná zmínka o vesnici pochází z roku 1842.\n\n"}
{"id": "524800", "url": "https://cs.wikipedia.org/wiki?curid=524800", "title": "Malešín (Vodice)", "text": "Malešín (Vodice)\n\nMalešín () je malá vesnice, část obce Vodice v okrese Tábor. Nachází se asi 1,5 km na jih od Vodic. Je zde evidováno 42 adres. V roce 2011 zde trvale žilo 31 obyvatel.\n\nMalešín leží v katastrálním území Malešín u Vodice o rozloze 2,46 km².\n\nNázev vesnice je odvozen přivlastňovací příponou z osobního jména Malecha ve významu Malechův dvůr. V historických pramenech se název objevuje ve tvarech: Malessin (1542), w Malessinie (1550), Malessyn (1654).\n\nPrvní písemná zmínka o vesnici pochází z roku 1542.\n\n"}
{"id": "524801", "url": "https://cs.wikipedia.org/wiki?curid=524801", "title": "Osikovec", "text": "Osikovec\n\nOsikovec () je malá vesnice, část obce Vodice v okrese Tábor. Nachází se asi 1,5 km na severozápad od Vodic. Je zde evidováno 8 adres. V roce 2011 zde trvale žili dva obyvatelé.\n\nOsikovec leží v katastrálním území Babčice o výměře 2,08 km.\n\nPrvní písemná zmínka o vesnici pochází z roku 1789.\n\n"}
{"id": "524803", "url": "https://cs.wikipedia.org/wiki?curid=524803", "title": "Kodifikace", "text": "Kodifikace\n\nKodifikace může označovat:\n\n\n"}
{"id": "524806", "url": "https://cs.wikipedia.org/wiki?curid=524806", "title": "Klečaty", "text": "Klečaty\n\nKlečaty () je malá vesnice spadající pod sousední Zálší v okrese Tábor. Nachází se asi 2 km na severozápad od Zálší. Je zde evidováno 40 adres. V roce 2011 zde trvale žilo 57 obyvatel.\n\nKlečaty je také název katastrálního území o rozloze 4,11 km.\n\nKlečaty jsou architektonicky zajímavou vesnicí v regionu tzv. Soběslavských Blat, pro kterou je typická architektura tzv. Selského baroka. Roku 1995 byly Klečaty vyhlášeny vesnickou památkovou rezervací. Původní název vesnice byl Klečata, pocházel nejspíše ze zakrslých borovic tzv. kleče, která hojně roste na okolních rašeliništích.\n\nPrvní písemná zmínka o vesnici pochází z roku 1379.\nPrvní zmínky o obci pochází z doby 11. – 12. století, kdy se na okrajích zdejších rašelinišť začali usazovat první obyvatelé. Těm se zde zalíbilo především proto, že zdejší rašeliniště se po odvodnění stávala velice vhodná pro zemědělství. Do roku 1354 patřila obec Klečata (tehdejší název) stejně jako sousední Zálší pánům z Hradce (rod Vítkovců). Od roku 1354 do roku 1466 patřili Vítkovcům z Třeboně a později připadli Rožmberkům. Ti později Klečaty, stejně jako ostatní vesnice v jejich majetku, prodali roku 1586 hraběti Jiřímu Vratislavovi z Vratislavové z Mitrovic. Jeho rodu náležely Klečaty až do zrušení roboty v roce 1848.\n\n\n"}
{"id": "524807", "url": "https://cs.wikipedia.org/wiki?curid=524807", "title": "Bezděčín (Želeč)", "text": "Bezděčín (Želeč)\n\nBezděčín () je malá vesnice, část obce Želeč v okrese Tábor. Nachází se asi 2,5 km na severozápad od Želče. Je zde evidováno 45 adres. V roce 2011 zde trvale žilo 114 obyvatel. Vesnicí protéká Bezděčínský potok.\n\nBezděčín je také název katastrálního území o rozloze 4,71 km.\n\nPrvní písemná zmínka o vesnici pochází z roku 1547.\n\n"}
{"id": "524808", "url": "https://cs.wikipedia.org/wiki?curid=524808", "title": "Hvožďany (Bechyně)", "text": "Hvožďany (Bechyně)\n\nHvožďany () je vesnice, část města Bechyně v okrese Tábor. Nachází se asi 3 km na západ od Bechyně. Prochází zde silnice II/135. Je zde evidováno 101 adres. V roce 2011 zde trvale žilo 126 obyvatel.\n\nHvožďany leží v katastrálním území Hvožďany u Bechyně o rozloze 10,95 km.\n\nPrvní písemná zmínka o vesnici pochází z roku 1295.\n\n\n"}
{"id": "524812", "url": "https://cs.wikipedia.org/wiki?curid=524812", "title": "Senožaty (Bechyně)", "text": "Senožaty (Bechyně)\n\nSenožaty () leží v katastrálním území Senožaty u Bechyně o rozloze 2,55 km². Senožaty jsou část města Bechyně v okrese Tábor. Nachází se asi 2 km na severne od Bechyně. V roce 2011 zde trvale žilo 95 obyvatel. Prochází zde silnice II/122 z Bechyně do Opařan. Vesnice leží v nadmořské výšce 426 m n. m.\n\nV severovýchodní části katastrálního území se nachází osada Větrov, která též patří k místní části Senožaty.\n\nPrvní písemná zmínka o vesnici pochází z roku 1219.\n\nV roce 1634 grunt v Senožatech daroval František hrabě ze Šternberka urozenému Vojtěchu Perghammerovi za věrné služby a osvobodil jeho i dědice od roboty. Vojtěch Perghammer byl v roce 1647 hejtmanem panství Bechyňského. Rod Perghammerovský dvůr neudržel a v roce 1669 jej koupil zpět rod ze Šternberka a to Jan Norbert. Od roku 1864 byl dvůr pronajat Karlu Valtrovi, purkmistru města Bechyně i s hospodou a to až do roku 1870.\n\nV současné době má obec evidována 52 adres. Ve vesnici je veřejný vodovod a kanalizační síť. Komunikace jsou ve velmi dobrém stavu. Uprostřed návsi je kaplička se zvoničkou, nad vchodem je křížek, střecha je tvořena pálenou taškovou krytinou nad kterou vystupuje báň se zvonem.\nK obci Senožaty patří i samota Větrov, která se nachází v lese zvaném Borečný. Osadu Větrov tvoří několik chalup a zajímavostí je dřevěná zvonička.\n\nVe směru od severu k jihu tudy prochází silnice číslo II/122, která spojuje Opařany na severu s Bechyní, ležící od Senožat jižním směrem. Na jejich jižním okraji navíc z této silnice západním směrem odbočuje komunikace třetí třídy vedoucí do Radětic. Na senožatské návsi se nachází návsi se nachází autobusová zastávka pojmenovaná „Bechyně, Senožaty“. Cestovat je odtud možné do Prahy, Týna nad Vltavou, Milevska, Opařan nebo Bechyně. Železnice tudy není vedena. Nejbližší železniční stanice je v Bechyni, kde končí jednokolejná elektrifikovaná trať číslo 202 vedoucí sem z Tábora.\n\nStejně tak není obcí Senožaty vedena ani žádná cyklistická či turistická trasa. Značená turistická trasa vede katastrálním územín Senožaty u Bechyně a vede podél řeky Lužnice a je točást naučné Stezky na Onen Svět.\n\n\n\"Stezka na Onen Svět\" je nejdelší naučnou stezkou a vede katastrálním území Senožaty u Bechyně. Stezka na Onen Svět měří 66 km a prochází jihočeskou krajinou s mnoha zajímavými místy. Turisté na stezce uvidí řadu technických i historických památek. Stezka vede z Týna nad Vltavou, údolím řeky Lužnice, přes Bechyni, okolo mostu ve Stádlci do Milevska a končí na Onom Světě ve vesnici Zahořany.\n"}
{"id": "524813", "url": "https://cs.wikipedia.org/wiki?curid=524813", "title": "Třmen", "text": "Třmen\n\nTřmen je rám pro nohu jezdce, připojený popruhy k sedlu a zvyšující stabilitu jezdce v sedle.\n\nVynález třmenu byl jedním z milníků historie. První postroje podobné třmenu pocházejí z Indie ve druhém století před naším letopočtem. Byl to jen jednoduchý kožený pásek, do kterého se umisťovala špička nohy jezdce. Vynálezci moderního třmenu jsou patrně kočovné kmeny v severní Číně, ale první spolehlivý důkaz pochází z Číny z hrobky z období Ťin, datovanou asi 302 n. l. Jedná se o keramiku s vyobrazením jezdce se třmeny nalezenou v hrobě v Čchang-ša.\nDo roku 477 dosáhlo používání třmenů rozšíření po celé Číně a odtud se pak začalo šířit do Evropy.\n\nPřenos třmenů na západ byl zprostředkován migrací kmene známého v Evropě pod názvem Avaři. Asi v polovině šestého století byli vyhnáni z původních sídel a začali migrovat směrem na západ. Avaři představovali vážné ohrožení Byzantské říše. Jejich jízda byla díky používání třmenů velmi efektivní. V reakci na toto ohrožení vydal roku 580 n.l. císař Flavius Mauricius Tiberius vojenský manuál Strategikon (Taktika) s popisem jízdní techniky, kde se o nutnosti používat třmeny výslovně zmiňuje. Je to první zmínka o třmenech v evropské literatuře.\n\nDobře dochovaný nález moderních třmenů pochází z pohřbu avarského bojovníka ze 7. - 8. století z Holiar na Slovensku. Po pravé straně pochovaného bojovníka byl jeho kůň s udidly a třmeny.\n\nPoužití třmenů je doloženo u Vikingů a Langobardů, ale konvenční evropské armády toto vybavení nepřijaly dříve než v raném středověku. Možným důvodem byl nedostatek metalurgických znalostí. Třmeny se musely dlouhou dobu vyrábět pracnou technikou tepání železa, než se technologie lití zlepšila natolik, aby bylo možné zahájit masovou výrobu třmenů touto levnou cestou.\n\n"}
{"id": "524817", "url": "https://cs.wikipedia.org/wiki?curid=524817", "title": "Bzová (Běleč)", "text": "Bzová (Běleč)\n\nBzová () je malá vesnice, část obce Běleč v okrese Tábor. Nachází se asi 1,5 km na sever od Bělče. Je zde evidováno 33 adres. V roce 2011 zde trvale žilo 62 obyvatel.\n\nBzová leží v katastrálním území Běleč u Mladé Vožice o výměře 12,23 km.\n\nPrvní písemná zmínka o vesnici pochází z roku 1384.\n"}
{"id": "524818", "url": "https://cs.wikipedia.org/wiki?curid=524818", "title": "Elbančice", "text": "Elbančice\n\nElbančice () jsou osada, část obce Běleč v okrese Tábor. Nachází se asi 1,5 km na severovýchod od Bělče. Prochází zde silnice II/137. Jsou zde evidovány čtyři adresy. V roce 2011 zde trvale žili čtyři obyvatelé.\n\nElbančice leží v katastrálním území Běleč u Mladé Vožice o výměře 12,23 km.\n\nPrvní písemná zmínka o vesnici pochází z roku 1541.\n\n"}
{"id": "524819", "url": "https://cs.wikipedia.org/wiki?curid=524819", "title": "Boratkov", "text": "Boratkov\n\nBoratkov () je malá vesnice, část městyse Borotín v okrese Tábor. Nachází se asi 2,5 km na severozápad od Borotína. Je zde evidováno 6 adres. V roce 2011 zde trvale žilo devět obyvatel.\n\nBoratkov leží v katastrálním území Libenice u Tábora o výměře 4,61 km.\n\nPrvní písemná zmínka o vesnici pochází z roku 1474.\n\n"}
{"id": "524820", "url": "https://cs.wikipedia.org/wiki?curid=524820", "title": "Hatov", "text": "Hatov\n\nHatov () je malá vesnice, část městyse Borotín v okrese Tábor. Nachází se asi 4 km na severozápad od Borotína. Je zde evidováno 7 adres. V roce 2011 zde trvale žili čtyři obyvatelé.\n\nHatov leží v katastrálním území Libenice u Tábora o výměře 4,61 km.\n\nPrvní písemná zmínka o vesnici pochází z roku 1381.\n\n"}
{"id": "524822", "url": "https://cs.wikipedia.org/wiki?curid=524822", "title": "Chomoutova Lhota", "text": "Chomoutova Lhota\n\nChomoutova Lhota () je osada, část městyse Borotín v okrese Tábor. Nachází se asi 1,5 km na jihozápad od Borotína. Je zde evidováno 5 adres. V roce 2011 zde trvale žilo pět obyvatel.\n\nChomoutova Lhota leží v katastrálním území Pikov o výměře 8,35 km.\n\nPrvní písemná zmínka o vesnici pochází z roku 1421.\n\n"}
{"id": "524823", "url": "https://cs.wikipedia.org/wiki?curid=524823", "title": "Kamenná Lhota (Borotín)", "text": "Kamenná Lhota (Borotín)\n\nKamenná Lhota () je vesnice, část městyse Borotín v okrese Tábor. Nachází se asi 2 km na západ od Borotína. Je zde evidováno 54 adres. V roce 2011 zde trvale žilo dvacet obyvatel.\n\nKamenná Lhota leží v katastrálním území Kamenná Lhota u Borotína o rozloze 1,63 km.\n\nPrvní písemná zmínka o vesnici pochází z roku 1386.\n\n\n"}
{"id": "524824", "url": "https://cs.wikipedia.org/wiki?curid=524824", "title": "Libenice (Borotín)", "text": "Libenice (Borotín)\n\nLibenice () je malá vesnice, část městyse Borotín v okrese Tábor. Nachází se asi 4 km na severozápad od Borotína. Prochází zde silnice II/120. Je zde evidováno 29 adres. V roce 2011 zde trvale žilo 61 obyvatel.\n\nLibenice leží v katastrálním území Libenice u Tábora o rozloze 4,61 km². V katastrálním území Libenice u Tábora leží i Boratkov, Hatov, Předbojov a Sychrov.\n\nPrvní písemná zmínka o vesnici pochází z roku 1436.\n\nJihozápadně od vesnice leží národní přírodní památka Stročov.\n\n"}
{"id": "524825", "url": "https://cs.wikipedia.org/wiki?curid=524825", "title": "Nový Kostelec", "text": "Nový Kostelec\n\nNový Kostelec () je malá vesnice, část městyse Borotín v okrese Tábor. Nachází se 2 km na jih od Borotína. Je zde evidováno 17 adres. V roce 2011 zde trvale žilo čtyřicet obyvatel.\n\nNový Kostelec leží v katastrálním území Pikov o výměře 8,35 km.\n\nJižně ležící hospodářský dvůr Kostelec s kostelem Narození Panny Marie má čísla popisná 11 a 12 patřící k Pikovu.\n\nPrvní písemná zmínka o vesnici pochází z roku 1352.\n\n\n"}
{"id": "524826", "url": "https://cs.wikipedia.org/wiki?curid=524826", "title": "Pejšova Lhota", "text": "Pejšova Lhota\n\nPejšova Lhota () je samota, část městyse Borotín v okrese Tábor. Nachází se asi 1 km na západ od Borotína. Jsou zde evidovány dvě adresy. V roce 2011 zde trvale žilo sedm obyvatel.\n\nPejšova Lhota leží v katastrálním území Pikov o výměře 8,35 km.\n\nPrvní písemná zmínka o vesnici pochází z roku 1386.\n\n"}
{"id": "524827", "url": "https://cs.wikipedia.org/wiki?curid=524827", "title": "Pikov", "text": "Pikov\n\nPikov () je malá vesnice, část městyse Borotín v okrese Tábor. Nachází se asi 2 km na jihozápad od Borotína. Je zde evidováno 13 adres. V roce 2011 zde trvale žilo 28 obyvatel.\n\nPikov je také název katastrálního území o rozloze 8,35 km. V katastrálním území Pikov leží i Chomoutova Lhota, Nový Kostelec a Pejšova Lhota.\n\nHospodářský dvůr \"Vesec\" ležící necelý kilometr jihojihozápadně od vesnice má číslo popisné 10, přes kilometr jihovýchodně ležící hospodářský dvůr \"Kostelec\" s kostelem Narození Panny Marie má čísla popisná 11 a 12 patřící k Pikovu.\n\nPrvní písemná zmínka o vesnici pochází z roku 1291.\n\n"}
{"id": "524828", "url": "https://cs.wikipedia.org/wiki?curid=524828", "title": "Předbojov", "text": "Předbojov\n\nPředbojov () je samota, část městyse Borotín v okrese Tábor. Nachází se asi 4 km na severozápad od Borotína. Jsou zde evidovány dvě adresy. V roce 2011 zde trvale žili tři obyvatelé.\n\nPředbojov leží v katastrálním území Libenice u Tábora o výměře 4,61 km. Počet obyvatel je .\n\nPrvní písemná zmínka o vesnici pochází z roku 1545.\n\n"}
{"id": "524829", "url": "https://cs.wikipedia.org/wiki?curid=524829", "title": "Sychrov (Borotín)", "text": "Sychrov (Borotín)\n\nSychrov () je samota, část městyse Borotín v okrese Tábor. Nachází se asi 3 km na severozápad od Borotína. Prochází zde silnice II/120. Je zde evidována jedna adresa. V roce 2011 zde trvale žili čtři obyvatelé.\n\nSychrov leží v katastrálním území Libenice u Tábora o výměře 4,61 km.\n\nPrvní písemná zmínka o vesnici pochází z roku 1659.\n\n"}
{"id": "524831", "url": "https://cs.wikipedia.org/wiki?curid=524831", "title": "Horní Světlá (Bradáčov)", "text": "Horní Světlá (Bradáčov)\n\nHorní Světlá () je malá vesnice, část obce Bradáčov v okrese Tábor. Nachází se asi 1 km na jihovýchod od Bradáčova. Je zde evidováno 21 adres. V roce 2011 zde trvale žilo šestnáct obyvatel.\n\nHorní Světlá leží v katastrálním území Horní Světlá u Bradáčova o rozloze 1,72 km.\n\nPrvní písemná zmínka o vesnici pochází z roku 1525.\n"}
{"id": "524832", "url": "https://cs.wikipedia.org/wiki?curid=524832", "title": "Kodifikace (právo)", "text": "Kodifikace (právo)\n\nKodifikace je proces tvorby psaného práva ve formě zákoníku nebo řádu. Kodifikované právní předpisy má v současnosti většina států. V Česku jsou uveřejňovány ve Sbírce zákonů.\n\nKodifikací práva rozumíme legislativní činnost směřující k soustavnému systematickému zpracování právních norem celého právního odvětví nebo jeho podstatné části. Výsledkem kodifikační legislativní činnosti je zákoník (\"kodex\"). Českým slovem lze vyjádřit kodifikaci jako uzákonění. Kodifikace mají klíčový význam ve vývoji právní kultury kontinentálně-evropského typu.\n\nKodifikace usnadňuje zvládnutí právního obsahu, studium, výklad a uvedení práva do praxe. Kodifikační systematizace norem spočívá v logickém utřídění norem a také v tom, že kodexy obsahují obecná ustanovení společná příslušným zvláštním a konkrétnějším ustanovením.\n\nPokud se určitá významná část právního řádu upravuje zcela nově a komplexně, jedná se o rekodifikaci; v případě menších či nahodilých změn jde jen o novelizaci.\n\n"}
{"id": "524833", "url": "https://cs.wikipedia.org/wiki?curid=524833", "title": "Hlavňov (Budislav)", "text": "Hlavňov (Budislav)\n\nHlavňov () je vesnice, část obce Budislav v okrese Tábor. Nachází se asi 1,5 km na sever od Budislavi. Prochází zde silnice II/136. Je zde evidováno 60 adres. V roce 2011 zde trvale žilo 63 obyvatel.\n\nHlavňov leží v katastrálním území Hlavňov u Budislavi o rozloze 1,36 km.\n\nPrvní písemná zmínka o vesnici pochází z roku 1842.\n\n"}
{"id": "524834", "url": "https://cs.wikipedia.org/wiki?curid=524834", "title": "Záluží u Budislavě", "text": "Záluží u Budislavě\n\nZáluží u Budislavě () je malá vesnice, část obce Budislav v okrese Tábor. Nachází se asi 1,5 km na jihovýchod od Budislavi. Je zde evidováno 23 adres. V roce 2011 zde trvale žilo 48 obyvatel.\n\nZáluží u Budislavě je také název katastrálního území o rozloze 3,61 km.\n\nPrvní písemná zmínka o vesnici pochází z roku 1362.\n\n"}
{"id": "524835", "url": "https://cs.wikipedia.org/wiki?curid=524835", "title": "Hutě (Černýšovice)", "text": "Hutě (Černýšovice)\n\nHutě () je malá vesnice, část obce Černýšovice v okrese Tábor. Nachází se asi 2 km na jihozápad od Černýšovic. Je zde evidováno 41 adres. V roce 2011 zde trvale žilo 32 obyvatel.\n\nHutě leží v katastrálním území Černýšovice o výměře 10,13 km.\n\nPrvní písemná zmínka o vesnici pochází z roku 1790.\n\nZhruba 200 metrů severovýchodně od okraje Hutí se zvedá vrch Kameník (420 m n. m.), na jehož vrcholu se nacházejí dva malé lomy. Ve větším, západněji položeném zaniklém lomu, byla v 90. letech 20. století objevena křemenná žíla. Tato žíla o mocnosti až 2,2 metrů obsahuje dutiny, vyplněné jílovito-hlinitým materiálem, v němž se vyskytují krystaly křemene. Tyto krystaly (oboustranně ukončené nebo srůsty či prorostlice) jsou až 10 cm velké, krystaly na stěnách dutin dosahovaly velikosti až 20 centimetrů. Krystaly křemene z této lokality jsou zbarveny oxidy a hydroxidy železa.\n"}
{"id": "524836", "url": "https://cs.wikipedia.org/wiki?curid=524836", "title": "Záříčí (Dírná)", "text": "Záříčí (Dírná)\n\nZáříčí () je malá vesnice, část obce Dírná v okrese Tábor. Nachází se asi 2 km na západ od Dírné. Je zde evidováno 39 adres. V roce 2011 zde trvale žilo 29 obyvatel.\n\nZáříčí leží v katastrálním území Záříčí u Dírné o rozloze 3,92 km.\n\nPrvní písemná zmínka o vesnici pochází z roku 1549.\n\n\n"}
{"id": "524837", "url": "https://cs.wikipedia.org/wiki?curid=524837", "title": "Závsí", "text": "Závsí\n\nZávsí () je malá vesnice, část obce Dírná v okrese Tábor. Nachází se asi 2,5 km na západ od Dírné. Je zde evidováno 20 adres. V roce 2011 zde trvale žilo 27 obyvatel.\n\nZávsí je také název katastrálního území o rozloze 2,25 km.\n\nPrvní písemná zmínka o vesnici pochází z roku 1551.\n\n"}
{"id": "524838", "url": "https://cs.wikipedia.org/wiki?curid=524838", "title": "Hartvíkov", "text": "Hartvíkov\n\nHartvíkov () je malá vesnice, část obce Dolní Hořice v okrese Tábor. Nachází se asi 2,5 km na severovýchod od Dolních Hořic. Je zde evidováno 27 adres. V roce 2011 zde trvale žilo 27 obyvatel.\n\nHartvíkov je také název katastrálního území o rozloze 1,74 km².\n\nPrvní písemná zmínka o Hartvíkovu pochází z roku 1369, kdy vesnice patřila Kunešovi z Hartvíkova. Stejný přídomek používali také jeho následovníci, jimiž byli Přibík uváděný v roce 1414, Chval (1417–1419) a Zdeslav, který okolo roku 1424 zastával funkci purkrabího v Bechyni. Vladykové sídlili na zdejší tvrzi, která zanikla nejspíše během husitských válek. Jejím posledním známým majitelem byl Ctibor z Hartvíkova. Pozůstatky tvrze se dochovaly do první čtvrtiny devatenáctého století, kdy byl při melioracích luk u rybníka zasypán příkop a nalezeny čtvercové základy jakési budovy.\n\n\n"}
{"id": "524839", "url": "https://cs.wikipedia.org/wiki?curid=524839", "title": "Horní Hořice", "text": "Horní Hořice\n\nHorní Hořice () je malá vesnice, část obce Dolní Hořice v okrese Tábor. Nachází se asi 1,5 km na východ od Dolních Hořic. Je zde evidováno 33 adres. V roce 2011 zde trvale žilo 78 obyvatel.\n\nHorní Hořice leží v katastrálním území Dolní Hořice o výměře 5,54 km.\n\nPrvní písemná zmínka o vesnici pochází z roku 1529.\n\n"}
{"id": "524840", "url": "https://cs.wikipedia.org/wiki?curid=524840", "title": "Kladruby (Dolní Hořice)", "text": "Kladruby (Dolní Hořice)\n\nKladruby () je malá vesnice, část obce Dolní Hořice v okrese Tábor. Nachází se asi 2 km na jih od Dolních Hořic. Prochází zde silnice I/19. Je zde evidováno 35 adres. V roce 2011 zde trvale žilo 54 obyvatel.\n\nKladruby je také název katastrálního území o rozloze 3,17 km².\n\nPrvní písemná zmínka o vesnici pochází z roku 1250, a proto jsou Kladruby nejstarší místní částí Dolních Hořic.\n\nSeverně od vesnice leží přírodní rezervace Kladrubská hora.\n\n\n"}
{"id": "524841", "url": "https://cs.wikipedia.org/wiki?curid=524841", "title": "Lejčkov", "text": "Lejčkov\n\nLejčkov () je malá vesnice, část obce Dolní Hořice v okrese Tábor. Nachází se asi 3 km na východ od Dolních Hořic. Prochází zde silnice I/19. Je zde evidováno 20 adres. V roce 2011 zde trvale žilo 37 obyvatel.\n\nLejčkov je také název katastrálního území o rozloze 1,2 km.\n\nPrvní písemná zmínka o vesnici pochází z roku 1540. Na konci druhé světové války, 9. května 1945, zde němečtí vojáci zavraždili 24 obyvatel obce a z 19 domů jich osm vypálili.\n\n"}
{"id": "524842", "url": "https://cs.wikipedia.org/wiki?curid=524842", "title": "Mašovice (Dolní Hořice)", "text": "Mašovice (Dolní Hořice)\n\nMašovice () je malá vesnice, část obce Dolní Hořice v okrese Tábor. Nachází se asi 2,5 km na severozápad od Dolních Hořic. Je zde evidováno 45 adres. V roce 2011 zde trvale žilo 67 obyvatel.\n\nMašovice je také název katastrálního území o rozloze 3,46 km.\n\nPrvní písemná zmínka o vesnici pochází z roku 1379.\n\n"}
{"id": "524843", "url": "https://cs.wikipedia.org/wiki?curid=524843", "title": "Nové Dvory (Dolní Hořice)", "text": "Nové Dvory (Dolní Hořice)\n\nNové Dvory () je malá vesnice, část obce Dolní Hořice v okrese Tábor. Nachází se asi 5 km na jihovýchod od Dolních Hořic. Je zde evidováno 18 adres. V roce 2011 zde trvale žilo devět obyvatel.\n\nNové Dvory leží v katastrálním území Nové Dvory u Pořína o rozloze 4,35 km².\n\nPrvní písemná zmínka o vesnici pochází z roku 1654.\n\n\n"}
{"id": "524844", "url": "https://cs.wikipedia.org/wiki?curid=524844", "title": "Oblajovice", "text": "Oblajovice\n\nOblajovice () je malá vesnice, část obce Dolní Hořice v okrese Tábor. Nachází se asi 3 km na východ od Dolních Hořic. Je zde evidováno 28 adres. TV roce 2011 zde trvale žilo 62 obyvatel.\n\nOblajovice je také název katastrálního území o rozloze 2,71 km. Ve vsi se nachází opuštěný zámek.\n\nPrvní písemná zmínka o vesnici pochází z roku 1529.\n\n"}
{"id": "524845", "url": "https://cs.wikipedia.org/wiki?curid=524845", "title": "Prasetín", "text": "Prasetín\n\nPrasetín () je malá vesnice, část obce Dolní Hořice v okrese Tábor. Nachází se asi 4 km na východ od Dolních Hořic. Je zde evidováno 43 adres. V roce 2011 zde trvale žilo padesát obyvatel.\n\nPrasetín je také název katastrálního území o rozloze 3,4 km.\n\nPrvní písemná zmínka o vesnici pochází z roku 1378.\n\n\n"}
{"id": "524847", "url": "https://cs.wikipedia.org/wiki?curid=524847", "title": "Radostovice (Dolní Hořice)", "text": "Radostovice (Dolní Hořice)\n\nRadostovice () je malá vesnice, část obce Dolní Hořice v okrese Tábor. Nachází se asi 2,5 km na jihovýchod od Dolních Hořic. Je zde evidováno 19 adres. V roce 2011 zde trvale žilo 26 obyvatel.\n\nRadostovice leží v katastrálním území Pořín o výměře 8,33 km.\n\nPrvní písemná zmínka o vesnici pochází z roku 1371.\n"}
{"id": "524859", "url": "https://cs.wikipedia.org/wiki?curid=524859", "title": "Horní Hrachovice", "text": "Horní Hrachovice\n\nHorní Hrachovice () je malá vesnice, část obce Dolní Hrachovice v okrese Tábor. Nachází se asi 0,5 km na východ od Dolních Hrachovic. Je zde evidováno 15 adres. V roce 2011 zde trvale žilo 23 obyvatel.\n\nHorní Hrachovice je také název katastrálního území o rozloze 3,1 km. V katastrálním území Horní Hrachovice leží i Dolní Hrachovice.\n\nPrvní písemná zmínka o vesnici pochází z roku 1373.\n\n"}
{"id": "524860", "url": "https://cs.wikipedia.org/wiki?curid=524860", "title": "Mostek (Dolní Hrachovice)", "text": "Mostek (Dolní Hrachovice)\n\nMostek () je malá vesnice, část obce Dolní Hrachovice v okrese Tábor. Nachází se asi 1,5 km na severovýchod od Dolních Hrachovic. Je zde evidováno 20 adres. V roce 2011 zde trvale žilo čtyřice obyvatel.\n\nMostek leží v katastrálním území Mostek u Ratibořských Hor o rozloze 1,38 km.\n\nPrvní písemná zmínka o vesnici pochází z roku 1384.\n"}
{"id": "524861", "url": "https://cs.wikipedia.org/wiki?curid=524861", "title": "Hlasívko", "text": "Hlasívko\n\nHlasívko () je osada, část obce Hlasivo v okrese Tábor. Nachází se asi 2 km na jih od Hlasiva. Je zde evidováno 5 adres. V roce 2011 zde trvale žilo osm obyvatel.\n\nHlasívko leží v katastrálním území Hlasivo o výměře 9,97 km.\n\nPrvní písemná zmínka o vesnici pochází z roku 1790.\n"}
{"id": "524862", "url": "https://cs.wikipedia.org/wiki?curid=524862", "title": "Rašovice (Hlasivo)", "text": "Rašovice (Hlasivo)\n\nRašovice () je malá vesnice, část obce Hlasivo v okrese Tábor. Nachází se asi 1,5 km na sever od Hlasiva. Je zde evidováno 25 adres. V roce 2011 zde trvale žilo čtrnáct obyvatel.\n\nRašovice leží v katastrálním území Rašovice u Hlasiva o rozloze 2,31 km.\n\nPrvní písemná zmínka o vesnici pochází z roku 1383.\n\n\n"}
{"id": "524863", "url": "https://cs.wikipedia.org/wiki?curid=524863", "title": "Temešvár (Hlasivo)", "text": "Temešvár (Hlasivo)\n\nTemešvár () je malá vesnice, část obce Hlasivo v okrese Tábor. Nachází se asi 3 km na jihovýchod od Hlasiva. Je zde evidováno 10 adres. V roce 2011 zde trvale nikdo nežil.\n\nTemešvár leží v katastrálním území Hlasivo o výměře 9,97 km.\n\nPrvní písemná zmínka o vesnici pochází z roku 1790.\n\n"}
{"id": "524868", "url": "https://cs.wikipedia.org/wiki?curid=524868", "title": "Debrník (Hlavatce)", "text": "Debrník (Hlavatce)\n\nDebrník () je malá vesnice, část obce Hlavatce v okrese Tábor. Nachází se asi 2,5 km na jihovýchod od Hlavatců. Je zde evidováno 49 adres. V roce 2011 zde trvale žilo 45 obyvatel.\n\nDebrník se nachází v oblasti Soběslavských Blat, pro kterou je typická architektura tzv. Selského baroka. V roce 1994 byl vyhlášen vesnickou památkovou zónou.\n\nDebrník je také název katastrálního území o rozloze 4,83 km.\n\nPrvní písemná zmínka o vesnici pochází z roku 1421, ale vesnice existovala již dříve.\n\n\n"}
{"id": "524869", "url": "https://cs.wikipedia.org/wiki?curid=524869", "title": "Vyhnanice (Hlavatce)", "text": "Vyhnanice (Hlavatce)\n\nVyhnanice () je malá vesnice, část obce Hlavatce v okrese Tábor. Nachází se asi 2 km na severozápad od Hlavatců. Je zde evidováno 36 adres. V roce 2011 zde trvale žilo 46 obyvatel.\n\nVyhnanice je také název katastrálního území o rozloze 6,91 km.\n\nPrvní písemná zmínka o vesnici pochází z roku 1357.\n\n\n"}
{"id": "524870", "url": "https://cs.wikipedia.org/wiki?curid=524870", "title": "Blatec (Hodětín)", "text": "Blatec (Hodětín)\n\nBlatec () je malá vesnice, část obce Hodětín v okrese Tábor. Nachází se asi 2 km na severozápad od Hodětína. Je zde evidováno 27 adres. V roce 2011 zde trvale žilo sedmnáct obyvatel.\n\nBlatec leží v katastrálním území Blatec u Hodětína o rozloze 6 km. V katastrálním území Blatec u Hodětína leží i Nová Ves.\n\nPrvní písemná zmínka o vesnici pochází z roku 1521.\n"}
{"id": "524871", "url": "https://cs.wikipedia.org/wiki?curid=524871", "title": "Nová Ves (Hodětín)", "text": "Nová Ves (Hodětín)\n\nNová Ves () je malá vesnice, část obce Hodětín v okrese Tábor. Nachází se asi 1,5 km na sever od Hodětína. Je zde evidováno 17 adres. V roce 2011 zde trvale žilo devatenáct obyvatel.\n\nNová Ves leží v katastrálním území Blatec u Hodětína o výměře 6 km.\n\nPrvní písemná zmínka o vesnici pochází z roku 1842.\n"}
{"id": "524872", "url": "https://cs.wikipedia.org/wiki?curid=524872", "title": "Beranova Lhota", "text": "Beranova Lhota\n\nBeranova Lhota () je malá vesnice, část obce Chotoviny v okrese Tábor. Nachází se asi 2 km na východ od Chotovin. Je zde evidováno 19 adres. V roce 2011 zde trvale žilo 37 obyvatel.\n\nBeranova Lhota je také název katastrálního území o rozloze 1,15 km.\n\nPrvní písemná zmínka o vesnici pochází z roku 1407.\n"}
{"id": "524873", "url": "https://cs.wikipedia.org/wiki?curid=524873", "title": "Červené Záhoří", "text": "Červené Záhoří\n\nČervené Záhoří () je část obce Chotoviny v okrese Tábor. S vlastní vesnicí Chotoviny tvoří fakticky jeden urbanistický celek, zaujímá jeho jihozápadní, větší část, k níž patří i železniční trať se stanicí Chotoviny a průmyslová oblast mezi železniční tratí a dálnicí D3. Je zde evidováno 186 adres. V roce 2011 zde trvale žilo 492 obyvatel.\n\nČervené Záhoří je také název katastrálního území o rozloze 2,45 km.\n\nPrvní písemná zmínka o vesnici pochází z roku 1432.\n\n\n"}
{"id": "524874", "url": "https://cs.wikipedia.org/wiki?curid=524874", "title": "Liderovice", "text": "Liderovice\n\nLiderovice () je malá vesnice, část obce Chotoviny v okrese Tábor. Nachází se asi 3 km na západ od Chotovin. Je zde evidováno 23 adres. V roce 2011 zde trvale žilo čtrnáct obyvatel.\n\nLiderovice je také název katastrálního území o rozloze 1,86 km.\n\nPrvní písemná zmínka o vesnici pochází z roku 1400.\n"}
{"id": "524875", "url": "https://cs.wikipedia.org/wiki?curid=524875", "title": "Moraveč (Chotoviny)", "text": "Moraveč (Chotoviny)\n\nMoraveč () je malá vesnice, část obce Chotoviny v okrese Tábor. Nachází se asi 2,5 km na západ od Chotovin. Je zde evidováno 34 adres. V roce 2011 zde trvale žilo 53 obyvatel.\n\nMoraveč leží v katastrálním území Moraveč u Chotovin o rozloze 2,69 km. V katastrálním území Moraveč u Chotovin leží i Rzavá.\n\nPrvní písemná zmínka o vesnici pochází z roku 1407.\n\n\n"}
{"id": "524876", "url": "https://cs.wikipedia.org/wiki?curid=524876", "title": "Polánka (Chotoviny)", "text": "Polánka (Chotoviny)\n\nPolánka () je malá vesnice, část obce Chotoviny v okrese Tábor. Nachází se asi 1,5 km na jihovýchod od Chotovin. Je zde evidováno 21 adres. V roce 2011 zde trvale žilo deset obyvatel.\n\nPolánka leží v katastrálním území Chotoviny o výměře 5,15 km.\n\nPrvní písemná zmínka o vesnici pochází z roku 1382.\n"}
{"id": "524877", "url": "https://cs.wikipedia.org/wiki?curid=524877", "title": "Rzavá", "text": "Rzavá\n\nRzavá () je malá vesnice, část obce Chotoviny v okrese Tábor. Nachází se asi 2 km na západ od Chotovin. Prochází zde silnice II/603. Je zde evidováno 9 adres. V roce 2011 zde trvale žilo jedenáct obyvatel.\n\nRzavá leží v katastrálním území Moraveč u Chotovin o výměře 2,69 km.\n\nPrvní písemná zmínka o vesnici pochází z roku 1352.\n\n"}
{"id": "524878", "url": "https://cs.wikipedia.org/wiki?curid=524878", "title": "Řevnov", "text": "Řevnov\n\nŘevnov () je malá vesnice, část obce Chotoviny v okrese Tábor. Nachází se asi 3,5 km na západ od Chotovin. Je zde evidováno 40 adres. V roce 2011 zde trvale žilo 56 obyvatel.\n\nŘevnov je také název katastrálního území o rozloze 3,97 km.\n\nPrvní písemná zmínka o vesnici pochází z roku 1542.\n\nŠkola (čp. 37) byla postavena v roce 1912, původnímu účelu však již desítky let neslouží. Po druhé světové válce sloužila asi 10 let, poté budovu užíval Svazarm a pak byla prodána jako rodinný dům.\n\n"}
{"id": "524879", "url": "https://cs.wikipedia.org/wiki?curid=524879", "title": "Sedlečko (Chotoviny)", "text": "Sedlečko (Chotoviny)\n\nSedlečko () je malá vesnice, část obce Chotoviny v okrese Tábor. Nachází se asi 1,5 km na sever od Chotovin. Je zde evidováno 39 adres. V roce 2011 zde trvale žilo obyvatel.\nSedlečko leží v katastrálním území Sedlečko u Chotovin o rozloze 3,86 km².\n\nPrvní písemná zmínka o vesnici pochází z roku 1407.\n\n"}
{"id": "524880", "url": "https://cs.wikipedia.org/wiki?curid=524880", "title": "Kajetín", "text": "Kajetín\n\nKajetín () je malá vesnice, část obce Choustník v okrese Tábor. Nachází se asi 1,5 km na jihozápad od Choustníku. Je zde evidováno 22 adres. V roce 2011 zde trvale žilo 27 obyvatel.\n\nKajetín je také název katastrálního území o rozloze 2,81 km².\n\nNázev vesnice je odvozen z osobního jména Kajata ve významu Kajatův dvůr. V historických pramenech se jméno vesnice objevuje ve tvarech: Kayetin (1379), v Kajetíně (1462), v Kojetíně (1472), Kagetin (1597, 1654, 1717), Kogetin a Kagetin (1790), Kojetín (1854) a Kajetín (1904).\n\nPrvní písemná zmínka o vesnici pochází z roku 1379.\n\n\n"}
{"id": "524881", "url": "https://cs.wikipedia.org/wiki?curid=524881", "title": "Předboř (Choustník)", "text": "Předboř (Choustník)\n\nPředboř () je vesnice, část obce Choustník v okrese Tábor. Nachází se asi 2 km na jihovýchod od Choustníku. Je zde evidováno 58 adres. V roce 2011 zde trvale žilo 103 obyvatel.\n\nPředboř leží v katastrálním území Předboř u Choustníku o rozloze 3,55 km.\n\nPrvní písemná zmínka o vesnici pochází z roku 1379.\n"}
{"id": "524882", "url": "https://cs.wikipedia.org/wiki?curid=524882", "title": "Dobronice u Chýnova", "text": "Dobronice u Chýnova\n\nDobronice u Chýnova () je vesnice, část města Chýnov v okrese Tábor. Nachází se asi 4 km na severozápad od Chýnova. Prochází tudy železniční trať Tábor – Horní Cerekev a asi 1,4 km po silnici od obce je zastávka vlaku \"Dobronice u Chýnova.\" Je zde evidováno 79 adres. V roce 2011 zde trvale žilo 129 obyvatel.\n\nDobronice u Chýnova je také název katastrálního území o rozloze 11,73 km².\n\nPrvní písemná zmínka o vesnici pochází z roku 1366.\n\nJihozápadně od vesnice leží nedaleko soutouku Chotovinského potoka s jeho bezejmenným levostranným přítokem přírodní památka Stříbrná Huť.\n\n\n"}
{"id": "524883", "url": "https://cs.wikipedia.org/wiki?curid=524883", "title": "Kloužovice", "text": "Kloužovice\n\nKloužovice () je vesnice, část města Chýnov v okrese Tábor. Nachází se asi 2 km na severozápad od Chýnov. Je zde evidováno 73 adres. V roce 2011 zde trvale žilo 152 obyvatel.\n\nKloužovice je také název katastrálního území o rozloze 3,78 km.\n\nPrvní písemná zmínka o vesnici pochází z roku 1318.\n"}
{"id": "524886", "url": "https://cs.wikipedia.org/wiki?curid=524886", "title": "Velmovice", "text": "Velmovice\n\nVelmovice () je malá vesnice, část města Chýnov v okrese Tábor. Nachází se asi 2,5 km na sever od Chýnov. Je zde evidováno 29 adres. V roce 2011 zde trvale žilo 67 obyvatel.\n\nVelmovice je také název katastrálního území o rozloze 1,14 km.\n\nPrvní písemná zmínka o vesnici pochází z roku 1267.\n"}
{"id": "524887", "url": "https://cs.wikipedia.org/wiki?curid=524887", "title": "Záhostice", "text": "Záhostice\n\nZáhostice () je malá vesnice, část města Chýnov v okrese Tábor. Nachází se asi 1 km na jih od Chýnov. Prochází zde silnice II/409. Je zde evidováno 47 adres. V roce 2011 zde trvale žilo devadesát obyvatel.\n\nZáhostice je také název katastrálního území o rozloze 3,96 km.\n\nPrvní písemná zmínka o vesnici pochází z roku 1379.\n\n"}
{"id": "524889", "url": "https://cs.wikipedia.org/wiki?curid=524889", "title": "Alenina Lhota", "text": "Alenina Lhota\n\nAlenina Lhota je malá vesnice, část obce Jistebnice v okrese Tábor. Nachází se asi 4,5 km na sever od Jistebnice. Je zde evidováno 8 adres. V roce 2011 zde trvale žilo deset obyvatel.\n\nAlenina Lhota leží v katastrálním území Cunkov o výměře 3,45 km.\n\nDřívější používaný název vesnice je Alínova, Alinova, Alenova Lhota. Ve 14. století a 15. století Hořejší, Drkulova Lhota, Lhota pod Ostrým. První zmínka o vesnici je z roku 1379, kdy je připomínána jako příslušenství hradu Příběnice. V roce 1380 patřila ves k Jistebnici. Později se stala součástí statku Jetřichovice. Jméno Alenina Lhota je poprvé uvedeno v zápisech berní ruly v roce 1654. Byly zde vedené tři selské grunty osazené a jen pustý.\n\n\n"}
{"id": "524890", "url": "https://cs.wikipedia.org/wiki?curid=524890", "title": "Božejovice", "text": "Božejovice\n\nBožejovice () je vesnice, část obce Jistebnice v okrese Tábor. Nachází se asi 4,5 km na jihozápad od Jistebnice. Prochází tudy železniční trať Tábor–Ražice. Je zde evidováno 80 adres. V roce 2011 zde trvale žilo 191 obyvatel.\n\nBožejovice je také název katastrálního území o rozloze 5,99 km. V katastrálním území Božejovice leží i Jezviny.\n\nPrvní písemná zmínka o vesnici pochází z roku 1262.\n\nKlub FC Dynamo Božejovice byl založen v roce 1974 pod názvem TJ JZD Božejovice. Hrálo se na hřišti v Drahněticích až do roku 1980, kdy se začalo hrát na novém, nynějším hřišti. Klubové barvy jsou modrá a žlutá. V současné době (2012) působí v týmu 15 aktivních hráčů, 2 trenéři a další lidé se podílejí na fungování klubu. V sezoně 2011/2012 hraje klub III. třídu okresu Tábor.\n\n\n"}
{"id": "524891", "url": "https://cs.wikipedia.org/wiki?curid=524891", "title": "Cunkov", "text": "Cunkov\n\nCunkov () je malá vesnice, část města Jistebnice v okrese Tábor. Nachází se asi 5 km na sever od Jistebnice. Je zde evidováno 9 adres. V roce 2011 zde trvale žilo osm obyvatel.\n\nCunkov je také název katastrálního území o rozloze 3,45 km. V katastrálním území Cunkov leží i Alenina Lhota, Javoří a Ounuz.\n\nDřívější název byl Žunkov. První písemné zmínky o vesnici jsou z roku 1547, kdy byla součástí Jetřichovického panství. Později se stala součástí nadějkovského panství. V roce 1654 zde bylo vedeno sedm hospodářství, čtyři hospodářství byla selská. V roce 1664 při dělení nadějkovského panství byl Cunkov připojen ke Starcově Lhotě. Poté byl v roce 1673 opět připojen k Jetřichovicům, se kterými sdílel společné osudy až do zrušení správy.\n\n\n"}
{"id": "524892", "url": "https://cs.wikipedia.org/wiki?curid=524892", "title": "Drahnětice", "text": "Drahnětice\n\nDrahnětice () je malá vesnice, část obce Jistebnice v okrese Tábor. Nachází se asi 3,5 km na jihozápad od Jistebnice. Prochází zde silnice II/122. Je zde evidováno 32 adres. V roce 2011 zde trvale žilo 42 obyvatel.\n\nDrahnětice je také název katastrálního území o rozloze 4,31 km.\n\nPrvní písemná zmínka o vesnici pochází z roku 1379.\n\n\n"}
{"id": "524893", "url": "https://cs.wikipedia.org/wiki?curid=524893", "title": "Hodkov (Jistebnice)", "text": "Hodkov (Jistebnice)\n\nHodkov () je malá vesnice, část obce Jistebnice v okrese Tábor. Nachází se asi 3 km na západ od Jistebnice. Je zde evidováno 11 adres. TV roce 2011 zde trvale žilo čtrnáct obyvatel.\n\nHodkov leží v katastrálním území Zvěstonín o výměře 3,05 km.\n\nPrvní písemná zmínka o vesnici pochází z roku 1379.\n\n\n"}
{"id": "524894", "url": "https://cs.wikipedia.org/wiki?curid=524894", "title": "Hůrka (Jistebnice)", "text": "Hůrka (Jistebnice)\n\nHůrka () je malá vesnice, část obce Jistebnice v okrese Tábor. Nachází se asi 2 km na jih od Jistebnice. Je zde evidováno 35 adres. V roce 2011 zde trvale žilo 76 obyvatel.\n\nHůrka leží v katastrálním území Makov u Jistebnice o výměře 5,75 km.\n\nPrvní písemná zmínka o vesnici pochází z roku 1379.\n\n\n"}
{"id": "524896", "url": "https://cs.wikipedia.org/wiki?curid=524896", "title": "Chlum (Jistebnice)", "text": "Chlum (Jistebnice)\n\nChlum () je malá vesnice, část obce Jistebnice v okrese Tábor. Nachází se asi 2,5 km na sever od Jistebnice. Prochází zde silnice II/122. Je zde evidováno 18 adres. V roce 2011 zde trvale žilo 24 obyvatel.\n\nChlum leží v katastrálním území Chlum u Jistebnice o rozloze 1,75 km.\n\nPrvní písemná zmínka o vesnici pochází z roku 1382.\n\n"}
{"id": "524897", "url": "https://cs.wikipedia.org/wiki?curid=524897", "title": "Javoří (Jistebnice)", "text": "Javoří (Jistebnice)\n\nJavoří () je malá vesnice, část obce Jistebnice v okrese Tábor. Nachází se asi 4,5 km na sever od Jistebnice. Je zde evidováno 6 adres. V roce 2011 zde trvale žilo dvanáct obyvatel.\n\nJavoří leží v katastrálním území Cunkov o výměře 3,45 km.\n\nPrvní písemná zmínka o vesnici pochází z roku 1379.\n"}
{"id": "524898", "url": "https://cs.wikipedia.org/wiki?curid=524898", "title": "Jezviny", "text": "Jezviny\n\nJezviny () je malá vesnice, část obce Jistebnice v okrese Tábor. Nachází se asi 6 km na jihozápad od Jistebnice. Je zde evidováno 8 adres. V roce 2011 zde trvale nikdo nežil.\n\nJezviny leží v katastrálním území Božejovice o výměře 5,99 km.\n\nPrvní písemná zmínka o vesnici pochází z roku 1318.\n"}
{"id": "524899", "url": "https://cs.wikipedia.org/wiki?curid=524899", "title": "Křivošín", "text": "Křivošín\n\nKřivošín je malá vesnice, část obce Jistebnice v okrese Tábor. Nachází se asi 2 km na severovýchod od Jistebnice. Je zde evidováno 12 adres. V roce 2011 zde trvale žilo 33 obyvatel.\n\nKřivošín leží v katastrálním území Orlov u Jistebnice o výměře 10,59 km.\n\nPrvní písemná zmínka o vesnici pochází z roku 1545.\n\n"}
{"id": "524900", "url": "https://cs.wikipedia.org/wiki?curid=524900", "title": "Makov (Jistebnice)", "text": "Makov (Jistebnice)\n\nMakov () je malá vesnice, část obce Jistebnice v okrese Tábor. Nachází se asi 3,5 km na jih od Jistebnice. Je zde evidováno 41 adres. V roce 2011 zde trvale žilo 97 obyvatel.\n\nMakov leží v katastrálním území Makov u Jistebnice o rozloze 5,75 km. V katastrálním území Makov u Jistebnice leží i Hůrka a Třemešná.\n\nPrvní písemná zmínka o vesnici pochází z roku 1353.\n\n\n"}
{"id": "524901", "url": "https://cs.wikipedia.org/wiki?curid=524901", "title": "Nehonín", "text": "Nehonín\n\nNehonín () je malá vesnice, část obce Jistebnice v okrese Tábor. Nachází se asi 2 km na severovýchod od Jistebnice. Je zde evidováno 22 adres. V roce 2011 zde trvale žilo patnáct obyvatel.\n\nNehonín leží v katastrálních územích Jistebnice o výměře 12,45 km a Orlov u Jistebnice o výměře 10,59 km.\n\nPrvní písemná zmínka o vesnici pochází z roku 1379.\n\n"}
{"id": "524903", "url": "https://cs.wikipedia.org/wiki?curid=524903", "title": "Orlov (Jistebnice)", "text": "Orlov (Jistebnice)\n\nOrlov () je malá vesnice, část obce Jistebnice v okrese Tábor. Nachází se asi 2,5 km na východ od Jistebnice. Je zde evidováno 14 adres. V roce 2011 zde trvale žilo 33 obyvatel.\n\nOrlov leží v katastrálním území Orlov u Jistebnice o rozloze 10,59 km. V katastrálním území Orlov u Jistebnice leží i Křivošín, Nehonín, Ostrý, Podol, Smrkov a Stružinec.\n\nPrvní písemná zmínka o vesnici pochází z roku 1547.\n\n\n"}
{"id": "524905", "url": "https://cs.wikipedia.org/wiki?curid=524905", "title": "Ostrý (Jistebnice)", "text": "Ostrý (Jistebnice)\n\nOstrý () je malá vesnice, část obce Jistebnice v okrese Tábor. Nachází se asi 4 km na sever od Jistebnice. Prochází zde silnice II/122. Je zde evidováno 17 adres. V roce 2011 zde trvale žilo 21 obyvatel.\n\nOstrý leží v katastrálním území Orlov u Jistebnice o výměře 10,59 km.\n\nPrvní písemná zmínka o vesnici pochází z roku 1379.\n\n"}
{"id": "524907", "url": "https://cs.wikipedia.org/wiki?curid=524907", "title": "Ounuz", "text": "Ounuz\n\nOunuz () je malá vesnice, část obce Jistebnice v okrese Tábor. Nachází se asi 6 km na sever od Jistebnice. Je zde evidováno 10 adres. V roce 2011 zde trvale žilo sedm obyvatel.\n\nOunuz leží v katastrálním území Cunkov o výměře 3,45 km² v nadmořské výšce 710 m na jihovýchodním úbočí Javorové skály.\n\nPrvní písemná zmínka o vesnici pochází z roku 1547.\n\nVe vesnici je od roku 1995 vyhlášena vesnická památková zóna s malebnými roubenými, dřevěnými stavbami s doškovými střechami a s kamennou zvoničkou. Památkově chráněné jsou uvedené objekty:\n\nNatáčely se zde pohádky Pyšná princezna a Honza málem králem. Ve vesnici se nachází zdobná kamenná zvonice v ohrádce zasvěcená Panně Marii. Poblíž vesnice se v kempu nachází budova staré České poštovny, která sem byla přemístěna ze Sněžky.\n\n"}
{"id": "524908", "url": "https://cs.wikipedia.org/wiki?curid=524908", "title": "Padařov", "text": "Padařov\n\nPadařov () je malá vesnice, část obce Jistebnice v okrese Tábor. Nachází se asi 4 km na jih od Jistebnice. Prochází tudy železniční trať Tábor–Ražice. Je zde evidováno 49 adres. V roce 2011 zde trvale žilo 140 obyvatel.\n\nPadařov je také název katastrálního území o rozloze 3,82 km².\n\nPrvní písemná zmínka o vesnici pochází z roku 1369.\n\n\n\n"}
{"id": "524909", "url": "https://cs.wikipedia.org/wiki?curid=524909", "title": "Plechov", "text": "Plechov\n\nPlechov () je osada, část obce Jistebnice v okrese Tábor. Nachází se asi 3 km na severozápad od Jistebnice. Je zde evidováno 5 adres. V roce 2011 zde trvale žilo 15 obyvatel.\n\nPlechov je také název katastrálního území o rozloze 0,81 km².\n\nPrvní písemná zmínka o vesnici pochází z roku 1384.\n\n"}
{"id": "524910", "url": "https://cs.wikipedia.org/wiki?curid=524910", "title": "Podol", "text": "Podol\n\nPodol () je malá vesnice, část obce Jistebnice v okrese Tábor. Nachází se asi 3 km na východ od Jistebnice. Je zde evidováno 17 adres. V roce 2011 zde trvale žilo osmnáct obyvatel.\n\nPodol leží v katastrálním území Orlov u Jistebnice o výměře 10,59 km.\n\nPrvní písemná zmínka o vesnici pochází z roku 1291.\n\n"}
{"id": "524911", "url": "https://cs.wikipedia.org/wiki?curid=524911", "title": "Pohoří (Jistebnice)", "text": "Pohoří (Jistebnice)\n\nPohoří () je malá vesnice, část obce Jistebnice v okrese Tábor. Nachází se asi 2,5 km na západ od Jistebnice. Je zde evidováno 10 adres. V roce 2011 zde trvale žilo dvanáct obyvatel.\n\nPohoří leží v katastrálním území Pohoří u Jistebnice o rozloze 0,52 km.\n\nPrvní písemná zmínka o vesnici pochází z roku 1474.\n\n\n"}
{"id": "524912", "url": "https://cs.wikipedia.org/wiki?curid=524912", "title": "Smrkov", "text": "Smrkov\n\nSmrkov () je malá vesnice, část obce Jistebnice v okrese Tábor. Nachází se asi 3,5 km na severovýchod od Jistebnice. Je zde evidováno 27 adres. V roce 2011 zde trvale žilo 37 obyvatel.\n\nSmrkov leží v katastrálním území Orlov u Jistebnice o výměře 10,59 km.\n\nPrvní písemná zmínka o vesnici pochází z roku 1386.\n\n"}
{"id": "524913", "url": "https://cs.wikipedia.org/wiki?curid=524913", "title": "Stružinec (Jistebnice)", "text": "Stružinec (Jistebnice)\n\nStružinec () je malá vesnice, část obce Jistebnice v okrese Tábor. Nachází se asi 3 km na sever od Jistebnice. Je zde evidováno 7 adres. V roce 2011 zde trvale žilo šest obyvatel.\n\nStružinec leží v katastrálním území Orlov u Jistebnice o výměře 10,59 km.\n\nPrvní písemná zmínka o vesnici pochází z roku 1379.\n\n"}
{"id": "524914", "url": "https://cs.wikipedia.org/wiki?curid=524914", "title": "Svoříž", "text": "Svoříž\n\nSvoříž () je malá vesnice, část obce Jistebnice v okrese Tábor. Nachází se asi 3,5 km na jihozápad od Jistebnice. Je zde evidováno 23 adres. Žije zde obyvatel.\n\nSvoříž je také název katastrálního území o rozloze 2,32 km.\n\nPrvní písemná zmínka o vesnici pochází z roku 1379.\n\n"}
{"id": "524915", "url": "https://cs.wikipedia.org/wiki?curid=524915", "title": "Třemešná (Jistebnice)", "text": "Třemešná (Jistebnice)\n\nTřemešná () je malá vesnice, část obce Jistebnice v okrese Tábor. Nachází se asi 4,5 km na jihovýchod od Jistebnice. Je zde evidováno 16 adres. V roce 2011 zde trvale žilo 22 obyvatel.\n\nTřemešná leží v katastrálním území Makov u Jistebnice o výměře 5,75 km.\n\nPrvní písemná zmínka o vesnici pochází z roku 1437.\n\n"}
{"id": "524916", "url": "https://cs.wikipedia.org/wiki?curid=524916", "title": "Vlásenice (Jistebnice)", "text": "Vlásenice (Jistebnice)\n\nVlásenice () je vesnice, část obce Jistebnice v okrese Tábor. Nachází se asi 3,5 km na jihovýchod od Jistebnice. Prochází zde silnice II/123. Je zde evidováno 53 adres. V roce 2011 zde trvale žilo 113 obyvatel.\n\nVlásenice leží v katastrálním území Vlásenice u Makova o rozloze 3,12 km².\n\nPrvní písemná zmínka o vesnici pochází z roku 1383.\n\n\n\n"}
{"id": "524917", "url": "https://cs.wikipedia.org/wiki?curid=524917", "title": "Zbelítov (Jistebnice)", "text": "Zbelítov (Jistebnice)\n\nZbelítov () je malá vesnice, část obce Jistebnice v okrese Tábor. Nachází se asi 2,5 km na západ od Jistebnice. Je zde evidováno 7 adres. V roce 2011 zde trvale žilo 24 obyvatel.\n\nZbelítov leží v katastrálním území Zvěstonín o výměře 3,05 km.\n\nPrvní písemná zmínka o vesnici pochází z roku 1547.\n\n\n"}
{"id": "524918", "url": "https://cs.wikipedia.org/wiki?curid=524918", "title": "Zvěstonín", "text": "Zvěstonín\n\nZvěstonín () je malá vesnice, část obce Jistebnice v okrese Tábor. Nachází se asi 2,5 km na západ od Jistebnice. Prochází zde silnice II/123. Je zde evidováno 10 adres. V roce 2011 zde trvale žilo třináct obyvatel.\n\nZvěstonín je také název katastrálního území o rozloze 3,05 km. V katastrálním území Zvěstonín leží i Hodkov a Zbelítov.\n\nPrvní písemná zmínka o vesnici pochází z roku 1390.\n\n\n"}
{"id": "524919", "url": "https://cs.wikipedia.org/wiki?curid=524919", "title": "Borek (Košice)", "text": "Borek (Košice)\n\nBorek () je malá vesnice, část obce Košice v okrese Tábor. Nachází se asi 2,5 km na sever od Košic. Je zde evidováno 6 adres. V roce 2011 zde trvale žilo šest obyvatel.\n\nBorek leží v katastrálním území Košice u Soběslavi o výměře 10,47 km.\n\nPrvní písemná zmínka o vesnici pochází z roku 1369.\n"}
{"id": "524920", "url": "https://cs.wikipedia.org/wiki?curid=524920", "title": "Doubí (Košice)", "text": "Doubí (Košice)\n\nDoubí () je vesnice, část obce Košice v okrese Tábor. Nachází se 1,5 km na západ od Košic. Je zde evidováno 95 adres. V roce 2011 zde trvale žilo 67 obyvatel.\n\nDoubí leží v katastrálním území Doubí nad Lužnicí o rozloze 3,52 km. Na území vesnice leží železniční zastávka \"Doubí u Tábora\" na trati 220.\n\nPrvní písemná zmínka o vesnici pochází z roku 1370.\n\n"}
{"id": "524921", "url": "https://cs.wikipedia.org/wiki?curid=524921", "title": "Čenkov (Malšice)", "text": "Čenkov (Malšice)\n\nČenkov () je vesnice, část městyse Malšice v okrese Tábor. Nachází se asi 2 km na jih od Malšic. Je zde evidováno 80 adres. V roce 2011 zde trvale žilo 235 obyvatel.\n\nČenkov leží v katastrálním území Čenkov u Malšic o rozloze 7,79 km.\n\nPrvní písemná zmínka o vesnici pochází z roku 1373.\n\nV Čenkově žil a tvořil více než 50 let František Peterka (26. dubna 1920 v Oltyni – 11. září 2007 v Soběslavi), český akademický malíř, grafik, ilustrátor, člen Sdružení Hollar.\n\n"}
{"id": "524922", "url": "https://cs.wikipedia.org/wiki?curid=524922", "title": "Dobřejice", "text": "Dobřejice\n\nDobřejice () je vesnice, část městyse Malšice v okrese Tábor. Nachází se asi 4 km na západ od Malšic. Je zde evidováno 131 adres. V roce 2011 zde trvale žilo 123 obyvatel.\n\nDobřejice je také název katastrálního území o rozloze 6,33 km.\n\nPrvní písemná zmínka o vesnici pochází z roku 1379.\n\n\n"}
{"id": "524923", "url": "https://cs.wikipedia.org/wiki?curid=524923", "title": "Maršov (Malšice)", "text": "Maršov (Malšice)\n\nMaršov () je malá vesnice, část městyse Malšice v okrese Tábor. Nachází se asi 3,5 km na jihovýchod od Malšic. Je zde evidováno 49 adres. V roce 2011 zde trvale žilo 118 obyvatel.\n\nMaršov leží v katastrálním území Maršov u Tábora o rozloze 3,65 km.\n\nPrvní písemná zmínka o vesnici pochází z roku 1347.\n"}
{"id": "524924", "url": "https://cs.wikipedia.org/wiki?curid=524924", "title": "Nové Lány", "text": "Nové Lány\n\nNové Lány () je malá vesnice, část městyse Malšice v okrese Tábor. Nachází se asi 2 km na severozápad od Malšic. Je zde evidováno 16 adres. V roce 2011 zde trvale žilo 22 obyvatel.\n\nNové Lány leží v katastrálním území Malšice o výměře 13,27 km.\n\nPrvní písemná zmínka o vesnici pochází z roku 1854.\n"}
{"id": "524926", "url": "https://cs.wikipedia.org/wiki?curid=524926", "title": "Staré Lány", "text": "Staré Lány\n\nStaré Lány () je malá vesnice, část městyse Malšice v okrese Tábor. Nachází se asi 2 km na severozápad od Malšic. Je zde evidováno 12 adres. V roce 2011 zde trvale žilo dvacet obyvatel.\n\nStaré Lány leží v katastrálním území Malšice o výměře 13,27 km.\n\nPrvní písemná zmínka o vesnici pochází z roku 1842.\n"}
{"id": "524928", "url": "https://cs.wikipedia.org/wiki?curid=524928", "title": "Všechlapy (Malšice)", "text": "Všechlapy (Malšice)\n\nVšechlapy () je malá vesnice, část městyse Malšice v okrese Tábor v Jihočeském kraji. Nachází se asi 5 km na jihozápad od Malšic.\n\nVšechlapy leží v katastrálním území Všechlapy u Malšic o rozloze 2,22 km. Je zde evidováno 22 adres. V roce 2011 zde trvale žilo 38 obyvatel.\n\nVsí prochází elektrická dráha Tábor–Bechyně a vede tudy silnice II/137.\n\nPrvní písemná zmínka o vesnici pochází z roku 1379.\n\n"}
{"id": "524929", "url": "https://cs.wikipedia.org/wiki?curid=524929", "title": "Třebelice", "text": "Třebelice\n\nTřebelice () je malá vesnice, část městyse Malšice v okrese Tábor. Nachází se asi 3,5 km na jih od Malšic. Vede tudy elektrická dráha Tábor–Bechyně. Je zde evidováno 46 adres. V roce 2011 zde trvale žilo 69 obyvatel.\n\nTřebelice je také název katastrálního území o rozloze 2,64 km.\n\nPrvní písemná zmínka o vesnici pochází z roku 1379.\n\n"}
{"id": "524930", "url": "https://cs.wikipedia.org/wiki?curid=524930", "title": "Seznam katastrálních území v okrese Tábor", "text": "Seznam katastrálních území v okrese Tábor\n\nV této tabulce je uveden kompletní výčet katastrálních území Okresu Tábor, včetně rozlohy a sídel, které na nich leží.\nCelková výměra 1331,12 km\n\nhttp://www.uir.cz/, územně identifikační registr ČR\n"}
{"id": "524934", "url": "https://cs.wikipedia.org/wiki?curid=524934", "title": "Čanád", "text": "Čanád\n\nČanád (rumunsky \"Cenad\", maďarsky \"Csanád\" [čanád]) je obec v nejzápadnějším výběžku Rumunska, těsně u maďarských hranic. Leží na řece Mureș asi 50 km západně od Aradu a 40 km jihovýchodně od Szegedu.\n\nVe 2.-3. století byla na tomto místě římská osada \"urbis Morisena\", kterou kolem 450 zničili Hunové. Po roce 1000 zde byl hrad vévody Achtuma. Roku 1030 jej dobylo vojsko krále Štěpána I. a podle jeho velitele dostal jméno Chanad. Téhož roku zde král založil biskupství a prvním biskupem jmenoval italského mnicha a poustevníka Gerarda Sagredo (980-1046). Ten byl za povstání proti králi zajat a umučen a jako svatý Gelért se stal patronem Maďarska. Roku 1241 hrad zcela zničili Tataři a sídlem biskupství se stal Szeged. Roku 1701 byla zde založena srbská obec Čanad, kam se od poloviny 18. století přistěhovala i řada německých rodin.\n\n\n"}
{"id": "524938", "url": "https://cs.wikipedia.org/wiki?curid=524938", "title": "Sde Ja'akov", "text": "Sde Ja'akov\n\nSde Ja'akov ( שְׂדֵה יַעֲקֹב‎, doslova \"\"Ja'akovovo pole\"\", Sde Ya'akov, v oficiálním seznamu sídel Sede Ya'aqov) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 72 metrů na západním okraji Jizre'elského údolí, nedaleko pahorků Dolní Galileji, v oblasti s intenzivním zemědělstvím.\n\nVesnice se nachází cca 17 kilometrů severozápadně od města Afula, cca 75 kilometrů severovýchodně od centra Tel Avivu a cca 20 kilometrů jihovýchodně od centra Haify. Sde Ja'akov obývají Židé, přičemž osídlení v tomto regionu je smíšené – jižním směrem převládají v údolí židovská sídla, na západní straně se nalézá židovské město Kirjat Tiv'on. Na severní straně začíná kopcovitá krajina s výrazným zastoupením obcí, které obývají izraelští Arabové (například město Basmat Tab'un cca 4 kilometry odtud).\n\nSde Ja'akov je na dopravní síť napojen pomocí lokální silnice číslo 722, která na severu ústí do dálnice číslo 75.\n\nSde Ja'akov byl založen v roce 1927. šlo o první mošav založený náboženskou sionistickou organizací ha-Po'el ha-Mizrachi. Pojmenován byl podle rabína Ja'akova Reinese, který angažoval v organizaci Mizrachi. Zakladateli vesnice byli židovští přistěhovalci z Evropy. Původně byla vesnice navržena pro 50 farem, po druhé světové válce rozšířena na 60 usedlostí. Původně osadníci pobývali v nedaleké lokalitě Šejch Abrik (שיח’ אברק), poblíž nynější vesnice Bejt Zaid, pak se přesunuli do nynější polohy.\n\nRoku 1949 měla vesnice 480 obyvatel a rozlohu katastrálního území 6170 dunamů (6,17 kilometrů čtverečních).\n\nBěhem ekonomické krize izraelských mošavů v 80. letech 20. století se obec zbavila většiny prvků kolektivního hospodaření. Z 240 zde usazených rodin se jich 60 zabývá zemědělstvím. Ostatní podnikají, zejména v turistickém ruchu, nebo dojíždějí za prací mimo obec. V Sde Ja'akov fungují zařízení předškolní péče o děti a náboženská základní škola. Dále je tu synagoga a knihovna.\n\nObyvatelstvo mošavu Sde Ja'akov je nábožensky orientované. Ve vesnici žijí ale i některé sekulární rodiny. Podle údajů z roku 2014 tvořili naprostou většinu obyvatel v Sde Ja'akov Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 1135 lidí. Během roku 2014 populace klesla o 10,6 %.\n\n\n"}
{"id": "524950", "url": "https://cs.wikipedia.org/wiki?curid=524950", "title": "Filmografie Jackieho Chana", "text": "Filmografie Jackieho Chana\n\nToto je seznam filmografie Jackieho Chana.\n"}
{"id": "524951", "url": "https://cs.wikipedia.org/wiki?curid=524951", "title": "Ronald Desruelles", "text": "Ronald Desruelles\n\nRonald Desruelles (14. února 1955, Antverpy – 1. listopadu 2015) byl belgický atlet. Začínal jako skokan do dálky a v roce 1979 skočil osobní rekord 808 cm, který byl dalších 17 let i národním rekordem Belgie. Později se soustředil na krátké sprinty, a získal řadu medailí v běhu na 60 m. V roce 1986 se časem 6,57 s na 60 metrů umístil na třetím místě světových halových tabulek. Jeho čas na 100 metrů 10,02 s je stále belgickým rekordem.\n\n\n"}
{"id": "524954", "url": "https://cs.wikipedia.org/wiki?curid=524954", "title": "Třída Brooke", "text": "Třída Brooke\n\nTřída Brooke byla lodní třída raketových fregat Námořnictva Spojených států amerických. Byly to první postavené americké raketové fregaty. Konstrukčně jsou téměř shodné s třídou \"Garcia\", od které se liší především instalací protiletadlového systému Tartar namísto jedné z dělových věží a složením elektroniky. V letech 1962–1968 bylo postaveno šest lodí této třídy, které americké námořnictvo provozovalo v letech 1966–1989. \"Brooke\", \"Talbot\", \"Richard L. Page\" a \"Julius A. Furer\" byly mezi lety 1989–1994 zapůjčeny Pákistánu.\n\nCelkem bylo postaveno šest jednotek této třídy. První trojici postavila loděnice Lockheed v Seattlu a druhou loděnice Bath Iron Works v Bathu.\n\nJednotky třídy \"Brooke\":\nVýzbroj tvořil jeden 127mm kanón ve věži na přídi. Za věží stálo osminásobné vypouštěcí zařízení raketových torpéd ASROC (\"Talbot\", \"Richard L. Page\" a \"Julius A. Furer\" nesly ještě osm záložních střel). Na nástavbě mezi komínem a hangárem bylo umístěno vypouštěcí zařízení protiletadlových řízených střel Tartar se zásobou 16 raket. V pozdějších letech byly používány modernější střely Standard MR. Z plošiny na zádi mohl operovat bezpilotní protiponorkový vrtulník systému DASH. Ten byl mezi lety 1972-1975 nahrazen lehkým vrtulníkem Kaman SH-2 Seasprite systému LAMPS I.\n\nPohonný systém tvořila jedna turbína a dva kotle. Lodní šroub byl jeden. Nejvyšší rychlost dosahovala 27 uzlů.\n\n"}
{"id": "524960", "url": "https://cs.wikipedia.org/wiki?curid=524960", "title": "Immortal (film)", "text": "Immortal (film)\n\nImmortal (francouzsky \"Immortel (ad vitam)\") je anglicky mluvený francouzský sci-fi film z roku 2004. Natočil jej Enki Bilal na motivy svého komiksu \"La Foire aux immortels\". Film kombinuje hranou a počítačem animovanou techniku. Na rozdíl od podobných kombinovaných filmů té doby je animována i velká část lidských postav.\n\nDěj se odehrává v roce 2096 v bizarním New Yorku, ovládaném mocnou korporací Biotica. Egyptský bůh Hor má týden na to, aby před svou smrtí našel ženu, s níž může zplodit syna. Využije k tomu Alcide Nikopola, politického vězně, který se při nehodě předčasně dostal z vězení. V Nicopolově těle, které částečně ovládá, svede tajemnou dívku Jill a ji i Nikopola ochrání před pronásledováním najatých vrahů.\n"}
{"id": "524961", "url": "https://cs.wikipedia.org/wiki?curid=524961", "title": "Honorius IV.", "text": "Honorius IV.\n\nHonorius IV. (lat. Honorius IV.; přibližně 1210 Řím – 3. duben 1287 Řím), narozen jako Giacomo Savelli, byl papežem od 2. dubna 1285 do 3. dubna roku 1287.\n\nGiacomo Savelli byl synem římského senátora Lucy Savelliho a Giovanny Aldobrandeschiové. Z téže rodiny pocházel již papež Honorius III., Giacomův prastrýc.Studoval v Paříži a od roku 1261 sloužil papeži Urbanovi IV. Kardinálemn byl jmenován při kostele Santa Maria in Cosmedin v Římě. Zároveň zůstal po celý život římským senátorem. Po smrti Martina IV. jej kardinálové vybrali v konkláve v Perugii za čtyři dny jako kandidáta papežského úřadu, přestože byl nemocen a ochromen na rukou i na nohou pokročilým stadiem dny. Při liturgii již sám nedokázal bez pomoci pozdvihnout hostii.\nZa své krátké vlády dbal hlavně o bezpečnost papežských států a situaci na Sicílii. Pokračoval v politice svého předchůdce, ve sporu Karla II. z Anjou s Petrem III. Aragonským se kategoricky postavil na stranu Anjouovců. S Rudolfem Habsburským navázal přátelský vztah, ale nezajistil jeho císařskou korunovaci, ačkoliv byla ohlášena na 2. února 1287, realizace selhala pro chyby papežského legáta a odpor voličů.\n\nBěhem svého pontifikátu se na Aventinu pokusil obnovit rezidenci po svém prastrýci Honoriovi III., provoz selhal kvůli nedostatku vody. Na univerzitě v Paříži schválil založení katedry orientálních jazyků, zejména arabštiny. Toto rozhodnutí souviselo s jeho posláním činnosti v oblasti islámu a východních schizmat.\n\nDne 3. dubna 1287 Honorius IV po dvouletém pontifikátu zemřel a byl pohřben ve Svatopetrské bazilice, rakev byla později přenesena do rodinné krypty Savelliů v kostele v Santa Maria Aracoeli v Římě.\n\n"}
{"id": "524963", "url": "https://cs.wikipedia.org/wiki?curid=524963", "title": "Alfa Romeo Racing", "text": "Alfa Romeo Racing\n\nAlfa Romeo Racing je automobilový závodní tým Formule 1. Závodní stáj italské automobilky Alfa Romeo byla obnovena přejmenováním týmu Sauber, dlouholetého účastníka mistrovství světa, před sezónou 2019. Závodní jezdeckou sestavu pro nadcházející sezónu tvoří Kimi Räikkönen, šampion sezóny 2007, a Antonio Giovinazzi, člen jezdecké akademie Ferrari.\n\nPředchozí působení značky v šampionátu se odehrávalo v letech 1950 až 1951, a v letech 1979 až 1985.\n\nTituly jezdců : Giuseppe Farina - 1950, Juan Manuel Fangio - 1951\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "524967", "url": "https://cs.wikipedia.org/wiki?curid=524967", "title": "Mikuláš IV.", "text": "Mikuláš IV.\n\nMikuláš IV. (lat. Nicolaus IV.; 30. září 1227 Lisciano – 4. duben 1292 Řím), narozen jako Girolamo Masci, byl papežem od 22. února 1288 do 4. dubna roku 1292. Stal se prvním františkánem, který byl zvolen papežem (před svým zvolením působil jako generál řádu). Významně také podporoval misijní činnost. \n"}
{"id": "524968", "url": "https://cs.wikipedia.org/wiki?curid=524968", "title": "Seznam olympijských medailistů v akrobatickém lyžování", "text": "Seznam olympijských medailistů v akrobatickém lyžování\n\nAkrobatické lyžování se na zimních olympijských hrách objevilo poprvé už v roce 1988 v Calgary, ale jen jako ukázkový sport. Obsahovalo tři disciplíny - akrobatický sjezd (jízda v boulích), akrobatické skoky a akrobatický tanec. Na následujících hrách v Albertville v roce 1992 byla mezi oficiální sporty na olympijských hrách zařazena jízda v boulích. O dva roky později v roce 1994 v Lillehammeru byly mezi olympijské disciplíny přidány také akrobatické skoky. Na hrách ve Vancouveru v roce 2010 byl nově zařazen i skikros.\n\n\n\n\n\n\n\n\n\n\n"}
{"id": "524975", "url": "https://cs.wikipedia.org/wiki?curid=524975", "title": "Třída Bronstein", "text": "Třída Bronstein\n\nTřída Bronstein byla lodní třída fregat Námořnictva Spojených států amerických. Projektovány byly především pro doprovod konvojů a boj proti ponorkám. Původně byly klasifikovány jako eskortní torpédoborce (DE – \"destroyer escort\"), přičemž roku 1975 byly reklasifikovány na fregaty (FF). Velikostí přitom byly srovnatelné s druhoválečnými torpédoborci. V letech 1961–1963 byly postaveny dvě lodě této třídy – USS \"Bronstein\" a USS \"McCloy\", které americké námořnictvo provozovalo až do roku 1990. Po obě lodi zakoupilo Mexiko, které je provozuje dodnes (2017). Z jejich konstrukce vycházely vylepšené fregaty tříd \"Garcia\" a \"Brooke\".\n\nCelkem byly loděnicí Avondale Shipyard postaveny dvě fregaty této třídy.\n\nJednotky třídy \"Bronstein\":\nPůvodní výzbroj tvořily tři 76mm kanóny, z nichž dva byly v dvouhlavňové věži na přídi a jeden v nekrytém postavení na zádi (ten byl později odstraněn). Za věží stálo osminásobné vypouštěcí zařízení raketových torpéd ASROC a lodě též nesly dva tříhlavňové 324mm protiponorkové torpédomety. Z plošiny na zádi mohl operovat protiponokový vrtulník (do 70. let to byl bezpilotní stroj systému DASH), nevýhodou této konstrukce ale byla absence hangáru.\n\nPohonný systém tvořila jedna turbína a dva kotle. Lodní šroub byl jeden. Nejvyšší rychlost dosahovala 26 uzlů.\n\n"}
{"id": "524978", "url": "https://cs.wikipedia.org/wiki?curid=524978", "title": "Reinhard Gehlen", "text": "Reinhard Gehlen\n\nReinhard Gehlen (3. dubna 1902 – 8. června 1979) byl generál německé armády během druhé světové války, který pracoval jako šéf zpravodajství na východní frontě. Po druhé světové válce působil ve službách Spojených států špionážní sítě proti Sovětskému svazu (tzv. Gehlenova organizace) a poté se stal prvním předsedou Spolkové zpravodajské služby, v této funkci působil do roku 1968. Gehlen je považován za jednoho z nejlegendárnějších vedoucích špionáže studené války.\n\nNarodil se 3. dubna roku 1902 v durynském městě Erfurt do římskokatolické rodiny, jeho otec byl knihkupec. Po složení maturitní zkoušky na místní střední škole mladý Reinhard vstoupil ke konci dubna roku 1920 do Reichswehru, kde byl jako důstojnický čekatel zařazen ke 6. pruskému dělostřeleckému pluku ze 6. divize Reichswehru pod velením generálporučíka Fritze von Loßberg.\n\nU divize však moc dlouho nepobyl, neboť byl v říjnu ještě téhož roku převelen k 3. pruskému dělostřeleckému pluku od 3. divize Reichswehru generálmajora Ericha Webera Paschi. Zde byl k 1. prosinci roku 1923 povýšen do hodnosti poručíka (\"Leutnant\").\n\nSlužba s touto jednotkou trvala oficiálně až do 8. září roku 1926, kdy se Reinhard rozhodl nastoupit na vojenskou školu pro jízdní vojsko v Hannoveru (\"Kavallerieschule Hannover\"). Po dokončení školy k počátku dubna roku 1928 byl Gehlen odvelen zpět k 3. pruskému dělostřeleckému pluku od 3. divize Reichswehru, které nyní velel generálporučík Otto Hasse. Zde byl dosazen ke štábu V. horského praporu dělostřeleckého pluku.\n\nZa nacistické vlády Adolfa Hitlera byl v roce 1935/1936 členem generálního štábu. V roce 1939 byl povýšen na majora. Na začátku války v roce 1939, kdy nacistické Německo zaútočilo na Polsko, byl prvním důstojníkem generálního štábu pěší divize. V roce 1940 se stal Gehlen důstojníkem pro armádního velitele maršála Walthera von Brauchitsch. Poté byl pak převelen do štábu armády náčelníka generálního štábu Franze Haldera.\n\nV červenci 1941 byl povýšen do hodnosti podplukovníka. Dostal se na východní frontu, a díky svému talentu a zkušenostem byl povýšen na vyššího důstojníka zpravodajských služeb na ruské frontě. Organizoval výslechy zajatých sovětských vojáků, kterým jeho lidé za informace nabízeli jídlo a v případě odmítnutí spolupráce smrt hladem.\n\nPodle svých pamětí byl v roce 1942 osloven plukovníkem Henningem von Tresckow, plukovníkem Clausem von Stauffenberg a generálem Adolfem Heusingerem, aby se zúčastnil se pokusu o atentát na Adolfa Hitlera, kde měl sehrát pouze vedlejší roli. Když spiknutí vyvrcholilo neúspěšným atentátem po výbuchu bomby při poradě nejvyšších důstojníku nacistického Německa dne 20. července 1944, Gehlen se od atentátu naprosto distancoval dříve, než se Adolf Hitler rozhodl pro odvetu proti spiklencům. Při této odvetě proběhla série vražd, poprav a zatýkání.\n\nV prosinci 1944 byl povýšen do hodnosti generálmajora a byl pověřen shromažďováním zpravodajských informací zaměřených na Sovětský svaz a jeho bitevní taktiku. Díky tomu se z něj po válce stala velmi hodnotná a potřebná osoba. Několik dní po konci II. světové války v září 1945 byl Gehlen převezen do USA a byl pověřen rekrutováním zpravodajských důstojníků a špionů pracujících pro americké zájmy v období studené války. Spolu s ním vstoupilo bez vědomí veřejnosti do služeb americké vlády více jak 4 000 někdejších nacistů, aby v Německu prováděli špionáž proti Sovětskému Svazu či jako vědci a inženýři pracovali v USA.\n\nS vědomím, že se blíží konec Třetí říše, on a malá skupina vyšších důstojníků převedli v březnu 1945 zpravodajský archiv na mikrofilmy a ukryli jej do vodotěsných sudů, které pak byly zakopány na několika místech v rakouských Alpách.\n\n\n\n"}
{"id": "524979", "url": "https://cs.wikipedia.org/wiki?curid=524979", "title": "Fridrich Vilém", "text": "Fridrich Vilém\n\nFridrich Vilém může být:\n"}
{"id": "524983", "url": "https://cs.wikipedia.org/wiki?curid=524983", "title": "Letecká válka nad Hodonínskem", "text": "Letecká válka nad Hodonínskem\n\nLetecká válka nad Hodonínskem mezi Spojenci a Luftwaffe byla součástí druhé světové války. Konflikt se odehrál v oblasti okresu Hodonín mezi 24. srpnem 1944 a 27. dubnem 1945.\n\nHodonín, coby jedno z důležitých železničních a průmyslových měst na Moravě, byl spojeneckých leteckých útoků ušetřen. Zatímco roku 1942 byl letecký poplach vyhlášen pouze třikrát, roku 1943 to bylo pouze dvakrát. S úspěšným postupem Spojenců nastala radikální změna a od roku 1944 je zaznamenáno 51 případů, kdy byl vyhlášen letecký poplach.\n\nZ důvodu letecké ofenzivy Spojenců, jež na jaře roku 1944 zahájila 8. a 15. letecká armáda USAAF, se zvýšila frekvence přeletů amerických letadel, jež létala nad Protektorátem. Od 12. května 1944 se pokusila 8. letecká armáda zničit německý průmysl na výrobu pohonných hmot. Proto zahájila sérií náletů, jež vstoupily do historie jako tzv. Bitva o benzín (Battle of Fuel).\n\nCílem se staly i některé rafinérie na území Čech – např. petrochemický závod Sudetenländische Treibstoffwerke (STW) u obce Záluží v okrese Most. V průběhu těchto útoků bylo Hodonínsko a celá Morava (vzhledem k malému počtu rafinérií a jejich velikosti) ušetřena náletů. Změna nastala v souvislosti s vytvořením jižní fronty v Itálii. Zde se britské a americké jednotky zmocnily několika leteckých základen a započaly výstavby dalších. Na počátku roku měli Spojenci v Itálii přesně 25 leteckých základen.\n\nNa tyto základny se v průběhu roků 1943 a 1944 přesunuly letecké jednotky 15. americké armády z Afriky, které doplnily i nové jednotky přesunuté z USA. V březnu 1944 měla 15. letecká armáda na základnách v Spojenci obsazených územích Itálie celkově:\n\nTím se mohly letecké útoky rozšířit na další území a 15. letecká armáda zasáhla i oblasti, jež byly dosud mimo dolet sovětského letectva i americké 8. letecké armády. 24. ledna 1944 zahájila 15. letecká armáda jeden z prvních útoků na tato území – seřaďovací nádraží v Sofii. 2. února byla bombardována Budapešť a 16. března Vídeň. Ovšem území Moravy bylo i v té době stále nedotčené.\n\nPrvním letadlem ztraceným nad územím Moravy se stal P-51D Mustang, jež nouzově přistál 30. června 1944 u obce Vracov.\n\nDne 30. června roku 1944 měla 15. letecká armáda zaútočit na tři závody na výrobu syntetického benzínu. Tyto závody byly součást koncernu Oberschlesische Hydrieerwerke A. G. (OHW) v Horním Slezsku. Tyto továrny vyráběly od roku 1942 měsíčně 35 000 tun pohonných hmot. Třetí závod umístěný v Odertalu (dnešní Zdieszowice) produkoval měsíčně dalších 15 000 tun.\n\nBěhem června 1944 bylo letadly F-5 Lightning od 15. mapovací bojové perutě podrobně prozkoumáno území těchto továren pro výrobu benzínu. Tím byly připravily plány a i podklady prvního mohutného úderu. Během 30. června se vznesly do vzduchu tři bombardovací křídla (5., 49. a 304.) vyzbrojené letadly Liberator.\n\nNepříznivé počasí ovšem způsobilo, že mohly být bombardovány pouze vedlejší cíle – železniční uzly a letiště na území bývalého Rakouska. Během návratu letadel, se dostaly svazy nad Hodonín, kde byl vyhlášen letecký poplach. Během tohoto letu se od svazu odlepila stíhačka P-51 D-5NA Mustang s kódovým označením WD-R, jehož pilotoval poručík Merle Max Kurtz. Letadlo náleželo k 4. peruti 52. Fighter Group, jež měla základnu v italském Miláně.\n\nPodle svědka nehody Williema F. Hanes, letěl Max Kurtz ve výšce asi 26 000 stop (asi 7900 metrů). Bez použití radiostanice byl letoun M. M. Kurtze kolem 11.00 za formací. Hanes vypověděl:\n\n\"Otočil jsem o 180 stupňů. Uviděl jsem jej jak klouže přímo k zemi. Zakroužil jsem nad ním skrze mrakovou přikrývku ale žádný tísňový signál jsem nezachytil. Poručík M. M. Kurtz přistál na podvozku na poli v zeměpisných souřadnicích 49.48 severní šířky, 18.35 východní délky, zřejmě poblíž silnice. Stál u svého letounu, zřejmě beze zranění. Několik lidí šlo naproti němu. Nepokoušel se od letounu vzdálit. Nechtěl jsem zůstat sám a skrz mrakovou pokrývku jsem vystoupal zpět do výšky 20 000 stop (6096 metrů). Potom dalších 24 000 stop (7315 metrů) a letěl jsem domů.\"\n\nAmerická stíhačka M. Kurtze přistála lehce poškozena poblíž obce Vracov. Případ šetřila četnická stanice Vracov, jež provedla zajištění letadla ve svém hlášení pro Okresní úřad v Kyjově uvedla:\n\n\"…30. června 1944 asi v 11.30 na poli přibližně 2 km severovýchodně od obce Vracov přistál americký stíhací letoun, který je částečně poškozený. Pilot poručík Merle Kurtz je bez zranění. Letoun letěl asi ve výšce 2000 m ve směru z jihovýchodu na západ. Zmíněný letoun je jednomístný dolnoplošník s označením WD Air Forces-44-13487 Arder no. Ac 40064. Celý případ nahlášen na Inspektorát informované policie na Moravě v Brně, venkovské úřadovně gestapa v Uherském Hradišti a protektorátnímu četnictvu v Kyjově. Neozbrojený pilot byl bez odporu nedaleko se zdržujícím se dělníkem Antonínem Bůřilem odveden na četnickou stanici ve Vracově. Četnický strážmistr Jan Urbanec zajistil mapy, peníze a legitimaci. Pilota i zajištěné věci převzalo gestapo z Uherského Hradiště. Letoun byl až do příjezdu odklízecí jednotky hlídán četnictvem z Vracova.\"\n\nUkořistěný Mustang byl převezen na letiště do Vyškova. Zde jej pravděpodobně převzala německá předváděcí jednotka „Zirkus Rosarius“, jež představovala na německých letištích spojeneckou techniku. Letoun byl pravděpodobně nasazen i během letecké bitvy u Jindřichova Hradce 24. srpna 1944, kdy spojenečtí piloti uvedli, že mezi útočícími německými letadly spatřili i jeden P-51 Mustang s celočerným nátěrem a žlutými doplňky.\n\nDne 7. července 1944 se rozpoutaly nad okresem Hodonín další vzdušné boje. V tu dobu opět zaútočila 15. letecká armáda na rafinérie v Blechhammeru a v Odertalu v Horním Slezsku. 6. července 1944 vypracoval operační štáb 15. americké letecké armády plán pro útok na hornoslezské rafinérie, na nějž měly útočit celkově tři letecké svazy.\n\nNa rafinérie Blechhammer Sud měla zaútočit skupina 189 bombardérů B-17 od 5. bombardovacího křídla, závod Blechhammer Nord 222 letounů B-24 49. a 55. bombardovacího křídla. Na závod v Odertalu měla zaútočit skupina 140 Liberátorů B-24 od 304. bombardovacího křídla. Bombardéry měl doprovázet stíhací doprovod od 306. stíhacího křídla. Ten byl složen z:\n\nDne 7. července 1944 kolem 6.30 až 7.00 ráno vzlétlo z jihoitalských letišť celkem 555 bombardovacích letounů, jež zamířily k ostrovu Hvar, aby se zformovaly. Asi v 7.30 vzlétlo 352 doprovodných stíhaček, jež zamířily k bodu styku s bombardéry. Ze základny Lesina odstartovalo v 7.30 325. stíhací křídlo. To bylo složeno ze 317., 318. a 319. peruti. 45 letadel Mustang od 317. perutě mělo zajistit výškové krytí bombardérů. Její velitel později nahlásil, že nad Strážnicí byly perutí poškozeny dva letouny Bf-109.\n\nNa pobřeží Jugoslávie byl ztracen jeden Mustang od 318. perutě, když nouzově přistál pro poruchu motoru. Další dva letouny se vrátily na domovskou základnu v Itálii. Ostatních 42 Mustangů směřovalo dále na sever k navigačnímu bodu Radošovce u Hlohovce. Zde se měla skupina stíhaček a bombardérů setkat.\n\nJejich aktivitu zachytily německé monitorovací stanice umístěné v Jugoslávii. Tuto skupinu zachytili i operátoři od radiolokátorů typu Freya umístěných u Umagu a Medulinu na Istrijském poloostrově. Do vzduchu se tak dostaly všechny letecké jednotky tvořící jižní křídlo německé protivzdušné obrany. Jednalo se o jednotky 8. Jagddivision (8. stíhací divize).\n\nJejí hlavní štáb sídlil ve Vídni, odkud nakonec vydal její velitel Gotthard Handrick příkaz ke startu 17 Bf-110 G2 od I. Gruppe/Zerstorergeschwader 26 (I./ZG 26) umístěné na slovenském letišti Nový Dvor.\n\nDalších 18 Bf-110 G2 od II. Gruppe/Zerstorergeschwader 26 (II./ZG 1) se připravovalo ke startu na letišti Wels. Jejich úkolem bylo použitím raket rozbít formace amerických bombardérů a tím připravit vhodné podmínky pro následující útok 28 Bf-109 G6 od II. Gruppe/Jagdschwader 27 (II./JG 27), jež se připravovaly ke startu na letišti ve Fels am Wagram. Do bojů se mělo zapojit i 34 Bf-109 G-6 maďarské 101. stíhací skupiny \"Puma\".\n\nPřímé velení německých stíhacích skupin převzalo řídící středisko s kódovým označením SELMA. Toto středisko pak mělo navést Bf-110 G2 a Bf-109 G6 od II./JG 27 k radiomajáku Győr, odkud měli s maďarskými stíhačkami zaútočit na americký svaz.\n\nNa dalším letišti Gotzendorf připravovalo 25 Bf-109 G6 od I. Gruppe/Jagdgeschwader 302. Ti byli navedeni nad území západního Slovenska. Zde se letadla rozdělila na několik menších skupin, jež měly zaútočit po útocích stíhačů od ZG26, 1 a JG-27. Stíhači od I./JG 302 se objevili nad Hodonínem zrovna, když se udávaly velké střety mezi německými a americkými letadly.\n\nNad územím Maďarska, Slovenska a jižní Moravy se odehrávaly těžké letecké boje, jež pokračovaly i při cestě amerických letadel zpět na své základny. Američtí stíhači uvedli celkem 14 sestřelených německých stíhaček. Německá strana uvedla 12 ztracených letadel – 9 Bf-109, 2 Bf-110 a jeden Fw-190. Maďarské letectvo ztratilo 2 Bf-109.\n\nMísta ztráty letadel podle katastrálního území:\n\nJako jediný z amerických stíhacích letců uvedl sestřel velitel 317. stíhací perutě major H. H. Green (stíhací eso s 18 sestřely), jež uvedl sestřelení dvou Bf-109 nad Hodonínskem přibližně v 9.50. Tím by se možná mohlo vyjasnit, kdo pravděpodobně sestřelil Bf-109 kapitána Richarda Lewense od I./JG 302, jehož Bf-109 dopadl na katastru obce Stavěšice. Pilotovi se podařilo vyskočit a byl lehce zraněn odvezen německou sanitkou do vojenského lazaretu v Brně.\n\nOvšem velkou záhadou je zajímavé hlášení, jež se dostalo na úřad zemského prezidenta v Brně. V něm se uvádělo, že poblíž obce Strážnice byla nalezena:\n\nLuftwaffe ovšem u Hovoran na Hodonínsku ztratila pouze jeden Bf-109. Možností je, že se v prostoru zřítil americký bombardér či zde přistál americký pilot. Jako náhodou bylo 7. července 1944 na úřadě zemského prezidenta v Brně hlášení, že byl zrovna v tomto prostoru byl zajat polní četnickou hlídkou americký letec, jež vyskočil z letadla. Sestřel amerického letadla v tomto prostoru nahlásil pilot Me-410 Uffz. Schmitt od I./ZG 76. Ten sestřelil jednu B-17 u Břeclavi. Vzhledem k silnému větru je možné, že byli američtí piloti odneseni do prostoru u Strážnice a Čejče. Je to jediná možná verze, protože to byl jediný spojenecký letoun sestřelený v blízkosti Hodonína. Ovšem byla to jediná ztráta u Spojenců.\n\nDalší letecké boje nad Hodonínem a jeho okolím propukly se zvýšenou intenzitou 22. srpna 1944, kdy se pokusila 15. letecká armáda opět zaútočit na rafinérie, jež byly umístěny v Odertalu, Blechhammeru, Korneuburgu a na benzínová skladiště v Lobau.\n\nDíky tomu, že 5. letecká armáda neoperovala nad územím Německa, mohlo německé letectvo proti spojeneckým letadlům čítajících 530 bombardovacích typů, nasadit:\n\nDo bojů zasáhla i maďarská 101. stíhací eskadra \"Puma\". Po celé trase letu amerických letadel se rozpoutaly silné boje. Američané tentokrát utrpěli těžké ztráty. Podle amerických údajů to bylo 27 bombardérů (z toho 23 B-24). Ovšem Němci oznámili sestřelení 41 letadel (31 bombardovacích a 10 stíhacích). Luftwaffe ztratila 21 zničených a 11 poškozených letadel. Z nichž 6 dopadlo na území Moravy.\n\nBěhem těchto bojů zemřel i kapitán Richard Lewns od I./JG 302. Ten byl sestřelen 7. července 1944 u Hovoran, ale pád letadla přežil. Ovšem boje pokračovaly. V okolí Strážnice tentokrát slavili stíhači 2. perutě od 52. Fighter Group, jež oznámili několik sestřelených BF-109. Kolem 11.20 si nárokoval 1/Lt. Frank O. Grey sestřel Bf-109. Ovšem protektorátní tisk hovořil o úspěchu, kdy během akce nebylo ztraceno na německé straně jediné letadlo.\n\nZtráty utrpěli též Američané. Zde se dostali piloti 31. a 52. Fighter Group do prudkého boje s dvěma vlnami německých Messerschmittů 109 o, jež patřily do sestavy I./JG 3 a II./JG 5. Do palebného zamíření německých letadel se ovšem dostala i letadla od 309. perutě 31. Fighter Group.\n\nOd podzimu roku 1944 se začaly objevovat nad územím Moravy američtí hloubkoví stíhači, jež svými palubními zbraněmi měnili prostory různých nádraží, vlaků buď odstavených nebo během cesty a samotná železniční zařízení. V rámci útoků americké 15. letecké armády na cíle na území Maďarska a Rakouska, bylo 11. října 1944 do útoku vysláno 37 Mustangů P-51 od 31. stíhací skupiny, aby zaútočila na pozemní cíle na jižní Moravě. Během těchto hloubkových útoků se podařilo americkým letcům zničit 19 lokomotiv a 56 německých letadel na zemi.\n\nBěhem těchto náletů se dostala americká letadla i k útokům na okrese Hodonín. Ve 14.10 došlo ke vzdušnému boji mezi americkými a německými stíhači, když se pokusili američtí letci napadnout vlak, jež jel po trase Kobylí–Bořetice. Ve vzdálenosti necelého čtvrt kilometru od stanice v Bořeticích se dostal vlak do americké palby. Byly ovšem ve vlaku zřejmě zraněny pouze civilní osoby – tři muži byli zraněni těžce a jedna žena lehce. Během tohoto souboje byl zřejmě sestřelen jeden Fw-190.\n\nVe 14.15 se odehrál další letecký souboj mezi německými a čtyřmi americkými letadly přibližně ve výšce 150 metrů nad železniční stanicí v Čejči. V průběhu tohoto leteckého souboje byly zasaženy na zemi i tři nákladní vagóny a jedna lokomotiva. Ve stejnou dobu údajně sestřelil americký pilot Stanley J. Vashina od 309. perutě 31. Fighter Group sestřel dvou německých stíhaček a poškození jedné. Němci ale uvádějí pouze ztrátu jednoho Fw-190 od I./JG 301 a dvou Fw-190 od II./JG 301, ale nikoli jako sestřel ale jako letecké nehody.\n\nNové letecké útoky Spojenců na pozemní cíle na prostoru Hodonínska se odehrály 19. listopadu 1944. Američtí stíhači měli jako svůj cíl opět nádraží a železnice. 19. listopadu 1944 v 11.37 zaútočil americký hloubkový stíhač z výšky 30-40 metrů palbou palubních zbraní na nádraží v Javorníku. Zde zničil jednu lokomotivu a jeden nákladní vagón. Během střelby byli zabiti:\n\nTěžce zraněni:\n\nTěžce zranění byli odvezeni do nemocnice v Uherském Hradišti.\n\nOvšem nejtěžší letecké střetnutí s největšími ztrátami na obou stranách došlo 17. prosince 1944, kdy k útoku na rafinérie v Blechhammeru-Nord zaútočilo 191 bombardérů (5. bombardovací křídlo) a na Blechhammer-Sud 105 Liberátorů (55. bombardovací křídlo). Dalších 231 Liberátorů od 49. a 304. bombardovacího křídla mělo zničit rafinérie v Odertalu. Ochranu bombardérů mělo zajišťovat:\n\nPo zachycení svazu německými radiolokátory na Istrijském poloostrově se přichystal k útoku na americký svaz Fw-190 (typy A-7, A-8 a A-9) od Stab/JG 300 a II.(Sturm)/JG 300 spolu s několika Bf-109 G-10 a G-14 od sesterských I., III. a IV./JG 300. Celkově mělo americký svaz napadnout kolem 100 stíhaček. Výsledkem bylo 67 sestřelených letadel a ztráta 222 letců na obou stranách.\n\nAmeričané v tomto střetnutí ztratili 25 letadel (18 Liberátorů, 1 Fortress, 4 Lightning a 2 Mustangy). Deset strojů dopadlo na území Moravy. Pro Němce to bylo střetnutí ještě bolestnější. JG 300 ztratila 43 letadel, dalších 7 bylo ztraceno v důsledku nehod. Celkově přišli o rovných 50 letadel.\n\nLetecké střety se odehrávaly i v prostoru nad Hodonínem, kdy si piloti od 49. letky 14. stíhací skupiny na P-38 nárokovali nad Strážnicí sestřel jednoho Bf-109, jednoho Fw-190 a poškození dalších pěti Fw-190.\n\nPozdě večer 19. listopadu 1944 probíhala na italských letištích příprava letadel pro nadcházející operaci, jež se měla uskutečnit v noci z 19. na 20. listopad 1944.\n\nVelení Středomořských spojeneckých leteckých sil (MAAF) zahrnovalo do svých řad i jednotky 15. letecká armády 205. britské bombardovací skupiny RAF. Tyto dvě armády pro nadcházející operaci bylo schopno nasadit 1159 letadel.\n\nPro denní akce bylo vyčleněno bylo vyčleněno:\n\nPro noční akce bylo zase vyčleněno:\n\nLetadla určená pro noční operace podnikla 19. listopadu 1944 útok na most v jugoslávské Podgorici. Vlastní bombardování provedlo nakonec 34 Wellingtonů, 28 Liberátorů, a 3 Halifaxy. Všechny od 205. britské bombardovací skupiny, která na most mezi 20.28 a 20.37 hodin shodila z výšky 6400 až 10500 stop asi 251 675 tun (podezřelé číslo) bomb. Během útoku Spojenci shodili i přes 1 700 000 letáků.\n\nVelení MAAF naplánovalo na 20. listopad 1944 útok na rafinérie Blechhammer-jih. Pro tuto denní operaci bylo spojeneckým velením vyčleněno:\n\nTato letadla pocházela od 5., 49., 55. a 304. bombardovacího křídla za doprovodu 197 stíhacích P-51 od 306. stíhacího křídla a 91 stíhacích P-38 od 1. a 14. stíhací skupiny, jež byly obě součástí 305. stíhacího křídla. Ovšem během letu se počasí výrazně zhoršilo a k rafinériím se dostalo pouze 32 B-17 a 139 B-24, jež z výšky 22 000 až 39 000 stop kolem 12.00-12.45 shodili celkově 31 425 tun bomb. Šest skupin B-24 bombardovalo vizuálně, jedna skupina letadel B-17 cíl metodou tzv. PFF. Současně rozhodila americká letadla i 54 balíků letáků.\n\nK rafinériím v Blechhammeru se dostalo ještě dalších 21 letadel B-24, ty ovšem svůj cíl nenalezly a při zpáteční cestě kolem 13.17 dostaly rozkaz bombardovat náhradní cíle na Moravě. Kolem 12. hodiny zaútočilo 158 letadel B-17 na seřaďovací nádraží v Brně a metodou PPF shodilo z výšky 23 000 až 25 000 stop přibližně 310,5 tuny bomb a 351 letáků. Ve 12.35 shodilo 27 letadel B-24 na Baťovy závody ve Zlíně celkem 63,5 tun bomb a ve 12.29 asi 59 tun bomb na nádraží v Břeclavi.\n\nCílem amerického útoku se tak stalo i vlakové nádraží v Hodoníně. Kolem 12.30 shodilo z výšky 20 000 až 23 000 stop (6000-7000 metrů) 50 bombardovacích letadel B-24 na hodonínské nádraží 115,75 tun 250kilových bomb typu RDX. Jednalo se o nejrozsáhlejší bombardování, které město postihlo.\n\nPřesto, že se v roce 1944 letecká aktivita spojeneckého letectva nad Hodonínem výrazně zvýšila (v roce 1942 byly vyhlášeny pouze tři letecké poplachy, v roce 1943 jen dva), představoval nálet na město nečekanou událost jak pro jeho obyvatele, tak i pro místní okupační orgány.\n\nObě skupiny se totiž domnívaly, že město jako Hodonín nemá pro Spojence žádný strategický význam a nemusí se obávat náletů spojeneckých bombardérů. Na přelety spojeneckých letadel si obyvatelé zvykli. Navíc se tyto bombardéry staly pro mnohé z nich symbolem přibližující se svobody.\n\nOvšem místní občané netušili, že letci v těchto letadlech mají vedle svých hlavních cílů, i cíle alternativní pro případ, že by hlavní cíl nenalezli, či z jiného důvodu nebombardovali. Bohužel zrovna posádky bombardérů, jimž zkazilo počasí jejich nálet na Blechhammer, měly mezi svými náhradními cíli i město Hodonín.\n\nAmerický svaz putující směrem k Brnu, byl zachycen již v 11.20, ovšem letecký poplach byl sirénou vyhlášen až v 11.28. Poplach sirén skončil v 13.00, ovšem ne z důvodů, že bylo nebezpečí pominulo, ale že již nešel po náletu proud. Po vyhlášení poplachu jako obvykle nastoupily na svá místa členové protileteckých hlídek.\n\nHlavní pozorovatelny v Hodoníně se nacházely na radniční věži a na škole na Mírovém (Bismarckově) náměstí, odkud hlásily pravidelné zprávy o pohybech amerických svazů, jež přelétávaly v různých intervalech mezi 11.45 a 12.29 směry na Brno, Holíč, Břeclav, Přerov a Bratislavu. V 11.59 ohlásila pozorovatelna na Mírovém náměstí jeden padající hořící letoun, z něhož minimálně jeden pilot vyskočil.\n\nOvšem protiletecké hlídky zpozorovaly, jak se vrací zpáteční trasou americký svaz, jež se vrací ze směru severovýchodu na sever od Brna. Později bylo uvedeno ve zprávě vládního komisaře o náletu, že jednu z posledních letících skupin amerických letadel zachytily palbou PL děla umístěná na transportním vlaku, jež právě projížděl Hodonínem. Důvod pro americký nálet ovšem byl jiný.\n\nNa první okamžiky osudového náletu později vzpomínal kronikář Vladimír Novák, jež později do kroniky zapsal: \"...V pondělí 20. listopadu 1944 zažil Hodonín letecký útok a bombardování americkými letadly z italských základen. Velké svazy vracely se přes nás přesně v poledne ve 12 hodin. Potom kolem 12.15 rachotivé a bzučivé hlučení leteckých motorů bylo téměř nepřetržité. Letadla letěla vysoko nad lukami směrem k Brnu, v jiném směru zase létala jiná směrem od Přerova. Na to další svaz letěl od Brna. Byl jsem právě u oběda, když spadla ve 12.25 na Hodonín první razie bomb, někde na západním obvodu města.\"\n\n\"Letadla jsem od domu neviděl, chviličku bylo ticho, jen hučení motorů od západu k nám doléhalo, a pak to peklo začalo. Seběhl jsem se ženou do sklepa. Ta se třásla na celém těle jako osika, bylo to boží dopuštění. Bomby kvílely a svištěly vzduchem, hukot a rachot burácel kolem strašlivou silou. Zdálo se nám, že bubínky nám prasknou, zdálo se nám, že je to právě nad námi, že celá ulice se řítí, že jsme už zasypáni, že to strop sklepu už nevydrží, že při každé další ráně se zřítí. O 12.32 hod. dopadla s rachotem poslední bomba. Setrval jsem ještě chvíli ve sklepě, pak jsem vyběhl ven, obhlédnout situaci. Tedy nebyli jsme zasypáni a celá ulice stojí. Nebylo to u nás, ale tam na západě nad střechami stojí zlověstné černé husté sloupy dýmu...´´\"\n\nPo skončení náletu byly ulice plné rozbitého skla, řada domů byla zničená, silnice byly kvůli troskám neprůjezdné. V nejhůře postižených oblastech města bylo ve sklepech zavaleno mnoho lidí, některých mrtvých či zraněných. Výsledek celého sedmiminutového představení byl více než tragický. Hlavní cíl útoku, nádraží, byl poškozen jen částečně a dopravu se podařilo do tří dnů obnovit.\n\nPoměrně nejvíce byly zničeny prostory garáží státních autobusů. Vojenské škody nebyly způsobeny téměř žádné. Podle vládního zplnomocněnce Hodonína bylo na město svrženo asi 455 bomb mezi váhou 125 až 250 kilogramů. Z toho bylo více než 100 bomb časovaných. Celá severní část města podél nádraží a Severní dráhy byla velmi silně poničena. Z 2565 domů v Hodoníně bylo 1035 poškozeno (103 domů zničeno kompletně, 101 těžce poškozeno, 252 středně a 579 lehce). Bez střechy nad hlavou zůstalo přes 3000 osob.\n\nOd 21. do 25. listopadu 1944 bylo na ohlašovacím úřadě nahlášeno 910 rodin bez přístřeší. Lidé bez přístřeší byli posíláni do společné noclehárny zřízené v několika třídách školy na dnešním Masarykově náměstí. Ostatní, jež potřebovali jídlo, léky a jiné, byli posíláni se zelenou legitimací do bývalé Kontribuční záložny na tržním (dnes Masarykově) náměstí, kde obdrželi poukázky na snídaně, obědy a večeře a o patro níže zase na oblečení, obuv a jiné. Odpoledne se začaly vydávat i překližky pro zabednění oken a dveří, kterým tlaková vlna vyrazila sklo.\n\nSeverně od železniční tratě byly nejvíce postiženy ulice Brněnská, Mozartova (Čajkovského), Resslova (Březinova) a Benzova (Krajíčkova). Jižně od tratě zase byly zasaženy ulice Stifterova (Vrchlického), Hlavní (Národní), Radeckého (Palackého), Královny Konstancie (Havlíčkova), Senefelderova (Muchova), Wagnerova (Pravoslava Veselého), Beethovenova (Janáčkova), Prince Evžena (Marxova), Nádražní ulice (Wilsonova), nádražní řádek, Eschenbacherové (Brandlova), Merhautova, Muhlfeldova (Křižovského), Rossegerova (Rodinova), Sluneční (Nerudova) a Hoferova (Sušilova). Údaje v závorkách jsou dnešní názvy.\n\nAmerickými bombami byla poškozena řada hodonínských podniků a firem. Byly poškozeny: 2 peněžní ústavy, 30 různých obchodů, 1 skladiště, 1 mlýn na papriku, budova okresní nemocenské pojišťovny, okresní úřad, ředitelství lesů a statků, kasárny branné moci, Dům moravských výtvarných umělců, německý vojenský lazaret na Bismarckově (Mírovém) náměstí, německý lazaret v Živnostenské pokračovací škole (Brandlova ulice), cukrovar, Kudrnova slévárna, továrna na cukrovinky J. Kluge, cihelna, chemické závody.\n\nVšechny tyto podniky byly do poloviny prosince 1944 uvedeny do provozu. Po náletu zůstalo město bez telegrafního a telefonního spojení, nefungoval rozvod elektrického proudu a vody. Jediné telefonické spojení fungovalo s Uherským Hradištěm. Materiální ztráty byly obrovské, ovšem nejtragičtější byly ztráty na lidských životech.\nRanění byli ošetřeni buď na místě nebo odvezeni do poškozené budovy obvazovny v hodonínské nemocenské pojišťovny, jež byla lehce poškozena. Několik lidí bylo odvezeno sanitkami do nemocnice v Uherském Hradišti. Další zranění byli umístěni do protiletecké ošetřovny v suterénu tabákové továrny.\n\nDo nemocnice v Uherském Hradišti bylo nakonec dovezeno 71 těžce zraněných a do Kyjova dalších 14 těžce zraněných. Hodonínskými lékaři bylo ošetřeno 214 lehce zraněných.\n\nV evidencích vedených po náletu se čísla nezvěstných, raněných a mrtvých už jen zvyšovala. Evidence vedla německá kriminální policie. Ta dohlížela na záchranné práce, zajišťování odvozu raněných a mrtvých. Mrtvé opatřovaly identifikačními známkami, a mrtví byli okamžitě převezeni na hřbitov. K příslušníkům identifikačních prací patřili i příslušníci české protektorátní policie kriminální inspektor František Mach a kriminální asistenti Josef Obdržálek, Josef Schiller a Karel Pavliňák, jež pátrali i někdy s nasazením života po zasypaných obětech. Často i v blízkosti nevybuchlých bomb.\n\nV pondělí 20. listopadu 1944 večer bylo hlášeno 25 mrtvých s tím, že toto číslo není konečné. Druhý den bylo kriminální policií nahlášeno už 77 identifikovaných mrtvých a hovořilo se o dalších 20 obětech bez zjištění totožnosti. Městský úřad nechal na své náklady zhotovit 125 rakví. První dva dny po náletu byly nalézáni další přeživší. V dalších dnech byli nalézáni už pouze mrtví. Za týden po náletu bylo už celkem 169 mrtvých a 28. listopadu 1944 stoupl tento počet na 176.\n\nCelkově si nálet vyžádal 180 mrtvých. 165 civilistů a 15 příslušníků Wehrmachtu (13 příslušníků patřilo k personálu německého lazaretu, 1 příslušnice červeného kříže a jeden ruský kozák, jež bojoval na straně Němců). V pátek 24. listopadu 1944 byl vypraven pohřební průvod za velké účasti místních občanů. Pohřbu prvních 61 obětí z řad civilistů se účastnil i náměstek moravského zemského hejtmana dr. Schwabe, okresní hejtman dr. Paul Egbert a vedoucí hodonínské NSDAP Alfred Martin.\n\nPotom za zvuků smutečního pochodu odnesli němečtí vojáci na ramenou 14 rakví s německými vojáky, jež zemřeli během náletu. Byli pohřbeni na vojenském oddělení hřbitova. Rozloučení bylo ukončeno třemi salvami.\n\nNálet na Hodonín vyvolal v okolních obcích soucit a z řady obcí došla i konkrétní materiální pomoc. Z některých obcí došly i hasičské sbory. Na 40 obcí poslalo do Hodonína nad 60 000 kg potravin (17 600 kg pšeničné mouky, 2500 kg pšenice, 6200 kg žitné mouky, 1100 kg žita, 20 300 kg brambor, 10 000 kg fazolí, 400 kg vepřového sádla, 2500 kg umělých tuků), 824 vajec a 172 bochníků chleba. Vedle potravinové pomoci bylo posíláno i šatstvo. Ve prospěch obětí náletu byla spořádána i sbírka, jež vynesla 1 058 176,20 protektorátních korun.\n\nOd 12. prosince byly stanoveny normy pro vyplácení peněz: osobě starší 14 let náleželo 1000 K, osobě mladší 14 let náleželo 500 K, za ztrátu jedné osoby, zranění jedné osoby či ztráty veškerého majetku bylo vypláceno 1000 K.\n\nVšichni poškození či pozůstalí obětí náletu mohli od 1. prosince 1944 podat na Okresním úřadě v Hodoníně podat žádost o odškodnění při osobních škodách (zranění a úmrtí), žádosti o vdovskou a sirotčí podporu a náhradu pohřebného.\n\nPři každém spuštění leteckého poplachu lidé okamžitě utíkali do okolních lesů. Např. 21. listopadu 1944 v 9.30 ráno byl vyhlášen letecký poplach a většina obyvatel města utekla i se zavazadly z města do okolních lesů a vesnic. Po poledni se většina vrátila, ale kolem 16.00 byla rozšířena nepravdivá zpráva o poplachu a většina lidí opět utíkala na kolech, autech i pěšky před dalším možným útokem amerických pum. Tento útěk pokračoval ještě i 24. listopadu 1944, kdy byly silnice plné lidí utíkajících z města.\n\nNa odstraňování následků útoku se podílela i hasičská družstva z okolních obcí:\n\nKromě hasičů se do záchranných prací připojili i členové Kuratoria pro výchovu mládeže z Hodonína, Kyjova, Strážnice, Ždánic a Veselí nad Moravou. Kuratorium ze Zlína poskytlo 29 chlapců a 13 dívek. Hodonínský vládní komisař Dr. F. Pettera se obrátil i na místní velitelství Wehrmachtu v Hodoníně, které poskytlo ze začátku 30 až 100 vojáků, jež se podíleli na odklízecích a záchranných pracích, ostraze domů před rabováním a likvidaci nevybuchlých pum. V Hodoníně se nacházelo i skladiště motorizovaných jednotek Wehrmachtu, jež pro záchranné a odklízecí práce a zneškodňování nevybuchlých pum poskytlo 15 vojáků.\n\nOdklízecí práce přinášely sebou velmi časté nálezy nevybuchlých pum. Do 25. listopadu 1944 bylo nahlášeno celkem 27 nevybuchlých bomb. Větší nebezpečí představovaly spíše časované bomby. Např. jenom 20. listopadu 1944 vybuchlo 48 časovaných bomb a do 24. listopadu 1944 dalších 48. Na likvidaci nevybuchlých pum se podílelo i tzv. Sprengkomando z Ústí nad Labem. Hlavní část této skupiny tvořilo 22 vězňů z věznice Krajského soudu v Uherském Hradišti. S jejich pomocí bylo zlikvidováno 7 pum.\n\nV pátek 24. listopadu 1944 v 1.15 ráno explodovala poslední časovaná bomba, 84 hodin od náletu.\n\nKdyž se dostala Rudá armáda ke konci roku 1944 k moravským hranicím, vstoupila v platnost dohoda z Jalty uzavřená mezi SSSR, USA a Británií. Ta vytyčovala hranici styku mezi angloamerickým a sovětským letectvem na linii měst: Štětín-Berlín-Drážďany-Brno-Vídeň-Záhřeb. To potvrdilo, že téměř celý vzdušný prostor Moravy spadal pod sovětskou stranu. Ovšem sovětská strana se ze začátku omezovala jen na průzkumné lety a výsadky osob a zásob pro partyzány.\n\nPoté, co si německé velení skupiny armáda Střed uvědomilo, že Jižní Morava je v dosahu i sovětského letectva, zesílila své letecké jednotky na 120 letadel. Ovšem i tato opatření, vzhledem k počtu sovětského letectva, tak i k vlastním nedostatkům zásob pohonných hmot a vycvičených pilotů, byla nedostatečná.\n\n(cca 410 letadel)\n\nOkolí města Hodonín se od konce roku 1944 měnilo v pevnost. Obranné linie byly budovány převážně kolem řeky Moravy a to až do hloubky 12 km. Obrana se budovala podle rozkazu Vůdce: „Boj do posledního muže!“\n\n10. února 1945 byla ve městě vyhlášena pracovní povinnost na obranu Říše. V okolí města se začaly objevovat protitankové příkopy, silnice a železnice byly buď zničeny či přehrazeny překážkami.\nVálka se opět postupně přibližovala. Na počátku března 1945 se letecká válka vrátila, když 1. března podnikly americké bombardéry nálet na Horní Rakousy. Některý z nich si zřejmě pro nedostatek pohonných hmot či poškození ulevil a u Lužic a Čejkovic odhodil bomby. V ten samý den se objevila stíhací letadla Mustang a ostřelovala chodce a automobily na silnici Lužice-Hodonín.\n\nV noci z 31. března na 1. dubna 1945 přeletěl nad Hodonínem sovětský průzkumný letoun Po-2 a za pomoci osvětlovacích raket jeho posádka fotografovala město a okolí.\n\nV průběhu 1. - 3. dubna 1945 prošel Hodonínem první průvod uprchlíků ze Slovenska. Nad kolonami uprchlíků létala sovětská letadla – ke štěstí uprchlíků nestřílela. V úterý 3. dubna 1945 byla přes město hnána stáda dobytka, jež stěžovala evakuaci vojenského lazaretu do Moravských Budějovic. Téhož dne večer byl poprvé Hodonín bombardován lehkými bombami, když nezjištěný počet Po-2 bombardoval město bombami o 50-200 kilogramech. Po-2 podléhaly 312. noční lehké bombardovací divizi (312. NLBAD) od 5. letecké armády\n\nÚdaj pod čarou (není to Hodonín ani okolí, ale vztahuje se k německému velení pro Hodonínsko)\nV pátek 6. dubna večer kolem 21.47 shodilo neznámé letadlo tři bomby na faru v Moravské Nové Vsi, kde bylo německé velitelství. Bomby zabily kaplana Daňka, maďarského vojáka a dalšího Maďara zranila. 2 místní občané byli lehce zraněni. Další bomba dopadla na obytný dům a třetí proletěla střechou hostince U Sečkářů, ale ke štěstí osazenstva neexplodovala. Tlakovými vlnami bylo poškozeno 28 domů.\n\nOd sobotní rána 7. dubna byly sovětskými a rumunskými letadla ostřelovány německé kolony v celém okolí Hodonína. Z města se začaly stěhovat úřady (hlavně německé), lazarety a týlové jednotky, jež odvážely z místního cukrovaru i zásoby tabáku. Tyto kolony byly napadány v centru města dvojicí sovětských stíhaček (popis odpovídal zřejmě La-5FN) a ostřelovaly je z palubních zbraní. Večer prolétla nad městem neznámá letadla a shodila letáky, jež v němčině vyzývaly Rakušany, aby se vzdali (mohlo jít i o americká či britská letadla, jež tyto akce prováděla celkem často).\n\nV neděli 8. dubna se nálety opakovaly. Byly zasaženy UP závody, pošta, nádraží a pět obytných domů. V pondělí 9. dubna od rána napadala sovětská letadla celou šíři fronty podél řeky Moravy. V poledne se objevila nad městem sovětská letadla a shodila na centrum 23 bomb. Do boje se pokusil zapojit i německý Flak, ovšem sovětská letadla v pořádku odlétla. Téhož dne německé pěší jednotky vyklidily zbytek Slovenska a sovětské dělostřelectvo se zaměřilo na centrum města. Ve 12.29 napadlo město šest sovětských lehkých bombardérů. Další nálet se uskutečnil ve 13.45. Byli zabiti čtyři lidé a dalších sedm zraněno. Dva domy byly zničeny a 13 bylo poškozeno.\n\nSovětské letectvo bylo schopno k 8. dubnu 1945 nasadit tato letadla:\nJak 1M, Jak 3, Jak 7, Jak 9 (od 6. a 13. gardové stíhací divize, 331. stíhací letecké divize), La-5FN a La-7 (od 14. gardové stíhací divize a 279. stíhací divize). Celkem se jednalo o 216 stíhacích letadel.\n\nBitevní letectvo bylo tvořeno letadly Il-2 s nosností 400 kg bomb (od 4., 7. a 12. gardové letecké divize a 264. bitevní letecké divize. Jednalo se celkem o 190 bitevních letadel.\n\nZ bombardérů šlo o 55 Po-2 (312. NLBAD) a nezjištěný počet středních bombardérů A-20 Boston. 55 Po-2 Polikarpov a bombardéry A-20 Boston tvořily jedinou výzbroj 5. letecké armády.\n\nDne 11. dubna 1945 proletělo nad městem časně z rána sovětské průzkumné letadlo, dvakrát se otočilo a odlétlo jihovýchodním směrem. 12. dubna kolem osmé ranní bombardovala sovětská letadla dnešní Slunečnou ulici a v 8.45 zahájilo sovětské letectvo nálet spojený s dělostřeleckou palbou. Sovětská letadla, jež nalétávala po šesticích, bombardovala hlavně jihovýchodní část města, jež byla v listopadu 1944 ušetřena amerického náletu.\n\nNěmecká obrněná se začala přemisťovat do centra, aby zadržela postupující sovětské pěší jednotky a v 10.30 je napadla sovětská letadla. Následovaly je sovětské stíhačky a za nízkého letu ostřelovaly palubními zbraněmi ulice. Ve stejnou dobu vyklidily německé pěší jednotky po dělostřeleckém a leteckém sovětském bombardování hřbitov. Samotný hřbitov dostal 64 zásahů z dělostřeleckých granátů a leteckých bomb. Další nálet začal v 13.45. Po něm opět následovala další dělostřelecká palba.\n\nMezi 14.00-14.30 předcházel útoku poslední letecký nálet bitevních letadel a bubnová dělostřelecká palba. Pozemní jednotky vyrazily do útoku.\n\nV sobotu 14. dubna 1945 panoval v Hodoníně klid. Na nově vybudované letiště u Kopčan se pod velením N. P. Kamanina přemístil 5. bitevní letecký sbor. V 10.30 odstartovaly Il-2 5. bitevního leteckého sboru za doprovodu stíhačů Jak od 122. stíhacího leteckého pluku z Kopčan, aby bombardovaly nepřítele v lese Doubrava, Mutěnice a v lese u Ratíškovic. Ve 12.30 zaútočila na les Doubrava čtyřikrát šestice bombardérů s doprovodem stíhačů. Po nich zaútočily na frontové pásmo dvě vlny bitevníků Il-2.\n\n15. dubna se o půl osmé ráno objevila nad Hodonínem německá letadla, snesla se a ostřelovala ulice z palubních zbraní. Ovšem dostatečná pozemní PL obrana spustila palbu, čímž se nepřátelská formace rozbila a německá letadla za nízkého letu zmizela. V ten samý den nastoupili všichni práceschopní muži na budování nového sovětského letiště u Lužic. 15. dubna se nad Hodonínem německá letadla objevila ještě šestkrát, ovšem vždy byla sovětským PL dělostřelectvem zahnána.\n\nOd rána 16. dubna létaly sovětské bombardéry za doprovodu stíhačů směrem na Brno. Docházelo k leteckým soubojů., při kterých např. H. Lipfert od I./JG 51 z Brna sestřelil Jak-9, jež se zřítil u Čejče. I přes zvýšenou leteckou aktivitu se kolem poledne shromáždili muži na náměstí a odcházeli za sovětského dohledu opět budovat letiště u Lužic.\n\nV úterý 17. dubna se večer kolem 21.00 objevila německá letadla, svrhla na štáb 53. armády bomby a odlétla. V 23.30 přiletěla znova, ale tentokrát je PL dělostřelectvo zahnalo. Nálet se opakoval 18. dubna v 0.45. V 1.05 vybuchla někde v okolí města bomba a v 1.20 byl slyšitelný hukot letadel. Ve 3.30 se ozývalo vzdálené bombardování – zřejmě od nového letiště a v 3.55 silná detonace od Holíče.\n\nBěhem dvou dnů (17. – 19. 4.) bylo letiště u Lužic zprovozněno a přistála zde letadla Il-2. Ve čtvrtek 19. dubna byla sovětská letecká činnost slabá, Luftwaffe se přes den neukázala už vůbec. Jen v 21.55 přiletělo německé letadlo, svrhlo dvě bomby a za silné PL palby zmizelo.\n\nV pátek 20. dubna 1945 byla dokončena úprava letiště na Pánově a hned zde byl umístěn 92. gardový bitevní pluk s 20 letadly Il-2 a 179. stíhací pluk s 20 letadly typu Jak. V sobotu 21. dubna se město začalo přeměňovat do mírové podoby života. Ulice začaly být pomalu průchodné. Luftwaffe se objevila až 22. dubna v neděli večer, kdy bombardovala nové letiště.\n\nV pondělí 23. dubna byla od rána viditelná zvýšená letecká činnost na letištích v okolí Hodonína. Ve vzduchu byly až 18členné skupiny bombardérů a bitevníků s doprovodem stíhačů. Létaly směrem na severozápad – k Brnu.\nLuftwaffe se objevila téhož dne v 21.30 a po půlnoci v 0.15. V blízkosti letišť vybuchly dvě bomby, jež měly patřit zřejmě jim. Obě sovětská letiště zabírala přes 30 hektarů zemědělské půdy.\n\nV pátek 27. dubna přeletěla nad jižní částí Hodonína německá Bf-109, kterou přivítala pozemní PL palba a u Mikulčic byla sovětskými stíhači sestřelena. Tím skončila letecká válka nad Hodonínskem.\n\n"}
{"id": "524998", "url": "https://cs.wikipedia.org/wiki?curid=524998", "title": "Mosab Hasan Júsuf", "text": "Mosab Hasan Júsuf\n\nMosab Hasan Júsuf ( , narozen 1978) je bývalý významný izraelský špión palestinského původu. Pomáhal Izraeli s bojem proti Hamásu.\n\nJe synem jednoho z vůdců a zakladatelů Hamásu, Hasana Júsufa. V roce 1996 byl zadržen agenty všeobecné bezpečnostní služby Šin Bet (Šabak), naverbován a posléze v roce 1997 propuštěn z vězení. Po propuštění se stal jedním z nejdůvěryhodnějších zdrojů a vysloužil si přezdívku \"Zelený princ\", odvozenou od svého původu syna jednoho z šéfů Hamásu. V roce 2000 konvertoval ke křesťanství a nyní žije v Kalifornii, kde získal 30. června 2010 politický azyl. Vydal zde také autobiografickou knihu \"Syn Hamásu\".\n\n"}
{"id": "524999", "url": "https://cs.wikipedia.org/wiki?curid=524999", "title": "David Payne (atlet)", "text": "David Payne (atlet)\n\nDavid Payne (* 24. července 1982, Cincinnati) je americký atlet, který získal na letních olympijských hrách v Pekingu stříbrnou medaili v běhu na 110 metrů překážek.\n\nV roce 2007 získal stříbrnou medaili na Panamerických hrách v brazilském Rio de Janeiru a bronz na světovém šampionátu v Ósace. V témž roce doběhl druhý na světovém atletickém finále ve Stuttgartu. Na olympiádě v Pekingu 2008 nestačil ve finále pouze na kubánského překážkáře Dayrona Roblese. O rok později vybojoval druhou bronzovou medaili na mistrovství světa v Berlíně, když cílem proběhl v čase 13,15 s. Ve stejném čase doběhl také jeho reprezentační kolega Terrence Trammell, kterému cílová kamera přidělila stříbro a zlato získal v čase 13,14 s barbadoský atlet Ryan Brathwaite.\n\n\n"}
{"id": "525006", "url": "https://cs.wikipedia.org/wiki?curid=525006", "title": "Hladná", "text": "Hladná\n\nHladná je malá vesnice, část obce Albrechtice nad Vltavou v okrese Písek. Nachází se asi 2,5 km na východ od Albrechtic nad Vltavou. Je zde evidováno 32 adres. V roce 2011 zde trvale žilo 36 obyvatel.\n\nHladná leží v katastrálním území Albrechtice nad Vltavou o výměře 13,01 km.\n\nPrvní písemná zmínka o vesnici pochází z roku 1461.\n\n"}
{"id": "525007", "url": "https://cs.wikipedia.org/wiki?curid=525007", "title": "Chřešťovice", "text": "Chřešťovice\n\nChřešťovice je vesnice, část obce Albrechtice nad Vltavou v okrese Písek. Nachází se asi 8 km na sever od Albrechtic nad Vltavou. Prochází zde silnice II/138. Je zde evidováno 161 adres. V roce 2011 zde trvale žilo 126 obyvatel.\n\nChřešťovice je také název katastrálního území o rozloze 5,23 km.\n\nPrvní zmínky o vesnici jsou z roku 1323. Původně byla ves v 14. století rozpůlena na dva díly. První díl patřil k biskupským majetkům v okolí Týna nad Vltavou. Druhý díl patřil k hradu Zvíkovu. Později byla biskupská část vesnice různě zastavována. V 15. století byl majitelem a zakladatelem zdejší tvrze Jan Radkovec z Mirovic. Jeho synové později oba díly vsi postupně spojily. V 16. století se majitelé střídali. Během třicetileté války obec utrpěla značné škody. Od roku 1642 do roku 1679 byla ves v držení rodu Kořenských. Pak byla ves prodána a spadala pod majetek Protivína a jejich majitelů.\n\n\n\n\n\n\n\n\n\n"}
{"id": "525008", "url": "https://cs.wikipedia.org/wiki?curid=525008", "title": "Jehnědno", "text": "Jehnědno\n\nJehnědno je vesnice, část obce Albrechtice nad Vltavou v okrese Písek. Nachází se asi 5 km na sever od Albrechtic nad Vltavou. Prochází zde silnice II/138. Je zde evidováno 83 adres. V roce 2011 zde trvale žilo 83 obyvatel.\n\nJehnědno je také název katastrálního území o rozloze 7,85 km.\n\nPrvní písemné zmínky jsou z roku 1341, kdy bylo Jehnědno v zástavě rodu Rožmberků. Podle místního vladyckého statku se roce 1406 psal Jan Lysý z Jehnědna, roku 1460 Matyáš Škorně z Jehnědna. Později byla vesnice rozdělena na dva díly, jedna část byla Bechyňská, zvaná Dolní Jehnědno. Druhá část byla Chřešťovická. Dolní Jehnědno bylo prodáno v 16. století Antonínovi Lokovi z Netky. Tento rod držel vesnici i v 17. století. Toto Dolní Jehnědno bylo roku 1697 připojeno k Chřešťovicím. Druhý díl, Horní Jehnědno, byl k Chřešťovicím přikoupen v roce 1664. V roce 1654 bylo ve vsi 6 usedlostí osazených a stejný počet byl pustých usedlostí. Ves Jehnědno byla společně s Chřešťovicemi připojena roku 1695 k Protivínu.\n\n\n\n\n\n"}
{"id": "525009", "url": "https://cs.wikipedia.org/wiki?curid=525009", "title": "Údraž", "text": "Údraž\n\nÚdraž je vesnice, část obce Albrechtice nad Vltavou v okrese Písek. Nachází se asi 3 km na sever od Albrechtic nad Vltavou. Prochází zde silnice II/138. Je zde evidováno 110 adres. V roce 2011 zde trvale žilo 124 obyvatel.\n\nÚdraž je také název katastrálního území o rozloze 10,64 km.\n\nPrvní písemná zmínka o vesnici pochází z roku 1469.\n\n\n\n\n\n\n"}
{"id": "525010", "url": "https://cs.wikipedia.org/wiki?curid=525010", "title": "Újezd (Albrechtice nad Vltavou)", "text": "Újezd (Albrechtice nad Vltavou)\n\nÚjezd je vesnice, část obce Albrechtice nad Vltavou v okrese Písek. Nachází se asi 4,5 km na jihovýchod od Albrechtic nad Vltavou. Je zde evidováno 139 adres. V roce 2011 zde trvale žilo 57 obyvatel. Celý Újezd se dělí na několik částí – Spálená, Kolna, Mezerka, Dvůr a Hrad. V části hrad jsou patrné zbytky středověkého hradu. V dnešní době vesnice vyniká zejména chovem koní, který zužitkoval veškerou zemědělskou půdu v okolí. Chovy koní jsou dva, jeden v části zvané Dvůr, druhý pak v části Spálená. Vesnicí prochází červená turistická značka KČT. Významným podnikem v okolí je také blízký kamenolom.\n\nÚjezd leží v katastrálním území Albrechtice nad Vltavou o výměře 13,01 km.\n\nPrvní písemná zmínka o vesnici pochází z roku 1332.\n\nV historii byla vesnice osídlena především zemědělci a voraři, díky blízké řece Vltavě k Újezdu patřil i vorařský hostinec pana Hrdličky, takzvaný splaz a také vaziště vorů. Plavecké řemeslo ve vsi vymizelo s příchodem první mechanizace do lesnictví, smrtelnou ránu mu ovšem zasadila stavba přehrady Orlík, jejíž vzedmutí hladiny dosahuje až k Újezdu. Orná půda v okolí je v dnešní době využívaná jako pastviny pro výše zmíněné chovy koní.\n\nČásti Hrad se tak neříká nadarmo, v středověku zde stával hrad jménem Újezdec (některé prameny uvádějí název Kozí Hrad). První pojmenování Újezdec se objevuje na začátku 14. století, kdy toto území patřilo králi, později připadá Záviši z Robné. Zpustl v průběhu první poloviny 16. století, protože tehdejší majitelé na hradě nesídlili a při prodeji Janu Malovci z Malovic je roku 1548 uváděn jako pustý. Hrad poté posloužil jako zdroj stavebního materiálu a byl rozebrán. Některé domy v části hrad dodnes využívají hradní sklepení jako sklep.\n\n"}
{"id": "525012", "url": "https://cs.wikipedia.org/wiki?curid=525012", "title": "David Neville", "text": "David Neville\n\nDavid Neville (* 1. června 1984 Merrillville, Indiana) je americký atlet, sprinter, jehož specializací je běh na 200 a 400 metrů.\n\nNa letních olympijských hrách v Pekingu byl členem americké štafety na 4×400 metrů, která ve finále časem 2:55,39 vytvořila nový olympijský rekord. Členy štafety dále byli LaShawn Merritt, Angelo Taylor a Jeremy Wariner. Na olympiádě v Pekingu získal také bronzovou medaili na hladké čtvrtce, kterou ve finále zaběhl v čase 44,80. V roce 2009 doběhl třetí na světovém atletickém finále v Soluni.\n\n"}
{"id": "525014", "url": "https://cs.wikipedia.org/wiki?curid=525014", "title": "Bilinka", "text": "Bilinka\n\nBilinka je malá vesnice, část obce Bernartice v okrese Písek. Nachází se asi 1,5 km na jih od Bernartic. Prochází zde silnice II/105. Je zde evidováno 21 adres. V roce 2011 zde trvale žilo 32 obyvatel.\n\nBilinka je také název katastrálního území o rozloze 3,14 km².\n\nPrvní písemná zmínka o vesnici pochází z roku 1379.\n\n\n"}
{"id": "525015", "url": "https://cs.wikipedia.org/wiki?curid=525015", "title": "Bojenice", "text": "Bojenice\n\nBojenice je malá vesnice, část obce Bernartice v okrese Písek. Nachází se asi 2 km na jihozápad od Bernartic. Je zde evidováno 44 adres. V roce 2011 zde trvale žilo 67 obyvatel.\n\nBojenice je také název katastrálního území o rozloze 3,66 km.\n\nPrvní písemná zmínka o vesnici pochází z roku 1218 (\"Boienicz\"). Roku 1219 byla ves potvrzená Přemyslem Otakarem I. jako zástava klášteru milevskému. Majetkem kláštera byla až do husitských válek. Později v 16. století náležely Bojenice ke statku v Dobronicích. Roku 1624 byla ves prodána a stala se majetkem jezuitského řádu v nedalekých Bernarticích.\n\nSbor dobrovolných hasičů byl založen roku 1907. V roce 1926 byla ukončena silnice z Bojenic do Bernartic. Do Bernartic náležely Bojenice školou, farou, četnictvem. V roce 1930 zde žilo 219 obyvatel a bylo vedeno 46 popisných čísel.\n\n\n\n\n"}
{"id": "525016", "url": "https://cs.wikipedia.org/wiki?curid=525016", "title": "Jestřebice (Bernartice)", "text": "Jestřebice (Bernartice)\n\nJestřebice je vesnice, část obce Bernartice v okrese Písek. Nachází se asi 2 km na sever od Bernartic. Je zde evidováno 60 adres. V roce 2011 zde trvale žilo 82 obyvatel.\n\nJestřebice leží v katastrálním území \"Jestřebice\" o výměře 4,05 km.\n\nV 13. století byla ves majetkem pražského arcibiskupství v Týně nad Vltavou. Ves je uvedena v soupise majetku vltavotýnského panství, který byl zhotovený v roce 1379 na popud arcibiskupa Jana Očka z Vlašimi. Po husitských válkách byla ves v držení Oldřicha z Rožmberka, pak v držení rodu Čábelických. Roku 1601 byla ves společně s ostatním majetkem postoupena k městu Týn nad Vltavou.\n\nSbor dobrovolných hasičů byl v obci založený roku 1909.\n\n\nSeverním směrem od Jestřebic na místě, kde se říká Na kupě, se nachází rozhledna.\n"}
{"id": "525017", "url": "https://cs.wikipedia.org/wiki?curid=525017", "title": "Kolišov", "text": "Kolišov\n\nKolišov je malá vesnice, část obce Bernartice v okrese Písek. Nachází se asi 2,5 km na severovýchod od Bernartic. Je zde evidováno 23 adres. V roce 2011 zde trvale žilo 22 obyvatel.\n\nKolišov je také název katastrálního území o rozloze 2,74 km². V katastrálním území Kolišov leží i Ráb.\n\nDřívější používaný název obce byl také \"Kulišov.\"\nVes patřila podle soupisu vesnic, který si nechal zhotovit arcibiskup Jan Očko z Vlašimi roku 1379, k majetku arcibiskupského panství. V roce 1401 byla prodána městu Týn nad Vltavou. Později, v roce 1621, byla prodána jezuitské koleji svatého Klimenta na Starém městě pražském a připojen k Bernarticům. Po zrušení řádu roku 1773 byla ves společně prodána s Opařany.\n\nV roce 1930 zde bylo 22 popisných čísel a žilo zde 126 obyvatel. Školou, poštovním, farním a četnickým úřadem patřil Kolišov k Bernarticům.\n\n\n"}
{"id": "525018", "url": "https://cs.wikipedia.org/wiki?curid=525018", "title": "Ráb (Bernartice)", "text": "Ráb (Bernartice)\n\nRáb je osada, část obce Bernartice v okrese Písek. Nachází se asi 3 km na severovýchod od Bernartic. Je zde evidováno 5 adres. V roce 2011 zde trvale žilo sedm obyvatel.\n\nRáb leží v katastrálním území Kolišov o výměře 2,74 km.\n\nOsada byla založena roku 1792]. Původní název osady byl Raab. Jméno bylo odvozeno po jejím zakladateli. František Antonín Raab byl v roce 1776 generálním ředitelem statků zrušeného jezuitského řádu. Na jeho popud Marie Terezie rozdělila pozemky mezi současné držitele, domkáře a chalupníky (raabizace).\n\nV roce 1930 zde bylo pět popisných čísel a žilo zde 42 obyvatel. Školou, poštovním, farním a četnickým úřadem patřil Ráb k Bernarticům.\n\n\n"}
{"id": "525019", "url": "https://cs.wikipedia.org/wiki?curid=525019", "title": "Rakov (Bernartice)", "text": "Rakov (Bernartice)\n\nRakov je malá vesnice, část obce Bernartice v okrese Písek. Nachází se asi 4 km na jihozápad od Bernartic. Je zde evidováno 34 adres. V roce 2011 zde trvale žilo 35 obyvatel.\n\nRakov leží v katastrálním území Rakov u Svatkovic o rozloze 1,65 km.\n\nDřívější používaný název byl Rákov. První písemná zmínka o vesnici pochází z roku 1387. Ve 14. století patřil Rakov k podolskému majetku vladyků z Ratají. Po koupi podolského majetku (1440–1445) Janem Bechyně z Lažan byla ves připojena k bernartickým statkům. Roku 1477 při dědickém dělení majetku připadl Rakov společně s Podolím, s Borovany a s polovinou Bernartic Burianovi z Lažan a Bechyně. Mezi další majitele patří Jiřík Bechyně z Lažan, v roce 1553 Adam Bechyně z Lažan. Zmínky o rodu Bechyňů z Lažan pokračují až do 9. února 1623, kdy vnuk Adama Bechyně Oldřich Bechyně z Lažan prodal před konfiskací část svého majetku jezuitské koleji svatého Klimenta na Starém městě pražském. Další osudy Rakova byly totožné s osudem nedalekých Bernartic.\n\nSbor dobrovolných hasičů byl založen roku 1898.\n\nV roce 1930 zde bylo třicet popisných čísel a 141 obyvatel. Školou patřil Rakov do Slabčic. Farní úřad, lékař, pošta a četnictvo byly v Bernarticích.\n\n\n\n\n"}
{"id": "525020", "url": "https://cs.wikipedia.org/wiki?curid=525020", "title": "Srlín", "text": "Srlín\n\nSrlín je vesnice, část obce Bernartice v okrese Písek. Nachází se asi 5 km na východ od Bernartic. Je zde evidováno 80 adres. V roce 2011 zde trvale žilo osmdesát obyvatel.\n\nSrlín je také název katastrálního území o rozloze 3,89 km.\n\nPrvní písemná zmínka o vesnici pochází z roku 1218.\n\n\n\n\n\n\n"}
{"id": "525021", "url": "https://cs.wikipedia.org/wiki?curid=525021", "title": "Svatkovice", "text": "Svatkovice\n\nSvatkovice je malá vesnice, část obce Bernartice v okrese Písek. Nachází se asi 3 km na jih od Bernartic. Prochází zde silnice II/105. Je zde evidováno 37 adres. V roce 2011 zde trvale žilo 74 obyvatel.\n\nSvatkovice je také název katastrálního území o rozloze 3,69 km.\n\nPrvní písemná zmínka o vesnici pochází z roku 1486.\n\nPověst se podle záznamů Bernartické kroniky vztahuje k výklenkové kapli. V kapli byl obraz Panny Marie Sepekovské namalovaný na plátně. Událost se měla stát okolo roku 1890. V nedaleké vesnici se pálila kolomaz a rozvážela se po kbelících na trakaři po okolí. Jeden z dodavatelů kolomazi vypravoval se strachem v hlase, že když jel okolo kaple, obraz v kapli šustil a třepetal se. Když před kaplí poklekl a začal se modlit, nastalo ticho.\n\n"}
{"id": "525022", "url": "https://cs.wikipedia.org/wiki?curid=525022", "title": "Zběšice", "text": "Zběšice\n\nZběšice je malá vesnice, část obce Bernartice v okrese Písek. Nachází se asi 2,5 km na jihovýchod od Bernartic. Je zde evidováno 37 adres. V roce 2011 zde trvale žilo 29 obyvatel.\n\nZběšice je také název katastrálního území o rozloze 6,99 km.\n\nPrvní písemná zmínka o vesnici pochází z roku 1291.\n\n\n\n\n"}
{"id": "525023", "url": "https://cs.wikipedia.org/wiki?curid=525023", "title": "Radihošť", "text": "Radihošť\n\nRadihošť je malá vesnice, část obce Božetice v okrese Písek. Nachází se asi 2,5 km na severovýchod od Božetic. Je zde evidováno 17 adres. V roce 2011 zde trvale žilo devět obyvatel.\n\nRadihošť je také název katastrálního území o rozloze 1,88 km.\n\nPrvní písemná zmínka o vesnici pochází z roku 1379.\n\n\n\n"}
{"id": "525024", "url": "https://cs.wikipedia.org/wiki?curid=525024", "title": "Obora u Cerhonic", "text": "Obora u Cerhonic\n\nObora u Cerhonic je osada, část obce Cerhonice v okrese Písek. Nachází se asi 1,5 km na jih od Cerhonic. Je zde evidováno 47 adres . V roce 2011 zde trvale žilo 29 obyvatel. Zástavba osady těsně sousedí s osadou Obora u Radobytec, s níž tvoří prakticky jeden urbanistický celek.\n\nObora u Cerhonic leží v katastrálním území Cerhonice o výměře 9,5 km.\n\nPrvní písemná zmínka o vesnici pochází z roku 1688.\n\n\n\n\n"}
{"id": "525032", "url": "https://cs.wikipedia.org/wiki?curid=525032", "title": "Krsice", "text": "Krsice\n\nKrsice je vesnice, část obce Čimelice v okrese Písek. Nachází se asi 2 km na sever od Čimelic. Prochází zde silnice I/4. Je zde evidováno 65 adres. V roce 2011 zde trvale žilo osmdesát obyvatel.\n\nKrsice je také název katastrálního území o rozloze 3,29 km.\n\nPrvní zmínky o vesnici jsou z roku 1298. Ves patřila stejně jako nedaleké Horosedly k majetku biskupského statku v Příbrami. Po husitských válkách byla ves často zastavována. V 16. století přešla ves nejprve pod správu statku v Čimelicích a později k statku Neřestce, k majetku rodu Hrobčických. Třicetiletá válka obec poznamenala. Roku 1719 byly Krsice připojeny k Čimelickému statku.\n\n\n"}
{"id": "525033", "url": "https://cs.wikipedia.org/wiki?curid=525033", "title": "Bošovice (Čížová)", "text": "Bošovice (Čížová)\n\nBošovice je vesnice, část obce Čížová v okrese Písek. Nachází se asi 1,5 km na jihozápad od Čížové. Je zde evidováno 54 adres. V roce 2011 zde trvale žilo 82 obyvatel.\n\nBošovice leží v katastrálním území Bošovice u Čížové o rozloze 5,55 km².\n\nPrvní zmínky o vesnici jsou z roku 1323. Bošovice patřily k příslušenství hradu Zvíkova. V 16. století zde byl vladycký statek Buzických z Buzic. Část vsi, společně s Drhovlí připadla v 16. století k Řepicím, později k Čížové. Roku 1686–1691 byly Bošovice samostatným statkem. Po roce 1715 byly připojeny k nedaleké Drhovli. Východním směrem k Čížové býval Dolejší (Dolský) vrchnostenský ovčín.\n\n\nVe vesnici funguje jednotka sboru dobrovolných hasičů.\n\n"}
{"id": "525035", "url": "https://cs.wikipedia.org/wiki?curid=525035", "title": "Krašovice (Čížová)", "text": "Krašovice (Čížová)\n\nKrašovice je vesnice, část obce Čížová v okrese Písek. Nachází se asi 2 km na jih od Čížové. Je zde evidováno 51 adres. V roce 2011 zde trvale žilo 64 obyvatel. Na území Krašovic se nachází také letiště Písek.\n\nKrašovice leží v katastrálním území Krašovice u Čížové o rozloze 4,88 km.\n\nPrvní písemná zmínka o vesnici pochází z roku 1490.\n\n\n\n\n\n"}
{"id": "525036", "url": "https://cs.wikipedia.org/wiki?curid=525036", "title": "Nová Ves (Čížová)", "text": "Nová Ves (Čížová)\n\nNová Ves je malá vesnice, část obce Čížová v okrese Písek. Nachází se asi 1 km na sever od Čížové. Je zde evidováno 38 adres. V roce 2011 zde trvale žilo 59 obyvatel.\n\nNová Ves leží v katastrálním území Nová Ves u Čížové o rozloze 6,27 km. V katastrálním území Nová Ves u Čížové leží i Čížová.\n\nPrvní písemná zmínka o vesnici pochází z roku 1560.\n\n\nNa tomto místě se z nešťastné lásky zastřelil místní myslivec.\n\n"}
{"id": "525037", "url": "https://cs.wikipedia.org/wiki?curid=525037", "title": "Topělec", "text": "Topělec\n\nTopělec je vesnice, část obce Čížová v okrese Písek. Nachází se asi 4 km na jihovýchod od Čížové. Je zde evidováno 119 adres. V roce 2011 zde trvale žilo 152 obyvatel.\n\nTopělec je také název katastrálního území o rozloze 4,74 km.\n\nPrvní písemná zmínka o vesnici pochází z roku 1488.\n\n\n"}
{"id": "525039", "url": "https://cs.wikipedia.org/wiki?curid=525039", "title": "Malé Nepodřice", "text": "Malé Nepodřice\n\nMalé Nepodřice je vesnice, část obce Dobev v okrese Písek. Nachází se asi 3,5 km na východ od Dobeve. Prochází zde silnice II/139. Je zde evidováno 63 adres. V roce 2011 zde trvale žilo 124 obyvatel.\n\nMalé Nepodřice leží v katastrálním území Nepodřice o výměře 11,09 km.\n\nPrvní písemná zmínka o vesnici pochází z roku 1360.\n\n\n\n"}
{"id": "525040", "url": "https://cs.wikipedia.org/wiki?curid=525040", "title": "Nová Dobev", "text": "Nová Dobev\n\nNová Dobev je vesnice, část obce Dobev v okrese Písek. Nachází se na západní straně Dobevě, nad pravým břehem Brložského potoka. Prochází zde silnice II/139. Je zde evidováno 80 adres. V roce 2011 zde trvale žilo 182 obyvatel.\n\nNová Dobev leží v katastrálním území Stará Dobev o výměře 7,41 km.\n\nPrvní písemná zmínka o vesnici pochází z roku 1840.\n\n\n"}
{"id": "525041", "url": "https://cs.wikipedia.org/wiki?curid=525041", "title": "Oldřichov (Dobev)", "text": "Oldřichov (Dobev)\n\nOldřichov je vesnice, část obce Dobev v okrese Písek. Nachází se asi 5 km na severovýchod od Dobevě. Je zde evidováno 70 adres. V roce 2011 zde trvale žilo 108 obyvatel.\n\nOldřichov leží v katastrálním území Oldřichov u Písku o rozloze 2,78 km.\n\nPrvní písemná zmínka o vesnici pochází z roku 1387.\n\n\n\n\n\n"}
{"id": "525042", "url": "https://cs.wikipedia.org/wiki?curid=525042", "title": "Stará Dobev", "text": "Stará Dobev\n\nStará Dobev je vesnice, část obce Dobev v okrese Písek. Nachází se na východní straně Dobevě, nad levým břehem Brložského potoka. Prochází zde silnice II/139. Je zde evidováno 86 adres. V roce 2011 zde trvale žilo 282 obyvatel.\n\nStará Dobev je také název katastrálního území o rozloze 7,41 km. V katastrálním území Stará Dobev leží i Nová Dobev.\n\nPrvní písemná zmínka o vesnici pochází z roku 1318.\n\n\n"}
{"id": "525043", "url": "https://cs.wikipedia.org/wiki?curid=525043", "title": "Velké Nepodřice", "text": "Velké Nepodřice\n\nVelké Nepodřice je vesnice, část obce Dobev v okrese Písek. Nachází se asi 3 km na severovýchod od Dobeve. Je zde evidováno 62 adres. V roce 2011 zde trvale žilo 124 obyvatel.\n\nVelké Nepodřice leží v katastrálním území Nepodřice o výměře 11,09 km.\n\nPrvní písemná zmínka o vesnici pochází z roku 1360.\n\n\n"}
{"id": "525044", "url": "https://cs.wikipedia.org/wiki?curid=525044", "title": "Horní Novosedly", "text": "Horní Novosedly\n\nHorní Novosedly je malá vesnice, část obce Dolní Novosedly v okrese Písek. Nachází se asi 1 km na jih od Dolních Novosedel. Je zde evidováno 9 adres. V roce 2011 zde trvale žilo jedenáct obyvatel.\n\nHorní Novosedly leží v katastrálním území Dolní Novosedly o výměře 2,67 km.\n\nPrvní písemná zmínka o vesnici pochází z roku 1517. Až do 50. let 20. století šlo o osadu města Písek, poté byla součástí obce Záhoří a od roku 1990 se stala částí obce Dolní Novosedly (původně pod společným názvem Novosedly).\n\n"}
{"id": "525045", "url": "https://cs.wikipedia.org/wiki?curid=525045", "title": "Brloh (Drhovle)", "text": "Brloh (Drhovle)\n\nBrloh je malá vesnice, část obce Drhovle v okrese Písek. Nachází se asi dva kilometry na jihozápad od Drhovle. Je zde evidováno 50 adres. V roce 2011 zde trvale žilo 58 obyvatel.\n\nBrloh leží v katastrálním území Brloh u Drhovle o rozloze 7,09 km².\n\nPrvní písemná zmínka o vesnici pochází z roku 1359.\n\nNa severní hranici Brlohu se nachází přírodní památka Michovka v podobě chráněného rybníka.\n\n\n"}
{"id": "525046", "url": "https://cs.wikipedia.org/wiki?curid=525046", "title": "Drhovle Ves", "text": "Drhovle Ves\n\nDrhovle Ves je malá vesnice, část obce Drhovle v okrese Písek. Prochází zde silnice I/4. Je zde evidováno 41 adres. V roce 2011 zde trvale žilo 73 obyvatel.\n\nDrhovle Ves leží v katastrálním území Drhovle o výměře 4,9 km.\n\nPrvní písemná zmínka o vesnici pochází z roku 1323.\n"}
{"id": "525048", "url": "https://cs.wikipedia.org/wiki?curid=525048", "title": "Drhovle Zámek", "text": "Drhovle Zámek\n\nDrhovle Zámek je malá vesnice, část obce Drhovle v okrese Písek. Nachází se asi 0,5 km na severovýchod od Drhovle. Je zde evidováno 9 adres. V roce 2011 zde trvale žilo 115 obyvatel.\n\nDrhovle Zámek leží v katastrálním území Drhovle o výměře 4,9 km.\n\nPrvní písemná zmínka o vesnici pochází z roku 1323.\n\n"}
{"id": "525050", "url": "https://cs.wikipedia.org/wiki?curid=525050", "title": "Dubí Hora", "text": "Dubí Hora\n\nDubí Hora je vesnice, část obce Drhovle v okrese Písek. Nachází se asi 3 km na severozápad od Drhovle. Je zde evidováno 60 adres. V roce 2011 zde trvale žilo 104 obyvatel.\n\nDubí Hora leží v katastrálním území Pamětice u Drhovle o výměře 6,14 km.\n\nPrvní písemná zmínka o vesnici pochází z roku 1840.\n\n\n"}
{"id": "525051", "url": "https://cs.wikipedia.org/wiki?curid=525051", "title": "Chlaponice", "text": "Chlaponice\n\nChlaponice jsou malá vesnice, část obce Drhovle v okrese Písek. Nachází se asi 2,5 km na východ od Drhovle. Je zde evidováno 31 adres. V roce 2011 zde trvale žilo 27 obyvatel.\n\nChlaponice leží v katastrálním území Mladotice u Drhovle o výměře 5,14 km.\n\nPrvní písemné zmínky o Chlaponicích jsou k roku 1411. V 17. století patřily k nedaleké Čížové. V roku 1654 zde bylo vedeno pět osazených usedlostí a dvě usedlosti byly pusté. Od roku 1686 do roku 1691 patřily Chlaponice k statku Bošovice. Po roce 1715 se společně s částí Čížovského panství staly součástí Drhovle.\n\n\n\n\n"}
{"id": "525052", "url": "https://cs.wikipedia.org/wiki?curid=525052", "title": "Mladotice (Drhovle)", "text": "Mladotice (Drhovle)\n\nMladotice je vesnice, část obce Drhovle v okrese Písek. Nachází se asi 2 km na východ od Drhovle. Je zde evidováno 60 adres. V roce 2011 zde trvale žilo 76 obyvatel.\n\nMladotice leží v katastrálním území Mladotice u Drhovle o rozloze 5,14 km. V katastrálním území Mladotice u Drhovle leží i Chlaponice.\n\nPrvní písemná zmínka o vesnici pochází z roku 1390.\n\n"}
{"id": "525053", "url": "https://cs.wikipedia.org/wiki?curid=525053", "title": "Pamětice (Drhovle)", "text": "Pamětice (Drhovle)\n\nPamětice je vesnice, část obce Drhovle v okrese Písek. Nachází se asi 1 km na severozápad od Drhovle. Je zde evidováno 54 adres. V roce 2011 zde trvale žilo 101 obyvatel.\n\nPamětice leží v katastrálním území Pamětice u Drhovle o rozloze 6,14 km. V katastrálním území Pamětice u Drhovle leží i Dubí Hora.\n\nPrvní písemná zmínka o vesnici pochází z roku 1323. Ves je společně se sousední Drhovlí a s majetkem hradu Zvíkova uvedena jako zástava Jana Lucemburského. Později ves přešla pod správu Bratronického a později 1728 Sedlického panství.\n\n\n\n\n\n\n\n\n\n\n"}
{"id": "525054", "url": "https://cs.wikipedia.org/wiki?curid=525054", "title": "Chlumek (Hrejkovice)", "text": "Chlumek (Hrejkovice)\n\nChlumek () je osada, část obce Hrejkovice v okrese Písek. Nachází se asi 1,5 km na jihovýchod od Hrejkovic. Je zde evidováno 16 adres. V roce 2011 zde trvale žilo 35 obyvatel.\n\nChlumek leží v katastrálním území Hrejkovice o výměře 6,28 km.\n\n\n"}
{"id": "525055", "url": "https://cs.wikipedia.org/wiki?curid=525055", "title": "Níkovice", "text": "Níkovice\n\nNíkovice () je vesnice, část obce Hrejkovice v okrese Písek. Nachází se asi 1,5 km na severovýchod od Hrejkovic. Je zde evidováno 51 adres. V roce 2011 zde trvale žilo 91 obyvatel.\n\nNíkovice je také název katastrálního území o rozloze 2,79 km.\n\nPrvní písemná zmínka o vesnici pochází z roku 1488. Vesnice se dříve jmenovala Ninkovice nebo Minkovice. Byla majetkem milevského kláštera a později do roku 1581 náležela ves k zvíkovskému panství Švamberků. V tomto roce prodal Kryštof ze Švamberka ves pánům z Hodějova a byla přičleněna k milevskému panství.\n\nSbor dobrovolných hasičů byl založený roku 1899.\n\n\n\n\n\n\n\n\n\n\n\n\nPověst se vztahuje ke kamenům v místním lesíku, k Čertovým kanapíčkům. Podle pověstí, tady skutečně odpočíval čert po namáhavé práci, navzdory tvrzení, že čert nikdy nespí.\n"}
{"id": "525056", "url": "https://cs.wikipedia.org/wiki?curid=525056", "title": "Branišov (Chyšky)", "text": "Branišov (Chyšky)\n\nBranišov je samota, část obce Chyšky v okrese Písek. Nachází se asi 2,5 km na sever od Chyšek. Je zde evidována jedna adresa. V roce 2011 zde trvale žilii dva obyvatelé.\n\nBranišov leží v katastrálním území Nosetín o výměře 3,73 km.\n\nPrvní písemná zmínka o vesnici pochází z roku 1394. Historie Branišova je totožná s osudy nedalekého Nosetína, pod který osada vždy patřila. Původně patřila v 13. století k sepekovskému panství, později byla pod nadějkovským panstvím.\n\n\n"}
{"id": "525057", "url": "https://cs.wikipedia.org/wiki?curid=525057", "title": "Branišovice (Chyšky)", "text": "Branišovice (Chyšky)\n\nBranišovice je malá vesnice, část obce Chyšky v okrese Písek. Nachází se asi 4 km na západ od Chyšek. Je zde evidováno 17 adres. V roce 2011 zde trvale žilo dvacet obyvatel.\n\nBranišovice leží v katastrálním území Branišovice u Ratiboře o rozloze 6,86 km. V katastrálním území Branišovice u Ratiboře leží i Hněvanice a Záluží.\n\nPrvní písemná zmínka o vesnici pochází z roku 1222.\n\nDřívější a často používaný název této vesnice byl Branšovice. Vesnice patřila k majetku milevského kláštera. Po roce 1420, kdy byl klášter vypálen, se ves podobně jako nedaleké Hněvanice a Záluží připojila pod panství pánů z Rožmberka. A později ves patřila pod panství švamberské. Roku 1576 byla ves prodaná \"Kryštofem ze Švamberka\" nadějkovskému pánu \"Bedřichu Doudlebskému z Doudleb.\" V roce 1637 byly Branišovice, stejně jako Hněvanice a Záluží, prodány \"Mikulášem Bechyně z Lažan\" opět rodu Doudlebských. Ves koupil\"Adam Bedřich Doudlebský z Doudleb.\" Pak roku 1665 po jeho smrti připadly vesnice jeho staršímu synu Janovi Doudlebskému. V držení jejich rodu byla ves dalších pět let. Poté kvůli špatnému hospodaření a kvůli dluhům se rodový majetek zmenšil. Další majitelé se pak často střídali.\n\nV roce 1930 zde bylo evidováno 18 popisných čísel a žilo zde 95 obyvatel.\n\nFarou náležely Branišovice do Obděnic, škola bývala v Ratiboři, četnictvo v Chyškách a lékař byl v Milevsku.\n\n\n\n\n"}
{"id": "525058", "url": "https://cs.wikipedia.org/wiki?curid=525058", "title": "Hněvanice", "text": "Hněvanice\n\nHněvanice je malá vesnice, část obce Chyšky v okrese Písek. Nachází se asi 4,5 km na západ od Chyšek. Je zde evidováno 30 adres. V roce 2011 zde trvale žilo 49 obyvatel.\n\nHněvanice leží v katastrálním území Branišovice u Ratiboře o výměře 6,86 km.\n\nPrvní písemná zmínka o vesnici pochází z roku 1575.\nVes sdílela osudy nedalekých Branišovic. Vesnice patřila k majetku milevského kláštera. Po roce 1420 se ves podobně jako nedaleké Branišovice a Záluží připojila k majetku pánů z Rožmberka. Poté ves patřila pod panství švamberské. V roce 1576 byla ves prodaná Kryštofem ze Švamberka Bedřichu Doudlebskému z Doudleb a připojena k jejich nadějkovskému panství. V roce 1637 byly Hněvanice, stejně jako okolní vesnice, prodány Mikulášem Bechyně z Lažan panu Adamu Bedřichovi Doudlebskému z Doudleb. Pak roku 1665 připadly vesnice dědictvím jeho staršímu synu Janovi Doudlebskému. V držení jejich rodu byla ves dalších pět let. Poté byla prodaná a další majitelé se pak často střídali.\n\nFarou náležely Hněvanice do Obděnic, škola bývala v Ratiboři, četnictvo v Chyškách a lékař byl v Milevsku.\n\nV roce 1904 byl založený sbor dobrovolných hasičů.\n\nV roce 1930 zde žilo 138 obyvatel a bylo vedeno 23 domů.\n\n\n\n"}
{"id": "525059", "url": "https://cs.wikipedia.org/wiki?curid=525059", "title": "Hrachov (Chyšky)", "text": "Hrachov (Chyšky)\n\nHrachov je malá vesnice, část obce Chyšky v okrese Písek. Nachází se asi 1 km na severozápad od Chyšek. Je zde evidováno 8 adres. V roce 2011 zde trvale žilo devět obyvatel.\n\nHrachov leží v katastrálním území Chyšky o výměře 3,18 km.\n\nPrvní zmínky o Hrachovu jsou z roku 1291, ale jiné zdroje uvádí až rok 1575. Hrachov je připomínán jako příslušenství hradu Skalice u Sepekova. Milevsko a jeho kraj: turistika, památky, historie. Poté patřil k majetku milevského kláštera. Po vypálení kláštera v době husitské se ves dostala k zvíkovskému majetku. Po roce 1576 byla ves připojena k chyšeckému panství.\n\n"}
{"id": "525060", "url": "https://cs.wikipedia.org/wiki?curid=525060", "title": "Kvašťov (Chyšky)", "text": "Kvašťov (Chyšky)\n\nKvašťov je malá vesnice, část obce Chyšky v okrese Písek. Nachází se asi 1,5 km na jihovýchod od Chyšek. Je zde evidováno 15 adres. V roce 2011 zde trvale žilo osm obyvatel.\n\nKvašťov leží v katastrálním území Květuš o výměře 4,11 km.\n\nPrvní písemná zmínka o vesnici pochází z roku 1395.\n\n\n"}
{"id": "525061", "url": "https://cs.wikipedia.org/wiki?curid=525061", "title": "Květuš", "text": "Květuš\n\nKvětuš je vesnice, část obce Chyšky v okrese Písek. Nachází se asi 1,5 km na východ od Chyšek. Prochází zde silnice II/123. Je zde evidováno 53 adres. V roce 2011 zde trvale žilo 89 obyvatel.\n\nKvětuš je také název katastrálního území o rozloze 4,11 km. V katastrálním území Květuš leží i Kvašťov.\n\nV roce 1396 je na zdejší tvrzi zmiňovaný Oneš z Květuše jako patron kaplanství v Načeradci. Další z jeho rodu Jan z Květuše řečený Hron zemřel před rokem 1475 a jeho majetek připadl králi, který dal Květuš za výsluhu Čeňkovi z Klinštejna. V roce 1487 byla ves v majetku Štěpána Kuchty z Květuše a Humňan. V 15. století tvrz zpustla, ves měla několik držitelů. V dalším století byla připojena část k nadějkovskému panství. Roku 1668 \"Jiří Doudlebský z Doudleb\" prodal Květuši s okolními vesnicemi Nosetínem, Chlístovem, Kvašťovem, Vilínem Mikuláši z Germersheimu. Zbytky tvrze byly znatelné roku 1765.\n\nSbor dobrovolných hasičů byl založený roku 1893.\n\n\n\n\n"}
{"id": "525062", "url": "https://cs.wikipedia.org/wiki?curid=525062", "title": "Mezný", "text": "Mezný\n\nMezný je malá vesnice, část obce Chyšky v okrese Písek. Nachází se asi 3,5 km na sever od Chyšek. Je zde evidováno 15 adres. V roce 2011 zde trvale nikdo nežil.\n\nMezný je také název katastrálního území o rozloze 3,35 km. V katastrálním území Mezný leží i Radíkovy a Voděrady.\n\nPrvní písemná zmínka o vesnici pochází z roku 1398.\n\n\n\n\n\n\n\n"}
{"id": "525064", "url": "https://cs.wikipedia.org/wiki?curid=525064", "title": "Nálesí", "text": "Nálesí\n\nNálesí je malá vesnice, část obce Chyšky v okrese Písek. Nachází se asi 3 km na severozápad od Chyšek. Je zde evidováno 20 adres. V roce 2011 zde trvale žilo 28 obyvatel.\n\nNálesí leží v katastrálním území Ratiboř o výměře 5,97 km.\n\nPrvní písemná zmínka o vesnici pochází z roku 1654.\n\n\n\n"}
{"id": "525065", "url": "https://cs.wikipedia.org/wiki?curid=525065", "title": "Nosetín", "text": "Nosetín\n\nNosetín je malá vesnice, část obce Chyšky v okrese Písek. Nachází se asi 1,5 km na severovýchod od Chyšek.\n\nJe zde evidováno 24 adres. V roce 2011 zde trvale žilo 47 obyvatel. Obcí prochází silnice II/121 a II/123.\n\nNosetín je také název katastrálního území o rozloze 3,73 km. V katastrálním území Nosetín leží i Branišov, Růžená a Vilín.\n\nVes byla v roce 1290 majetkem hradu Skalice u Sepekova. Později patřila pražskému biskupství, nakonec se stala majetkem nadějkovského panství.\n\n\n"}
{"id": "525066", "url": "https://cs.wikipedia.org/wiki?curid=525066", "title": "Nová Ves (Chyšky)", "text": "Nová Ves (Chyšky)\n\nNová Ves je malá vesnice, část obce Chyšky v okrese Písek. Nachází se asi 1 km na sever od Chyšek. Je zde evidováno 22 adres. V roce 2011 zde trvale žilo 53 obyvatel.\n\nNová Ves leží v katastrálním území Chyšky o výměře 3,18 km.\n\nPrvní písemná zmínka o vesnici pochází z roku 1842.\nV dřívějších dobách se Nové Vsi říkalo Perkule. Podle jedné domněnky toto jméno souvisí se zaniklým dolováním. Podle druhé domněnky souvisí název se slovem parcela. Místní obyvatelé se věnovali převážně zemědělstvím, ale kvůli nelehkým podmínkám v tomto kamenitém kraji, většina mužů až do první světové války odcházela za prací do cihelen do Vídně.\n\nKamenná zvonice u domu čp. 19 z roku 1924.\n\n"}
{"id": "525067", "url": "https://cs.wikipedia.org/wiki?curid=525067", "title": "Podchýšská Lhota", "text": "Podchýšská Lhota\n\nPodchýšská Lhota je malá vesnice, část obce Chyšky v okrese Písek. Nachází se asi 1,5 km na jihozápad od Chyšek. Je zde evidováno 27 adres. V roce 2011 zde trvale žilo 24 obyvatel. Dřívější název obce byl Tetourova Lhota a Tetaurova Lhota.\n\nPodchýšská Lhota je také název katastrálního území o rozloze 1,53 km².\n\nPrvní písemná zmínka o vesnici pochází z roku 1385. V 15. století byla v obci tvrz, ale bohužel kvůli častému názvu vsi Lhota, o dalších osudech tvrze není známo nic podstatného. Název vesnice Tetourova Lhota, někdy Tetaurova Lhota byl odvozen od jména majitelů. Ves měl v držení rod Tetourů z Tetova. V 16. století byla ves připojena k Vlksicům až do roku 1597, kdy byla Lhota připojena k Chyškám. Místní tvrz zůstala neobydlená a postupně zpustla. V 18. století byly ještě viditelné zbytky zdí tvrze a příkopy.\n\nSbor dobrovolných hasičů byl založen roku 1923.\n\nOsada patřila farou, školou a ostatním pod nedaleké Chyšky.\n\nV roce 1930 měla ves 21 popisných čísel a 91 obyvatel.\n\n\n"}
{"id": "525068", "url": "https://cs.wikipedia.org/wiki?curid=525068", "title": "Radíkovy", "text": "Radíkovy\n\nRadíkovy je osada, část obce Chyšky v okrese Písek. Nachází se asi 2 km na severozápad od Chyšek. Je zde evidováno 5 adres. V roce 2011 zde trvale žilo sedm obyvatel.\n\nRadíkovy leží v katastrálním území Mezný o výměře 3,35 km.\n\nPrvní písemná zmínka o vesnici pochází z roku 1542.\n\n"}
{"id": "525069", "url": "https://cs.wikipedia.org/wiki?curid=525069", "title": "Ratiboř (Chyšky)", "text": "Ratiboř (Chyšky)\n\nRatiboř je malá vesnice, část obce Chyšky v okrese Písek. Nachází se asi 3 km na západ od Chyšek. Je zde evidováno 50 adres. V roce 2011 zde trvale žilo 107 obyvatel.\n\nRatiboř je také název katastrálního území o rozloze 5,97 km². V katastrálním území Ratiboř leží i Nálesí a Ratibořec.\nPrvní písemná zmínka o vesnici pochází z roku 1575. O osudech této a okolních vesnic jsou kusé zprávy. Po husitských válkách ves náležela k orlickému panství. Po smrti Bohuslava ze Švamberka dědictvím přešla ves do majetku jeho bratra Jana.\n\nRoku 1575 prodal císař Maxmilián II. zvíkovské a milevské panství Kryštofovi ze Švamberka. Mezi prodanými vesnicemi jsou uvedeny vesnice Porešín, Branišovice, Záluží, Hrazany, Hrazánky, Přeštěnice, Ratibořec.\n\nDo roku 1825 v obci nebyla škola. Děti docházely do Petrovic nebo do Chyšek. Od tohoto roku vyučoval bezplatně podučitel, který se do vesnice přistěhoval. Až v roce 1860 byla postavena nová budova školy, ale kapacitně nepostačovala. V roce 1898 byla postavena jednoposchoďová školní budova, původní stará školní budova byla odprodaná a vyučování zde bylo zahájeno v roce 1900.\n\nRatiboř do roku 1888 patřila k sedlčanskému okresu.\n\nSbor dobrovolných hasičů byl založen roku 1893.\n\n\nPověst se vztahuje ke smírčímu kříži v Ratiboři. Podle pověsti došlo o pouťové zábavě, která se konala v místní chalupě, protože hospoda zde tenkrát ještě nebyla, ke sporu o dívku. Následně došlo vzájemnému dvounásobnému zabití obou soků. Podle rytin na kříži se mělo jednat o vojáka a o krejčího.\n\n"}
{"id": "525070", "url": "https://cs.wikipedia.org/wiki?curid=525070", "title": "Ratibořec", "text": "Ratibořec\n\nRatibořec je malá vesnice, část obce Chyšky v okrese Písek. Nachází se asi 3,5 km na západ od Chyšek. Je zde evidováno 6 adres. V roce 2011 zde trvale žilo 43 obyvatel.\n\nRatibořec leží v katastrálním území Ratiboř o výměře 5,97 km.\n\nPrvní písemná zmínka o vesnici pochází z roku 1575. Ratibořec sdílel zřejmě osudy sousední Ratiboře. O historii těchto vesnic jsou velmi kusé zprávy. Tyto vesnice byly kvůli své poloze odříznuty od světa. Po husitských válkách náležela ves k panství orlickému a později zvíkovskému.\n\n\n"}
{"id": "525071", "url": "https://cs.wikipedia.org/wiki?curid=525071", "title": "Rohozov", "text": "Rohozov\n\nRohozov je malá vesnice, část obce Chyšky v okrese Písek. Nachází se asi 2,5 km na jih od Chyšek. Je zde evidováno 8 adres. V roce 2011 zde trvale žili dva obyvatelé.\n\nRohozov je také název katastrálního území o rozloze 1,57 km².\n\nPrvní písemná zmínka o vesnici pochází z roku 1383. Osada patřila k majetku pánů na Střítež. Ve 14. století se připomíná Budilov z Rohozova. Po jeho úmrtí přešla ves dědictvím na Čáslava z Rohozova a jeho sestry. V 16. století zde býval jeden nájemný statek a dvorec s ovčínem a pivovarem. V roce 1930 zde žilo 64 obyvatel a bylo zde 9 domů.\n\n\n"}
{"id": "525072", "url": "https://cs.wikipedia.org/wiki?curid=525072", "title": "Růžená (Chyšky)", "text": "Růžená (Chyšky)\n\nRůžená () je malá vesnice, část obce Chyšky v okrese Písek. Nachází se asi 2,5 km na východ od Chyšek. Je zde evidováno 22 adres. V roce 2011 zde trvale žilo 29 obyvatel.\n\nRůžená leží v katastrálním území Nosetín o výměře 3,73 km.\n\nPrvní písemná zmínka o vesnici pochází z roku 1400. Dřívější používaný název vesnice byl Růžena.Zprvu zde býval poplužní dvůr. Jeden z prvních majitelů byl Bohuněk z Vranova. Ten prodal ves milevskému rychtáři. Později Růžená připadla pod vlksické panství. Roku 1636 prodal vlksický pán ves i s příslušenstvím Adamu Bedřichovi Doudlebskému a tak byla ves připojena pod nadějkovské panství po dobu necelých 30 let. Pak opět připadla vlksickému panství. V 18. století se stala samostatným statkem. Poté se majitelé často střídali. Roku 1764 prodal rytíř Václav Netvorský z Břízí Růženou opět nadějkovským pánům. Roku 1911 hraběnka Karolína Kokořová na popud učitele Josefa Tomáška z nedalekých Chyšek prodala a rozdělila pozemky mezi drobný lid.\n\n"}
{"id": "525073", "url": "https://cs.wikipedia.org/wiki?curid=525073", "title": "Vilín (Chyšky)", "text": "Vilín (Chyšky)\n\nVilín je malá vesnice, část obce Chyšky v okrese Písek. Nachází se asi 1,5 km na sever od Chyšek. Je zde evidováno 6 adres. V roce 2011 zde trvale žilo dvacet obyvatel.\n\nVilín leží v katastrálním území Nosetín o výměře 3,73 km.\n\nPrvní písemná zmínka o vesnici pochází z roku 1410. V 17. století patřila obec k nedalekému Nadějkovu. Roku 1930 zde bylo evidováno pět popisných čísel.\n\n\n\n\n"}
{"id": "525074", "url": "https://cs.wikipedia.org/wiki?curid=525074", "title": "Voděrady (Chyšky)", "text": "Voděrady (Chyšky)\n\nVoděrady je malá vesnice, část obce Chyšky v okrese Písek. Nachází se asi 1,5 km na severozápad od Chyšek. Je zde evidováno 7 adres. V roce 2011 zde trvale žili tři obyvatelé.\n\nVoděrady leží v katastrálním území Mezný o výměře 3,35 km.\n\nPrvní písemná zmínka o vesnici pochází z roku 1318.\n\n\n"}
{"id": "525075", "url": "https://cs.wikipedia.org/wiki?curid=525075", "title": "Záluží (Chyšky)", "text": "Záluží (Chyšky)\n\nZáluží je malá vesnice, část obce Chyšky v okrese Písek. Nachází se asi 2,5 km na jihozápad od Chyšek. Je zde evidováno 20 adres. V roce 2011 zde trvale žilo 26 obyvatel.\n\nZáluží leží v katastrálním území Branišovice u Ratiboře o výměře 6,86 km.\n\nPrvní písemná zmínka o vesnici pochází z roku 1324.\nVesnice patřila k majetku milevského kláštera a sdílela stejné osudy jako Branišovice. Po vypálení kláštera husitskými vojsky byla ves připojena pod panství pánů z Rožmberka. Roku 1575 prodal císař Maxmilián II. zvíkovské a milevské panství Kryštofovi ze Švamberka. Mezi prodanými vesnicemi jsou kromě Záluží uvedeny další vesnice: Porešín, Branišovice, Hrazany, Hrazánky, Přeštěnice, Ratibořec. Ves přešla pod panství švamberské. V roce 1576 prodal Kryštof ze Švamberka několik okolních vesnic i Záluží nadějkovskému pánu Bedřichu Doudlebskému z Doudleb. V roce 1637 bylo Záluží, stejně jako Branišovice, prodány Mikulášem Bechyně z Lažan. Vesnice koupil Adam Bedřich Doudlebský z Doudleb. Pak roku 1665 po jeho smrti připadly vesnice jeho staršímu synu Janovi Doudlebskému. Další majitelé se pak často střídali.\n\nFarou, školou, poštou a četnictvem náležela vesnice do Chyšek. Lékař byl v Milevsku.\n\nV roce 1913 byl založený sbor dobrovolných hasičů.\n\nV roce 1930 zde bylo evidováno 20 popisných čísel a žilo zde 113 obyvatel.\n\n\n\n\n\n"}
{"id": "525079", "url": "https://cs.wikipedia.org/wiki?curid=525079", "title": "Směrnice o odpadních elektrických a elektronických zařízeních", "text": "Směrnice o odpadních elektrických a elektronických zařízeních\n\nSměrnice o odpadních elektrických a elektronických zařízeních (OEEZ, ) byla přijata 27. ledna 2003 společně se směrnicí o omezení užívání některých nebezpečných látek v elektronických a elektrických zařízeních (RoHS).\n\nSměrnice byla novelizována jako Směrnice Evropského parlamentu a Rady 2012/19/EU ze dne 4. července 2012 o odpadních elektrických a elektronických zařízeních (OEEZ).  \n\nOdůvodnění směrnice je dvojí. Vzhledem k rostoucí produkci a spotřebě elektrických a elektronických zařízení vzniká potřeba chránit životní prostředí před tímto druhem odpadu, protože ani běžné způsoby zpracování komunálního odpadu nelikvidují látky v zařízení obsažené uspokojivým způsobem. Elektrozařízení obsahují nejen látky nevhodné nebo nebezpečné pro životní prostředí, ale i poměrně vzácné. Druhým důvodem je tedy získání druhotných surovin. \n\nŘešením je zavedení odděleného systému sběru elektroodpadů a vybudování recyklačních linek. Směrnice kromě tohoto řeší i cílové kvóty elektroodpadu předaného k recyklaci a problematiku kolem transportu elektroodpadu.\n\nNové znění z roku 2012 zásadním způsobem mění jak předepsané procento recyklovaného elektroodpadu tak i rozsah elektrických a elektronických zařízení, na které se nejpozději od 15.8.2018 vztahuje. Pro velkou komplikovanost se podobně jako v původní verzi nesledují konkrétní látky, ale bere se prostá hmotnost elektropřístrojů.\n\nNamísto dosavadního cíle separovaného 4kg elektroodpadu na obyvatele daného státu má členský stát EU od 1. 1. 2019 prokazovat splnění cílů sběrem buď 85% elektroodpadu vyprodukovaného na svém území nebo 65% hmotnosti veškerého elektrického a elektronického zařízení uvedeného v členské zemi na trh (tedy vyrobeného i dovezeného) v ročním průměru za poslední tři roky.\n\nNa rozdíl od předchozí verze, která znamenala především vykazování elektroodpadů ze zařízení pro občanské použití se mění nejen vykazované kategorie, ale především se zahrnuje daleko větší počet elektrozařízení pro profesionální a průmyslové použití. Například i antény a anténní kabely k nim, RFID čipy, náplně do tiskáren pokud mají elektronické obvody.\n\nJe celkem 10 kategorií výjimek, na které se reportovací povinnost nevztahuje. Jde například o veškerá zařízení pro napětí vyšší než 1000 V střídavých nebo 1500 V stejnosměrných, \"zařízení\" neschopná funkce samostatně, ale až po zabudování do jiného zařízení (typicky například součástky), klasické vláknové žárovky, elektromobily, pevná elektroinstalace v budovách, stabilní průmyslové linky a velké stroje.\n\nPodle novely z roku 2012 se OEEZ dělí do těchto skupin:\n\n\nPodobným způsobem má ochranu životního prostředí podpořit i směrnice o sběru baterií (č. 2006/66/EU, 2013/56/EU) a směrnice o vyloučení některých nebezpečných látek v elektrických a elektronických zařízeních (Restriction of Hazardeous Substances).\n\n"}
{"id": "525089", "url": "https://cs.wikipedia.org/wiki?curid=525089", "title": "Corregidor", "text": "Corregidor\n\nCorregidor ( tagalog:\"Isla ng Corregidor\") je ostrov blízko Luzonu v Manilské zátoce na Filipínách. V průběhu obou světových válek byl silně fortifikován a využíván Americkou armádou jako pevnost sloužící k ochraně Manilské zátoky. Jedná se o skalnatý ostrov pokrytý džunglí. Je 6 km dlouhý a jeho rozloha činí 5 km². Nejvyšší bod se anglicky nazývá Topside a nachází se v nadmořské výšce 121 m n. m. Ostrov je sopečného původu, nachází se zde kaldera, která vyhasla asi před 1 milionem let.\n\nJako pevnost začali využívat Corregidor Španělé. Pozdější kolonisté Američané zde v roce 1903 zřídili vojenskou nemocnici a o rok dříve vojenský prostor. Známou se stala ale až za druhé světové války, kdy zde proběhla bitva o Corregidor, která vedla k totálnímu obsazení Filipín Japonci v roce 1942. V roce 1945 byla znovu dobyta. Památník druhé světové války tu mají jak Američané, tak Japonci a Filipínci.\n\n"}
{"id": "525093", "url": "https://cs.wikipedia.org/wiki?curid=525093", "title": "Červená (Jetětice)", "text": "Červená (Jetětice)\n\nČervená (, též \"Červená nad Vltavou\") je místní název, který označoval dnes již neexistující ves u Vltavy v dnešním okrese Písek. Jméno je odvozeno od tamního románského kostela svatého Bartoloměje, kterému se podle zbarvení kamene říkalo \"ruffa ecclesia\" (červený kostel). První písemná zmínka o Červené pochází z roku 1251. Obec byla administrativně rozdělena na tři díly: na pravém břehu Vltavy se nacházely I. díl patřící Jetěticím a II. díl spravovaný obcí Vůsí, na levém břehu III. díl náležel Oslovu. Většina obce byla zničena a zatopena v roce 1960 při výstavbě orlické vodní nádrže.\n\nV současnosti název Červená označuje část katastrálního území Jetětic. K Červené patří usedlosti \"Jetětické Samoty\", \"Truhlařov\", \"Pazderna\", \"Spálený\" a několik chatových osad a rekreačních areálů. Prochází jí železniční trať Tábor–Ražice a leží zde železniční nádraží Červená nad Vltavou. Žije zde obyvatel.\n\nNázev Červená II potom označuje část katastrálního území Vůsí (část obce Květov), kde se nachází kostel svatého Bartoloměje, přenesený při zatopení původní vsi.\n\nVes založila matka Jiříka Milevského Zdislava. První písemná zmínka pochází z roku 1189, kdy Červená patřila ke statkům premonstrátského kláštera v Milevsku. O rok později byl vystavěn románský kostel svatého Bartoloměje. Za husitských válek v roce 1430 získal majetky od císaře Zikmunda Lucemburského Jan Předbor z Radešína. Dalšími vlastníky jsou od roku 1463 panství Zvíkovské a od roku 1575 panství Orlické. Červená tak postupně náležela Rožmberkům, od roku 1473 Švamberkům, roku 1622 ji získali Eggenbergové a posledními šlechtickými majiteli byli od roku 1710 Schwarzenbergové. V rámci panství spadala obec pod správu branické rychty.\n\nŠkola na Červené byla založena v roce 1729. V roce 1755 ji navštěvovalo 140 žáků.\n\nPůvodní obec zanikla v roce 1960 po vybudování orlické přehrady.\n\nV současnosti je zde evidováno 173 adres. V roce 2011 zde trvale žilo 34 obyvatel. Součástí místní části Červená je pás území mezi železniční tratí a orlickou přehradní nádraží.\n\n\n\n\n"}
{"id": "525095", "url": "https://cs.wikipedia.org/wiki?curid=525095", "title": "Lhota u Kestřan", "text": "Lhota u Kestřan\n\nLhota u Kestřan je malá vesnice, část obce Kestřany v okrese Písek. Nachází se na pravém břehu řeky Otavy asi 1 km na jih od Kestřan. Je zde evidováno 22 adres. V roce 2011 zde trvale žilo 35 obyvatel.\n\nLhota u Kestřan je také název katastrálního území o rozloze 2,95 km.\n\nPrvní písemná zmínka o vesnici pochází z roku 1360.\n\n\n"}
{"id": "525096", "url": "https://cs.wikipedia.org/wiki?curid=525096", "title": "Březí (Kluky)", "text": "Březí (Kluky)\n\nBřezí je malá vesnice, část obce Kluky v okrese Písek. Nachází se asi 1 km na jihovýchod od Kluk. Je zde evidováno 31 adres. V roce 2011 zde trvale žilo 41 obyvatel.\n\nBřezí leží v katastrálním území Kluky u Písku o výměře 10,35 km.\n\nPrvní písemná zmínka o vesnici pochází z roku 1323.\n\n\n"}
{"id": "525097", "url": "https://cs.wikipedia.org/wiki?curid=525097", "title": "Dobešice", "text": "Dobešice\n\nDobešice je malá vesnice, část obce Kluky v okrese Písek. Nachází se asi 1,5 km na severovýchod od Kluk. Prochází zde silnice II/138. Je zde evidováno 29 adres. V roce 2011 zde trvale žilo 42 obyvatel.\n\nDobešice je také název katastrálního území o rozloze 3,26 km.\n\nPrvní písemná zmínka o vesnici pochází z roku 1468.\n\n\n\n\n\n"}
{"id": "525099", "url": "https://cs.wikipedia.org/wiki?curid=525099", "title": "Vůsí", "text": "Vůsí\n\nVůsí je vesnice, část obce Květov v okrese Písek. Nachází se asi 2 km na jihozápad od Květova. Je zde evidováno 91 adres. V roce 2011 zde trvale žilo 22 obyvatel.\n\nVůsí je také název katastrálního území o rozloze 3,28 km.\n\nDva kilometry od vesnice se na břehu Orlické přehrady nachází chatová osada \"Vůsí\" a Červená nad Vltavou s původně románským kostelem svatého Bartoloměje z 12. století.\n\nPrvní písemná zmínka o vesnici pochází z roku 1581.\n\nSbor dobrovolných hasičů byl založen roku 1923. V roce 1930 měla ves 23 popisných čísel a 113 obyvatel.\n\n\nPověst se vztahuje k Vlnovo kříži na okraji vesnice. V těchto místech se mělo splašit koňské spřežení a zabilo kočího. \n\n"}
{"id": "525100", "url": "https://cs.wikipedia.org/wiki?curid=525100", "title": "Pukňov", "text": "Pukňov\n\nPukňov je malá vesnice, část obce Lety v okrese Písek. Nachází se asi 4 km na severovýchod od Letů. Je zde evidováno 14 adres. V roce 2011 zde trvale žili dva obyvatelé.\n\nPukňov leží v katastrálním území Šerkov o výměře 5,75 km.\n\nPrvní písemná zmínka o vesnici pochází z roku 1543.\n\n\n"}
{"id": "525101", "url": "https://cs.wikipedia.org/wiki?curid=525101", "title": "Vojta Dukát", "text": "Vojta Dukát\n\nVojta Dukát, příp. Voita Dukát (* 12. června 1947 Brno) je současný moravský a nizozemský fotograf a filmař, který žije od roku 1968 v Nizozemí.\n\nDvakrát byl nominován fotografem prestižní fotografické agentury Magnum Photos (1974, 1976), jejím trvalým členem se však nestal. V roce 1980 byla ve Stedelijk muzeu v Amsterodamu uspořádána první výstava jeho fotografií. Je držitelem Capi-Lux Prijs (1997), významného fotografického ocenění za dlouhodobý přínos na poli vizuální komunikace. Retrospektivní výstava Dukátovy tvorby byla otevřena v Gemeentemuseum Den Haag roku 2001 u příležitosti udělení ceny Ouborgprijs. \n\núčast na společných výstavách:\n\n1984 Elisabeth Frank Gallery, Knokke, Belgie\n\n1984 Stichting Sinus, putovní výstava, Holandsko\n\n1984 „Foto 84“, „7 holandských fotografů“, Nieuwe Kerk, Amsterdam\n\n1985 Kulturní centrum Venlo, Roermond a Maastricht en Heerlen\n\n1985 Museum Fodor, Amsterdam\n\n1986 Animals in Photography, Photographers Gallery, London\n\n1986 „First Israeli Photography Biennale“, Israel\n\n1987 „Fotografie in opdracht“, Galerie Perspektief, Rotterdam\n\n1988 Photofest Houston: „Dutch Photographers of the 20th Century“, Bluffer Gallery, Houston, Texas\n\n1988 „Roots and Turns: Traditie en vernieuwing van de fotografie in Nederland sinds 1900“, Stedelijk Museum Amsterdam\n\n1989 „Het Poëtisch Moment“, Stadsgalerij Heerlen\n\n1989 „Ogenblikken“, Galerie Nouvelles Images, Den Haag\n\n1989 „150 Jaar Fotografie“, Stedelijk Museum Amsterdam\n\n1990 „151 Jaar Fotografie“, Inkt 2, Den Haag\n\n1991 „Československá fotografie v exilu“, Mánes, Praha\n\n1992 Československá fotografie v exilu (1939 - 1989), Mánes, Praha\n\n1993 „De Kracht van heden“, Loods 6, Amsterdam\n\n1995 KunstRai, Amsterdam\n\n1995 „Video-fragmenten“, Gemmentemuseum Den Haag\n\n1995 „Orbis Fictus: New Media in Contemporary Art“, Sorošovo centrum současného umění, Praha\n\n1995 „Jitro kouzelníků“, Valdštejnská jízdárna, Praha\n\n1995 „Haagse Nieuwen“, Artoteek Den Haag\n\n1999 Nederlandse Fotografie Biënnale, Naarden\n\n1999 „Autonomous Photography in The Hague“, Haagse Kunstring, Den Haag\n\n2002 projekce „De Kracht van heden“, Fotofestival Breda, Holandsko, poté projekce v dalších 9 nizozemských městech\n\n2003 „Fotografie in NL“, Fotomuseum den Haag\n\n2003 „1000 fotografií z Amsterdamu 1945/2003“, Historické museum Amsterdam\n\n2003 „Nizozemští fotografové“, Fotomuseum den Haag\n\n2003 Ejhle světlo / Look Light, Moravská galerie v Brně, Brno (Brno-město)\n\n2004 Ejhle světlo / Look Light, Jízdárna Pražského hradu, Praha\n\n2004 projekce „Le cinema des photographes Neerlanda is“, Maison Europeen de la Photographie, Paris\n\n2005 projekce „Tatra 77, Mother of all cars“, Quartair den Haag, Haag\n\n2005 Česká fotografie 20. století / Czech photography of the 20th century, UMPRUM, Praha (bez souhlasu autora a s protestem)\n\n2010 Karel Cudlín a Vojta Dukát: Cesty Ukrajinou, projekce, Galerie Školská 28, Praha\n\n2011 Tina b. 2011 Festival současného umění, Praha (Hlavní město Praha), Praha\n\n2011 V plném spektru. Fotograﬁe 1900-1950 ze sbírky Moravské galerie v Brně, Pražákův palác, Brno (Brno-město)\n\n2014 Dancing Light, Huis Marseille, Museum for Photography, Amsterdam\n\nsamostatné:\n\n\n"}
{"id": "525102", "url": "https://cs.wikipedia.org/wiki?curid=525102", "title": "Šerkov", "text": "Šerkov\n\nŠerkov je malá vesnice, část obce Lety v okrese Písek. Nachází se asi 2 km na severovýchod od Letů. Je zde evidováno 35 adres. V roce 2011 zde trvale žilo 55 obyvatel.\n\nŠerkov je také název katastrálního území o rozloze 5,75 km. V katastrálním území Šerkov leží i Pukňov.\n\nPrvní písemná zmínka o vesnici pochází z roku 1513.\n\n\n"}
{"id": "525103", "url": "https://cs.wikipedia.org/wiki?curid=525103", "title": "Rukáveč", "text": "Rukáveč\n\nRukáveč je malá vesnice, část města Milevsko v okrese Písek. Nachází se asi 4 km na jihozápad od Milevska. Je zde evidováno 19 adres. V roce 2011 zde trvale žilo 26 obyvatel.\n\nRukáveč je také název katastrálního území o rozloze 5,48 km.\n\nPrvní písemná zmínka o vesnici pochází z roku 1488. Rukáveč patřila stejně jako okolní vesnice k zvíkovskému panství a její další osudy jsou společné se Zvíkovem. Ves byla uvedena v roce 1584 v soupise dědictví po Kryštofu ze Švamberka. V roce 1612 je uvedena při prodeji zvíkovského zboží podobně jako Stehlovice, Branice, Velká, Kučeř, Květov, Osek, Jickovice, Jetětice, Vůsí a kostel na Červené na Vltavou Janu Jiřímu ze Švamberka. Do roku 1736 byla Rukáveč součástí Branické rychty.\n\nPošta, lékař, farní a četnický úřad s nacházeli v Milevsku. Děti zprvu docházely do Milevska, na žádost obce v roce 1908 bylo městu Milevsko uloženo zřídit v Rukávči školu. K uskutečnění došlo až po připomínkách v roce 1921. Školní rada v tomto roce povolila jednotřídní školu. O šest let později byla postavena školní budova. V roce 1927 se zde začalo vyučovat.\n\nSbor dobrovolných hasičů byl v obci založen roku 1922. V roce 1930 zde bylo vedeno 24 popisných čísel a žilo zde 162 obyvatel.\n\n\n\n\n\n\n"}
{"id": "525105", "url": "https://cs.wikipedia.org/wiki?curid=525105", "title": "Velká (Milevsko)", "text": "Velká (Milevsko)\n\nVelká je vesnice, část města Milevsko v okrese Písek. Nachází se asi 5,5 km na západ od Milevska. Prochází zde silnice II/121. Je zde evidováno 72 adres. V roce 2011 zde trvale žilo 99 obyvatel.\n\nVelká leží v katastrálním území Velká u Milevska o rozloze 8,8 km.\n\nPrvní písemná zmínka o vesnici pochází z roku 1552. Ves patřila k majetku milevského kláštera. Po husitských válkách byla připojena k majetku Švamberků na hradě Zvíkov. Později byla ves majetkem Eggenbergů a posléze se dostala do panství Schwarzenbergů. V roce 1906 byl založen sbor dobrovolných hasičů. O pět let později ve vsi vypul velký požár, při kterém shořelo 21 usedlostí.\n\nZápadně od vesnice se nachází přírodní památka Sobědražský prales.\n\n\n"}
{"id": "525109", "url": "https://cs.wikipedia.org/wiki?curid=525109", "title": "Bořice (Mirotice)", "text": "Bořice (Mirotice)\n\nBořice je malá vesnice, část města Mirotice v okrese Písek. Nachází se asi 2,5 km na severovýchod od Mirotic. Je zde evidováno 34 adres. V roce 2011 zde trvale žilo 24 obyvatel.\n\nBořice leží v katastrálním území Bořice u Mirotic o rozloze 2,33 km.\n\nBořice se připomínají od roku 1379. Byly příslušenstvím arcibiskupského statku v Příbrami až do 16. století. V následujícím století vesnice patřila pod varvažovské panství až do jeho zániku. Roku 1654 je v zápisech berní ruly vedeno osm usedlostí ( šest selských).\n\n\n\n\n\n\n\n"}
{"id": "525110", "url": "https://cs.wikipedia.org/wiki?curid=525110", "title": "Jarotice", "text": "Jarotice\n\nJarotice je malá vesnice, část města Mirotice v okrese Písek. Nachází se asi 4 km na jihozápad od Mirotic. Je zde evidováno 21 adres. V roce 2011 zde trvale žilo čtrnáct obyvatel.\n\nJarotice je také název katastrálního území o rozloze 1,3 km.\n\nPrvní písemná zmínka o vesnici pochází z roku 1379.\n\n"}
{"id": "525112", "url": "https://cs.wikipedia.org/wiki?curid=525112", "title": "Lučkovice", "text": "Lučkovice\n\nLučkovice je vesnice, část města Mirotice v okrese Písek. Nachází se asi 3 km na severozápad od Mirotic. Je zde evidováno 57 adres. V roce 2011 zde trvale žilo 45 obyvatel.\n\nLučkovice je také název katastrálního území o rozloze 4,9 km.\n\nLučkovice jsou středověkého původu, první zmínky o vsi jsou z roku 1227. Zprvu byly Lučkovice v majetku pražského svatojiřského kláštera. Na počátku 14. století patřila ves k věnnému majetku královny. Ale zároveň zde byla tvrz vladyků z Lučkovic. Toto rozdělení vesnice přetrvalo, v 16. století se jedna část vesnice stala majetkem hradu Zvíkov (od roku 1551), jedna část patřila k Škvořeticím, další část k Rakovicím. V 17. století byla část Lučkovic majetkem čimelického panství. Všechny části byly posléze sceleny a ves patřila pod statek Škvořetice, od roku 1681 k Cerhonicím. Velké ztráty utrpěla ves za třicetileté války. V roce 1654 zde byly vedeny tři osazené usedlosti, sedm jich bylo pustých. V jihozápadní části návsi stával vrchnostenský dvůr.\n\n\n\n\n\n\n\n\n\n"}
{"id": "525113", "url": "https://cs.wikipedia.org/wiki?curid=525113", "title": "Obora u Radobytec", "text": "Obora u Radobytec\n\nObora u Radobytec je malá vesnice, část města Mirotice v okrese Písek. Nachází se asi 3,5 km na jihovýchod od Mirotic. Je zde evidováno 14 adres. V roce 2011 zde trvale žili dva obyvatelé. Zástavba osady těsně sousedí s osadou Obora u Cerhonic, s níž tvoří prakticky jeden urbanistický celek.\n\nObora u Radobytec leží v katastrálním území Radobytce o výměře 3,95 km.\n\nPrvní písemná zmínka o vesnici pochází z roku 1840.\n"}
{"id": "525114", "url": "https://cs.wikipedia.org/wiki?curid=525114", "title": "Radobytce", "text": "Radobytce\n\nRadobytce je malá vesnice, část města Mirotice v okrese Písek. Nachází se asi 2 km na jih od Mirotic. Je zde evidováno 47 adres. V roce 2011 zde trvale žilo 46 obyvatel.\n\nRadobytce je také název katastrálního území o rozloze 3,95 km. V katastrálním území Radobytce leží i Obora u Radobytec.\n\nPrvní písemná zmínka o vesnici pochází z roku 1352.\n\n\n"}
{"id": "525115", "url": "https://cs.wikipedia.org/wiki?curid=525115", "title": "Rakovické Chalupy", "text": "Rakovické Chalupy\n\nRakovické Chalupy je malá vesnice, část města Mirotice v okrese Písek. Nachází se asi 1,5 km na severovýchod od Mirotic. Prochází zde silnice II/121. Je zde evidováno 6 adres. V roce 2011 zde trvale žil jeden obyvatel.\n\nRakovické Chalupy leží v katastrálním území Mirotice o výměře 8,25 km².\n\nPrvní písemná zmínka o vesnici pochází z roku 1840.\n\n\n"}
{"id": "525116", "url": "https://cs.wikipedia.org/wiki?curid=525116", "title": "Stráž (Mirotice)", "text": "Stráž (Mirotice)\n\nStráž je malá vesnice, část města Mirotice v okrese Písek. Nachází se asi 3 km na západ od Mirotic. Je zde evidováno 27 adres. V roce 2011 zde trvale žilo sedm obyvatel.\n\nStráž leží v katastrálním území Stráž u Mirotic o rozloze 2,34 km.\n\nPrvní písemná zmínka o vesnici pochází z roku 1790.\n\n"}
{"id": "525117", "url": "https://cs.wikipedia.org/wiki?curid=525117", "title": "Strážovice (Mirotice)", "text": "Strážovice (Mirotice)\n\nStrážovice je malá vesnice, část města Mirotice v okrese Písek. Nachází se asi 2 km na jihozápad od Mirotic. Je zde evidováno 33 adres. V roce 2011 zde trvale žilo 49 obyvatel. Strážovice leží v katastrálním území Strážovice u Mirotic o rozloze 2,53 km.\n\nKaždý rok se zde koná Strážovicka pouť a fotbalový turnaj Strážovice cup.\n\nPrvní písemná zmínka o vesnici pochází z roku 1381. Někdy po roce 1577 zde byla zbudována tvrz. Na jejím místě postavili koncem 17. století páni Běšínové z Běšin jednoduchý barokní zámeček a vedle něj kapli Tří králů. Po roce 1790 se na panství vystřídala celá řada majitelů, až Strážovice v polovině 19. století kníže Jiří Kristián z Lobkovic připojil k čimelickému velkostatku.\n\n25. února 1844 se v obci narodil hudební skladatel Jindřich Kafka († 2. dubna 1917).\n\nJednopatrová raně barokní stavba z konce 17. století stojí na jihovýchodním okraji obce. V zámecké kapli Tří králů je rokokový oltářík z 2. poloviny 18. století. Na zámecké zdi je socha sv. Jana Nepomuckého z doby kolem roku 1750.\nPo válce připadl zámeček JZD, v jehož „péči“ objekt značně zchátral. Dnes je v soukromých rukou.\n\nKaple se nachází za vesnicí u komunikace směrem do Mirotic.\n\n"}
{"id": "525118", "url": "https://cs.wikipedia.org/wiki?curid=525118", "title": "Boješice", "text": "Boješice\n\nBoješice je malá vesnice, část města Mirovice v okrese Písek. Nachází se asi 2,5 km na sever od Mirovic. Je zde evidováno 30 adres. V roce 2011 zde trvale žilo 43 obyvatel.\n\nBoješice je také název katastrálního území o rozloze 2,42 km.\n\nPrvní písemná zmínka o vesnici pochází z roku 1426.\n\n\n"}
{"id": "525120", "url": "https://cs.wikipedia.org/wiki?curid=525120", "title": "Kakovice (Mirovice)", "text": "Kakovice (Mirovice)\n\nKakovice je malá vesnice, část města Mirovice v okrese Písek. Nachází se asi 2 km na jih od Mirovic. Je zde evidováno 14 adres. V roce 2011 zde trvale žilo 26 obyvatel.\n\nKakovice je také název katastrálního území o rozloze 1,59 km.\n\nPrvní písemná zmínka o vesnici pochází z roku 1488.\n\n\n"}
{"id": "525121", "url": "https://cs.wikipedia.org/wiki?curid=525121", "title": "Ohař (Mirovice)", "text": "Ohař (Mirovice)\n\nOhař je malá vesnice, část města Mirovice v okrese Písek. Nachází se asi 3,5 km na sever od Mirovic. Je zde evidováno 16 adres. V roce 2011 zde trvale žili dva obyvatelé.\n\nOhař je také název katastrálního území o rozloze 4,01 km. V katastrálním území Ohař leží i Řeteč.\n\nPrvní písemná zmínka o vesnici pochází z roku 1312.\n\n\n\n"}
{"id": "525122", "url": "https://cs.wikipedia.org/wiki?curid=525122", "title": "Plíškovice", "text": "Plíškovice\n\nPlíškovice je malá vesnice, část města Mirovice v okrese Písek. Nachází se asi 1 km na západ od Mirovic. Prochází zde silnice I/19. Je zde evidováno 31 adres. V roce 2011 zde trvale žilo osmdesát obyvatel.\n\nPlíškovice je také název katastrálního území o rozloze 5,18 km. V katastrálním území Plíškovice leží i Sochovice.\nPrvní písemná zmínka o vesnici pochází z roku 1379.\n\n\n\n\n"}
{"id": "525123", "url": "https://cs.wikipedia.org/wiki?curid=525123", "title": "Řeteč", "text": "Řeteč\n\nŘeteč je malá vesnice, část města Mirovice v okrese Písek. Nachází se asi 4,5 km na sever od Mirovic. Je zde evidováno 22 adres. V roce 2011 zde trvale žilo 28 obyvatel.\n\nŘeteč leží v katastrálním území Ohař o výměře 4,01 km².\n\nPrvní písemná zmínka o vesnici pochází z roku 1385.\n\n\n"}
{"id": "525124", "url": "https://cs.wikipedia.org/wiki?curid=525124", "title": "Sochovice", "text": "Sochovice\n\nSochovice je malá vesnice, část města Mirovice v okrese Písek. Nachází se asi 2,5 km na jihozápad od Mirovic. Je zde evidováno 10 adres. V roce 2011 zde trvale žilo osm obyvatel.\n\nSochovice leží v katastrálním území Plíškovice o výměře 5,18 km.\n\nPrvní písemná zmínka o vesnici pochází z roku 1382.\n\n\n\n\n"}
{"id": "525125", "url": "https://cs.wikipedia.org/wiki?curid=525125", "title": "Touškov", "text": "Touškov\n\nTouškov je malá vesnice, část města Mirovice v okrese Písek. Nachází se asi 3,5 km na severovýchod od Mirovic. Je zde evidováno 25 adres. V roce 2011 zde trvale žilo 21 obyvatel.\n\nTouškov je také název katastrálního území o rozloze 1,44 km.\n\nPrvní písemná zmínka o vesnici pochází z roku 1336.\n\n\n"}
{"id": "525126", "url": "https://cs.wikipedia.org/wiki?curid=525126", "title": "Draheničky", "text": "Draheničky\n\nDraheničky je malá vesnice, část obce Mišovice v okrese Písek. Nachází se asi 2,5 km na severozápad od Mišovic. Je zde evidováno 15 adres. V roce 2011 zde trvale žilo patnáct obyvatel.\n\nDraheničky leží v katastrálním území Svučice o výměře 8,69 km.\n\nPrvní písemná zmínka o vesnici pochází z roku 1323.\n\n"}
{"id": "525127", "url": "https://cs.wikipedia.org/wiki?curid=525127", "title": "Pohoří (Mišovice)", "text": "Pohoří (Mišovice)\n\nPohoří je malá vesnice, část obce Mišovice v okrese Písek. Nachází se asi 1 km na jihovýchod od Mišovic. Prochází zde silnice II/175. Je zde evidováno 35 adres. V roce 2011 zde trvale žilo 39 obyvatel.\n\nPohoří leží v katastrálním území Pohoří u Mirovic o rozloze 3,03 km. V katastrálním území Pohoří u Mirovic leží i Slavkovice.\n\nPrvní písemná zmínka o vesnici pochází z roku 1352. Starobylá farní osada s kostelem sv. Petra a Pavla, raně gotického původu ze 13. století. V rozpětí let je v Pohoří doloženo sídlo Černína a jeho bratra Filipa. Část obce patřila bývalému příbramskému panství pražského arcibiskupa, od 16. století potom k panství Čimelice. Zbytek příslušel ke statkům Koupě a Hostišovice, s nimiž se později připojil k panství Drahenice.\n\nTerénní situace farní osady na Zlaté stezce a její starobylý původ opravňuje k předpokladu, že zde mohlo existovat středověké hájitelné sídlo. Podle architekta Františka Kašičky a archeologa Bořivoje Nechvátala jej lze nejspíše hledat v blízkosti či obvodu dnešního farního dvora č.p. 1 v jižním sousedství kostela s dodatečně romanticky přestavěnou jednopatrovou farní budovou. V době válek s biskupem jej představoval kostel, který se honosí mohutnou věží ze 13. století, která je sama o sobě tvrzí, v 1. a 2. patře upravenou jako hájitelná fortifikace se střílnami. Takto bylo vybaveno více biskupských kostelů na Mirovicku, například ještě v nedalekých Radobytcích. Na místě farní budovy jistě setrvala v mladším středověku správa zdejšího arcibiskupského majetku, zatímco vladycké sídlo z konce 14. století bychom mohli předběžně situovat např. do místa dvorce a později skupiny usedlostí východně od kostela, na kterou se severně váže rozlehlý nepravidelně oválný územní útvar.\n\n\n\n"}
{"id": "525129", "url": "https://cs.wikipedia.org/wiki?curid=525129", "title": "Slavkovice (Mišovice)", "text": "Slavkovice (Mišovice)\n\nSlavkovice je malá vesnice, část obce Mišovice v okrese Písek. Nachází se asi 1 km na východ od Mišovic. Prochází zde silnice II/175. Je zde evidováno 36 adres. V roce 2011 zde trvale žilo 37 obyvatel.\n\nSlavkovice leží v katastrálním území Pohoří u Mirovic o výměře 3,03 km.\n\nPrvní písemná zmínka o vesnici pochází z roku 1336.\n\n\n"}
{"id": "525131", "url": "https://cs.wikipedia.org/wiki?curid=525131", "title": "Svučice", "text": "Svučice\n\nSvučice je vesnice, část obce Mišovice v okrese Písek. Nachází se asi 1,5 km na západ od Mišovic. Je zde evidováno 59 adres. V roce 2011 zde trvale žilo 77 obyvatel.\n\nSvučice je také název katastrálního území o rozloze 8,69 km. V katastrálním území Svučice leží i Draheničky.\n\nPrvní písemná zmínka o vesnici pochází z roku 1088.\n\n\nDEBNÁR, Alexandr, heslo Svučice, in: HAIŠMANOVÁ, L.: Výzkumy v Čechách 1998, akce 976 (vrcholně středověké keramické zlomky na nízké terase nad cestou do Mišovic) a akce 977 (vrcholně středověké a pravěké zlomky v trati Čihadlo na pravém břehu Mišovického potoka), archeologická prospekce 27.2.1998, s. 203,\n"}
{"id": "525132", "url": "https://cs.wikipedia.org/wiki?curid=525132", "title": "Dolní Nerestce", "text": "Dolní Nerestce\n\nDolní Nerestce (dříve Dolní Neřestce či Dolní Neřestec) je malá vesnice, část obce Nerestce v okrese Písek. Je zde evidováno 45 adres. V roce 2011 zde trvale žilo osmdesát obyvatel.\n\nDolní Nerestce je také název katastrálního území o rozloze 2,56 km².\n\nPodle jazykovědce Antonína Profouse vznikl nejstarší název vsi \"Neřestce\" přiléhavým označením nepřívětivého smyslu někdejší osady neřestníků (od \"neřěst-iti sě\"). Hanlivý význam byl asi později změněn depalatalizací na Nerestce.\n\nV předválečném školním vlastivědném časopise \"Zlatá stezka\" byl zachycen také odlišný výklad jména, pocházející prý ze slovního základu staročeského výrazu: \"nerast\": kňour, divočák, divoký kanec. Od toho by se asi odvozovalo jméno osady vzniklé v místě velkého výskytu divočáků, nebo snad jejich častého lovu.\n\nV nejstarších písemných pramenech původci listin nerozlišovali mezi Dolními Nerestci (později zvanými Čimelickými) a Horními Nerestci (Orlickými). V listinách se nachází nejčastěji tvary Nereztci, Nerestci, Nerestecz, Neresticz, Nerziestecz, Nerziesticz, apod. Naproti tomu se v žádné známé listině nenachází slovní základ \"nerast.\" V této souvislosti je také zajímavé, že historik českých hradů dr. August Sedláček, který se mj. zabýval také etymologií starých názvů a jmen, zařadil Nerestce do kategorie čeledních jmen nejistého smyslu. Nepochybně proto, že ani v nejstarších písemných pramenech, které mu prošly rukama, nenašel v psaném záznamu nejstaršího pojmenování Nerestců slovní základ neřest.\n\nNejstarší předslovanské osídlení v Nerestcích bylo objeveno amatérským archeologem Alexandrem Debnárem roku 1998 v poloze \"U Mejta\", západně od severního náspu starého empírového mostu. Na lokalitě nalezl nepočetné, ale průkazné keramické zlomky jednotlivých kultur. Nedaleko před tímto malým návrším stávala od roku 1816 do roku 1955 stará mostní mýtnice. Obyvatelé vesnice polohu před zcelením menších pozemků v hony také nazývali pomístním jménem \"Na klobouku\". Jedná se o polykulturní sídliště od doby bronzové, přes dobu halštatskou a laténskou až po novověk. Další pravěké osídlení z doby neolitu bylo objeveno na terase nejnižší polohy pole pod domem čp. 44. Kolem lokality vede cesta k lávce přes říčku Skalici do Horních Nerestců.\n\nDalší nálezy početného spektra keramických zlomků s typickou slovanskou vlnicí vytvářenou dobovými hrnčíři za pomoci hřebenovitých nástrojů pocházejí z desátého století. Archeolog Michal Lutovský označil místní nálezy jako středohradištní až mladohradištní lokalitu, resp. jako rovinné sídliště. Hypoteticky lze usuzovat, že nálezy přibližně korespondují s datem založení kláštera svatého Jiří v Praze. Vesnice tedy patří mezi nejstarší osídlené lokality Mirovicka jako \"provincie starého Bozeňska\" spolu s Pohořím, Minicemi, Ráztely, Smetanovou Lhotou a nově také s Mirovicemi.\n\nSamotné vročení nejstarších zmínek o Nerestcích lze vztahovat k roku 1227 nebo 1228, kdy jsou lokalizovány v bozeňské provincii a k roku 1233, kdy jsou \"Nerestci villas\" v bozeňské provincii uváděny jako majetek ženského kláštera svatého Jiří na Pražském hradě. Také August Sedláček v \"Místopisném slovníku historickém\" uvádí Nerestce (Horní) jako příslušenství svatojiřského kláštera, připomínající se k roku 1228. O Dolních Nerestcích se nezmiňuje vůbec, ačkoliv nejnovější a chronologicky nejstarší archeologické nálezy hradištních keramických zlomků a přeslenů se vztahují právě k nim. Jan Toman ve svých třídílných \"Regionálních dějinách Písecka\" uvádí Dolní Nerestce spolu s Krsicemi, Lučkovicemi, Loukou a zaniklou vesnicí Spole k roku 1233 s konstatováním, že jmenované vsi jsou jmenovány ve výkaze zboží kláštera svatého Jiří v Praze.\n\nZámek v Dolních Nerestcích je vedený v Seznamu kulturních památek v okrese Písek.\n\n\n"}
{"id": "525133", "url": "https://cs.wikipedia.org/wiki?curid=525133", "title": "Horní Nerestce", "text": "Horní Nerestce\n\nHorní Nerestce (dříve Horní Neřestce) je malá vesnice, část obce Nerestce v okrese Písek. Nachází se asi 1 km na jihozápad od Nerestců. Je zde evidováno 22 adres. V roce 2011 zde trvale žilo dvacet obyvatel. Původně byly Horní Nerestce paradoxně zvány Orlické, protože patřily k orlickému schwarzenberskému panství.\n\nHorní Nerestce je také název katastrálního území o rozloze 2,12 km.\n\nPrvní písemná zmínka o vesnici pochází z roku 1227. Starší dějiny Horních Nerestců jsou shodné s dějinami Dolních Nerestců, neboť není doloženo, že by obec Nerestce již v těch dobách byla dělena na horní a dolní díl.\n\nDne 20. března roku 1500 byl zapsán do zemských desek vklad, že Jan Tluksa z Vrabí držel roku 1479 dvůr řečený Nerestce hořejší s příslušnostmi, jenž patřil manskou službou k hradu Karlštejnu. Současně požádal, aby byl z tohoto manství osvobozen, a bylo mu v tom vyhověno. Roku 1688 se připomíná na Horních Nerestcích Jan Kořenský z Terešova, jenž roku 1708 toto zboží prodal Janu Klimentu Tejřovskému, od něhož se Horní Nerestce dostaly do majetku orlického panství. Konečná majetková transakce, přechod do majetku panství Orlík, byla evidentně ovlivněna skutečností, že orlický kníže Jan Kristián z Eggenbergu již roku 1686 přikoupil Tuněchodský dvůr v Horních Nerestcích. Do roku 1849 pak byly Horní Nerestce začleněny pod rychtu Staré Sedlo.\n\nV roce 1919 byl založen Františkem Váňou z čp. 6 čtenářsko-ochotnický spolek společný pro Horní i Dolní Nerestce s úkolem probuzení a oživení vlasteneckých a kulturních citů. Dne 13. března 1924 vznikl samostatný hornonerestský sbor dobrovolných hasičů odtržením od společného hasičského sboru obou obcí. Na jaře 1926 bylo na obecním pozemku vedle chudobince vystavěno hasičské skladiště. Dne 17. prosince 1925 dostavělo zdejší družstvo pro rozvod elektrické energie rozvodovou síť. Napojena byla na zdroj elektrické energie Jihočeského elektrárenského svazu. V roce 1945 byla v Horních Nerestcích zřízena obecní knihovna po oddělení od obecní knihovny v Dolních Nerestcích a umístěna provizorně v čp. 15 (v obecním chudobinci).\n\n\n\n"}
{"id": "525134", "url": "https://cs.wikipedia.org/wiki?curid=525134", "title": "Staré Sedlo (Orlík nad Vltavou)", "text": "Staré Sedlo (Orlík nad Vltavou)\n\nStaré Sedlo je vesnice, část obce Orlík nad Vltavou v okrese Písek. Nachází se asi 0,5 km na jihozápad od Orlíka nad Vltavou. Prochází zde silnice I/19. Je zde evidováno 162 adres. V roce 2011 zde trvale žilo 243 obyvatel.\n\nStaré Sedlo leží v katastrálním území Orlík nad Vltavou o výměře 9,04 km.\n\nPrvní písemná zmínka o vesnici pochází z roku 1352. Osada Staré Sedlo je zmiňována již koncem 13. století jako farní obec s kostelem a od nejstarších dob označována jako městys, ale její význam nikdy nepřevyšoval nějak zřetelně význam okolních vesnic.\n\n\n"}
{"id": "525135", "url": "https://cs.wikipedia.org/wiki?curid=525135", "title": "Dědovice", "text": "Dědovice\n\nDědovice je vesnice, část obce Ostrovec v okrese Písek. Nachází se asi 4,5 km na jihovýchod od Ostrovce. Je zde evidováno 65 adres. V roce 2011 zde trvale žilo 31 obyvatel.\n\nDědovice je také název katastrálního území o rozloze 8,85 km².\n\nPrvní písemná zmínka o vesnici pochází z roku 1323.\n\nDo severního cípu katastrálního území, podél řeky Lomnice, zasahuje přírodní památka V Obouch. Jihovýchodně od vesnice se nachází přírodní rezervace Dědovické stráně vyhlášené k ochraně dubohabrového porostu s bohatou květenou.\n\n\n"}
{"id": "525136", "url": "https://cs.wikipedia.org/wiki?curid=525136", "title": "Dolní Ostrovec", "text": "Dolní Ostrovec\n\nDolní Ostrovec je vesnice, část obce Ostrovec v okrese Písek. Nachází se asi 0,5 km na jih od Ostrovce. Je zde evidováno 136 adres. V roce 2011 zde trvale žilo 235 obyvatel.\n\nDolní Ostrovec je také název katastrálního území o rozloze 5,37 km².\n\nPrvní písemná zmínka o vesnici pochází z roku 1323.\n\nPřibližně podél severovýchodní hranice katastrálního území teče řeka Lomnice. Její údolí je v úseku jihovýchodně od vesnice chráněné jako přírodní památka V Obouch.\n\n\n"}
{"id": "525137", "url": "https://cs.wikipedia.org/wiki?curid=525137", "title": "Horní Ostrovec", "text": "Horní Ostrovec\n\nHorní Ostrovec je vesnice, část obce Ostrovec v okrese Písek. Nachází se asi 0,5 km na severovýchod od Ostrovce. Je zde evidováno 69 adres. V roce 2011 zde trvale žilo 106 obyvatel.\n\nHorní Ostrovec je také název katastrálního území o rozloze 6,34 km².\n\nPrvní písemná zmínka o vesnici pochází z roku 1323.\n\nJižní částí katastrálního území protéká řeka Lomnice, jejíž koryto a břehy jsou chráněné jako přírodní památka V Obouch.\n\n\n"}
{"id": "525146", "url": "https://cs.wikipedia.org/wiki?curid=525146", "title": "Nuzov", "text": "Nuzov\n\nNuzov je malá vesnice, část obce Paseky v okrese Písek. Nachází se asi 1,5 km na jih od Pasek. Je zde evidováno 15 adres. V roce 2011 zde trvale žilo osm obyvatel.\n\nNuzov leží v katastrálním území Paseky u Písku o výměře 25,18 km.\n\nPrvní písemná zmínka o vesnici pochází z roku 1748. Ves byla založená lesními dělníky z nedalekých Semic kolem roku 1710. Nuzovem vedla stará císařská cesta z Písku do Českých Budějovic. Vybíralo se zde mýto, bývala zde budova Mejtovny. Ve vesnici prosperovalo několik zájezdních hostinců (u Houdků čp. 4, u Horníků čp. 8, u Peklů čp. 5). Poslední hostinec byl zrušený roku 1948. V čp. 1 u Šoudelů byla myslivna. V čp. 3 u Cimburů bývala hajnice. V druhé polovině 18. století byla postavená návesní kaple. V třicátých letech minulého století zde žilo sto obyvatel. Tento počet se postupně snižoval. V roce 1890 byla zasazena staletá lípa a vedle ní byl vztyčen kříž.\n\n"}
{"id": "525148", "url": "https://cs.wikipedia.org/wiki?curid=525148", "title": "Budějovické Předměstí", "text": "Budějovické Předměstí\n\nBudějovické Předměstí je východní část okresního města Písku. Zahrnuje většinu souvislé městské zástavby na pravém břehu řeky Otavy s výjimkou historického centra (část Vnitřní Město), které Budějovické Předměstí obepíná. Součástí Budějovického Předměstí je i čtvrť Táborské Předměstí. Je zde evidováno 2501 adres. V roce 2011 zde trvale žilo 18 947 obyvatel.\n\nBudějovické Předměstí leží v katastrálním území Písek o výměře 38,04 km.\n\n"}
{"id": "525149", "url": "https://cs.wikipedia.org/wiki?curid=525149", "title": "Nový Dvůr (Písek)", "text": "Nový Dvůr (Písek)\n\nNový Dvůr je malá vesnice, část jihočeského okresního města Písku. Je od něj vzdálena asi 5,5 km jihovýchodním směrem. Je zde evidováno 49 adres. V roce 2011 zde trvale žilo 105 obyvatel.\n\nNový Dvůr leží v katastrálním území Nový Dvůr u Písku o rozloze 3 km.\n\nPrvní písemná zmínka o vesnici pochází z roku 1790.\n\n\n"}
{"id": "525150", "url": "https://cs.wikipedia.org/wiki?curid=525150", "title": "Purkratice", "text": "Purkratice\n\nPurkratice je malá vesnice, část jihočeského okresního města Písek. Je od něj vzdálena asi 2 km severozápadním směrem. Je zde evidováno 16 adres. TV roce 2011 zde trvale žilo 58 obyvatel.\n\nPurkratice leží v katastrálním území Písek o výměře 38,04 km.\n\nPrvní písemná zmínka o vesnici pochází z roku 1394.\n"}
{"id": "525151", "url": "https://cs.wikipedia.org/wiki?curid=525151", "title": "Semice (Písek)", "text": "Semice (Písek)\n\nSemice je vesnice, část jihočeského okresního města Písek. Je od něj vzdálena asi 3,5 km jihovýchodním směrem. Prochází zde silnice I/20. Je zde evidováno 165 adres. V roce 2011 zde trvale žilo 321 obyvatel.\n\nSemice leží v katastrálním území Semice u Písku o rozloze 3,38 km.\n\nPrvní písemná zmínka o vesnici pochází z roku 1394.\n\n\n"}
{"id": "525152", "url": "https://cs.wikipedia.org/wiki?curid=525152", "title": "Václavské Předměstí", "text": "Václavské Předměstí\n\nVáclavské Předměstí je západní část okresního města Písek. Je zde evidováno 342 adres. V roce 2011 zde trvale žilo 1 335 obyvatel.\nVáclavské Předměstí leží v katastrálním území Písek o výměře 38,04 km.\n"}
{"id": "525154", "url": "https://cs.wikipedia.org/wiki?curid=525154", "title": "Vnitřní Město (Písek)", "text": "Vnitřní Město (Písek)\n\nVnitřní Město je centrální část města Písek. Tvoří jej historické jádro města zhruba vymezené někdejším opevněním. Je zde evidováno 170 adres. V roce 2011 zde trvale žilo 626 obyvatel.\n\nVnitřní Město leží v katastrálním území Písek o výměře 38,04 km.\n"}
{"id": "525155", "url": "https://cs.wikipedia.org/wiki?curid=525155", "title": "Podolsko", "text": "Podolsko\n\nPodolsko je vesnice, část obce Podolí I v okrese Písek. Nachází se asi 2,5 km na západ od Podolí. Prochází zde silnice I/29. Je zde evidováno 97 adres. V roce 2011 zde trvale žilo 27 obyvatel.\n\nPodolsko leží v katastrálním území Podolí I o výměře 8,96 km.\n\nPrvní písemná zmínka o vesnici pochází z roku 1477.\n\n\n"}
{"id": "525156", "url": "https://cs.wikipedia.org/wiki?curid=525156", "title": "Rastory", "text": "Rastory\n\nRastory je malá vesnice, část obce Podolí I v okrese Písek. Nachází se asi 1 km na jihovýchod od Podolí. Je zde evidováno 40 adres. V roce 2011 zde trvale žilo 56 obyvatel.\n\nRastory leží v katastrálním území Podolí I o výměře 8,96 km.\n\nPrvní písemná zmínka o vesnici pochází z roku 1789.\n\n\n"}
{"id": "525157", "url": "https://cs.wikipedia.org/wiki?curid=525157", "title": "Chvaletice (Protivín)", "text": "Chvaletice (Protivín)\n\nChvaletice je vesnice, část města Protivín v okrese Písek. Nachází se asi 3 km na jihozápad od Protivína. Je zde evidováno 54 adres. V roce 2011 zde trvale žilo 78 obyvatel.\n\nChvaletice leží v katastrálním území Chvaletice u Protivína o rozloze 6,12 km.\n\nPrvní písemná zmínka o vesnici pochází z roku 1379. Do 16. století patřily Chvaletice k Hlubockému panství a později k panství v Protivíně až do konce feudální doby.\n\n\n"}
{"id": "525158", "url": "https://cs.wikipedia.org/wiki?curid=525158", "title": "Selibov", "text": "Selibov\n\nSelibov je vesnice, část města Protivín v okrese Písek. Nachází se asi 6 km na sever od Protivína. Prochází zde silnice I/20. Je zde evidováno 53 adres. V roce 2011 zde trvale žilo 64 obyvatel.\n\nSelibov je také název katastrálního území o rozloze 3,91 km.\n\nPrvní písemná zmínka o vesnici pochází z roku 1253.\n\n\n"}
{"id": "525160", "url": "https://cs.wikipedia.org/wiki?curid=525160", "title": "Kožlí u Čížové", "text": "Kožlí u Čížové\n\nKožlí u Čížové je malá vesnice, část obce Předotice v okrese Písek. Nachází se asi 2,5 km na západ od Předotic. Je zde evidováno 49 adres. V roce 2011 zde trvale žilo 41 obyvatel.\n\nKožlí u Čížové je také název katastrálního území o rozloze 5,04 km.\n\nPrvní písemná zmínka o vesnici pochází z roku 1540.\n\n\n"}
{"id": "525161", "url": "https://cs.wikipedia.org/wiki?curid=525161", "title": "Křešice (Předotice)", "text": "Křešice (Předotice)\n\nKřešice je malá vesnice, část obce Předotice v okrese Písek. Nachází se asi 1 km na severovýchod od Předotic. Je zde evidováno 40 adres. V roce 2011 zde trvale žilo 68 obyvatel.\n\nKřešice leží v katastrálním území Křešice u Čížové o rozloze 2,69 km. V katastrálním území Křešice u Čížové leží i Předotice.\n\nPrvní písemná zmínka o vesnici pochází z roku 1654.\n\n\n"}
{"id": "525162", "url": "https://cs.wikipedia.org/wiki?curid=525162", "title": "Malčice (Předotice)", "text": "Malčice (Předotice)\n\nMalčice je vesnice, část obce Předotice v okrese Písek. Nachází se asi 3 km na sever od Předotic. Je zde evidováno 63 adres. V roce 2011 zde trvale žilo 94 obyvatel.\n\nMalčice leží v katastrálním území Malčice u Mirotic o rozloze 4,35 km.\n\nPrvní písemná zmínka o vesnici pochází z roku 1312.\n\n\n"}
{"id": "525164", "url": "https://cs.wikipedia.org/wiki?curid=525164", "title": "Podolí II", "text": "Podolí II\n\nPodolí II je malá vesnice, část obce Předotice v okrese Písek. Nachází se asi 1 km na severozápad od Předotic. Je zde evidováno 24 adres. V roce 2011 zde trvale žilo 34 obyvatel.\n\nPodolí II je také název katastrálního území o rozloze 2,91 km. V katastrálním území Podolí II leží i Vadkovice.\n\nPrvní písemná zmínka o vesnici pochází z roku 1379.\n\n\n"}
{"id": "525165", "url": "https://cs.wikipedia.org/wiki?curid=525165", "title": "Soběšice (Předotice)", "text": "Soběšice (Předotice)\n\nSoběšice je malá vesnice, část obce Předotice v okrese Písek. Nachází se asi 1,5 km na severozápad od Předotic. Je zde evidováno 10 adres. V roce 2011 zde trvale žilo devět obyvatel.\n\nSoběšice leží v katastrálním území Soběšice u Předotic o rozloze 1,23 km.\n\nPrvní písemná zmínka o vesnici pochází z roku 1323.\n\n\n"}
{"id": "525167", "url": "https://cs.wikipedia.org/wiki?curid=525167", "title": "Šamonice", "text": "Šamonice\n\nŠamonice je malá vesnice, část obce Předotice v okrese Písek. Nachází se asi 2 km na jihozápad od Předotic. Je zde evidováno 41 adres. V roce 2011 zde trvale žilo 37 obyvatel.\n\nŠamonice je také název katastrálního území o rozloze 3,23 km².\n\nPrvní písemná zmínka o vesnici pochází z roku 1547.\nDne 24. srpna roku 1571 ve vsi došlo k tragické události. Rychtář Petr Dulík se svým synem Vaňkem, pacholky a děvečkou Dúrou brutálně zavraždili šlechtice Ludvíka Loreckého z Elkuše a jeho dva malé syny Zdeňka a Adama. Motivem hrůzného činu byla osobní msta, v případě dětí nelze vyloučit ani sexuální motiv zločinu. Zločin byl odhalen a Dulík se svým synem, pomocníky Matějem a Zikmundem Marouškovými, kuchařskou, šafářskou a děvečkou Dúrou, byli 29. září téhož roku popraveni. Poprava si svou krutostí nezadala se zločinem, Dulík byl umučen nad mírným ohněm, jeden z jeho pomocníků naražen na kůl, druhý lámán kolem, Vaněk a ženy skončili na hranici. Událost inspirovala Jaroslava Vrchlického k napsání básně (1885) a v obci ji připomíná pamětní deska na místě činu: bývalé tvrzi přebudované na statek. Vrchlický ve své básni nerespektoval místopisná (v básni mluví o kostele, který v Šamonicích nikdy neexistoval /ves je přifařena do Čížové/) a historická fakta (oba synové Loreckého mají v básni společné křtiny, což by znamenalo, že byli oba stejného věku, pravdou je, že jeden byl starší, druhý mladší) a sadistického vraha Dulíka, patrně psychopata, zobrazil jako hrdinu mstícího vraždou pana Loreckého a jeho synků útlak poddaných.\n\nV 80. letech 20. století byly ostatky Loreckých antropologicky prozkoumány (výsledky průzkumu však spíše vnesly do věci více zmatků, než vyjasnění). Po ukončení průzkumu nebyly ostatky vráceny do kostela v Čížové, nýbrž pohřbeny do běžného hrobu na čížovském hřbitově.\n\n\n\n"}
{"id": "525169", "url": "https://cs.wikipedia.org/wiki?curid=525169", "title": "Třebkov", "text": "Třebkov\n\nTřebkov je malá vesnice, část obce Předotice v okrese Písek. Nachází se asi 1 km na jih od Předotic. Prochází zde dálnice D4. Je zde evidováno 30 adres. V roce 2011 zde trvale žilo 61 obyvatel.\n\nTřebkov je také název katastrálního území o rozloze 1,99 km.\n\nPrvní písemná zmínka o vesnici pochází z roku 1411.\n\n\n"}
{"id": "525170", "url": "https://cs.wikipedia.org/wiki?curid=525170", "title": "Vadkovice (Předotice)", "text": "Vadkovice (Předotice)\n\nVadkovice je malá vesnice, část obce Předotice v okrese Písek. Nachází se asi 0,5 km na západ od Předotic. Je zde evidováno 15 adres. V roce 2011 zde trvale žilo osmnáct obyvatel.\n\nVadkovice leží v katastrálním území Podolí II o výměře 2,91 km.\n\nPrvní písemná zmínka o vesnici pochází z roku 1312.\n\n"}
{"id": "525173", "url": "https://cs.wikipedia.org/wiki?curid=525173", "title": "Kfar Jehošua", "text": "Kfar Jehošua\n\nKfar Jehošua ( כְּפַר יְהוֹשֻׁעַ, doslova \"\"Jehošuova vesnice\"\", Kfar Yehoshua, v oficiálním seznamu sídel Kefar Yehoshua) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 52 metrů na západním okraji Jizre'elského údolí, nedaleko pahorků Dolní Galileji, v oblasti s intenzivním zemědělstvím. Jihovýchodně od obce protéká řeka Kišon, do které tu ústí vádí Nachal ha-Šofet. Východně od mošavu se rozkládá letecká základna Ramat David.\n\nVesnice se nachází cca 15 kilometrů severozápadně od města Afula, cca 75 kilometrů severovýchodně od centra Tel Avivu a cca 22 kilometrů jihovýchodně od centra Haify. Kfar Jehošua obývají Židé, přičemž osídlení v tomto regionu je ryze židovské. Kopcovitá krajina s výrazným zastoupením obcí, které obývají izraelští Arabové, začíná až cca 5 kilometrů severním směrem odtud.\n\nKfar Jehošua je na dopravní síť napojen pomocí lokální silnice číslo 722, která na severu ústí do dálnice číslo 75, do níž má obec rovněž další přímé napojení (přes Ramat Jišaj). Poblíž obce prochází železniční trať v Jizre'elském údolí obnovená roku 2016, na níž zde funguje stanice Jokne'am – Kfar Jehošua.\n\nKfar Jehošua byl založen v roce 1927. Jeho zakladateli byli židovští přistěhovalci, kteří do tehdejší mandátní Palestiny přišli v rámci třetí alije a kteří po nějaký čas pobývali v mošavu Nahalal. Jimi zřízená vesnice byla pojmenována podle Jehošuy Chankina, který na přelomu 19. a 20. století organizoval v Palestině výkupy pozemků do židovského majetku a jenž tak umožnil osidlování Jizre'elského údolí.\n\nVesnice byla navržena urbanistou a architektem Richardem Kauffmannem, který se již předtím podílel na kompozici nedalekého mošavu Nahalal (v případě Kfar Jehošua ale není kruhový koncept tak souměrný a přesný jako v Nahalalu).\n\nRoku 1949 měla vesnice 584 obyvatel a rozlohu katastrálního území 10 132 dunamů (10,132 kilometrů čtverečních).\nPři svém založení byla vesnice organizována ekonomicky a sociálně jako výrazně kolektivní jednotka, na pomezí mošavu a kibucu. V roce 1998 procházel mošav organizační a ekonomickou krizí, v jejímž důsledku došlo k demontáži většiny kolektivních prvků v hospodaření vesnice.\n\nEkonomika Kfar Jehošua je založena zčásti na zemědělství a na průmyslu. Turistický ruch využívá dochované objekty železniční tratě, která tudy vedla dříve z Haify směrem do Sýrie. Budova původní železniční stanice byla roku 2005 zrekonstruována.\n\nU vesnice vyrostla nová obytná čtvrť s 65 bytovými jednotkami. V Kfar Jehošua fungují zařízení předškolní péče o děti a základní škola, jež slouží i dětem z okolních vesnic. Dále je tu synagoga, obchod, plavecký bazén, knihovna a sportovní areály.\n\nObyvatelstvo mošavu Kfar Jehošua je sekulární. Podle údajů z roku 2014 tvořili naprostou většinu obyvatel v Kfar Jehošua Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1090 lidí. Během roku 2014 populace stoupla o 0,9 %.\n\n\n"}
{"id": "525180", "url": "https://cs.wikipedia.org/wiki?curid=525180", "title": "Držkrajov", "text": "Držkrajov\n\nDržkrajov je malá vesnice, část obce Přeštěnice v okrese Písek. Nachází se asi 2,5 km na jihozápad od Přeštěnic. Je zde evidováno 28 adres. V roce 2011 zde trvale žilo šedesát obyvatel.\n\nDržkrajov je také název katastrálního území o rozloze 3,39 km.\n\nPrvní písemná zmínka o vesnici pochází z roku 1291. Patřil k majetku hradu Příběnice. V roce 1457 zastavil Jan z Rožmberka platy z několika vesnic, i z Držkrajova. V roce 1530 byla ves v držení rodu Švamberků. Roku 1551 prodal Václav ze Švamberka ves panu Oldřichovi Bechyně z Lažan. Další osudy vesnice jsou totožné s osudy tvrze Podboří. V roce 1588 patřila k majetku rodu Čabelických ze Soutic a byla připojena k opařanskému panství. V roce 1667 byl Držkrajov v majetku jezuitské koleje v Jindřichově Hradci, poté pražské jezuitské koleje až do zrušení řádu v roce 1773. V roce 1789 zde bylo 17 gruntů, v roce 1842 bylo evidováno 167 obyvatel a 21 domů.\n\n\n"}
{"id": "525183", "url": "https://cs.wikipedia.org/wiki?curid=525183", "title": "Mlčkov", "text": "Mlčkov\n\nMlčkov je osada, část obce Přeštěnice v okrese Písek. Nachází se asi 1 km na jih od Přeštěnic. Jsou zde evidovány čtyři adresy. V roce 2011 zde trvale žilo sedm obyvatel.\n\nMlčkov leží v katastrálním území Přeštěnice o výměře 4,56 km.\n\nPrvní písemná zmínka o vesnici pochází z roku 1291. Roku 1530 postoupil Jan z Rožmberka a Petr z Rožmberka Sepekov, Držkrajov, ves Přeštěnici i s Mlčkovem Kryštofovi ze Švamberka. V roce 1569 byla část vesnice Přeštěnice i s osadou Mlčkov v majetku klášterního panství v Milevsku, který roku 1575 získal Kryštof ze Švamberka.V roce 1930 měla osada 29 obyvatel a 4 popisná čísla.\n\n\nPověst se vztahuje ke křížovému kameni. Zde v těchto místech byl zastřelený hajný Karel Hůrecký pytlákem.\n\n"}
{"id": "525184", "url": "https://cs.wikipedia.org/wiki?curid=525184", "title": "Týnice", "text": "Týnice\n\nTýnice je malá vesnice, část obce Přeštěnice v okrese Písek. Nachází se asi 1,5 km na západ od Přeštěnic. Je zde evidováno 15 adres. V roce 2011 zde trvale žilo 47 obyvatel.\n\nTýnice je také název katastrálního území o rozloze 1,83 km.\n\nPrvní písemná zmínka o vesnici pochází z roku 1421. Dřívější a používaný název byl Tejnice. Ves sdílela osudy nedaleké Přeštěnice. Náležela k majetku milevského kláštera. Od roku 1875 do roku 1929 patřil k Týnici i milevský klášter s částí Masarykovy ulice. Tato osada se jmenovala Zámecký okrsek.\n\nŠkola byla postavená roku 1876 v nedaleké Přeštěnici. Než byla škola ve vesnici zřízená, musely místní děti docházet do Milevska. Školní budova byla postavená na náklady Přeštěnice a Týnice. Týnice přispěla čtvrtinou potahů a finanční částkou. Vesnice Vlksice a Dobřemilice které zprvu přislíbily finanční účast, odstoupily.\nV roce 1930 měla Týnice 17 popisných čísel a 91 obyvatel. Sbor dobrovolných hasičů byl založený roku 1906.\n\n\n"}
{"id": "525185", "url": "https://cs.wikipedia.org/wiki?curid=525185", "title": "Štětice", "text": "Štětice\n\nŠtětice je vesnice, část obce Ražice v okrese Písek. Nachází se asi 1,5 km na jih od Ražic. Prochází zde silnice II/140. Je zde evidováno 60 adres. V roce 2011 zde trvale žilo 110 obyvatel.\n\nŠtětice je také název katastrálního území o rozloze 5,83 km. V katastrálním území Štětice leží i Humňany.\n\nPrvní písemná zmínka o vesnici pochází z roku 1391.\n\n\n"}
{"id": "525186", "url": "https://cs.wikipedia.org/wiki?curid=525186", "title": "Líšnice (Sepekov)", "text": "Líšnice (Sepekov)\n\nLíšnice je vesnice, část městyse Sepekov v okrese Písek. Nachází se asi 2,5 km na západ od Sepekova. Prochází tudy železniční trať Tábor–Ražice. Je zde evidováno 86 adres. V roce 2011 zde trvale žilo 184 obyvatel. Severně od obce se nachází přírodní památka Dehetník.\n\nLíšnice leží v katastrálním území Líšnice u Sepekova o rozloze 8,25 km².\n\nPrvní písemná zmínka o vesnici pochází z roku 1488. Líšnice byla původně spojená s nedalekou Okrouhlou. K osamostatnění vesnice došlo 18. května 1893. V roce 1869 zde žilo 430 obyvatel v 65 popisných číslech. V roce 1930 zde bylo evidováno 75 popisných čísel a 410 obyvatel. Sbor dobrovolných hasičů byl ve vesnici založen roku 1898, obecní knihovna v roce 1892. Obecní dům se začal stavět roku 1869. Když už byla stavba takřka dokončena, na návrh tehdejšího starosty Jana Máchy, byla budova využita pro školu. V roce 1869 se začalo vyučovat. Poštou, farou, lékařem, četnictvem Líšnice příslušela k Sepekovu.\n\n\n\n"}
{"id": "525187", "url": "https://cs.wikipedia.org/wiki?curid=525187", "title": "Zálší (Sepekov)", "text": "Zálší (Sepekov)\n\nZálší je malá vesnice, část městyse Sepekov v okrese Písek. Nachází se asi 2 km na jih od Sepekova. Je zde evidováno 21 adres. V roce 2011 zde trvale žilo devatenáct obyvatel.\n\nZálší leží v katastrálním území Zálší u Sepekova o rozloze 2,65 km.\n\nPrvní písemná zmínka o vesnici pochází z roku 1291.\n\n\n"}
{"id": "525190", "url": "https://cs.wikipedia.org/wiki?curid=525190", "title": "Budičovice", "text": "Budičovice\n\nBudičovice jsou malá vesnice, část obce Skály v okrese Písek. Nachází se asi 0,5 km na jihozápad od Skal. Vesnicí protéká Skalský potok. Je zde evidováno 23 adres. V roce 2011 zde trvale žilo 35 obyvatel.\n\nBudičovice leží v katastrálním území Skály u Protivína o výměře 17,76 km.\n\nPrvní zmínku o zdejší malé osadě s dvorcem nacházíme v písemných pramenech až roku 1399 v přídomku Onsoniho z Budičovic. Další záznam je pak z roku 1462, kdy Budičovice patřily Matěji Zákovi. Roku 1545 vlastnil Budičovice rytíř Václav Želízko z Tourového, který je v roce 1558 prodal Vilému Čejkovskému z Čejkov, pánu na Božovicích. Později se statek dostal k Protivínu a po jeho odprodeji od Hluboké se pak dostává do majetku Písecké obce.\n\nPodle pověsti, která se váže ke kapli zasvěcené svatému Vítovi, ji nechal postavit kníže, který se při pronásledování zvěře ztratil v zdejších lesích. Ráno šťastně našel cestu do nejbližší vesnice podle kohoutího kokrhání.\n\n"}
{"id": "525192", "url": "https://cs.wikipedia.org/wiki?curid=525192", "title": "Březí (Slabčice)", "text": "Březí (Slabčice)\n\nBřezí je malá vesnice, část obce Slabčice v okrese Písek. Nachází se asi 2 km na jihovýchod od Slabčic. Je zde evidováno 24 adres. V roce 2011 zde trvale žilo 33 obyvatel.\n\nBřezí leží v katastrálním území Písecká Smoleč o výměře 9,55 km².\n\nPrvní písemná zmínka o vesnici pochází z roku 1362.\n\n"}
{"id": "525193", "url": "https://cs.wikipedia.org/wiki?curid=525193", "title": "Nemějice", "text": "Nemějice\n\nNemějice je malá vesnice, část obce Slabčice v okrese Písek. Nachází se asi 1 km na východ od Slabčic. Prochází zde silnice II/105. Je zde evidováno 43 adres. V roce 2011 zde trvale žilo 58 obyvatel.\n\nNemějice je také název katastrálního území o rozloze 3,56 km.\n\nPrvní písemná zmínka o vesnici pochází z roku 1379. V roce 1890 zde bylo 39 domů a 218 obyvatel.\n\n\n\n"}
{"id": "525194", "url": "https://cs.wikipedia.org/wiki?curid=525194", "title": "Písecká Smoleč", "text": "Písecká Smoleč\n\nPísecká Smoleč (do roku 1950 jen \"Smoleč\") je vesnice, část obce Slabčice v okrese Písek. Nachází se asi 1 km na jihozápad od Slabčic. Je zde evidováno 146 adres. V roce 2011 zde trvale žilo 94 obyvatel.\n\nPísecká Smoleč je také název katastrálního území o rozloze 9,55 km. V katastrálním území Písecká Smoleč leží i Březí.\n\nPrvní písemná zmínka o vesnici pochází z roku 1379.\n\n\n"}
{"id": "525196", "url": "https://cs.wikipedia.org/wiki?curid=525196", "title": "Karlov (Smetanova Lhota)", "text": "Karlov (Smetanova Lhota)\n\nKarlov je osada, část obce Smetanova Lhota v okrese Písek. Nachází se asi 2 km na jih od Smetanovy Lhoty. Jsou zde evidovány čtyři adresy. V roce 2011 zde trvale žilo 21 obyvatel.\n\nKarlov leží v katastrálním území Smetanova Lhota o výměře 13,05 km.\n\nPrvní písemná zmínka o vesnici pochází z roku 1384.\n\n\n"}
{"id": "525197", "url": "https://cs.wikipedia.org/wiki?curid=525197", "title": "Vrábsko", "text": "Vrábsko\n\nVrábsko je malá vesnice, část obce Smetanova Lhota v okrese Písek. Nachází se asi 2,5 km na severovýchod od Smetanovy Lhoty. Je zde evidováno 32 adres. V roce 2011 zde trvale žilo 24 obyvatel.\n\nVrábsko leží v katastrálním území Smetanova Lhota o výměře 13,05 km.\n\nPrvní písemná zmínka o vesnici pochází z roku 1790.\n\n\n"}
{"id": "525198", "url": "https://cs.wikipedia.org/wiki?curid=525198", "title": "Pedro Lamy", "text": "Pedro Lamy\n\nJosé Pedro Mourão Lamy Viçoso (20. března 1972, Aldeia Galega, Portugalsko) je automobilový závodník a bývalý pilot Formule 1.\n\nPo začátcích na motokárách a v motokrosu vyhrál na první pokus v roce 1989 portugalské mistrovství Formule Ford. Následující dva roky strávil ve Formule Opel Lotus, z toho ve druhé sezoně (1991) v této sérii zvítězil. Následující rok se přesunul do německé Formule 3, kde v týmu Williho Webera získal titul díky 11 výhrám. V sezoně 1993 startoval ve Formuli 3000 a skončil na druhé příčce jediný pod za šampionem Olivierem Panisem.\n\nRoku 1993 dostal šanci odjet poslední čtyři závody sezony za Alexe Zanardiho v týmu Lotus. Nezískal žádný bod, ale přesto zajel dobré výsledky, které mu zajistily závodní sedačku i pro rok 1994. V polovině roku si při soukromém testování na okruhu Silverstone způsobil zlomeniny obou dolních končetin a zbytek sezony tak byl nucen vynechat.\n\nPo náročné léčbě získal v polovině roku 1995 smlouvu s týmem Minardi, kde nahradil Pierluigi Martiniho a získal pro italského outsidera jeden bod v Adelaide. Pro sezonu 1996 zůstal u týmu z Faenzy, avšak nedokázal navázat na úspěch z minulého roku, nezískal žádný bod a se stájí se na další spolupráci nedomluvil.\n\nPo odchodu z formule 1 se zaměřil na závody sportovních vozů. Roku 1997 obsadil třetí místo kategorie GT1 na 24 hodin Le Mans. V roce 1998 v Mistrovství světa FIA GT zvítězil v týmu Chrysler s kolegou Olivierem Berettou v kategorii GT2. Startoval také v 24 hodin Le Mans a za tovární tým Mercedesu závodil v DTM.\n\nS týmem Zakspeed dvakrát (2002, 2003) vyhrál 24 hodin na Nürburgringu a roku 2003 získal titul i sérii V8Star. V roce 2004 odjel několik závodů s automobilku BMW a vyhrál kategorii GTS v Le Mans Endurance Series s vozem Ferrari 550 Maranello. V sezoně 2005 jel vytrvalostní závody na okruhu Sebring a Le Mans jako tovární jezdce Aston Martin, odjel svůj oblíbený závod na Nürburgringu s týmem BMW a s týmem Larbre závodidil v mistrovství světa cestovních vozů, testoval také pro národní tým monopost A1 GP, ale k závodům se nedostal.\n\nRoku 2007 se stal továrním pilotem Peugeotu v LMS, kde na první pokus získal titul mistra kategorie LMP1.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "525200", "url": "https://cs.wikipedia.org/wiki?curid=525200", "title": "Kukle (Tálín)", "text": "Kukle (Tálín)\n\nKukle () je malá vesnice, část obce Tálín v okrese Písek. Nachází se asi 1,5 km na severovýchod od Tálína. Je zde evidováno 26 adres. V roce 2011 zde trvale žilo dvacet obyvatel.\n\nKukle leží v katastrálním území Tálín o výměře 4,19 km².\n\nNázev Kukle je odvozen od rybníčku Kukla, který se připomíná již v roce 1547 u Tálína.\n\n\n"}
{"id": "525201", "url": "https://cs.wikipedia.org/wiki?curid=525201", "title": "Štědronín-Plazy", "text": "Štědronín-Plazy\n\nŠtědronín-Plazy je vesnice, část obce Varvažov v okrese Písek. Nachází se asi 3,5 km na jihovýchod od Varvažova. Je zde evidováno 75 adres. V roce 2011 zde trvale žilo dvanáct obyvatel.\n\nŠtědronín-Plazy leží v katastrálním území Zbonín o výměře 13,72 km. Vesnice se skládá z osad Štědronín a Plazy.\n\nPrvní písemná zmínka o vesnici pochází z roku 1790.\n\n"}
{"id": "525202", "url": "https://cs.wikipedia.org/wiki?curid=525202", "title": "Zbonín", "text": "Zbonín\n\nZbonín je vesnice, část obce Varvažov v okrese Písek. Nachází se asi 3 km na východ od Varvažova. Je zde evidováno 84 adres. V roce 2011 zde trvale žilo třicet obyvatel.\n\nZbonín je také název katastrálního území o rozloze 13,72 km². V katastrálním území Zbonín leží i Štědronín-Plazy.\n\nPrvní písemná zmínka o vesnici pochází z roku 1499.\n\n\n"}
{"id": "525204", "url": "https://cs.wikipedia.org/wiki?curid=525204", "title": "Gelete Burkaová", "text": "Gelete Burkaová\n\nGelete Burka Bati (* 23. ledna 1986, Kofele, Oromie) je etiopská atletka, běžkyně, která se věnuje středním tratím. Je halovou mistryní světa v běhu na 1500 metrů.\n\nNa mistrovství světa v Ósace 2007 doběhla ve finále závodu na 5000 metrů na desátém místě. Na letních olympijských hrách v Pekingu se zúčastnila rozběhu na 1500 metrů, do finále však s časem 4:15,77 nepostoupila. V témže roce doběhla druhá na světovém atletickém finále ve Stuttgartu. V roce 2009 skončila na mistrovství světa v Berlíně desátá (1500 m).\n\nJejí halový výkon 3:59,75 je druhým nejlepším časem celé historie. Patnáctistovku v hale zaběhla rychleji jen Ruska Jelena Sobolevová, která drží světový rekord časem 3:58,28. Ta však později dostala dvouletý trest za manipulování s dopingovými vzorky.\n\n\n"}
{"id": "525205", "url": "https://cs.wikipedia.org/wiki?curid=525205", "title": "Červený Újezdec (Vlastec)", "text": "Červený Újezdec (Vlastec)\n\nČervený Újezdec je osada, část obce Vlastec v okrese Písek. Nachází se asi 1,5 km na severovýchod od Vlastce. Je zde evidováno 16 adres. V roce 2011 zde trvale žilo 29 obyvatel.\n\nČervený Újezdec leží v katastrálním území Vlastec o výměře 7,5 km.\n\nPrvní písemná zmínka o vesnici pochází z roku 1323.\n\n\n\n"}
{"id": "525206", "url": "https://cs.wikipedia.org/wiki?curid=525206", "title": "Struhy (Vlastec)", "text": "Struhy (Vlastec)\n\nStruhy je osada, část obce Vlastec v okrese Písek. Nachází se asi 2 km na východ od Vlastce. Je zde evidováno 22 adres. V roce 2011 zde trvale žilo osm obyvatel.\n\nStruhy leží v katastrálním území Vlastec o výměře 7,5 km.\n\n"}
{"id": "525207", "url": "https://cs.wikipedia.org/wiki?curid=525207", "title": "Dobřemilice (Vlksice)", "text": "Dobřemilice (Vlksice)\n\nDobřemilice je malá vesnice, část obce Vlksice v okrese Písek. Nachází se asi 1,5 km na severozápad od Vlksic. Je zde evidováno 14 adres. V roce 2011 zde trvale žilo 31 obyvatel.\n\nDobřemilice leží v katastrálním území Střítež u Milevska o výměře 5,19 km.\n\nPrvní písemná zmínka o vesnici pochází z roku 1385.\nDruhé dřívější používané jméno vesnice bylo Dobřemělice. Roku 1396 zde bývalo vladycké sídlo Oldřicha z Dobřemilic. Arnošt Smrčka z Mnichu prodal roku 1548 Dobřemilice panu Bohuslavu Tetourovi z Tetova a ten je připojil k svému vlksickému panství. Roku 1637 prodal vlksický pán Mikuláš starší Bechyně z Lažan ves Adamu Bedřichovi Doudlebskému a tak byla ves připojena pod nadějkovské panství. Po jeho smrti roku 1665 připadly vesnice Střítež, Branišovice, Vlksice, Záluží a Klokočov jeho staršímu synu Janovi Doudlebskému. Poté se kvůli špatnému hospodaření a kvůli dluhům se rodový majetek zmenšil. Další majitelé se pak často střídali. V roce 1930 bylo evidováno 16 domů a 82 obyvatel.\n\n"}
{"id": "525208", "url": "https://cs.wikipedia.org/wiki?curid=525208", "title": "Klokočov (Vlksice)", "text": "Klokočov (Vlksice)\n\nKlokočov je osada, část obce Vlksice v okrese Písek. Nachází se asi 1,5 km na sever od Vlksic. Je zde evidováno 5 adres. V roce 2011 zde trvale nikdo nežil.\n\nKlokočov leží v katastrálním území Střítež u Milevska o výměře 5,19 km.\n\nPrvní písemná zmínka o vesnici pochází z roku 1380. V 14. století zde bývalo vladycké sídlo. Fridrich z Klokočova, jeden z prvních známých majitelů, zemřel bez dědiců. Jeho děti zemřely v dětství a tak jeho majetek připadl králi. Příbuzní se o tento majetek soudili a Klokočov jim byl vrácen. V 15. století měl ves v držení Jan Nedrahovský. Po jeho smrti a po smrti jeho dcery se střídali různí majitelé, až byla nakonec ves i s zachovalou tvrzí připojena k vlksickému panství po roce 1538. Tvrz koncem 16. století byla v špatném stavu. V roce 1703 , kdy došlo k dělení vlksického panství, přešla ves do držení pánů z Nadějkova.V roce 1930 zde bylo evidováno 6 popisných čísel a 31 obyvatel. Pošta, škola a lékař byl v Nadějkově, fara a četnictvo v Chyškách.\n\n\n"}
{"id": "525209", "url": "https://cs.wikipedia.org/wiki?curid=525209", "title": "Střítež (Vlksice)", "text": "Střítež (Vlksice)\n\nStřítež je malá vesnice, část obce Vlksice v okrese Písek. Nachází se asi 2,5 km na sever od Vlksic. Je zde evidováno 19 adres. V roce 2011 zde trvale žilo 45 obyvatel.\n\nStřítež leží v katastrálním území Střítež u Milevska o rozloze 5,19 km. V katastrálním území Střítež u Milevska leží i Dobřemilice a Klokočov. Dále v něm leží i Číčovice, část obce Nadějkov v okrese Tábor.\n\nPrvní písemná zmínka o vesnici pochází z roku 1383.\n\n\n"}
{"id": "525210", "url": "https://cs.wikipedia.org/wiki?curid=525210", "title": "Nová Vráž", "text": "Nová Vráž\n\nNová Vráž je vesnice, část obce Vráž v okrese Písek. Nachází se asi 1,5 km na sever od Vráže. Je zde evidováno 53 adres. V roce 2011 zde trvale žilo 81 obyvatel.\n\nNová Vráž leží v katastrálním území Vráž u Písku o výměře 7,38 km.\n\nPrvní písemná zmínka o vesnici pochází z roku 1854.\n\n"}
{"id": "525211", "url": "https://cs.wikipedia.org/wiki?curid=525211", "title": "Feathered Dinosaurs: The Origin of Birds", "text": "Feathered Dinosaurs: The Origin of Birds\n\nFeathered Dinosaurs: The Origin of Birds (česky v překladu \"Opeření dinosauři: Původ ptáků\") je kniha australského paleontologa Johna A. Longa (* 1957) z roku 2008 (vyšla u Oxford University Press). Ilustrátorem je uznávaný umělec a tvůrce zoologických rekonstrukcí Peter Schouten.\n\nTématem knihy jsou opeření dinosauři – fenomén moderní paleontologie. Na živých obrazových rekonstrukcích je znázorněno několik desítek teropodních dinosaurů, jejichž tělo krylo primitivní až vyspělé opeření. Přestože jde pochopitelně pouze o spekulativní rekonstrukce, jsou založené na fundovaných odhadech možného zbarvení a vzhledu dávno vyhynulých tvorů. Barvu opeření dnes známe již u dvou neptačích dinosaurů (\"Sinosauropteryx\" a \"Anchiornis\"), ta však nebyla v době vzniku knihy známá. Publikace je významnou a obrazově krásnou ukázkou pokroku v moderní paleontologii a vědeckém poznání dinosaurů. Kniha zatím nevyšla v českém překladu.\n\n"}
{"id": "525212", "url": "https://cs.wikipedia.org/wiki?curid=525212", "title": "Stará Vráž", "text": "Stará Vráž\n\nStará Vráž je vesnice, část obce Vráž v okrese Písek. Je zde evidováno 89 adres. V roce 2011 zde trvale žilo 215 obyvatel.\n\nStará Vráž leží v katastrálním území Vráž u Písku o výměře 7,38 km.\n\nPrvní písemná zmínka o vesnici pochází z roku 1323.\n\n\n"}
{"id": "525214", "url": "https://cs.wikipedia.org/wiki?curid=525214", "title": "Dolní Záhoří (Záhoří)", "text": "Dolní Záhoří (Záhoří)\n\nDolní Záhoří je vesnice, část obce Záhoří v okrese Písek. Nachází se asi 0,5 km na sever od Záhoří. Je zde evidováno 52 adres. V roce 2011 zde trvale žilo 123 obyvatel.\n\nDolní Záhoří leží v katastrálním území Horní Záhoří u Písku o výměře 3,99 km.\n\nPrvní písemná zmínka o vesnici pochází z roku 1307.\n\n\n"}
{"id": "525215", "url": "https://cs.wikipedia.org/wiki?curid=525215", "title": "Horní Záhoří (Záhoří)", "text": "Horní Záhoří (Záhoří)\n\nHorní Záhoří je vesnice, část obce Záhoří v okrese Písek. Je zde evidováno 103 adres. V roce 2011 zde trvale žilo 429 obyvatel.\n\nHorní Záhoří leží v katastrálním území Horní Záhoří u Písku o rozloze 3,99 km. V katastrálním území Horní Záhoří u Písku leží i Dolní Záhoří.\n\nPrvní písemná zmínka o vesnici pochází z roku 1575.\n\n"}
{"id": "525216", "url": "https://cs.wikipedia.org/wiki?curid=525216", "title": "Kašina Hora", "text": "Kašina Hora\n\nKašina Hora je vesnice, část obce Záhoří v okrese Písek. Nachází se asi 2 km na severovýchod od Záhoří. Je zde evidováno 59 adres. V roce 2011 zde trvale žilo 68 obyvatel.\n\nKašina Hora je také název katastrálního území o rozloze 3,07 km.\n\nPrvní písemné záznamy o vesnici jsou z roku 1323, kdy je uvedena jako příslušenství hradu Zvíkov. Ke Zvíkovu patřila Kašina Hora až do roku 1612. Poté připadla k zámku Červený Újezdec do roku 1663, kdy se Kašina Hora opět stala příslušenstvím zvíkovského a orlického panství až do roku 1850. V roce 1654 zde byly 4 osazené selské grunty a 6 usedlostí bylo pustých.\n\n"}
{"id": "525217", "url": "https://cs.wikipedia.org/wiki?curid=525217", "title": "Třešně (Záhoří)", "text": "Třešně (Záhoří)\n\nTřešně je malá vesnice, část obce Záhoří v okrese Písek. Nachází se asi 1 km na jihovýchod od Záhoří. Prochází zde silnice II/138. Je zde evidováno 32 adres. V roce 2011 zde trvale žilo 37 obyvatel.\n\nTřešně leží v katastrálním území Chrastiny o výměře 5,85 km, tedy na území sousední obce Dolní Novosedly.\n\nPrvní písemná zmínka o vesnici pochází z roku 1323.\n\n\n"}
{"id": "525219", "url": "https://cs.wikipedia.org/wiki?curid=525219", "title": "Hanov (Zběšičky)", "text": "Hanov (Zběšičky)\n\nHanov je osada, část obce Zběšičky v okrese Písek. Nachází se asi 1,5 km na severovýchod od Zběšiček. Je zde evidováno 5 adres. V roce 2011 zde trvale žili čtyři obyvatelé.\n\nHanov je také název katastrálního území o rozloze 2,41 km.\n\nPrvní písemná zmínka o vesnici pochází z roku 1656.\n\n\n"}
{"id": "525220", "url": "https://cs.wikipedia.org/wiki?curid=525220", "title": "Popovec (Zběšičky)", "text": "Popovec (Zběšičky)\n\nPopovec je malá vesnice, část obce Zběšičky v okrese Písek. Nachází se asi 1 km na jih od Zběšiček. Je zde evidováno 13 adres. V roce 2011 zde trvale žilo dvanáct obyvatel.\n\nPopovec leží v katastrálním území Popovec u Zběšiček o rozloze 0,69 km.\n\nPrvní písemná zmínka o vesnici pochází z roku 1291.\n\n\n"}
{"id": "525221", "url": "https://cs.wikipedia.org/wiki?curid=525221", "title": "Blehov", "text": "Blehov\n\nBlehov je malá vesnice, část obce Zhoř v okrese Písek. Nachází se asi 1,5 km na jihovýchod od Zhoře. Je zde evidováno 27 adres. V roce 2011 zde trvale žilo 54 obyvatel.\n\nBlehov je také název katastrálního území o rozloze 4,79 km. V katastrálním území Blehov leží i Zbislav.\n\nVes byla majetkem kláštera v Milevsku. Roku 1575 byla ves uvedena v soupise s ostatními vesnicemi, které byly prodány Maxmiliánem II. Kryštofovi ze Švamberka. Sbor dobrovolných hasičů byl založený roku 1927. V roce 1930 měl Blehov 22 popisných čísel a 108 obyvatel.\n\n\n"}
{"id": "525222", "url": "https://cs.wikipedia.org/wiki?curid=525222", "title": "Březí (Zhoř)", "text": "Březí (Zhoř)\n\nBřezí je malá vesnice, část obce Zhoř v okrese Písek. Nachází se asi 1,5 km na západ od Zhoře. Je zde evidováno 31 adres. V roce 2011 zde trvale žilo třicet obyvatel.\n\nBřezí leží v katastrálním území Březí u Milevska o rozloze 1,84 km.\n\nPrvní písemná zmínka o vesnici pochází z roku 1488.\n\nVpravo od silnice do Petrovic bylo v roce 1939 objeveno pohřebiště z doby halštatské. Nalezené předměty byly uloženy v Milevském muzeu. V roce 1930 zde bylo evidováno 24 domů a 114 obyvatel.\n\nNedaleko od obce se nachází vrch zvaný Větrník. Název Na Větrníku je odvozený od jediného větrného mlýnu na Milevsku, který zde stával. V I. pol. 19. století zde byl postavený místním občanem větrný mlýn po způsobu větrných mlýnů z Holandska. I přes to, že mlýn byl ziskový a funkční, šlo o panský majetek a tak částka, která byla za jeho prodej požadována, byla neúměrně na tu dobu vysoká. Mlýn byl roku 1850 zrušený.\n\n\n"}
{"id": "525223", "url": "https://cs.wikipedia.org/wiki?curid=525223", "title": "Osletín", "text": "Osletín\n\nOsletín je malá vesnice, část obce Zhoř v okrese Písek. Nachází se asi 2,5 km na jih od Zhoře. Je zde evidováno 13 adres. V roce 2011 zde trvale žilo třináct obyvatel.\n\nOsletín je také název katastrálního území o rozloze 1,22 km.\n\nOsada byla založena na panství milevského kláštera. První písemné zmínky o vesnici jsou pozdějšího data v roce 1575, kdy byl Osletín prodaný jako ostatní klášterní statky Kryštofu ze Švamberka. Roku 1581 byla ves prodaná Bernardovi staršímu z Hodějova. Po konfiskaci v roce 1622 byla opět ves přiřazena ke klášternímu majetku. V roce 1654 zde byly vedené 2 selské grunty. Osada Osletín bývala součástí Týnice. Roku 1930 zde žilo 60 obyvatel v 12 popisných číslech.\n\n"}
{"id": "525224", "url": "https://cs.wikipedia.org/wiki?curid=525224", "title": "Zbislav", "text": "Zbislav\n\nZbislav je malá vesnice, část obce Zhoř v okrese Písek. Nachází se asi 1,5 km na jihozápad od Zhoře. Je zde evidováno 26 adres. V roce 2011 zde trvale žilo 51 obyvatel.\n\nZbislav leží v katastrálním území Blehov o výměře 4,79 km².\n\nPrvní písemná zmínka o vesnici pochází z roku 1484.\nZbislav, stejně tak jako ostatní okolní vesnice, byla v minulosti majetkem kláštera Milevsko. V držení Švamberků byla po husitských válkách. Roku 1575 je uvedena stejně jako mnohé ostatní vesnice milevského kláštera, které byly prodané císařem Maxmiliánem II. Kryštofu ze Švamberka.\n\nRoku 1812 byla na popud strahovského opata založena škola v pronajatých prostorách, kam docházely děti z okolních vesnic. Zprvu se jednalo o školu soukromou, později roku 1824 byla postavena školní budova. V současnosti svému účelu již neslouží.\n\n\n"}
{"id": "525227", "url": "https://cs.wikipedia.org/wiki?curid=525227", "title": "Nová Ves u Protivína", "text": "Nová Ves u Protivína\n\nNová Ves u Protivína je malá vesnice, část obce Žďár v okrese Písek. Nachází se asi 2,5 km na jihovýchod od Žďáru. Je zde evidováno 28 adres. V roce 2011 zde trvale žilo dvacet obyvatel.\n\nNová Ves u Protivína je také název katastrálního území o rozloze 11,15 km². V katastrálním území Nová Ves u Protivína leží i Žďárské Chalupy.\n\nPrvní písemná zmínka o vesnici pochází z roku 1576. V roce 1985 byl zde natáčen film Duhová kulička.\n\nSeverovýchodně až jihovýchodně od vesnice se nachází soustava rybníků chráněných jako přírodní památka Zelendárky.\n\n\n"}
{"id": "525228", "url": "https://cs.wikipedia.org/wiki?curid=525228", "title": "Žďárské Chalupy", "text": "Žďárské Chalupy\n\nŽďárské Chalupy je malá vesnice, část obce Žďár v okrese Písek. Nachází se asi 1,5 km na jihovýchod od Žďáru. Je zde evidováno 50 adres. V roce 2011 zde trvale žilo 56 obyvatel.\n\nŽďárské Chalupy leží v katastrálním území Nová Ves u Protivína o výměře 11,15 km.\n\nPrvní písemná zmínka o vesnici pochází z roku 1790.\n\n\n"}
{"id": "525231", "url": "https://cs.wikipedia.org/wiki?curid=525231", "title": "Seznam katastrálních území v okrese Písek", "text": "Seznam katastrálních území v okrese Písek\n\nV této tabulce je uveden kompletní výčet katastrálních území Okresu Písek, včetně rozlohy a sídel, které na nich leží.\nCelková výměra 1126,77 km\n\nhttp://www.uir.cz/, územně identifikační registr ČR\n"}
{"id": "525242", "url": "https://cs.wikipedia.org/wiki?curid=525242", "title": "Roman Štolpa", "text": "Roman Štolpa\n\nRoman Štolpa (* 12. srpna 1964) je český herec a režisér. Vystudoval Janáčkovu akademie múzických umění (JAMU) obor herectví a poté Divadelní fakultu Akademie múzických umění (DAMU) obor režie. Jako herec a režisér působil v pražském divadle Rokoko. V letech 2000 až 2004 byl spoluautorem scénářů na soutěžích miss. Se svou ženou má dva syny Matěje a Jakuba, s Markétou Plánkovou má nemanželskou dceru Agátu. Nejvíce se zviditelnil v seriálu televize Prima \"Rodinná pouta\" a \"Velmi křehké vztahy\", kde hrál doktora Martina Lišku.\n\nOd roku 2010 je členem souboru RockOpera – režíruje představení Oidipus Tyranus Rock Opera, Antigona Rock Opera a 7 proti Thébám Metal Opera.\n\nHostuje v Docela velkém divadle v Litvínově v představeních \"Když kočky nejsou doma\", \"Penzion Ponorka\" a \"Gangsteři z městečka\".\n\n"}
{"id": "525250", "url": "https://cs.wikipedia.org/wiki?curid=525250", "title": "Bejt Še'arim (mošav)", "text": "Bejt Še'arim (mošav)\n\nBejt Še'arim ( בֵּית שְׁעָרִים, doslova \"\"Dům bran\"\", Beit She'arim, v oficiálním seznamu sídel Bet She'arim) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 80 metrů v západní části Jizre'elského údolí, nedaleko pahorků Dolní Galileji, v oblasti s intenzivním zemědělstvím, na okraji města Ramat Jišaj. Jižně od mošavu se rozkládá letecká základna Ramat David.\n\nVesnice se nachází cca 13 kilometrů severozápadně od města Afula, cca 78 kilometrů severovýchodně od centra Tel Avivu a cca 22 kilometrů jihovýchodně od centra Haify. Bejt Še'arim obývají Židé, přičemž osídlení v tomto regionu je ryze židovské. Kopcovitá krajina s výrazným zastoupením obcí, které obývají izraelští Arabové, začíná až cca 5 kilometrů severním směrem odtud.\n\nBejt Še'arim je na dopravní síť napojen pomocí dálnice číslo 75.\n\nBejt Še'arim byl založen v roce 1936. Vesnice byla nazvána podle nedaleké stejnojmenné lokality Bejt Še'arim, kde stávalo ve starověku židovské město. Novověké židovské osídlení této lokality je ale staršího data. Pozemky v prostoru nynější vesnice vykoupil Židovský národní fond z Jugoslávie. V roce 1926 se tu usadili první obyvatelé. Čelili ale ekonomickým potížím a nedostatku vody. V roce 1930 v upadající komunitě zůstávalo jen 8 rodin. V témže roce se ale v okolních židovských osadách zformovala skupina aktivistů nazvaná Irgun Efrajim (ארגון אפרים), kteří si za cíl stanovili nové osídlení této lokality. Mělo jít i o reakci na arabské nepokoje v roce 1929, které postihly tehdejší mandátní Palestinu a připravily o domov mnohé zdejší Židy. Po šest let se jen připravovali na svoji misi. Na místě se usadili až roku 1936. V té době zde už z původních osadníků jugoslávského původu zůstávaly jen tři rodiny.\n\nPo dva roky sídlili obyvatelé v provizorních podmínkách, pak proběhla výstavba zděných staveb. Jako první ale přišly na řadu hospodářské objekty, zatímco obyvatelé stále přebývali v hromadných ubikacích. Výstavba jednotlivých farem pak probíhala až v 50. letech 20. století, kdy byla také do vesnice zavedena elektřina. Vesnice byla navržena urbanistou a architektem Richardem Kauffmannem, který se již předtím podílel na kompozici nedalekých mošavů Nahalal nebo Kfar Jehošua. V tomto případě ale nešlo o kruhový koncept.\n\n22. května 1943 byl Perec Rosenberg původem z Bejt Še'arim jako první židovský výsadkář vysazen v Jugoslávii a zapojen do boje proti nacistům. Roku 1949 měla vesnice 340 obyvatel a rozlohu katastrálního území 2900 dunamů (2,9 kilometrů čtverečních).\n\nV polovině 80. let 20. století procházel mošav organizační a ekonomickou krizí, v jejímž důsledku došlo k demontáži většiny kolektivních prvků v hospodaření vesnice. Ekonomika Bejt Še'arim je založena zčásti na zemědělství (ze 100 zde usazených rodin jich 68 provozuje zemědělskou farmu). Rozvíjí se turistický ruch.\n\nV Bejt Še'arim funguje synagoga a obchod. Dále je tu zařízení předškolní péče o děti. Základní škola je v nedaleké vesnici Nahalal. V 90. letech 20. století zde vyrostla nová obytná čtvrť a v roce 2006 probíhala výstavba druhé nové čtvrti.\n\nObyvatelstvo mošavu Bejt Še'arim je sekulární. Podle údajů z roku 2014 tvořili naprostou většinu obyvatel v Bejt Še'arim Židé – cca 700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 800 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 754 lidí. Během roku 2014 populace stoupla o 1,8 %.\n\n\n"}
{"id": "525256", "url": "https://cs.wikipedia.org/wiki?curid=525256", "title": "Viktor Paggio", "text": "Viktor Paggio\n\nIng. Viktor Paggio (* 12. srpna 1981) je český občanský aktivista a politik s italskými předky. Od května 2010 do srpna 2013 byl poslancem Parlamentu České republiky. Byl zvolen za politickou stranu Věci veřejné, v dubnu 2012 ohlásil konec svého členství a svou asociaci s politickou platformou Karolíny Peake. Poté, co se stal členem strany LIDEM, byl na ustavujícím sněmu v Brně 3. listopadu 2012 zvolen jejím místopředsedou. O dva měsíce později ale funkci složil, protože nesouhlasil s tím, aby LIDEM odvolaly svůj pokyn ministrům podat demisi.\n\nVystudoval Fakultu mezinárodních vztahů na VŠE v Praze. Má bakalářský titul z oboru mezinárodní obchod, v inženýrském studiu se specializoval na mezinárodní vztahy a politologii. Politické vědy studoval i na Università Degli Studi Di Bologna.\n\nVe sněmovních volbách 28. a 29. května 2010 byl zvolen do Poslanecké sněmovny PČR za Jihočeský kraj, kde strana VV získala 10,66 % hlasů.\n\nV Poslanecké sněmovně ČR byl členem Výboru pro evropské záležitosti. Byl členem Výboru pro obranu, ale ten opustil a 9.2.2012 zaujal místo v Ústavně právním výboru. Od 9. 11. 2012 do konce mandátu byl členem Organizačního výboru.\n\n17. dubna 2012 oznámila poslankyně VV Karolína Peake, že ze strany odchází a zakládá novou politickou platformu. Viktor Paggio byl mezi prvními, kteří se přidali na její stranu. 3. listopadu téhož roku byl nominován na místopředsedu nové strany, jež mezitím dostala název LIDEM. Tuto funkci opustil 3. ledna 2013. Nesouhlasil s tím, aby strana LIDEM měnila názor a přestože před Vánoci oznámila odchod z koalice, pokračovala v jednání s koaličními partnery. Členem i poslancem strany ale nadále zůstal.\n\nPoté, co se sněmovna hlasováním ze dne 20. srpna 2013 sama rozpustila (pro rozpuštění hlasoval i Paggio), plánoval pracovat jako poradce italských firem, podnikajících v Česku. Ve volbách do Poslanecké sněmovny Parlamentu České republiky v roce 2013 kandidoval, stejně jako jeho kolegyně z LIDEM Dagmar Navrátilová, za Stranu soukromníků České republiky, kde byl na posledním místě pražské kandidátky.\n\nPodle osobních stránek se zajímá mimo jiné o evropskou agendu a rozvojovou pomoc.\n\nNa plénu sněmovny se vyjadřoval k problematice rozhodčího řízení a podílel se na novele zákona o rozhodčím řízení, které média komentovala jako posílení pozice občana ve spotřebitelských smlouvách. Byl zastáncem veřejného seznamu rozhodců pro spotřebitelské spory vedeného Ministerstvem spravedlnosti, ze kterého budou rozhodci opakovaně porušující pravidla vyškrtáváni. Ústavně-právní výbor PSP ČR na svém zasedání v říjnu 2010 přijal pozměňovací návrh Mgr. Jany Suché, který by do novely zákona tento seznam zavedl.\n\nZabýval se problematikou exekucí, do novely zákona o exekucích projednávané sněmovním Ústavně právním výborem prosadil možnost sloučení bagatelních pohledávek do 10 tisíc korun vedených u více exekutorů nebo prodloužení doby pro dobrovolnou úhradu exekuce výměnou za odpuštění poloviny nákladů exekutora z 15 na 30 dnů. Neúspěšně prosazoval i krajskou územní působnost exekutorů.\n\nPři projednávání vládního návrhu katastrálního zákona se na půdě Poslanecké sněmovny v květnu 2013 postavil proti pozměňovacímu návrhu, který ukládal občanům bez právního vzdělání povinnost nechat si při vkladovém řízení sepsat vkladovou listinu advokátem. Návrh nebyl přijat.\n\nByl zastáncem práva homosexuálním párů na adopce dětí a stav, kdy je právo neumožňuje, označil za protiústavní. Spolu s dalšími poslanci si osvojil návrh občanského sdružení PROUD, který by homosexuálům umožnil osvojit si potomka svého registrovaného partnera. V květnu 2014 za skupinu dvaceti poslanců, kteří návrh novely podali, převzal cenu bePROUD za počin roku.\n\nV červnu 2013 předložil návrh zákona o toleranci poskytování sexuálních služeb, který podle důvodové zprávy klade důraz na \"\"rozlišení dobrovolné a nedobrovolné prostituce a následnou redefinici kuplířství, pravomoc samospráv regulovat prostituci vlastní normotvorbou a řešit tak situaci 'na míru' tomu kterému území, zdravotní ochranu prostitutů a prostitutek\"\". Výkonná ředitelka nevládní organizace Rozkoš bez Rizika Lucie Šídová návrh komentovala \"„vnímáme ho jako ochranu žen, destigmatizaci žen a uzákonění tohoto povolání jako morálního\"\".\n\nJe členem platformy ŠumavaPro a jedním z prvních signatářů Výzvy k záchraně Národního parku Šumavy, ke které se připojilo množství nevládních organizací včetně Zeleného kruhu, České společnosti ornitologické, Hnutí DUHA, Přátel Šumavy a dalších. Po blokádě ekologických aktivistů v lokalitě Ptačího potoka v létě 2011 se postavil na jejich stranu a svém blogu vyzýval k respektování názorů odborníků zastoupených ve Stínové vědecké radě parku. Je členem České společnosti ornitologické, v únoru 2012 se zúčastnil vyhlášení akce \"Pták roku\", kterým se stal tetřev hlušec žijící na Šumavě. \"\"Mám úctu k odborníkům a ochráncům prostředí, kteří do debaty o podobě zákona NP Šumava rozhodně patří. Národní park Šumava se musí stát místem, kde je na prvním místě ochrana přírody a kde se dobře žije i místním. Že to vůbec není v rozporu, vidíme za hranicemi v Národním parku Bavorský les.\"\" V únoru 2013 ostře kritizoval zákon o Národním parku Šumava z dílny Plzeňského kraje, o kterém mimo jiné prohlásil \"\"Tento návrh považuji za špatný, legislativně naprosto nevyhovující. De facto by znamenal likvidaci národního parku, přesněji řečeno jeho přeměnu na lunapark\"\"\n\nByl jedním z předkladatelů tzv. \"\"zákona o třetím odboji\"\", tedy zákona o účastnících protikomunistického odboje a odporu proti komunismu, v dubnu 2012 se účastnil prvního předávání osvědčení jeho příslušníkům. Byl jedním z předkladatelů návrhu, který mezi významné české dny zařadil 16. leden jako Den památky Jana Palacha.\n\nV květnu 2012 se jako člen Výboru pro evropské záležitosti na plénu sněmovny vyslovil proti přijetí evropské smlouvy o rozpočtových pravidlech (tzv. fiskálního kompaktu), naopak podpořil ratifikaci změny článku 136 Lisabonské smlouvy, která členům eurozóny dovoluje vytvořit Evropský stabilizační mechanismus.\n\nV září 2012 kritizoval chystaný návrh místopředsedkyně Evropské komise na zavedení tzv. ženských kvót. 6.12.2012 byl při projednávání \"\"Návrhu směrnice Evropského parlamentu a Rady o zlepšení genderové vyváženosti mezi členy dozorčí rady/nevýkonnými členy správní rady společností kotovaných na burzách a o souvisejících opatřeních\"\" poslaneckou sněmovnou určen zpravodajem Výboru pro evropské záležitosti. Výbor přijal usnesení, že \"\"je toho názoru, že případné stanovení právně závazných kvót představuje mimořádné a krajní řešení, které může být přijato pouze po důkladné diskuzi na půdě národních parlamentů, a ke kterému lze přistoupit pouze v případě, kdy všechna ostatní opatření založená na principu dobrovolnosti selhala.\"\" a vyzval vládu, aby s návrhem směrnice vyslovila na jednání Rady EU nesouhlas. Výbor také k návrhu směrnice přijal odůvodněné stanovisko a upozornil na rozpor s principem subsidiarity - vyjádřil tak názor, že by podobná opatření neměla nařizovat EU, ale měly by o nich rozhodovat členské státy. Na 1. konferenci národního fóra o budoucnosti Evropské unie uvedl, že \"„že prosazovat národní zájmy je nejen legitimní, ale i prospěšné,“\" a jako stěžejní priority ČR v rámci EU uvedl vůli prohloubit vnitřní trh a zlepšit národní infrastrukturu.\n\nV září 2012 jako člen podvýboru pro elektronické komunikace podal na Úřad na ochranu osobních údajů podnět, ve kterém žádal vyšetřit, zda se Google v minulosti v Česku dopustil šmírování wifi sítí během fotografování ulic pro službu StreetView. Firma následně údaje smazala a informovala o tom i ÚOOÚ.\nVe Výboru pro obranu a bezpečnost se zabýval tematikou kybernetické bezpečnosti. \"\"Pravděpodobnost, že se Česká republika stane cílem kybernetického útoků, je stokrát vyšší, než že sem v nejbližších deseti letech vjedou cizí tanky. Proto musíme být připraveni.\"\" K tématu na půdě sněmovny proběhl seminář pod jeho záštitou a dále se k němu vyjadřoval.\n\nV listopadu 2012 ve druhé fázi umělecké akce nazvané \"\"Morální reforma\"\" české diverzně-umělecké skupiny Ztohoven umělci vystavili velikou tabuli s telefonními čísly politiků, členů vlády a prezidenta Václava Klause v pražské galerii Dox. Poslanec Paggio se rozhodl dílo doplnit a před tabuli s telefonními čísly poslanců a prezidenta ve výstavní síni DOX umístil malířský stojan s cedulí, na které je vytištěná jedna z vulgárních SMS, která mu přišla. Celou akci natočil na video, ve kterém mimo jiné prohlásil: \"\"... jeden moudrý muž kdysi řekl, že politické strany nemohou být lepší než průměr jejich voličů.\"\" Ve videu také vyzval členy skupiny Ztohoven, aby výstavu doplnili o svá telefonní čísla. Ti je později skutečně zveřejnili na svých webových stránkách. Paggiova tabule s vytištěnou vulgární SMS byla v galerii ponechána, opatřena popiskem a stala se součástí výstavy. 5. prosince 2012 se Paggio zúčastnil diskusního panelu o kontroverzním projektu za účasti členů umělecké skupiny, sociologa, zástupců novinářů a kurátora výstavy.\nVe volném čase se věnuje malování, obraz s názvem \"Záhadná opice\" byl v září 2013 dražen českobudějovickou aukční síní.\n\nViktor Paggio byl doposud členem parlamentní skupiny přátel Itálie. Z otcovy strany má italské kořeny.\n\nPodle statistik hlasování Poslanecké sněmovny se za celé volební období 2010-2013 zúčastnil 92,1% hlasování.\n\n"}
{"id": "525260", "url": "https://cs.wikipedia.org/wiki?curid=525260", "title": "Horní Litvínov", "text": "Horní Litvínov\n\nHorní Litvínov je část města Litvínov v okrese Most. Nachází se na severovýchodě Litvínova. Je zde evidováno 2436 adres. Trvale zde žije obyvatel.\n\nHorní Litvínov je také název katastrálního území o rozloze 5,97 km².\n\nV Horním Litvínově fungovaly přerušovaně v letech 1823–1947 radioaktivní a železité lázně. Dnes z nich zbyly pouze altán nad městem a pramen na okraji města.\n\n"}
{"id": "525266", "url": "https://cs.wikipedia.org/wiki?curid=525266", "title": "Genová terapie", "text": "Genová terapie\n\nGenová terapie je léčebný postup, při němž je do genomu pacienta vložena sekvence DNA, přičemž tato sekvence kóduje nějaký chybějící nebo nefungující protein. Tato metoda by mohla být v budoucnu použita k léčbě např. dědičných onemocnění. Postup se však potýká stále s jistými problémy a nebyl dosud zaveden do lékařské praxe. Jedním z otazníků je způsob, jak vložit DNA do genomu pacienta – nejčastěji se v experimentech používají viry schopné přenést svou DNA do genomu hostitelských buněk.\n\nPrvní komerční genová terapie byl Gendicine, z roku 2003 (Čína) pro léčbu některých typů rakoviny. V roce 2011 Neovasculgen byl registrován v Rusku jako první svého druhu genová terapie onemocnění periferních cév. Na konci roku 2012 byla schválena první genová terapie (Glybera) v EU i USA pro vzácné dědičné onemocnění.\n\nV současnosti (prosinec 2019) je v Číně vyvíjeno nebo testováno přibližně 325 nových přípravků genové terapie, v USA dalších 250 a v evropských zemích (nejvíc ve Francii, Británii a Německu) přibližně 70 nových léků.\n\nGenová terapie patři mezi tzv. moderní terapie (advanced-therapy). Podle směrnice ES se za léčivý přípravek pro takovou terapii považuje též přípravek pro somatobuněčnou anebo genová terapie a přípravek tkáňového inženýrství. Podmínkou zařazení do těchto skupin je úprava buňky anebo tkáně a fakt, že slouží k obnově, opravě nebo nahrazení tkáně. . U moderních terapií musí u vkládané tkáně dojít buď k zásadní manipulací k cílené změně její struktury anebo musí plnit u použití u příjemce jinou základní funkci než u dárce (může jít o stejnou osobu). Demonstrativní výčet tzv. nezásadních manipulací obsahuje příloha č. 1 k Nařízení ES (řezání, rozmělňování, tvarování, odstřeďování, lyofilizace, zmrazení, kryokonzervace, vitrifikace atd.). . O zařazení do té či oné kategorie v případě pochybností rozhoduje Komise pro moderní terapie.\n"}
{"id": "525277", "url": "https://cs.wikipedia.org/wiki?curid=525277", "title": "Bejt Še'arim", "text": "Bejt Še'arim\n\nBejt Še'arim ( בֵּית שְׁעָרִים, doslova „\"Dům bran\"“, Beit She'arim) je starověké židovské město a současný národní park v Izraeli, v Severním distriktu, situovaný na pomezí Jizre'elského údolí a pahorků Dolní Galileji.\n\nLeží cca na jižním okraji města Kirjat Tiv'on nedaleko vesnice Bejt Zaid, cca 75 kilometrů severovýchodně od centra Tel Avivu a cca 17 kilometrů jihovýchodně od centra Haify.\n\nVe starověku se v těchto místech rozkládalo židovské město Bejt Še'arim (v řeckých pramenech nazývané Besara), založené v 1. století př. n. l. za vlády Heroda Velikého.\n\nBejt Še'arim dosáhlo vrcholného rozmachu v době Talmudu a Mišny, ve 2. - 4. století našeho letopočtu, kdy sem nasi a rabín Jehuda ha-Nasi přestěhoval své sídlo a Sanhedrin (židovskou radu) (cca roky 170–207). Tím se Bejt Še'arim stalo centrem židovského života. Když Jehuda ha-Nasi asi roku 224 zemřel v nedalekém Cipori, nechal se pohřbít zde, což vedlo k tomu, že všichni bohatí Židé ze země izraelské i z okolních zemí tu chtěli být pohřbeni také. Pod městem proto vyrostl ve zdejším skalnatém podloží systém katakomb s honosnými hrobkami. Ty se dochovaly do současnosti a obsahují cenné ornamenty s židovskou symbolikou a s nápisy v různých jazycích, nejvíce v řečtině.\n\nMěsto bylo zničeno ohněm roku 352, během revolty proti tehdejšímu římskému konzulovi Gallovi. Potom město postupně upadalo a bylo opuštěno v 7. století, v době příchodu Arabů.\n\nArabové lokalitu nazývali Šejch Abrik (שיח' אבריק) a pod tímto názvem zde v 19. století existovala arabská vesnice. Okolní pozemky ve 20. letech 20. století získal Židovský národní fond. Nachází se zde hrob muslimského šejka.\n\nV roce 1926 se v této oblasti usadil Alexander Zaid - sionistický průkopník a objevil zdejší systém jeskyň a hrobů. Následoval archeologický průzkum a zpřístupnění lokality. Alexander Zaid byl roku 1938 zabit Araby a je poblíž starověkého Bejt Še'arim pohřben. Zaidův hrob je doplněn jeho sochou.\n\nProběhly tu rozsáhlé vykopávky pod vedením B. Mazara (1936-40, 1956-59) a N. Avigada (1953-55).\n\nJe největší místní pohřební systém. Jde o sál dlouhý 50 metrů, z něhož na obě strany vedou vchody do sarkofágů, kterých tu bylo objeveno asi 130.\n\nJe zde pohřben mimo jiné Jehuda ha-Nasi se ženou. Na zdi jsou hebrejské nápisy se jmény jejich synů - r. Gamliela a r. Šimona.\n\n\n\n"}
{"id": "525282", "url": "https://cs.wikipedia.org/wiki?curid=525282", "title": "SsangYong", "text": "SsangYong\n\nSsangYong Motor Company (korejsky 쌍용자동차) je čtvrtý největší jihokorejský výrobce automobilů. Jméno SsangYong znamená „dva draci“.\n\nSsangYong vznikl sloučením dvou společností: autodílny Dong-hwan (založena v roce 1954) a Dongbang Motor Co (založena v roce 1962). V roce 1963 se tyto společnosti sloučily pod názvem Hadong-hwan Motoru Co.\n\nV roce 1964 Hadonghwan Motor Company začalo stavět džípy pro americkou armádu, dále také náklaďáky a autobusy. Na začátku roku 1976 Hadonghwan produkoval vozidla pro nejrůznější účely. V roce 1977 změnil jméno na Dong-A Motor. V roce 1988 byl převzat společností Ssangyong Business Group a změnil jméno na SsangYong Motor.\n\nV roce 1991 začala technologická spolupráce s firmou Daimler-Benz. V roce 1987 SsangYong získal britský výrobce automobilů Panther Westwinds.\n\nV roce 1997, kdy firma Daewoo Motors koupila akcie Ssangyong Group, se společnost dostala do hlubokých finančních problémů. V roce 2004 koupil čínský výrobce automobilů SAIC 51 % akcií SsangYong Motor Company.\n\nV lednu 2009 byla po 75 milionech ztráty na společnost uvalena nucená správa. Dne 14. srpna 2009 skončily v továrně SsangYong dělnické stávky a společnost zahájila po 77denní přestávce znovu produkci.\n\nFiremní zaměstnanci a analytici obvinili SAIC z krádeže technologií společnosti a z neplnění přislíbených investic. SAIC popřela, že by její zaměstnanci prováděli technologickou špionáž. Faktem je, že SAIC byl obviněn úřadem jihokorejského veřejného žalobce z porušování firemních předpisů a jihokorejských zákonů a z uskutečnění transferu patentovaných technologií vyvíjených s finanční podporou jihokorejské vlády.\n\n"}
{"id": "525287", "url": "https://cs.wikipedia.org/wiki?curid=525287", "title": "Hradecký demokratický klub", "text": "Hradecký demokratický klub\n\nHradecký demokratický klub (zkráceně HDK) je otevřené politické hnutí královéhradeckých občanů, kteří mají zájem o věci veřejné a jako klub se pravidelně účastní voleb do Zastupitelstva města Hradec Králové.\n\nZ hlediska volebního zákona je politickým hnutím. HDK tvoří nezávislí kandidáti (NK) a členové nově vzniklého politického hnutí Hradecký demokratický klub, původně Alternativa + NK. Pod tímto jménem Hradecký demokratický klub kandidoval v komunálních volbách v Hradci Králové v letech 2010 2006, 2002, 1998 a navázal tím na Hradeckou demokratickou koalici v komunálních volbách 1994, 1990.\n\nDříve bylo HDK sdružením, které tvořili nezávislí kandidáti (NK) a politická strana, původně Strana pro otevřenou společnost (SOS), v současnosti ALTERNATIVA. Pod tímto jménem Hradecký demokratický klub kandidoval v komunálních volbách v Hradci Králové v letech 2010, 2006, 2002, 1998 a navázal tím na Hradeckou demokratickou koalici v komunálních volbách 1994, 1990.\n\nV roce 2010 byli do Zastupitelstva města Hradec Králové zvoleni MUDr. Zdeněk Fink, JUDr. Arnošt Urban, Mgr. Vladimír Springer, Ladislav Škorpil a Mgr. Jakub Krofta. Ve volebním období 2006–2010 byli zastupiteli MUDr. Zdeněk Fink (radní), JUDr. Arnošt Urban (předseda klubu zastupitelů) a Mgr. Vladimír Springer (radní). Ve volebním období 2002–2006 byli zastupiteli Zdeněk Fink, Arnošt Urban a Pharm.Dr. Jiří Sova, v období 1998–2002 Zdeněk Fink.\nNa organizaci klubu se také podílí Ing. Romana Dusová, Josef Duchoň, Karel Jeřábek, Emil Jůza, Petr Kubát, Dana Marečková, Jiří Pavlíček, Jiří Pirner, Pavel Rytíř, Jindřich Šaršon, Jaroslav Štěchovský, Petr Kubát ml., Ondřej Dus a další. Pavel Rytíř byl od 9. 4. 2004 do 30. 1. 2010 předsedou Strany pro otevřenou společnost, nyní organizuje neformální sdružení sos-OF.\n\nPro volební období 2014 - 2018 byli do Zastupitelstva města Hradec Králové zvoleni MUDr. Zdeněk Fink, JUDr. Arnošt Urban, Mgr. et Mgr. Pavlína Springerová, Ph.D., Ladislav Škorpil, Mgr. Vladimír Springer, MUDr. Irena Krčmová, CSc., PhDr. Romana Lišková, Ing. Pavel Rytíř, prof. MgA. Josef Krofta, Vlastimil Ondráček, Ing. Jaroslav Štěchovský a Jakub Lejsek.\n\nPro volební období 2018 - 2022 byli do Zastupitelstva města Hradec Králové zvoleni MUDr. Zdeněk Fink, Mgr. et Mgr. Pavlína Springerová, Ph.D., Ladislav Škorpil, PharmDr. Jiří Sova, JUDr. Jan Holásek, LL.M., CSc., PhDr. Romana Lišková a Ing. Romana Dusová.\n\nProgram pro místní volby je rámcově podpořen třemi hlavními prvky tzv. otevřené politiky: svoboda, demokratická a vnitřně tolerantní společnost. Hnutí prosazuje například rekonstrukci Velkého náměstí a části památkové rezervace v Hradci Králové, rekonstrukci malšovického fotbalového stadionu \"Pod Lízátky\" postupnou cestou jako sportoviště, výstavbu nových páteřních cyklostezek z centra na Nový Hradec Králové a do Blešna, založení programu \"sleduj svůj spis\" na webu hradeckého magistrátu, zefektivnění MHD, větší vliv na hospodaření a zisk pro město odkupem části ISP a podporuje dostavbu dálnice D11.\n\nV období 1998 – 2002 stál zastupitel HDK v opozici, v letech 2002 – 2006 byli zastupitelé součástí „duhové koalice“ ODS, VPM, ČSSD, KDU-ČSL a HDK, v letech 2006 – 2010 koalice ODS, VPM a HDK. Ve volebním období 2010 - 2014 vznikla koalice HDK, ODS, VPM, TOP 09 a DVH. Pro období 2014 - 2018 teprve probíhají koaliční jednání.\n\n\n"}
{"id": "525289", "url": "https://cs.wikipedia.org/wiki?curid=525289", "title": "Podskalí", "text": "Podskalí\n\nNázev Podskalí (tj. „místo pod skalou“) má více sídel a míst:\n\nnebo je součástí názvu\n\nV řadě dalších obcí jde o místní názvy, zachované ve jménech ulic – \"Podskalí\", \"V Podskalí\", \"Na Podskalí\" – celkem 29 ulic.<br>Také se tyto názvy užívají pro označení pozemků (pole, lesy) – 6×.\n\n"}
{"id": "525294", "url": "https://cs.wikipedia.org/wiki?curid=525294", "title": "Bruno Marie-Rose", "text": "Bruno Marie-Rose\n\nBruno Marie-Rose (* 20. květen 1965, Bordeaux) je bývalý francouzský atlet, sprinter, bronzový olympijský medailista ze štafety na 4 x 100 metrů.\n\nNa halovém ME v Liévinu 1987 získal titul mistra Evropy v závodě na 200 metrů. Ve finále navíc časem 20,36 vytvořil nový světový rekord. Rekord překonal 19. února 1995 Brit Linford Christie časem 20,25. Dodnes je však jeho výkon druhým nejlepším evropským časem. \n\nHala\n\nDráha\n\n"}
{"id": "525295", "url": "https://cs.wikipedia.org/wiki?curid=525295", "title": "Wilhelm Gutmann", "text": "Wilhelm Gutmann\n\nWilhelm Isak Wolf rytíř von Gutmann (13. srpna 1826 Lipník nad Bečvou – 17. května 1895 Vídeň) byl moravský a rakouský podnikatel a průmyslník.\n\nWilhelm Gutmann pocházel z významné rodiny lipnických Židů, kam se jeho děd přestěhoval z Kolína. Jeho otec obchodoval s textilem. Wilhelm studoval teologii v Uhrách, která ho však příliš nezajímala, a tak začal působit nejprve jako vychovatel a později jako vedoucí administrativní pracovník na statku s pivovarem u svého vzdáleného příbuzného. Pak se osamostatnil a začal obchodovat s obilím, příliš se mu však nedařilo. Vše se zlepšilo až začal obchodovat se sádrou. Později přidal i uhlí, díky kterému zbohatl.\n\nUhlí dovážel Wilhelm do Rakouska z Horního Slezska. Zdejší uhlí bylo levnější než domácí uhlí, a proto ho začali hojně odebírat domácí firmy i drobní odběratelé. Prodej uhlí probíhal komisním způsobem. Od roku 1856 začal prodávat uhlí z dolů společnosti Severní dráhy císaře Ferdinanda a později i od dalších těžařů ostravsko-karvinského revíru. S Wilhelmem začal podnikat i jeho mladší bratr David (1834 – 1912). Později jejich firma „Gebrüder Gutmann“ zakoupila vlastní doly v Horním Slezsku. Uhlí v nich těžené začala pro jeho kvalitu distribuovat po celé monarchii domácnostem. Firma si zakládala na kvalitě svých služeb: odběrateli bylo objednané zboží doručeno do 24 hodin. Firma později také začala distribuovat uhlí vytěžené v uherském Banátu. V šedesátých letech pak bratři Gutmannové natolik zbohatli, že začali investovat do řady jiných průmyslových odvětví.\n\nÚspěchů dosáhlo jejich konsorcium s dalším důlním podnikatelem Ignácem Vondráčkem, společně založili např. společnost Kamenouhelné doly Orlová-Lazy (1867) či Těžířstvo Žofiina jáma v Porubě (1871, Orlová). Podnikatelsky úzce spolupracovali s představiteli bankovní rodiny Rothschildů. Výsledkem jejich kooperace bylo založení Společnosti spojených vítkovických kamenouhelných dolů roku 1871, v němž byly majetkové podíly rozděleny 2:3 ve prospěch Gutmannů, a o dva roky později (1873) Vítkovického horního a hutního těžířstva. Do druhého z podniků byly začleněny i Vítkovické železárny. \n\nWilhelm stál také u založení „Spolku rakouských průmyslníků v hornictví, hutnictví a strojírenství“, který hájil zájmy podnikatelů z těchto oborů.\n\nV roce 1878 pak byli Wilhelm a jeho bratr povýšeni za zásluhy o rozvoj průmyslu do rytířského stavu. Na počátku devadesátých let firma bratří Gutmannů zaměstnávala kolem 50 000 zaměstnanců. Jeho dcera Elsa se roku 1929 provdala za liechtenštejnského knížete Františka I.\n\nWilhelm podporoval řadu charitativních podniků. Mimo jiné spoluzaložil židovské učiliště, sám pak založil dětskou nemocnici ve Vídni, ústav pro přestárlé v Lipníku atd.\n\nV letech 1891-1892 byl předsedou Vídeňské izraelitské kulturní obce (\"Wiener Israelitische Kultusgemeinde\").\n"}
{"id": "525297", "url": "https://cs.wikipedia.org/wiki?curid=525297", "title": "Morgenthauův plán", "text": "Morgenthauův plán\n\nMorgenthauův plán byla koncepce o budoucí podobě a okupaci Německa po válce předložená ministrem financí USA Henrym Morgenthauem v září 1944, tedy ještě v době probíhající druhé světové války. Plán si kladl za cíl zabránit jakékoli další hrozbě útočné války vzniklé na německém území. Jak americké ministerstvo zahraničí tak i americké ministerstvo obrany však tento plán zamítly.\n\nMemorandum z 2. září 1944 bylo pojmenováno po svém autorovi, ministru financí Henry M. Morgenthauovi jr. Memorandum předpokládalo Deindustrializaci Německa a jeho přeměnu na agrární stát a k tomu bylo vyhrazeno 20 let. Německo mělo být rozděleno na Severoněmecký stát, Jihoněmecký stát a mezinárodní zónu v Porúří. Válečné zločince měla čekat tvrdá odvetná opatření. Memorandum bylo pod dojmem zpráv o „\"zločinech proti lidskosti\"“, o nichž se v západním tisku psalo po osvobození koncentračního a vyhlazovacího tábora Majdanek v červenci 1944. Rovněž americký prezident Franklin D. Roosevelt se po krátké době od plánu distancoval, jelikož tento mohl ohrozit jeho volební kampaň. Od Morgenthauova plánu bylo 1. října 1944 upuštěno a nikdy se nestal oficiálním dokumentem či politickým konceptem žádné z amerických vlád.\n\n\n"}
{"id": "525299", "url": "https://cs.wikipedia.org/wiki?curid=525299", "title": "Sarajevský atentát (film)", "text": "Sarajevský atentát (film)\n\nSarajevský atentát je československo-jugoslávský koprodukční film z roku 1975. Hlavní role ztvárnili Christopher Plummer a Florinda Bolkanová. Film natočil jugoslávský režisér Veljko Buljić. Film pojednává o tom jak rakouský arcivévoda František Ferdinand d'Este (následník rakouského trůnu) s chotí Žofií Chotkovou přijíždí do Sarajeva pro uznání anexe Bosny a Herecegoviny Rakousko-Uherskou říší.\n\nFilm začíná na panství v Rakousku, kde František Ferdinand s Žofií střílí ptáky a divoká zvířata. Třetina filmu se odehrává v Rakousku, zbylé dvě třetiny pak v Sarajevu. Film mimo jiné popisuje události před atentátem - z pohledu arcivévody - například návštěvu císaře Františka Josefa I. (Otomar Korbelář), oslavu anexe Bosny s ostatními šlechtici a císařem. Z pohledu atentátníků - pašování zbraní do Sarajeva, příprava na atentát, chystání plánů. Další část filmu (již v Bosně) ukazuje poslední dny Františka Josefa a Žofie. Manželé v podvečer přijedou vlakem do Sarajeva, kde do druhého dne přespí. Od této části film popisuje arcivévodovu cestu otevřeným automobilem na Sarajevskou radnici, při kterém dojde k prvnímu atentátu. Bomba, která je vržena k autu však d'Esteho nezraní. Na sarajevské radnici rakouský arcivévoda vyčte primátorovi Sarajeva že, když je na návštěvě, hází se po něm a jeho choti bomby. Když se pár z radnice vrací, rozmyslí si, že pojedou přes Lateinerův most. Ovšem u Schillerových potravin, kde si Gavrilo Princip kupoval jídlo, si všiml kolony vozidel. Vyběhl ven z obchodu, tasil zbraň a první ranou postřelil Františka Ferdinanda d'Este do krku, druhou ranou pak jeho manželku hraběnku Žofii Chotkovou do podbřišku. Poté se roztočí policejní vyšetřování celého případu. Snímek popisuje jak skončili jednotliví strůjci atentátu a ostatní lidé, kteří byli do něj zapleteni.\nSnímek měl premiéru 31. října 1975 (stejně tak i v Jugoslávii).\n\nKazeta s filmem se v ČSFR začala prodávat na začátku roce 1990. V USA její prodej začal počátkem 90. let 20. století (23. března 1990) pod záštitou Home Classic Entertaiment.\n\nSeznam je uveden v pořadí: název státu, název filmu v zemi, datum vydání VHS, jazyk dabingu (titulků, voiceoverů...)\n\nSeznam je ve stejném pořadí jako VHS.\n\n"}
{"id": "525302", "url": "https://cs.wikipedia.org/wiki?curid=525302", "title": "Bo (národ)", "text": "Bo (národ)\n\nBo je označení národa, který obýval severozápadní část Andamanských ostrovů. Bo tradičně mluvili jazykem aka-bo, který náležel do andamanských jazyků.\n\nBo je jeden z nejstarších národů světa – existovali 65 000 let. Při kolonizaci Indie Brity žilo na Andamanských ostrovech okolo 5000 příslušníků národa Bo. Většina z nich však byla zabita kolonizátory nebo nemocemi, které na ostrovy zavlekli. Po vlně tsunami v roce 2004 přežila poslední příslušnice Bo – \"Boa Sr\", která zemřela 26. ledna 2010 ve věku 85 let.\n\n\n"}
{"id": "525303", "url": "https://cs.wikipedia.org/wiki?curid=525303", "title": "Gebhard Leberecht von Blücher", "text": "Gebhard Leberecht von Blücher\n\nGebhard Leberecht von Blücher, kníže z Wahlstattu (16. prosinec 1742, Rostock – 12. září 1819, Krieblowitz, Slezsko) byl pruský maršál.\n\nZa sedmileté války sloužil ve švédské armádě v pluku husarů, byl zajat a později přešel do služeb Prusů. Po roce služby byl povýšen do hodnosti nadporučíka. Bojoval v bitvách u Kunersdorfu a u Freibergu. Roku 1770 se účastnil válek v Polsku. V roce 1772 se podílel na pruském vítězství v bitvě u Schneidemühlu. Za výkony, které předvedl v bitvě, by byl jakýkoliv jiný důstojník povýšen, ale von Blücherovi nebyl generál Daniel Friedrich von Lossow příznivě nakloněn. Po polském tažení napsal von Blücher králi Fridrichu II. Velikému dopis, ve kterém vyjádřil své rozhořčení nad jednáním s ním a oznámil, že armádu opouští. Král ho poté nechal na tři čtvrtě roku uvěznit.\nV roce 1773 se oženil se slečnou von Mehling. V roce 1787, když nastoupil na pruský trůn Fridrich Vilém II., se mohl vrátit do armády ke svému původnímu pluku v hodnosti majora. Při Velké francouzské revoluci sloužil v Holandsku. Ve válce s Francií se účastnil bitev u Kaiserslauternu, Kirrweilernu a Leystadtu. V roce 1794 byl povýšen na generála. V této době ovdověl. S první ženou měl 7 dětí. V roce 1801 byl povýšen na generálporučíka v oblasti Münster. Nové války se účastnil v roce 1806, kde Prusko bojovalo s Francií. Jeho sbor se zúčastnil bitvy u Auerstedtu a u Lübecku, kde v roce 1806 kapituloval. Po válce byl jmenován velitelem ve Stralsundu. V roce 1809 obdržel hodnost generála jezdectva a vykonával funkci guvernéra Horních Pomořan.\n\nV roce 1813 se mu naskytla příležitost odčinit porážku a ponížení, když se Napoleon vracel z neúspěšného tažení do Ruska. V bitvách u Lutzenu a Budyšína byl sice poražen, ale u Haynau konečně zvítězil. A poté ještě přidal vítězství na Kačavě. O rok později dostal od pruského krále knížecí titul z Wahlstattu. V bojích u Lipska odrazil u Mockeru maršála Marmonta. Generálovy jednotky byly mezi prvními, které vstoupily do Napoleonem opuštěného města a za to byl povýšen na polního maršála. Získal přezdívku „Maršál kupředu“. Při tažení ve Francii byl ve většině bitev poražen, Napoleon byl ve všech ohledech lepší. V bitvě u Laonu se dokázal proti císaři udržet. Po dobytí Paříže prý rád navštěvoval vykřičené domy a hráčská kasina. Velmi nerad respektoval nařízení spojenců, že Paříž nemá být drancována. V době míru byl v Oxfordu jmenován čestným občanem a v Cambridge čestným doktorem.\n\nPo návratu Napoleona z Elby se opět postavil do čela pruských vojsk, do kterých byla začleněna i část saské armády. Někteří vojáci se v Lutychu, před domem, kde maršál sídlil, opili a provolávali slávu Napoleonovi a rozbíjeli kameny okna maršálova domu. Maršál musel z domu utéct zadním vchodem. Druhý den dal opilce zastřelit. V roce 1815 v bitvě u Ligny byl sice poražen císařem, ale stále věřil, že vše není ještě ztraceno. Při ústupu pod ním padl kůň a upadl do bezvědomí. Když ho vojáci nalezli, trvalo mu den, než se plně vyléčil. V jeho nepřítomnosti velel armádě August von Gneisenau. V této době se rozhodovalo, zdali zaútočí na Grouchyho nebo půjdou na pomoc Wellingtonovi. Gneisenau se rozhodl jít na pomoc Wellingtonovi. Maršál poté jeho postup schválil. Po bitvě u Waterloo ho pruský král vyznamenal Hvězdou velkokříže Železného kříže. 7. července znovu vstoupila pruská armáda do Paříže. Maršál žil střídavě na svých statcích ve Slezsku a v knížecím domě v Berlíně. V roce 1819 odjel na léčení do Karlových Varů. Po návratu domů zemřel v sedmasedmdesáti letech.\n\n Hvězda velkokříže Železného kříže\n\n\n\n"}
{"id": "525308", "url": "https://cs.wikipedia.org/wiki?curid=525308", "title": "Carl Budischowsky", "text": "Carl Budischowsky\n\nCarl Budischowsky, celým jménem Carl Ferdinand Leopold Budischowsky (24. října 1810 Třebíč – 26. dubna 1884 Třebíč) byl moravský podnikatel (společnost Carl Budischowsky & Söhne), koželužský mistr a třebíčský měšťan.\n\nJeho otcem byl Johann Anton Budischowsky, koželužnický mistr, představený cechu koželužnického, měšťana, magistrátního rady a purkmistra. Byl bratrem Franze Karla Josefa Budischowského I. (či Franz Budischowsky starší), Franz a Karel převzali otcovu koželužnu. Oba následně od roku 1935 podnikali samostatně. Měl čtyři syny, Johanna Konrada Josefa (1845–1915), Augusta Josefa Emanuela (1846–1915), Emila Antona Karla (1852–1909) a Ernsta Franze Karla (1856–1914). Byl podnikatelem, také byl mecenášem střeleckého spolku v Třebíči, byl cechovním činovníkem, atakoval české zastupitelstvo v Třebíči a působil tak proti českému prvku v Třebíči. V roce 1874 zřídil německou mateřskou školu pro děti svých zaměstnanců.\n\nCarl Budischowsky začal samostatně podnikat v roce 1835. Roku 1842 koupil mlýn v Třebíči-Borovině a zřídil si zde základnu svého později velmi úspěšného podnikání. Carl dodával kožené výrobky (včetně bot) rakouské armádě. Později i turecké, mexické, ruské atd. Z počátku Carl podnikal se svým bratrem Franzem Xaverem, ale v roce 1853 ho z podnikání vyplatil.\n\nOd 60. let Carl koncentroval původně rozptýlenou výrobu obuvi do jednoho provozu. V roce 1862 se však dostal do problémů, ale povedlo se mu svoji firmu díky konkursu oddlužit. V roce 1871 se název firmy změnil na „Carl Budischowsky & Söhne“ (značka C.B.S.), v témže roce do firmy přistoupili dva starší synové. Od 70. let měla firma pobočku také ve Vídni. Na přelomu 70. a 80. let zaměstnávala firma Budischowských v Třebíči zhruba 500–600 osob, později měla firma až několik tisíc zaměstnanců. Carl předal podnikání synům v roce 1882. V tomto roce také do firmy vstoupili dva mladší synové. Od roku 1884 pak společnost vyráběla obuv a další kožené výrobky pro Činu nebo severní Ameriku, postupně zkupovali další podniky. Byly také založeny pobočné závody v Hinterbrühlu a ve Velkých Bošanech, obě továrny vedli jeho synové (August a Ernst) a to až do své smrti.\n\nZa jeho vedení firma zaváděla nové technologie, například parní stroj, chemické činění kůže, ale také postavila čističku. Insiprací Carlovi byli především podniky v USA a Velké Británii.\n\nCarl podporoval v Třebíči na radnici německou stranu a byl příznivcem německého centralismu. V jeho továrně občas trpěli pročesky se projevující zaměstnanci ústrky a byl na ně činěn tlak, aby se hlásili k němčině, jako obcovací řeči. Cílem Carla však bylo v prvé řadě vytvořit stabilní a solidní zaměstnanecký kádr s využitím hmotných i sociálně-prestižních stimulů. Zaměstnance tak lákaly vyšší mzdy a jistota. Zajímavý byl kariérní řád, kdy po zaučení musel dělník pracovat minimálně 5 let u jiného zaměstnavatele. V roce 1877 založila firma „Spolek pro podporování nemocných dělníků v továrně pánů Carla Budischowského a synů“. Od zaměstnanců vyžadoval Carl kázeň – netoleroval alkohol, neomluvené absence (ani tzv. modrá pondělí – jev kdy se zaměstnanci pro nadměrnou konzumaci alkoholu v pondělí nedostavili do práce), upovídanost atd. Carl byl dvakrát ženat a měl celkem 11 dětí, z nichž jen 6 se dožilo dospělosti.\n"}
{"id": "525316", "url": "https://cs.wikipedia.org/wiki?curid=525316", "title": "Quartier de la Gare", "text": "Quartier de la Gare\n\nQuartier de la Gare (česky \"Nádražní čtvrť\") je 50. administrativní čtvrť v Paříži, která je součástí 13. městského obvodu. Má rozlohu 304,4 ha a ohraničují ji boulevard périphérique na jihu, \"Avenue de Choisy\" na západě, \"Boulevard Vincent-Auriol\" na severu a řeka Seina na východě.\n\nNázev čtvrti je odvozen od blízkosti Slavkovského nádraží, které samotné se ovšem nachází v sousední čtvrti Salpêtrière.\n\nToto území bylo tradičně zemědělskou oblastí, nacházely se zde pastviny, pole a vinice. Leželo mimo hranice Paříže a patřilo k vesnici Ivry-sur-Seine. Když byla v roce 1860 oblast připojena k Paříži, došlo k proměně čtvrti. Nízké ceny pozemků přitahovaly podnikatele a rozvíjel se zde průmysl, vyrostly zde velké dílny železniční společnosti \"Orléans\" a také železniční překladiště. To vše mělo za následek rychlý růst obyvatel. Zatímco v roce 1860 měla čtvrť 9 432 obyvatel, v roce 1869 zde žilo již 19 395 lidí, převážně dělnických profesí. Obyvatelstvo žilo převážně v nevyhovující zástavbě s nedostatečným hygienickým zázemím. Mezi světovými válkami došlo k částečnému zlepšení této situace. Na jihu čtvrti zmizely provizorní baráky a byly postaveny moderní domy s levným bydlením. Na místě staré plynárny vznikl veřejný park Choisy.\nJeště větší změna proběhla ve čtvrti v 60. letech 20. století. V rámci rozsáhlé renovace nazvané \"Deux-Moulins\" (Dva mlýny) byly rozsáhlé oblasti zcela zbořeny a na jejich místě vyrostly výškové obytné domy s rozsáhlými zelenými prostranstvími. V roce 1975 byla během operace Italie 13 dokončena obytná čtvrť \"Les Olympiades\" na místě starého nákladového nádraží. Tuto čtvrť následně osídlili především přistěhovalci z Dálného východu, kteří zde v západní části čtvrtě vytvořili asijskou čtvrť.\n\nV 90. letech 20. století modernizace pokračovala. V roce 1996 byla otevřena nová budova Francouzské národní knihovny, čtvrtí prochází nová linka 14 pařížského metra. Proces modernizace celé čtvrti pokračuje i v současnosti výstavbou obchodní čtvrti na břehu Seiny zvané Paris Rive Gauche.\n\n"}
{"id": "525328", "url": "https://cs.wikipedia.org/wiki?curid=525328", "title": "Andrej Sekera", "text": "Andrej Sekera\n\nAndrej Sekera (* 8. června 1986, Bojnice, Československo) je slovenský hokejový obránce hrající v současnosti za klub NHL Dallas Stars.\n\nS hokejem začínal v Prievidzi. Později hrál za juniory Dukly Trenčín. V roce 2004 byl draftován Buffalem Sabres celkově na 71. místě. Po draftu odešel do zámořské juniorské soutěže. První zápas v NHL odehrál za Buffalo 9. prosince 2006 proti Montrealu Canadiens.\n\nSlovensko reprezentoval na MS 2008, 2009,2010 a ZOH 2010.\n\n\n\n\n\n"}
{"id": "525330", "url": "https://cs.wikipedia.org/wiki?curid=525330", "title": "Olga Savčuková", "text": "Olga Savčuková\n\nOlga Mykolajivna Savčuková ukr. \"Ольга Миколаївна Савчук\" (* 20. září 1987, Makijivka, Ukrajina tehdy Sovětský svaz) je současná ukrajinská profesionální tenistka. Jejím nejvyšším umístěním na žebříčku WTA ve dvouhře bylo 79. místo (19. květen 2008) a ve čtyřhře 66. místo (15. červen 2009). Na okruhu WTA dosud vyhrála 1 turnaj ve čtyřhře. Na okruhu ITF zvítězila na 3 turnajích ve dvouhře a 2 turnajích ve čtyřhře.\n\nOlga Savčuková se zúčastnila 9 zápasů ve Fed Cupu za tým Ukrajiny s bilancí 2-0 ve dvouhře a 5-2 ve čtyřhře.\n\n\n"}
{"id": "525335", "url": "https://cs.wikipedia.org/wiki?curid=525335", "title": "Ted Bundy (film)", "text": "Ted Bundy (film)\n\nTed Bundy je americký kriminální film režiséra Matthewa Brighta z roku 2002 založený na skutečných událostech životního příběhu sériového vraha Teda Bundyho. Snímek ukazuje motivace a události vražd hlavního hrdiny. Titulní role ztvárnili Michael Reilly Burke jako \"Bundy\" a Boti Blissová jako jeho přítelkyně \"Lee\".\n\nFilm plně neodráží skutečnost, ale objevuje se v něm několik změn, chronologických posunů a nepřesností vůči realitě.\n\n"}
{"id": "525336", "url": "https://cs.wikipedia.org/wiki?curid=525336", "title": "Lars Börgeling", "text": "Lars Börgeling\n\nLars Börgeling (* 16. dubna 1979, Neuss, Severní Porýní-Vestfálsko) je německý atlet, jehož specializací je skok o tyči.\n\nPrvní úspěch zaznamenal v roce 1997 v Lublani, kde se stal juniorským mistrem Evropy. O rok později získal ve francouzském Annecy stříbrnou medaili na juniorském mistrovství světa. V roce 1999 skončil stříbrný na mistrovství Evropy do 23 let v Göteborgu, kde prohrál jen s Francouzem Romainem Mesnilem. Na následujícím evropském šampionátu do 23 let v Amsterdamu 2001 získal zlatou medaili.\n\nNa halovém ME 2002 ve Vídni vybojoval bronzovou medaili. V témže roce se stal v Mnichově vicemistrem Evropy, když ve finále překonal 580 cm. Vítězem se stal izraelský tyčkař Alexandr Averbuch, který skočil 585 cm. Třetí úspěch v roce 2002 si připsal na světovém poháru v Madridu, kde se umístil na třetím místě.\n\nReprezentoval na letních olympijských hrách 2004 v Athénách, kde obsadil ve finále výkonem 575 cm šesté místo. O rok později na mistrovství světa v Helsinkách nezaznamenal v kvalifikaci platný pokus, když na základní výšce 530 cm třikrát neuspěl. V roce 2006 na mistrovství Evropy v Göteborgu prošel sítem kvalifikace, ve finále však skončil bez platného pokusu.\n\n\n"}
{"id": "525337", "url": "https://cs.wikipedia.org/wiki?curid=525337", "title": "Richard Kaufmann", "text": "Richard Kaufmann\n\nRichard Kaufmann, někdy též Richard Kauffmann (: ריכרד קאופמן, žil 1887–1958), byl německo-židovský, později izraelský architekt a urbanista.\n\nNarodil se roku 1887 v německém Frankfurtu nad Mohanem, kde studoval malování na tamní Kunstakademie. Potom architekturu na Grossherzogliche Hochschule v Darmstadtu. V roce 1909 začal studoval malbu v ateliéru Hanse von Hayeka v Dachau a na Königlich Bayerische Technische Hochschule v Mnichově. Po studiích se začal zabývat projektováním zahradních měst.\nPůsobil jako urbanista a architekt v Německu a Norsku. Roku 1920 se ovšem usídlil v tehdejší mandátní Palestině a začal pracovat pro Židovskou agenturu. Navrhoval řadu nově zakládaných židovských osad ve 20. a 30. letech 20. století. Jeho nejznámějším dílem je vesnice Nahalal z roku 1921, navržená na přísně kruhovém půdorysu, kde je kruhovému tvaru podřízena nejen orientace usedlostí okolo centrálního prostoru ale i jednotlivé zemědělské pozemky rozbíhající se od něj do okolní krajiny. Nedaleko odtud projektoval Kaufmann také nově budované židovské město Afula, navržené jako potenciální velkoměstské centrum (toho cíle ovšem Afula nedosáhla).\n\nKromě urbanistického plánování se podílel i na mnoha menších architektonických dílech jako obytné domy v Jeruzalémě a Tel Avivu. Richard Kaufmann byl stoupencem moderny, konkrétně bauhausu a funkcionalismu. Patří mezi hlavní představitele generace tvůrců Bílého Města - centrální části Tel Avivu s koncentrací funkcionalistické architektury zapsané na seznam Světového dědictví organizace UNESCO.\n\nZemřel v roce 1958 ve věku 70 let a je pochován na jeruzalémském hřbitově Har ha-Menuchot.\n\n"}
{"id": "525345", "url": "https://cs.wikipedia.org/wiki?curid=525345", "title": "Anastasia Jakimovová", "text": "Anastasia Jakimovová\n\nAnastasia Jakimovová běl. \"Настасься Якімава\" (* 1. listopadu 1986, Minsk, Bělorusko tehdy Sovětský svaz) je běloruská profesionální tenistka. Jejím nejvyšším umístěním na žebříčku WTA ve dvouhře bylo 49. místo (31. červenec 2006) a ve čtyřhře 67. místo (19. červen 2006). Na okruhu WTA dosud vyhrála 2 turnaje ve čtyřhře. Na okruhu ITF zvítězila na 9 turnajích ve dvouhře a 8 turnajích ve čtyřhře.\n\nAnastasia Jakimovová se zúčastnila 16 zápasů ve Fed Cupu za tým Běloruska s bilancí 4-9 ve dvouhře a 6-1 ve čtyřhře.\n\n\n"}
{"id": "525349", "url": "https://cs.wikipedia.org/wiki?curid=525349", "title": "Hartford Wolf Pack", "text": "Hartford Wolf Pack\n\nHartford Wolf Pack je profesionální americký klub ledního hokeje, který sídlí v Hartfordu ve státě Connecticut. Do AHL vstoupil v ročníku 1997/98 a hraje v Atlantické divizi v rámci Východní konference. Své domácí zápasy odehrává v hale XL Center s kapacitou 14 750 diváků. Klubové barvy jsou modrá, červená a bílá.\n\nNázev lze přeložit jako \"Vlčí smečka\". Maskoti klubu se jmenují \"Sonar\" a \"Torpedo\". Klub od částí sezony 2010/2011 působil pod názvem Connecticut Whale. Název Whale měl připomenout éru, kdy se hrála ve městě NHL - a to nejen názvem, ale i barvami klubu. Od ročníku 2013/14 se klub vrátil k původnímu názvu.\n\nKlub vznikl v roce 1997 poté, co se tamní celek NHL Hartford Whalers přesunul do státu Carolina, kde vystupuje jako Carolina Hurricanes. Wolf Pack nahradili v AHL klub Binghamton Rangers (1990-97). Své první utkání sehráli hráči Wolf Pack 3. října 1997. V patnácti ze svých dosavadních 18 sezon v AHL se týmu podařilo kvalifikovat se do play off. Největší úspěch klubu je primát v soutěži ze sezony 1999/2000. Hartford je záložním celkem účastníka NHL New York Rangers. Klub vlastní společnost Madison Square Garden L.P.\n\nZdroj: \n\n\n\n\n\nZdroj: \n\n\n\nZdroj: \n\n"}
{"id": "525351", "url": "https://cs.wikipedia.org/wiki?curid=525351", "title": "Pěchava vápnomilná", "text": "Pěchava vápnomilná\n\nPěchava vápnomilná (\"Sesleria caerulea\") je tráva z čeledi lipnicovité (\"Poaceae\"). Tvoří husté trsy dorůstající výšky asi 10 cm (až 50 cm s květenstvím). Listy jsou šedě zelené až namodralé, široké 0,3 cm a dlouhé 25 cm. Kvete brzy z jara, od března do května. Klásky jsou v krátkém válcovitém lichoklasu, fialové až ocelově modré, na stéblech vysokých až 40 cm.\n\nRoste na suchých stráních, skalách, ve světlých borech, především na vápenci, v České republice v pásmu od pahorkatin do podhůří.\n\nJe to druh v Evropě původní. V Česku se vyskytuje roztroušeně, především v severních a středních Čechách, hojněji na jižní Moravě, objevuje se také v karpatské oblasti. V jižní Evropě roste až do alpínského stupně.\n\nVysazuje se na skalkách a vřesovištích pro dekorativní účely.\n\n \n"}
{"id": "525352", "url": "https://cs.wikipedia.org/wiki?curid=525352", "title": "Fokker 100", "text": "Fokker 100\n\nFokker 100 je středně velký dvoumotorový proudový dopravní letoun, navržený a postavený nizozemskou společností Fokker. Je určený k provádění krátkých a středně dlouhých letů. Jeho kapacita je ve standardní situaci 108 pasažérů. \n\nPrvní let proběhl 30. listopadu 1986 z letiště Schiphol a v roce 1987 se stal největším nizozemským letounem. Spolu s turbovrtulovým letounem Fokker 50 byl zaveden 15. února 1988. \n\nFokker 100 měl nahradit starší model Fokker F.28 Fellowship z něhož vychází, který byl schopný pojmout až 85 pasažérů. Základním rozdílem od F.28-400 je prodloužený trup, v jehož kabině lze umístit při rozteči 0,81 m až 107 sedadel. Rekonstrukcí prošlo také křídlo s vyšší aerodynamickou účinností. Původní dvojice pohonných jednotek F.28 byla nahrazena ekonomičtějšími motory Rolls-Royce Tay 620-15 o tahu po 61,6 kN. Posádku tvoří dva piloti a dva až tři palubní průvodčí.\n\nPo bankrotu společnosti Fokker roku 1996 se výroba letounů zastavila. Nová nizozemská firma Rekkof (\"Fokker\" zapsaný pozpátku) od roku 1999 opět vyrábí letouny Fokker 100 a Fokker 70.\n\n\n"}
{"id": "525354", "url": "https://cs.wikipedia.org/wiki?curid=525354", "title": "Klášter Corvey", "text": "Klášter Corvey\n\nKlášter Corvey nebo Knížecí opatství korbejské ( \"Fürstabtei Corvey\") byl název benediktinského kláštera na řece Vezeře, 2 km severovýchodně od Höxteru a 55 km východně od Paderbornu, nyní ve spolkové zemi Severní Porýní-Vestfálsko v Německu.\n\nKlášter Corvey byl založen na místě zvaném Holzminden nebo Hethis. Zakladatelé byli bratranci Karla Velikého, Wala z Corbie a Adelard z Corbie, a mniši z Corbijského opatství v Pikardii - odtud i název Nová Korbea (: \"Corbeia nova\"). Prvním opatem se stal Warin. Patronem nově založeného kláštera byl císař Ludvík I. Pobožný.\n\nKlášter byl založen v roce 822 a tam, kde byl vybudován, stojí do dnešních dnů. Nachází se na břehu řeky Vezery.\n\nOpatství se stalo jedním z nejvýznamnějších karlovských klášterních svatostánků vybudovaných v 9. století v Saském vévodství. Byla zde i mincovna založená roku 833, ačkoli nalezené mince pocházejí až ze začátku 11. století.\nOpatství ležící v místě, kde severo-jižním směrem procházející cesta zvaná Hellweg přetínala řeku Vezeru, mělo strategickou pozici, čímž byl zajištěn i jeho ekonomický a kulturní význam. Kronikář opatství H. H. Kaminsky odhaduje, že královský průvod se zde zastavil přinejmenším 110× a to jen do roku 1073. Udělení výsadních práv tomuto místu se tedy přímo nabízelo. Listina udělená římským císařem Otou I. roku 940, první svého druhu, postavila opata jménem Folcmar do zcela nové situace. Opatovi byl udělen \"bannus\" – právo soudit – nad populací sedláků, kteří měli hledat útočiště v pevnosti vystavěné na pozemcích kláštera. Na oplátku se od nich očekávalo udržování této pevnosti pod opatovým dohledem.\n\nPracovní síly, které byly pod klášterní ochranou, pocházely ze tří \"pagi\" neboli oblastí, jež byly pod soudní působností čtyř hrabat, která ale neměla žádné právo po těchto lidech požadovat jakoukoli práci pro svůj hrad.\n\nPod vedením opata dosazeného z císařské rodiny, bylo opatství Korbej prvním místem na východ od Rýna (s výjimkou Fríska), kterému bylo uděleno právo razit mince. Brzy se stalo známým díky svým školám, kde se učilo mnoho slavných učenců mimo jiné Widukind z Corvey – kronikář Saského vévodství. V jeho knihovně se zachovalo prvních pět knih Tacitových \"Letopisů\". Brány tohoto opatství opouštělo mnoho misionářů, kteří pak na severu hlásali evangelium. Nejdůležitější z nich byl svatý Ansgar – skandinávský apoštol.\n\nPodle teorie Josefa Vašici první český poustevník svatý Ivan (tehdy v podobě Unwanus či Unvan) pocházel z kmene Obodritů mezi dolním tokem Labe a Lubeckou zátokou a poté, co jeho otec, obodritský král Gestimulus, padl roku 844 při trestném tažení Ludvíka Němce, byl jako zajatec poslán do korvejského kláštera. Jeho přízvisko charvátský, uváděné v legendách, podle Vašici nepochází od chorvatského národa, ale je zkomolením přízviska korvejský. Z korvejského kláštera také svatý Ivan pravděpodobně přinesl do Čech svatovítský kult.\n\nKorbejské letopisy, jež byly zhotoveny ve zdejším skriptoriu, jsou důležitým zdrojem středověké historie. Dalším zdrojem, který byl objeven v 19. století, mohl být \"Chronicon Corbejense\" ale bylo zjištěno, že se jedná o podvrh. Na konci západní vnitřní zdi kláštera zůstaly malby z 9. století.\n\nZápadní části opatství, jež se zachovala ve stylu karolinské architektury, dominují dvě věže postavené v letech 873–885. Jedná se o nejstarší zachovanou středověkou budovou ve Vestfálsku. Klášterní kostel je ale barokní.\n\nVe sporu o investituru se Korbejský opat přiklonil k saské šlechtě proti římskému císaři Jindřichu IV. Opat Markward (1081–1107) a jeho následovník Erkenbert (1107–1128) byli představiteli kláštera v jeho kritických dobách. O Markwardovi píše H. H. Kaminsky, že to byl bezpochyby jeden z nejdůležitějších opatů v tisícileté historii opatství.\n\nKorbejská škola od patnáctého století upadala, ale opatství samo, i když ztratilo většinu ze svých feudálních statků, pokračovalo ve své činnosti až do konce 18. století. Tehdy v něm de facto ustal řeholní život a papež je roku 1792 na žádost opata změnil na biskupství. Biskupství bylo r. 1803 říšským rozhodnutím zrušeno a přešlo pod správu Napoleonovy administrativy. Pak bylo krátce předáno Vilémovi Oranžsko-Nasavskému, pak Vestfálskému království Jérôma Bonaparteho (1807) a pak Pruskému království (1815). Lankrabě hessensko-rotenburský přestavěl budovy opatství na zámek, který následně zdědil vévoda ratibořský.\n\nSlavná knihovna opatství dávno zanikla, ale knížecí knihovna (\"Fürstliche Bibliothek\") existuje dodnes a obsahuje asi 67 000 svazků převážné v němčině, francouzštině a angličtině. Zvláštním rysem sbírky je velké množství anglických romantických románů, z nichž některé jsou unikáty, protože v Británii romány byly více půjčovány než prodávány a četly se hodně ve veřejných knihovnách.\n\n"}
{"id": "525358", "url": "https://cs.wikipedia.org/wiki?curid=525358", "title": "Kim Ju-na", "text": "Kim Ju-na\n\nKim Ju-na (podle standardní transkripce \"Kim Jŏn-a\", hangul: 김연아, IPA: ; narozená 5. září 1990 Pučchon, provincie Kjonggi) je jihokorejská krasobruslařka, olympijská vítězka z vancouverských her, dvojnásobná mistryně světa pro roky 2009 a 2013 a také stříbrná medailistka z let 2010 a 2011. Jihokorejské národní mistrovství vyhrála pětkrát (2002–2005, 2013).\n\nNa Zimních olympijských hrách 2010 ve Vancouveru zajela nové světové rekordy, jak v krátkém programu s hodnotou 78,50 bodů, stejně tak velkým rozdílem oproti stávajícímu ve volné jízdě hodnotou 150,06 bodů i v celkovém bodovém hodnocení 228,56 v rámci nového systému klasifikace ISU. Je první závodnicí vůbec, která překonala hranici 200 bodů a také první, jež obdržela hodnocení gradace +2,20 bodů za provedení skoků v této klasifikaci ISU.\n\nV roce 2009 vyhrála mistrovství světa, a také mistrovství čtyř kontinentů, je trojnásobnou šampiónkou Finále Grand Prix v krasobruslení (2006–2007, 2007–2008, 2009–2010), juniorskou mistryní světa pro rok 2006, vítězkou finále juniorské soutěže Grand Prix (2005–2006) a pětinásobnou ženskou mistryní Jižní Koreje.\n\nStala se prvním korejským krasobruslařem v historii, který vyhrál celou juniorskou sérii Grand Prix, Finále GP, mistrovství čtyř kontinentů a mistrovství světa pořádané Mezinárodní bruslařskou unií. Patří k nejznámějším jihokorejským sportovcům.\n\nNarodila se v roce 1990 v Pučchonu, provincie Kjonggi. V šesti letech se s rodinou přestěhovala do městečka Kunpo. Pro nedostatek času během dne často absolvovala krasobruslařské tréninky ve večerních a nočních hodinách. Na počátku roku 2007 se přestěhovala do kanadského Toronta pro kvalitnější vedení přípravy pod vedením Briana Orsera. Roku 2009 nastoupila na Korejskou univerzitu, ale současně zůstala členkou tréninkového centra v Kanadě.\n\nV sezóně 2009–2010 měla ve svém repertoáru následující skoky a skokové kombinace:\n\n\n\"*N = úroveň začátečníků\"\n\n"}
{"id": "525368", "url": "https://cs.wikipedia.org/wiki?curid=525368", "title": "Gay Man České republiky", "text": "Gay Man České republiky\n\nGay Man České republiky je soutěž sympatie, kterou v letech 1992–2000 pod patronátem SOHO v ČR organizovaly některé jeho členské organizace. Soutěž je označována za svého času jednu z významných společenských akcí gay a lesbické komunity v České republice. Porota soutěže udělovala cenu za první místo spolu s titulem Gay Man ČR a dále cenu za druhé a třetí místo. Vyhlašována byla též cena diváků Mistr sympatie.\n\nPo devítileté odmlce v roce 2010 navázali na někdejší tradici noví pořadatelé, kteří zorganizovali dva ročníky národní soutěže a poté pokračovali spojenou česko-slovenskou soutěží o titul Gayman Česko Slovensko. V letech 2014 a 2015 navíc vznikly alternativní soutěže sympatie Mr. Gay Czech Republic a Gay roku.\n\nSoutěže krásy a sympatie homosexuálních mužů bývají ve světě vnímány jako součást emancipačních snah sexuálních menšin. Tomu odpovídá i původní české pojetí soutěže Gay Man ČR: \"\"Chtěli jsme zavést tradici velkých kulturních akcí, prezentujících životní styl minority v bohatším spektru než jak je jednostranně skrze sexualitu vnímán veřejností.\"\" (Jiří Hromada, SOHO v ČR) Finálové večery probíhaly obvykle poslední sobotu v červnu u příležitosti Christopher Street Day – celosvětových oslav „gay hrdosti“.\n\nObdobné soutěže probíhají i v jiných zemích a také na mezinárodní úrovni: Mr. Gay Europe (od roku 2005) a Mr. Gay World (od roku 2009).\n\nPrvní ročník soutěže uspořádalo SOHO v ČR v roce 1992 v Praze. Poslední 9. ročník soutěže se konal v rámci oslav \"10 let gay hnutí v ČR\", finálový večer soutěže v Laser Show Hall brněnského Boby centra navštívilo více než tisíc diváků a jeho doprovodný kulturní program pod názvem Duha nad Brnem položil základy jiné tradiční akci, filmovému festivalu Mezipatra.\n\nV roce 2009 proběhl pokus o oživení tohoto typu soutěže společně se Slovenskem, a to pod názvem Mr. Gay SK & CZ. Vítěz pak reprezentoval ČR v soutěži Mr. Gay Europe v Oslu.\n\nDalší ročník soutěže pod původním názvem Gay Man ČR se uskutečnil 11. září 2010 v pražském Divadle Hybernia. Pořadatelem už nebylo SOHO v ČR, nýbrž GM Agency Czech Praha. Vítězem se stal slovenský tanečník žijící v Praze Martin Goga (* 1984). Ten pak reprezentoval v mezinárodní soutěži Mr. Gay International, kde se umístil na třetím místě a na světovém Mr. Gay World ve filipínské Manile skončil jedenáctý.\n\nTýž organizátor připravil i následující ročník soutěže s finálovým večerem uspořádaným 10. září 2011, opět v Divadle Hybernia. Do finále bylo tentokrát připuštěno osm soutěžících. Záštitu nad akcí převzal senátor a místopředseda ČSSD Zdeněk Škromach. Vítězem se stal Tomáš Frýda z Prahy, který se poté probojoval i do finálové desítky na Mr. Gay World 2012 a reprezentoval i v soutěži Mr. Gay Europe. Došlo však ke sporům mezi ním a českým pořadatelem soutěže. Ten oznámil, že za hrubé a opakované porušení smlouvy byl Tomáši Frýdovi odbrán titul Gay Man České republiky 2011 a nahradil ho Filip Ublick z Českých Budějovic, který se ve finále umístil druhý.\n\nV roce 2012 se soutěž rozšířila o Slovenskou republiku, a volil se tak poprvé „Gay Man Česko Slovensko“. Soutěž připravovalo občanské sdružení Gold In GLBT Agency společně s GM Agency Czech. Finále se konalo 31. srpna v odsvěceném kostele Sv. Michala, tedy v pražském Temple Clubu a vítězem se stal Marek Zlý z Ostravy, který získal i cenu publika. Shodou okolností byl vítěz jednou z tváří kampaně Prague Pride 2012. Pár dní po finále soutěže, 3. září 2012 se organizátor posledních tří ročníků Marián Kajzer vzdal pořádání dalšího ročníku.\n\nPo roční odmlce agentura Gold In v čele s Mariánem Kajzerem znovu oznámila konání soutěže Gay Man Česko Slovensko s finálovým večerem dne 10. května 2014 ve velkém sále Městské knihovny (původně byl ohlášen do Radiopaláce). Casting proběhl 17. ledna v pražském Piano baru a vzešli z něj čtyři Češi a čtyři Slováci – finalisté soutěže. Vítězem se stal devatenáctiletý Daniel Fröhlich. Ten také reprezentoval ČR na Mr. Gay World 2015, kde po rezignaci vítěze Klause Burkarta skončil na 11. místě. Gaymanem 2015 se stal 24letý Marek Gajdoš ze slovenského Beckova. Ten byl zvolen v pražském Meet Factory za účasti několika zahraničních hostů. 1. vicegaymanem 2015 a zároveň Gaymanem Sympatie 2015 se stal Ladislav Ágh z Mostu, 2. vicegaymanem pak Dominik Bubák.\n\nV sobotu 13. února 2016 vybrala porota v castingu 8 finalistů 15. ročníku soutěže, nejmladšímu bylo 18 let, nejstaršímu 41 let. Na Facebooku a webových stránkách soutěže se pak hlasovalo pro Gaymana Internetu 2016. Záštitu nad soutěží převzali starosta Prahy 4 Petr Štěpánek a místostarosta Prahy 7 Ondřej Mirovský. Finálový večer se konal v Praze 10. září 2016. Gaymanem 2016 byl zvolen Slovák Matej Boroš, na druhém místě i s titulem Gayman Internetu skončil 30letý František Pešek z Chomutova a na třetím místě 40letý Jaromír Schoffer z Telnice.\n\nFinále následujícího ročníku se uskutečnilo v pražském multifunkčním prostoru Tresor 16. září 2017. Konalo se pod záštitou ministryně pro místní rozvoj Karly Šlechtové, náměstkyně pražské primátorky Petry Kolínské a starosty Prahy 4 Petra Štěpánka. Večerem provázeli moderátor rádia Frekvence 1 Luboš Procházka a travesti diva Nadja Mini a první tři místa obsadili (sestupně) Lukáš Grečko, Jaroslav Huňát a Robert Kučera. Posledně jmenovaný získal také ceny Gayman Internetu a Gayman Charity. Vítěz pak měl reprezentovat Slovensko na soutěži Mr. Gay Europe 2018. Předmětem sporů a kritiky mimo jiné ze strany sekretáře slovenské biskupské konference se stalo, když o vítězství 21letého Lukáše Grečka informovalo na své facebookové stránce jeho rodné město Spišská Nová Ves.\n\nGaymanem 2018 se stal Matěj Nebúrka. Finále proběhlo v Ostravě - club Fabric.\n\nVítěz 11. ročníku Tomáš Frýda oznámil v červnu 2012 svůj záměr uspořádat soutěž ve vlastní režii. Dále uvedl, že získal licenci pro účast ve světových soutěžích Mr. Gay Europe a Mr. Gay World a informoval o záměru uspořádat v roce 2013 evropskou soutěž v Praze.\n\nDne 21. listopadu 2012 oznámil, že ačkoli připravoval svou alternativní národní soutěž Mr. Gay ČR, dává přednost uspořádání Mr. Gay Europe v Praze v červenci 2013. V únoru 2013 svůj záměr potvrdil a současně se distancoval od pořadatelů posledních ročníků Gay Mana.\n\nEvropská soutěž Mr. Gay Europe se uskutečnila od 26. do 30. července 2013 s hlavním finálovým večerem 30. 7. v Retro Music Hall. Doprovodný program tvořily párty, beachvolejbalový turnaj, diskuse i společenský večer s módní přehlídkou. Českým účastníkem soutěže byl Marek Zlý, Slovensko reprezentoval pětadvacetiletý Jozef Hulina. Mezi finalisty i z dalších zemí (Německo, Velká Británie a samostatně Severní Irsko, Belgie, Francie, Švýcarsko, Švédsko, Irsko, Španělsko, Finsko, Nizozemsko, Bulharsko, Rakousko, Dánsko) zvítězil 26letý irský student medicíny Robbie Obara. Jako druhý skončil 25letý Brit Leroy Williamson a třetí 20letý Švéd Fritiof Teodor Ingelhammar. Jozef Hulina získal ocenění nejfotogeničtějšího finalisty Mr Photogenic Europe a v online hlasování zvítězil francouzský zástupce Armando Santos.\n\nIniciátor pražského konání soutěže Tomáš Frýda později mezi slabšími místy uvedl nízkou návštěvnost akce a další organizaci předal Tonymu Čejkovi. Už na podzim téhož roku byl vyhlášen nábor soutěžících a na 7. prosince 2013 výběr finalistů pro první ročník národní soutěže Mr. Gay Czech Republic. Pořadatelé se vymezili vůči konkurenční soutěži Gay Man a nabídli případnému vítězi možnost postupu do soutěží Mr. Gay Europe a Mr. Gay World (touto licencí dosud disponoval Gay Man). Z oznámeného záměru 12 finalistů se na přelomu března a dubna 2014 zúčastnilo oficiálního focení celkem šest soutěžících. Finálový večer se uskutečnil 18. dubna 2014 v divadle U hasičů. Zvítězil 28letý fitness trenér a baletní tanečník Michal Klapetek z Opavy, druhé místo a také titul Mr. Photogenic získal 22letý Jan Jakubec, na třetím místě skončil 22letý Miroslav Tomko.\n\nVítěz Michal Klapetek se v červnu téhož roku zúčastnil soutěže Mr. Gay Europe v Rakousku u Bodamského jezera. V ní zabodoval při přehlídce v plavkách (spolu s britským účastníkem skončil druhý za nejlépe hodnoceným reprezentantem Kypru), v celkových výsledcích však žádnou z čelných příček neobsadil a titul si odnesl Švéd Jack Johansson. Soutěže Mr. Gay World, která probíhala rovněž v polovině června, se žádný český zástupce nakonec neúčastnil.\n\nV září 2014 oznámil ředitel pořadatelské společnosti Antonín Čejka ukončení soutěže. Držitel licence Tomáš Frýda poté potvrdil, že soutěž čeká na nového organizátora.\n\nNa podzim roku 2014 byla ohlášena příprava nové konkurenční soutěže nazvané Gay roku. Šlo o soutěž obdobného střihu, avšak založenou jiným pořadatelem. Sběr přihlášek byl oznámen na období od listopadu 2014 do dubna následujícího roku s finálovým kolem soutěže plánovaným na květen nebo červen 2015.\n\n"}
{"id": "525369", "url": "https://cs.wikipedia.org/wiki?curid=525369", "title": "Ostrov Federace", "text": "Ostrov Federace\n\nOstrov Federace je investiční projekt na výstavbu umělého ostrova v Černém moři u města Soči. Název je odvozen od tvaru ostrova, který kopíruje hranice Ruské federace. Původně se dokončení plánovalo v roce 2014 před zahájením Zimních olympijských her, což se nepodařilo. Nový plán směřuje k roku 2020.\n\nNa uměle vytvořené ploše, chráněné vlnolamy, budou podobně jako na dubajském umělém ostrově The World postaveny hotely, byty, vily, obchody, obchodní a zábavní centra, rekreační a sociální zázemí. Všechny silnice a parkoviště budou situovány do podzemí, a na povrchu budou pouze nízkopodlažní budovy a zeleň. Ostrov má být schopen pojmout 40 000 návštěvníků, a má tak odlehčit centrálním oblastem Soči, snížit dopravní zátěž a to zejména při významných událostech.\n\nNový projekt byl veřejnosti představen na mezinárodním investičním fóru v roce 2007 v Soči, kde byl oceněn prezidentem Putinem a členy ruské vlády jako velmi ambiciózní. Na fóru byla zároveň podepsaná třístranná dohoda mezi vedením Krasnodarského kraje, projektantem firmou \"M - Industria\" z Petrohradu a investorem finanční skupinou \"Allied Business Consultants\" ze Spojených arabských emirátů. Podle smlouvy se bude firma M - Industria po dokončení podílet na 30 % zisku z komplexu. Ostrov bude fungovat jako lázeňsko-rekreační a mořské letovisko. Odhadované náklady na projekt jsou 155 miliard rublů.\n\nOstrov se má rozkládat ve vodách Černého moře naproti pohoří Achun, 13 km od letiště Adler a 14 km od centrálního vlakového nádraží. Spojení s pevninou obstarají dva tunely, které spojí ostrov s dálnicí M 27, most pro pěší a přístav. Umístění ostrova nedaleko Soči zajistí mírné subtropické klima.\n\nNedaleko se nachází horská pohoří pokrytá sněhem, na úbočí a v údolích se rozkládají věčně zelené lesy, vinice a čajové plantáže. Pohoří chrání budoucí ostrov od studených větrů ze severu, a Černé moře zajišťuje dlouhá teplá léta a mírné zimy.\n\nPlánovaná délka souostroví je 2,5 kilometru, šířka 1,5 kilometru, vzdálenost od pobřeží od 150 metrů. Celková plocha ostrova federace bude 250 hektarů, a pojme až 40 tisíc hostů.\n\nOstrov by měl být rozdělen na rekreační část s restauracemi, hotely, parky a pěšími zónami, tělocvičnami, bázeny a přístavem pro jachty; obytnou část s vilami, byty, obchody a servisními objekty; společensko obchodní část s obchodními komplexy, kongresovým centrem, výstavní síní a na zázemí (škola, školka, poliklinika, hasiči, policie).\n\n"}
{"id": "525374", "url": "https://cs.wikipedia.org/wiki?curid=525374", "title": "Akrylonitril", "text": "Akrylonitril\n\nAkrylonitril je nejdůležitější zástupce nitrilů, bezbarvá jedovatá kapalina, vyrábí se amoxidací propylenu (propenu). Slouží k výrobě důležitého plastu PAN - polyakrylonitril, používaném pro výrobu textilu (polyakrylnitrilová vlákna) - především lehátka, slunečníky, markýzy a také na výrobu ABS. Vlákna vynikají svými ojedinělými vlastnostmi - barevná stálost, odolnost vůči povětrnostním vlivům.\n\nNebezpečný při kontaktu s pokožkou nebo očima. Nadměrné vystavení může způsobit smrt. Jedná se o potenciální karcinogen.\n\n"}
{"id": "525379", "url": "https://cs.wikipedia.org/wiki?curid=525379", "title": "Argonit", "text": "Argonit\n\nArgonit ( Argonite) je obchodní značka a registrovaná ochranná známka plynové směsi, kterou vlastní britská společnost Ginge-Kerr. Jedná se o směs 50 % argonu (Ar) a 50 % dusíku (N). \nTato inertní směs plynů se používá ve zhášecích systémech pro potlačení ohně.\n\nPodobné výrobky, jež využívají vlastností a kombinace argonu, dusíku a oxidu uhličitého (CO), jsou Inergen, Sinorix N2 a Sinorix CDT.\n\nArgonit se používá pro automatické hasicí systémy v serverovnách, archivech a kdekoli, kde je třeba uhasit oheň a zachovat přitom obsah místnosti neporušený. Hašení probíhá tak, že místnost, kde vznikl požár, je vzduchotěsně uzavřena a veškerý kyslík, který podporuje hoření, je z ní argonitem vytlačen.\n\nV časopisech amerického komiksového vydavatelství Marvel Comics, v nichž se objevuje tým superhrdinů Squadron Supreme, je argonit fiktivní vzácná radioaktivní látka, která může jako jedna z mála existujících substancí poškodit téměř neporazitelného hrdinu Hyperiona. Stejně jako je Hyperion podobný Supermanovi, je i argonit podobný kryptonitu. Obě látky připravují superhrdiny o jejich nadlidské schopnosti.\n\n\n"}
{"id": "525385", "url": "https://cs.wikipedia.org/wiki?curid=525385", "title": "Nahalal", "text": "Nahalal\n\nNahalal ( נַהֲלָל, Nahalal) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 91 metrů v západní části Jizre'elského údolí, nedaleko pahorků Dolní Galileji, v oblasti s intenzivním zemědělstvím. Jižně od mošavu se rozkládá letecká základna Ramat David.\n\nVesnice se nachází cca 12 kilometrů severozápadně od města Afula, cca 78 kilometrů severovýchodně od centra Tel Avivu a cca 23 kilometrů jihovýchodně od centra Haify. Nahalal obývají Židé, přičemž osídlení v tomto regionu je převážně židovské. Necelé 2 kilometry severním směrem leží pouze menší arabská vesnice Manšija Zabda, kterou obývají izraelští Arabové.\n\nNahalal je na dopravní síť napojen pomocí dálnice číslo 73, jež probíhá východně od osady a severně od ní se kříží s dálnicí číslo 75.\n\nNahalal navazuje na stejnojmenné starověké židovské sídlo zmiňované v Knize Jozue 19,15. V Jeruzalémském Talmudu se pak objevuje pod jménem Mahlul (מהלול) a toto jméno se pak uchovalo v názvu nedaleké arabské vesnice Ma'alul (cca 3 kilometry severovýchodním směrem odtud), jež tu stávala až do roku 1948.\n\nNovověký židovský Nahalal byl založen v roce 1921. K založení došlo 11. září 1921. Během 100 dnů tehdy v Jizre'elském údolí vzniklo pět židovských osad (kromě Nahalal ještě Ejn Charod, Tel Josef, Kfar Jechezkel a Geva). Šlo o první mošav (konkrétně typ mošav ovdim) v tehdejší mandátní Palestině. Zakladateli byli židovští přistěhovalci z dob druhé aliji, z nichž někteří prošli kibucem Deganija Alef, jiní farmou v Kineretu. Chtěli založit kolektivní osadu, ale s jistou mírou zachování soukromí a rodiny jako individuální sociální jednotky. Myšlenky na založení takto organizovaných zemědělských komunit poprvé zformuloval roku 1919 Eliezer Jafe. Nejprve se zakladatelé Nachalalu usadili na pahorku poblíž arabské vesnice Malul, pak se přesunuli do nynější lokality, která ovšem tehdy sestávala z močálů zamořených malárií.\n\nVesnice byla navržena urbanistou a architektem Richardem Kaufmannem, který zde aplikoval přísně gemometrický kruhový koncept. Okolo centrálního kruhového prostoru vyhrazeného pro veřejné budovy se řadí jednotlivé usedlosti. Kruhové souměrnosti je podřízena i orientace jednotlivých pozemků, které z usedlostí vybíhají do okolní krajiny. Koncept měl své urbanistické, estetické ale i obranné důvody.\n\nRoku 1923 vznikla v Nahalal odborná zemědělská škola pro dívky. V roce 1926 již v nové vesnici stála i budova základní školy, ovšem zatím pouze dřevěná stavba. Ze zdiva se jako první stavěly jen hospodářské objekty - stáje a chlévy. Výstavba zděných obytných domů začala až roku 1933.\n\nV prosinci 1932 byli dva členové mošavu zabiti ručním granátem při útoku arabské militantní skupiny okolo Izz ad-Din al-Kassama. I během následujícího arabského povstání, jež začalo v roce 1936, byla tato vesnice vystavena útokům Arabů z okolního regionu.\nRoku 1949 měla vesnice 847 obyvatel a rozlohu katastrálního území 8846 dunamů (8,846 kilometrů čtverečních).\n\nEkonomika Nahalal je založena na zemědělství a podnikání. V obci funguje oblastní základní škola. Kolektivní prvky v hospodaření mošavu byly postupně zrušeny. V obcí působí 75 rodinných farem. Dalších 5 zemědělských pozemků patří k zdejší zemědělské škole. Dále je tu pošta, zdravotní středisko, obchod, společenské centrum, synagoga, plavecký bazén a knihovna.\n\n30. června 2000 byl mošav Nahalal společně s kibucem Deganija Alef navržen izraelskou delegací při UNESCO na výhledové zařazení do seznamu Světového dědictví jako kulturní a urbanistická památka. Dle stavu k únoru 2010 ale stále nebyl zápis do seznamu dokončen.\n\nMošavem Nahalal prošlo buď jako trvalí nebo dočasní obyvatelé mnoho významných postav izraelských dějin. Například Moše Dajan, Šaul Mofaz nebo generál Moše Peled. Na hřbitově u Nahalalu je pohřben izraelský voják a astronaut Ilan Ramon (ten ale v této vesnici nikdy nežil). Hřbitov je umístěn severně od vesnice, poblíž archeologické lokality Tel Šimron.\n\nObyvatelstvo mošavu Nahalal je sekulární. Podle údajů z roku 2014 tvořili naprostou většinu obyvatel v Nahalal Židé - cca 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1000 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 977 lidí. Během roku 2014 populace stoupla o 6,5 %.\n\n\n"}
{"id": "525386", "url": "https://cs.wikipedia.org/wiki?curid=525386", "title": "Thy Majestie", "text": "Thy Majestie\n\nThy Majestie je italská power metalová kapela, která vznikla v roce 2000. Jejich hudba je typicky filmová, epická, symfonická, progresivní a temnější než obvykle power metal.\n\nSoučasní členové\n\n\nBývalí členové\n\n\n"}
{"id": "525388", "url": "https://cs.wikipedia.org/wiki?curid=525388", "title": "Jaromír Vlk", "text": "Jaromír Vlk\n\nJaromír Vlk (* 4. března 1949, Teplice nad Bečvou) je bývalý československý atlet, který se specializoval na vrh koulí.\n\nV roce 1972 reprezentoval na letních olympijských hrách v Mnichově, kde skončil devátý. O rok později získal bronzovou medaili na halovém ME v Rotterdamu, kde mj. vybojoval zlato Jaroslav Brabec. Na halovém mistrovství Evropy v Göteborgu 1974 skončil šestý.\nV roce 1978 se umístil na mistrovství Evropy v Praze na sedmém místě (19,53 m). O dva roky později se stal v Sindelfingenu halovým vicemistrem Evropy. Na olympiádě v Moskvě v témž roce skončil ve finále sedmý (20,24 m).\n\n"}
{"id": "525389", "url": "https://cs.wikipedia.org/wiki?curid=525389", "title": "Seznam olympijských medailistů v jízdě na bobech", "text": "Seznam olympijských medailistů v jízdě na bobech\n\nJízda na bobech se na zimních olympijských hrách objevila poprvé už v roce 1924 v Chamonix. Od počátku soutěžili jen muži a to na čtyřbobu. V roce 1932 k němu přibyl i mužský dvojbob. Roku 1960 nebyla jízda na bobech zařazena do programu zimních olympijských her. Od roku 2002, kdy se zimní olympiáda konala v Salt Lake City, začali závodit na olympiádě i ženy a to na dvojbobech.\n\n\n\n"}
{"id": "525390", "url": "https://cs.wikipedia.org/wiki?curid=525390", "title": "Kuky se vrací", "text": "Kuky se vrací\n\nKuky se vrací (2010) je loutkový film Jana Svěráka, ve kterém pasáže s loutkami doplňují hrané části (ty jsou zastoupeny odhadem v 15 % délky filmu). Film vypráví o tom, jak rodiče malému synovi, který je astmatik a nemůže proto mít hračky, v nichž se drží prach, vyhodí starého plyšového medvídka Kukyho. Chlapec se ovšem v noci tajně vykrade z domu a přinese Kukyho z popelnice zpátky. Protože byl při tom neoblečený, bez bot a v zimě, onemocní a v horečkách se mu pak zdá o Kukyho cestě ze smetiště zpátky domů, při které medvídek zažije různá dobrodružství, potká různá zvířata (liška, motýl, šnek, žába) či např. kapitána von Hergota (jehož reálnou předlohou byl bezdomovec, s nímž se chlapec setkal u supermarketu).\n\nMalého kluka hraje režisérův syn Ondřej. Inspirací k filmu bylo dílo Františka Skály, který ale práci na filmu odmítl. Postavy tak vytvořil výtvarník Jakub Dvorský.\n\nFilm získal desetimilionový grant od Státního fondu pro podporu a rozvoj české kinematografie.\n\n\"Kuky se vrací\" byl přítomen v hlavní soutěži na karlovarském filmovém festivalu v roce 2010 a získal zvláštní cenu poroty, tj. druhou nejvyšší festivalovou trofej. V nesoutěžní sekci se také představil na Varšavském mezinárodním filmovém festivalu 2010. Spolu s filmem \"Osmdesát dopisů\" zvítězil ve Finále v Plzni 23. dubna 2011.\n\nFilm byl nominován na 8 Českých lvů (nejlepší film, režie, kamera, hudba, střih, zvuk a výtvarný počin a vedlejší cena filmových kritiků a teoretiků za nejlepší hraný film), nominace za hudbu, střih a zvuk proměnil. Získal také Českého lva za nejlepší plakát.\n\nFilm byl natočen ve spolupráci s Amanita Design a loutkáři ze souboru Buchty a loutky. Natáčel se na různých místech v Česku: zimní scény na Ještědu, lesní scény u Bechyně, na Melechově a ve Voděradských bučinách, skály u Drábských světniček, červená půda u Nové Paky, svícnový smrk v katastru obce Ruprechtov u Vyškova v lokalitě Tři smrky a na parkovišti AlbertHypermarket v Ústí nad Labem na Severní Terase. Scény ze skládky se natáčely na skládce odpadu v Benátkách nad Jizerou.\n\nNatáčet se začalo na podzim 2008, zpočátku se ale filmařům nedařilo a projekt byl ohrožen. Navíc loutky původně zabírali zdálky kvůli obavě, jak budou se svojí statickou mimikou fungovat na plátně. Teprve až při záběrech zblízka ale byl režisér spokojen. Natáčení bylo původně naplánováno na 35 dní, nakonec probíhalo 100 dní. Původní šestičlenný tým spolupracovníků se během natáčení rozrostl na 60 lidí. Filmování probíhalo zpočátku v utajení, na povrch vyšlo až během točení jedné scény na náměstí v Ústí nad Labem.\n\nPůvodní myšlenka Jana Svěráka bylo natočit film v přírodě nízko u země z pohledu psa, který přežije záplavy. Na projekt s pracovním názvem \"Pes\" (na kterém spolupracovala i Alice Nellis) dostal dokonce kolem roku 2005 grant, ten pak ale vracel, protože k natáčení nedošlo. Příběh však vyprávěl svému synovi před spaním a postupně ho změnil na pohádku o plyšovém medvídkovi. Na konečný scénář pak mělo vliv i to, jak Ondřej Svěrák reagoval na loutkové divadlo s plyšáky, které pro něj otec připravoval a na kterém si zkoušel různé dějové situace. O dialogy Svěrák požádal svého otce Zdeňka, ten to ale nakonec odmítl s tím, že už do scénáře nechce zasahovat. Napsal pouze básničky pro postavu Anušky.\n\nZvukaři Pavel Rejholec, Jakub Čech a Juraj Mravec z firmy Soundsquare ve filmu třikrát použili Wilhelm Scream, známý filmový výkřik z 50. let 20. století (nejzřetelněji je slyšet, když brouk spadne z auta, ve kterém jede Kuky s Hergotem). Film obsahuje řadu CGI triků, převážně retušování vodících drátů loutek a loutkoherců, ale i motýly či vážky. Dále byly triky využity na spojování záběrů, aby v jedné scéně mohlo hrát větší množství loutek najednou, či ve scénách setkání loutek se živými zvířaty. Jiné CGI triky ale neobsahuje, loutky tak nemají mimiku.\n\nV lednu 2010 byl zveřejněn krátký teaser, trailer vstoupil do kin 18. března. Na konci dubna ho následoval druhý trailer, který ale obsahuje řadu scén z prvního traileru. Trailery vzbudily zájem i v zahraničí, často díky slávě Amanita Design (podle Svěráka bylo v době světové premiéry filmu 53 % zhlédnutí traileru na YouTube z USA, z Česka 40 %). Jan Svěrák by se s filmem rád dostal také na japonský trh, kde širokou distribuci získal animovaný film Jiřího Barty \"Na půdě aneb Kdo má dneska narozeniny?\" (2009) a kde tamní tvůrce animovaných pohádek Hajao Mijazaki distribuoval už \"Tmavomodrý svět\" (2001).\n\nPro česká kina bylo vyrobeno 40 kopií filmu.\n\nKuky (mluví Ondřej Svěrák) je plyšový medvídek, hračka - na rozdíl od ostatních postav, které nevypadají jako hračky či loutky, ale naoko připomínají jakési nadpřirozené lesní bytosti. (Při pozornějším pohledu v nich však rozpoznáme staré, poničené věci, které lidé v lese zahodili - což, společně se zápletkou příběhu, dotváří alegorii prostředí bezdomovců.) Jeho postavička měří 21 cm a bylo vyrobeno 18 loutek, většinou voděných zespodu na jednom až pěti (při chůzi či hýbání rukou) pevných drátech. Zvláště náročné byly scény se šplháním po řetězu, kdy měl každou končetinu Kukyho na starosti jeden loutkoherec a museli své pohyby zkoordinovat, a chůze, při které každou nohu také vedl jiný herec. Pro scénu, kde si Kuky zakrývá oči bylo nutné vyrobit speciální loutku s delšíma rukama, klasická loutka si rukou dosáhne jen k nosu. Tvůrci měli i nápad udělat více variant loutky s různými výrazy tváře a nahradit tak chybějící mimiku, nakonec je ale Kuky pořád stejný a za všech okolností se usmívá.\n\nKapitán von Hergot (mluví Zdeněk Svěrák) je starý strážce lesa, který se ujímá Kukyho. Jeho výroba byla společně s výrobou postavy Anušky nejpracnější. Jakub Dvorský nakreslil stovky návrhů, nakonec Hergot vypadá jako kořenová zelenina.\n\nAnuška (mluví Jiří Macháček) je záporná postava, bojuje proti kapitánovi von Hergotovi, protože se chce stát strážcem lesa. Má velkou hubu a rád žere slimáky. Jako jediné loutce se jí pohybuje pusa, když mluví, i když původně tvůrci počítali s tím, že bude pusu otvírat pouze při žraní. Proto v scéně v poli, která byla natočená o rok dříve, Anuška ještě mluví s pusou zavřenou.\n\nPytlík Vidlička (mluví Petr Čtvrtníček) a Pytlík Zapík (mluví Jiří Lábus) jsou hlídači skládky a pronásledují Kukyho, který odtud uprchl. Loutky jsou vyrobeny ze zdeformovaných plastových lahví.\n\n\nPo úspěchu filmu u českého publika byla odložena slovenská premiéra a všech 40 kopií filmu stále (červenec 2010) koluje po Česku. Pro uvedení filmu ve Velké Británii byl připraven anglický dabing, který byl nahrán v září. Zájem o uvedení filmu má i distributor pro Francii a Německo. V anglické verzi se film jmenuje \"Kooky\" a je dabován českými herci, „aby jejich angličtina zněla exoticky“ (jak řekl Jakub Dvorský), Kapitán von Hergota nadaboval Bolek Polívka, Kukyho chlapec, který se narodil ve dvojjazyčné rodině. Mluví zde i herci, kteří „anglicky neumí“, např. Pavel Liška. Anglická verze byla poprvé uvedena na Evropském filmovém trhu při festivalu Berlinale v únoru 2011.\n\nJako první český film bude \"Kuky se vrací\" také dostupný pro iPad v rámci speciální aplikace, která bude obsahovat anglicky dabovanou verzi filmu, elektronickou verzi ilustrované knížky v angličtině, záběry z natáčení, kresby postav filmu a jednoduchou minihru.\n\nFilm o filmu natočil Martin Dostál a premiérově ho vysílala Česká televize na svém druhém programu 9. května 2010 od 18:45. Ve filmu vystupují Jan Svěrák, Ondřej Svěrák, Kristýna Nováková, Robert Smolík (realizace loutek), René Krupanský, Radek Beran a Petr Forman (loutkoherci), Jakub Dvorský, Zdeněk Kapička (autíčkář), Jiří Macháček, Ondřej Vetchý a Zdeněk Svěrák.\n\nK filmu vyšla v době premiéry v nakladatelství Mladá fronta i stejnojmenná kniha s ilustracemi Jakuba Dvorského.\n\nFilmová publicistka Alena Prokopová napsala o vzniku filmu knihu \"Příběh filmu Kuky se vrací\" (Mladá fronta 2011, ISBN 978-80-204-2509-6). Křest knihy proběhl 5. prosince 2011 v Paláci knih Luxor na Václavském náměstí v Praze, knihu pokřtil Jan Svěrák. Vydání knihy provázely těžkosti a vyšla s ročním zpožděním.\n\nV Zámecké galerii v Kladně proběhla v termínu od 22. června do 30. září 2010 výstava aut, dekorací a loutek z filmu. Slavnostní vernisáž proběhla večer 21. června 2010. Obdobná výstava proběhla v divadle Minor v době od 3. prosince 2010 (slavnostní zahájení o den dříve) do 6. března 2011. Velká Kukyho výstava je plánovaná na termín od 28. dubna do 31. července 2011 do Olomouce. V termínu od 10. listopadu 2011 do 29. ledna 2012 výstavu hostí brněnský Špilberk. Součástí výstavy je i výtvarná dílna pro děti a prezentace počítačových her Amanita Design včetně chystané \"Botaniculy\".\n\nJako suvenýry k filmu se prodávají placky, trička, plakáty, samolepky a také plyšové postavičky Kukyho a kapitána von Hergota. Kuky byl zatím k mání na karlovarském filmovém festivalu a v soutěži se sponzorem filmu (Dobrá voda), do volného prodeje půjde spolu s postavičkou Hergota počátkem srpna 2010.\n\nV červenci 2013 uložil Vrchní soud provozovatelům serveru Share-rapid.cz, aby zaplatili 536 tisíc korun odškodného Janu Svěrákovi za to, že umožňovali na svém serveru volné stažení filmu \"Kuky se vrací\". Vrchní soud tak potvrdil dřívější rozhodnutí Městského soudu v Praze.\n\nSoubor Buchty a loutky, jehož členové spolupracovali při vzniku filmu, využívá postavičku Kukyho v úvodu svého představení \"Čelisti Reloaded\".\n\n"}
{"id": "525391", "url": "https://cs.wikipedia.org/wiki?curid=525391", "title": "Huculská republika", "text": "Huculská republika\n\nHuculská republika byl krátkou dobu existující stát na území dnešní Zakarpatské oblasti na Ukrajině. Stát existoval v lednu až červnu 1919, nebyl však nikým uznán.\n\nStát byl vyhlášen na území ukrajinsky hovořící části Uher. Jednalo o se o druhý pokus o vytvoření samostatného státu na tomto území, dřívější pokus o vytvoření samostatného státu Západoukrajinská republika též selhal. Za předsedu vlády nově vzniklého státu byl zvolen Štefan Kločurak, který též zorganizoval ozbrojené složky republiky čítající téměř tisíc vojáků. Stát zanikl po invazi rumunských vojáků v červnu 1919.\n\nOproti ideji samostatného státu se též ozývaly ohlasy části rusínské inteligence k udržení integrity bývalých Uher, či připojení země k tehdejší Ukrajinské SSR. Z Ruska však plynula obava kvůli bolševismu, neboť i bývalá Ukrajinská lidová republika byla po obsazení Rudou armádou transformována do Ukrajinské SSR a maďarsky orientovaní Rusíni ztratili v Maďarsku po komunistickém převratu a následném vytvoření Maďarské republiky rad oporu.\n\nToto území se později na základě minoritní Saint-Germainské smlouvy z roku 1919 stalo jako Podkarpatská Rus součástí Československa. Pro rusínskou politickou reprezentaci bylo připojení k Československu v té době prakticky poslední alternativou.\n\n"}
{"id": "525392", "url": "https://cs.wikipedia.org/wiki?curid=525392", "title": "Laura Pousová Tiová", "text": "Laura Pousová Tiová\n\nLaura Pousová Tiová (* 1. října 1984, Granollers, Španělsko) je současná španělská profesionální tenistka. Jejím nejvyšším umístěním na žebříčku WTA ve dvouhře bylo 73. místo v červenci 2011 a ve čtyřhře 151. místo v dubnu 2005.\n\nNa okruhu WTA dosud nevyhrála žádný turnaj. Na okruhu ITF zvítězila na 9 turnajích ve dvouhře a 6 turnajích ve čtyřhře.\n\nŽádného finále na WTA se neúčastnila.\n\nLaura Pousová Tiová se zúčastnila 1 zápasu ve Fed Cupu za tým Španělska s bilancí 0-1 ve čtyřhře.\n\n\n"}
{"id": "525397", "url": "https://cs.wikipedia.org/wiki?curid=525397", "title": "Karolina (písmo)", "text": "Karolina (písmo)\n\nKarolina (také karolínská, dříve okrouhlá minuskula) je knižní i listinné písmo užívané téměř v celé Evropě od 8. do 12. století. \n\nVýzkum karolinské minuskuly není od dob Jeana Mabillona v podstatě dořešen. Do dnešní doby existuje několik teorií, které podávají značně heterogenní pohledy na dobu a místo vzniku minuskuly. Všeobecně lze ovšem říci, že byla vytvořena na území dnešní Francie respektive Franské říše na konci 8. století. Jako první se pokusil vyřešit tyto otázky Jean Mabillon, zakladatel vědecké diplomatiky, sfragistiky, paleografie a autor známého díla \"De re diplomatica, Libri sex\". Mabillon spojoval vznik minuskuly s prostředím Karla Velikého a jeho dvorské školy \"schola palatina\" a s učeným anglosasem Alcuinem z Yorku. Podle něj měla být vytvořena na základě polounciály a z popudu samotného Karla Velikého. Tato teorie měla značné trhliny, neboť již z doby vlády Karlova otce Pipina Krátkého jsou dochovány písemné památky, ve kterých je zřejmý nástup nové moderní abecedy. Přímo s osobou vzdělaného anglosasa spojil vznik Karoliny i Léopold Delisl, který se domníval, že byla vytvořena ve známém benediktinském opatství sv. Martina v Tours, kde Alcuin působil jako opat v letech 796-804. Podle Theodora Sickela je nutné hledal původ karoliny v papežské kanceláři. Své tvrzení opírá o výzkum formulářové sbírky \"Liber Diurnus Pontifikum Romanorum\", o které se domníval, že byla vytvořena v rámci papežské kanceláře jako oficiální kancelářská příručka. Proti tomuto tvrzení vystoupil po druhé světové válce italský paleograf Leo Santiffaller, který po důkladném rozboru papežských písemností došel k závěru, že \"Liber diurnus\" nikdy nesloužila jako oficiální příručka kanceláře, ale byla pouze příručkou papežských úředníků, zároveň zpochybnil i její provenienci. Původem se zabýval Marco Palma, který jej umístil do prostředí opatství Nonantola do 1. poloviny 9. století. Podle Philippa Lauera lze považovat za karolinu tzv. Maudramnův typ merovejského písma, který se užíval v klášteře Corbie. S tvrzením, které je dnes považováno za správné, poprvé přišel Charles Higounet, který soudil, že vznik karoliny se neodehrál v jednom konkrétním prostředí, nýbrž že se nové písmo vyvinulo současně na více místech. S tímto názorem se ztotožnily i další významné osobnosti latinské paleografie, mezi které lze zařadit Luigiho Schiaparelliho či Giorgia Cencettiho. Podle výsledků posledních studií se tedy soudí, že karolina nebyla vytvořena na základě nějakého reformního zásahu Karla Velikého, či jeho učeného okolí (Alcuin z Yorku, Paulus Diaconus, Petr z Pisy, Theodulf, Einhard, Angilbert, Dunghal a jiní), ale že je výsledkem přirozeného vývoje minuskulních písem (především merovejských a starých italských knižních písem), kterými se psalo již před Karlem Velikým.\n\nKarolinská minuskula vznikla v období tzv. karolínské renesance, na základě různých minuskul národních písem, někteří vědci, jako např. Manuel Prou, však kladou její vývoj do souvislosti s polounciálou. Svou teorii opíral především o majuskulní tvar litery „N“, který se vyskytuje v obou abecedách. Tento prvek je ovšem zastoupen i v knižních formách národních písem, proto není pro potvrzení Prouova názoru zcela signifikantní. Jeho mínění je již v dnešní době vyvráceno, nelze však Prouovi upřít, že si jsou tato písma velmi blízká, což je dáno zejména tím, že obě písma vycházela z mladší římské kurzívy. Polounciála přímo, karolinská minuskula pak prostřednictvím národních písem. Při vytváření nové abecedy sehrála důležitou úlohu potřeba lepší čitelnosti textů, proto se začaly jednotlivé litery od sebe oddělovat, čehož bylo dosaženo i minoritním zastoupením ligatur, tak typickými pro národní písma. Stabilizovaly se tvary jednotlivých písmen, zároveň s tím získaly pevné místo ve čtyřlinkové psacím systému. Podoba byla dána potřebou vyšší kvantity psaní a zároveň větším důrazem na čitelnost (oproti těžko čitelným národním písmům), což vedlo ke vzniku elegantního okrouhlého písma. \n\nKarolinská minuskula prodělala za dobu své existence značný vývoj, proto se od sebe liší písmo počátku 9. století a vrcholná forma z 12. století. První století vývoje karoliny je charakterizováno především hledáním základních forem. Oproti předchozímu období, totiž národním písmům, se velmi omezilo používání zkracovacích znamének a ligatur, přesto zcela nevymizely. Dlouho se udržely ligatury „ct“, „et“, „rt“, „st“ (ﬆ) a \"ae\" (æ), která je nahrazována tzv. e caudata ę. K nejcharakterističtějším zkratkám patří \"et\" (&), jež bylo později vytlačeno tironským „et“ (⁊). Již od zrodu karolinské minuskuly se lze v rukopisech setkat s interpunkčními znaménky, které se skládají z tečky, čárky či jejich kombinace. Otazník (?) se objevuje kolem roku 800. Texty 9. století jsou doprovázeny archaickými prvky, kam patří „a“, které se zde objevuje v podobě „cc“ nebo otevřeného kurzívního „a“, fakultativně připomínající „u“. Ovšem už i v tomto období pomalu ustupuje klasickému minuskulnímu „a“, které je součástí karolinské minuskuly až do jejího zániku. Během několika prvních desetiletí stále písaři používají majuskulní „N“, které ale v témže století bylo nahrazeno „n“ minuskulním. Značná variabilita panovala rovněž u litery „d“, které je zastoupeno v unciální i minuskulní podobě. Nejstarší formu minuskuly charakterizuje kyjovité rozšíření horních dotažnicových délek. V 10. století vývoj karoliny začal mírně stagnovat. V podstatě se od sebe minuskula 9. a 10. století neliší, určité změny však lze přesto sledovat. Pomalu mizí archaické prvky a kyjovité rozšíření horních dotažnicových délek. V 10. století lze pozorovat úpadek v grafickém provedení jednotlivých liter, s tuto dekadencí se karolina brzy vypořádala a v následujícím století opět vzkvétala. V 11. století pod vlivem značných změn dosáhla karolinská minuskula vrcholné fáze, kyjovité rozšíření bylo nahrazeno trojúhelníkovitým zakončením nebo násadnicovým tahem. Unciální „d“ se v této fázi již nevyskytuje a definitivně bylo nahrazeno minuskulovou formou. Dlouhé „s“ na konci slov nahradilo „s“ kulaté, které se od 12. století objevuje i uprostřed slova. U některých individualit lze pozorovat snahu po lámání kulatých tahů, což je předzvěstí nové periody ve vývoji latinského písma, která se nazývá Gotika.\n\nJelikož se karolinskou minuskulou psalo téměř v celé Evropě, nebylo ani dost dobře možné, aby se všude vyvíjela stejnou rychlostí bez lokálních variací. Důležitými středisky karoliny se ve Francii staly kláštery Corbie, Remeš, Lyon, Saint-Denis, Fleury, Auxerre aj. V Itálii stála v popředí např. Verona a Nonantola, v germánské oblasti pak Fulda, Mohuč či Würzburg. Každé z těchto skriptorií je samozřejmě charakteristické svým jedinečným pojetím základní karolinské abecedy. Z ní se poměrně záhy, již v 9. století, v listinách vyvinulo specifické písmo, tzv. diplomatická minuskula, které se vyznačovalo dlouhými dříky. Ve 12. století se lámáním karoliny vytvořilo gotické písmo (přechodná varianta mezi těmito písmy je nazývána romanogotika). V 15. století byla karolina použita jako vzor pro minuskule humanistického písma.\n\nKarolinská minuskula je jedním z prvních písem, které se může pyšnit velkým počtem dochovaného materiálu. Jen pro období 9. století zachytil ve svém rozsáhlém katalogu Bernard Bischoff asi 7200 položek. Z takového pramenného bohatství nelze nezmínit evangeliář, který na rozkaz Karla Velikého a jeho manželky Hildegardy vyhotovil v letech 781-783 písař Gotšalk. Celý rukopis je psán unciálou a pouze dvě strany vyhotovil Gotšalk novou minuskulou. Opět z popudu Karla Velikého byl vyhotoven zlatý žaltář, jež v roce 795 sepsal Daghulf. Neméně známá je Alcuinova bible, vzniknuvší kolem roku 800, či trevírský evangeliář Ada z konce 8. století. Za příklad krásné karolinské minuskuly 11. století může posloužit traktát sv. Augustina \"Adversus quinque haereses\", jehož provenience se klade do kláštera Saint-Maur des Fossés v letech 1029-1030.\n\n\n"}
{"id": "525400", "url": "https://cs.wikipedia.org/wiki?curid=525400", "title": "Ð", "text": "Ð\n\nEth (Ð, ð), někdy hláskované jako edh nebo eð, je písmeno elvdalské, faerské (zde nazývané jako \"edd\"), islandské a staroanglické abecedy. Bylo také užívané ve Skandinávii během středověku, nicméně postupně bylo nahrazeno \"dd\" a později \"d\".\n\nV elvdalštině \"ð\" označuje znělou dentální frikativu, podobně jako \"th\" v anglickém \"them\". Obdobně je tomu tak i v islandštině, ale zde se nikdy neobjevuje na začátku slova.\n\nVe staré angličtině bylo písmeno \"ð\" (označováno Anglosasy jako \"ðæt\") používáno zaměnitelně s Þ pro jak znělou tak i neznělou dentální frikativu. Ve střední angličtině bylo postupně od jeho užívání upouštěno. Písmeno \"þ\" přežilo déle, zmizelo až kolem roku 1500.\n\nV některých velšských textech je \"ð\" použito jako symbol pro \"dd\" (opět znělá dentální frikativa).\n\nMinuskule \"ð\" je používána v mezinárodní fonetické abecedě pro označení znělé dentální frikativy.\n\nEth by se nemělo zaměňovat s chorvatským písmenem Đ, đ – velké se opticky shoduje, ale malé se liší.\n"}
{"id": "525404", "url": "https://cs.wikipedia.org/wiki?curid=525404", "title": "Jacques Mesrine", "text": "Jacques Mesrine\n\nJacques Mesrine (28. prosince 1936, Clichy – 2. listopadu 1979, Paříž, Francie) byl francouzský zločinec, bankovní lupič a ve své době \"celebrita\" známá po celé Francii. Po jeho grandiózním útěku přímo ze soudní síně byl médii nazván \"Veřejný nepřítel číslo 1\" (což je i název stejnojmenného francouzského filmu z roku 2008).\nVyrůstal v průměrné rodině, kde hlavní slovo měla spíše matka. Jeho otec během druhé světové války např. kolaboroval s nacisty. Studoval na prestižní katolické škole, ale z té byl vyloučen pro agresivní chování. Před svým prvním zatčením sloužil v armádě v Alžírské válce, kde na vlastní oči viděl čeho jsou lidé pro prosazení svých zájmů schopni. Po návratu z Alžíru začal pracovat v jedné továrně blízko Paříže, tento poklidný život však narušilo jeho shledání s dávným přítelem Jean-Paulem. Mimo vymetání večírků a vykřičených domů začal vykrádat byty. K prvnímu zatčení došlo v roce 1962, když se pokusil s třemi komplici vyloupit banku v Neubourgu. Tou dobou byl již zkušeným zločincem a byl odsouzen na 18 měsíců. Byl propuštěn v roce 1963 a pak byl krátce zaměstnán u architektonické firmy, než byl v roce 1964 propuštěn a vrátil se na dráhu zločinu.\n\nPoté utekl před zákonem a rivaly z podsvětí do Kanady, kde byl odsouzen k 10 letům vězení za únos. Z přísně střeženého vězení se mu však podařilo s komplicem utéct a následně toto vězení napadli, aby osvobodili ostatní vězně. Přitom byl on sám zraněn a osvobození vězňů se nepodařilo. Po svém návratu do Francie páchal se svými komplici M. Ardouinem další bankovní loupeže. Někdy i dvě najednou, jak se naučil v Kanadě od svého tehdejšího komplice J. P. Merciera, který byl o rok později zastřelen při bankovní loupeži. Po bankovních loupežích byl zatčen, podařilo se mu však znova utéci přímo ze soudní síně za pomoci revolveru schovaného jeho komplicem na záchodě soudní budovy. Při tomto útěku si vzal soudce jako rukojmí. Páchal další loupeže než byl opět chycen a odsouzen k 20 letům vězení. Z 20 let si odseděl pouze pět a po seznámení s F. Bessem (dalším známým gangsterem a proslulým útěkářem) spolu utekli za pomoci pistolí propašovaných do vězení, pravděpodobně vězeňskou službou. Při útěku byl zastřelen jeden vězeň. Besse a Mesrine společně přepadávali kasina a po krátké době se jejich cesty rozdělily. Mesrine navázal vztahy s červenou brigádou a Ch. Bauerem. Unesl dalšího miliardáře a plánoval útok na QHS, věznici s maximální ostrahou, kde strávil 5 let.\n\nTéměř zabil novináře a ex-policistu J. Talliera kvůli negativnímu článku. Byl znám jako \"muž tisíce tváří\".\n\n2. 11. 1979 byl jedoucí v autě se svojí přítelkyní zablokován kamionem a bez výstrahy usmrcen 20 výstřely přes čelní sklo jeho vozu BMW. Tuto exekuci vykonal francouzský policejní tým vytvořený za účelem jeho dopadení. On sám nebyl nijak varován ani vyzván, aby se vzdal. Během uplynulých desetiletí se stal symbolem rebelie proti systému. Byly o něm napsány desítky knih a dočkal se také zfilmování svého příběhu.\nPatří k nejznámějším tvářím evropského gangsterismu.\n"}
{"id": "525406", "url": "https://cs.wikipedia.org/wiki?curid=525406", "title": "Modus operandi", "text": "Modus operandi\n\nModus operandi (procedendi) je latinská fráze znamenající ať už chtěný či nechtěný, avšak vždy typický styl a postup nějaké činnosti, práce.\n\nNejen v negativním \"(pro pachatele)\", ale i pozitivním \"(pro vyšetřovatele, státní zástupce, soudce a slušnější členy společnosti)\" smyslu se například jedná o charakteristickou/typickou posloupnost činů v kriminální činnosti pachatele/ů, což v kriminalistice napomáhá odhalení pachatelů na základě jejich typických vzorců chování, zvyků a vlastností. \n\n"}
{"id": "525407", "url": "https://cs.wikipedia.org/wiki?curid=525407", "title": "Drchnička modrá", "text": "Drchnička modrá\n\nDrchnička modrá (\"Anagallis foemina\") je přízemní bylina z čeledi prvosenkovitých řádu vřesovcotvarých. Předtím byla řazena do čeledi \"Myrsinaceae\", která však byla podle nejmodernějšího systému APG III včleněna jako podčeleď \"Myrsinoidae\" do čeledi prvosenkovité.\n\nRostliny jsou lysé se vzpřímenými nebo plazivými čtyřhrannými rozvětvenými lodyhami až 50 cm dlouhými, porostlé přisedlými, tmavozelenými špičatými vstřícnými listy dlouhými až 20 mm a 8 mm širokými, na rubu tečkovanými.\n\nSytě modré květy rostou na stopkách, jen o málo delších než jsou listy, vyrůstají z úžlabí listů. Kalich je hluboce dělený v kopinaté, asi 4 mm dlouhé cípy. Koruna je kolovitá, pětičetná, sytě modrá, o málo delší než kalich, s cípy obvejčitými, tupými, na okraji jemně zubatými. Korunní lístky se na bázi nepřekrývají. Květy se otevírají jen při slunečném počasí, za sníženého slunečního svitu dojde k samoopylení. Kvete v červnu až říjnu.\n\nPlodem je kulatá tobolka 4 až 5 mm v průměru, má víčko a obsahuje asi 40 semen. Semena jsou trojhranná, až 1,5 mm dlouhá a 1,2 mm široká, leskle černá. Na jedné rostlině může dozrát až 700 semen.\n\nJe to jednoletá rostlina, která občas v příznivých podmínkách přezimuje. Rozmnožuje se jen semeny, nejlépe klíčí semena po přezimování v půdě. Semena klíčí z jara, v suchých oblastech končí rostlina svůj cyklus v letních vedrech. Může z nových semen vyklíčit i na konci vlhkého léta.\n\nJe teplomilná rostlina původem ze Středomoří, která se rozšířila téměř do celé Evropy, na Kavkaz, do západní Sibiře, Malé a Střední Asie. Byla zavlečena i do Severní Ameriky. Roste na polích, v zahradách, na půdách chudých na humus, je vázána na půdy se zásaditým podložím.\n\nPůvodně byla v našich nejteplejších oblastech častou plevelnou rostlinou okopanin, s nástupem chemizace postupně téměř vymizela. Nyní se považuje pro své květy syté barvy za okrasnou rostlinu a prodává se jako půdu kryjící letnička. Rostlina je pro skot mírně jedovatá. Obsahuje saponiny a glykosidy.\n\nPodle Červeného seznamu cévnatých rostlin České republiky je drchnička modrá zařazena mezi ohrožené druhy, do kategorie C3, mezi rostliny se slabším, ale trvalým ústupem z volné přírody.\n\nPodobná drchnička rolní (\"Anagallis arvensis\"), která je v ČR podstatně hojnější, má korunu většinou sytě červenou. Existuje však i modrá forma, někdy udávaná jako forma \"azurea\", která má korunu sytě modrou a na první pohled je velmi podobná drchničce modré. Nemá však tolik členěný okraj korunního lístku, ovšem zase je více žláznatý a má delší plodní stopky.\n\n\n"}
{"id": "525415", "url": "https://cs.wikipedia.org/wiki?curid=525415", "title": "Gabriele Possanner", "text": "Gabriele Possanner\n\nGabriele Barbara Maria Possanner von Ehrenthal (27. ledna 1860, Budapešť – 14. března 1940, Vídeň) byla rakouská lékařka. Velmi bojovala, aby mohla jako první žena v Rakousko-Uhersku promovat na Univerzitě.\n\nGabriele Possanner von Ehrenthal se narodila v Budapešti jako dcera Benjamina barona Possanner von Ehrenthal. Z důvodu častého přemísťování svého otce musela Gabriele Possanner snášet neustálé stěhování (bydleli v šesti různých městech) až do roku 1880, kdy se její otec usadil jako vedoucí oddělení na ministerstvu financí ve Vídni.\n\nNejprve absolvovala učitelský ústav a maturovala v roce 1887 na Akademickém gymnáziu ve Vídni. Jako externistka, coby žena, se nemohla dostat v podunajské monarchii ke studiu na univerzitě. V letech 1888-1893 studovala v Ženevě a Curychu lékařství. Právní stav ve Švýcarsku však vyžadoval švýcarskou maturitu, než povolil 1. státní zkoušku. Dne 28. června 1890 složila Gabriele Possanner svou druhou maturitu. Když v roce 1894 promovala jako doktorka lékařství a dostala oprávnění pracovat jako praktická lékařka ve všech švýcarských kantonech, vrátila se ale zpátky do Vídně.\n\nJediná možnost, která se otevírala v dunajské monarchii pro práci lékařky, bylo přijetí jako úřední lékařky do Bosny a Hercegoviny, kde mohamedánské ženy odmítaly pracovat s mužskými lékaři. Ona ale chtěla praktikovat ve Vídni.\n\nNásledovaly četné žádosti a prosby o zaměstnání na nejrůznější místa, další žádosti a prosby na ministerstvo vnitra, na ministerstvo kultury a školství, na rektory a děkany lékařské fakulty a naposledy osobní žádost u císaře Františka Josefa I. (1830-1916), Ten zmocnil ministra vnitra k povolení přijmout ji jako ženu lékařku na porodnictví, pokud to pravomocně schválí přednosta 1. porodnické kliniky.\n\nDne 19. března 1896 vstoupilo v platnost nařízení, kterým je umožněna nostrifikace zahraničního doktorského diplomu. Gabrielle Possanner žádala na děkanátě lékařství uznání nostrifikace jejího švýcarského diplomu a obdržela kladnou odpověď. Ovšem musela znovu absolvovat všechny teoretické a praktické zkoušky.\nDne 29. března 1897 ukončila třetí rigorózní zkoušky a 2. dubna 1897 promovala jako první žena v rakousko-uherském mocnářství. Dne 10. května zahájila svou praxi praktické lékařky. Roku 1902 dostala místo aspirantky v „nemocnici korunní princezny Štefánie“ ve Vídni-Ottakring, Thaliastraße 44 v 16. vídeňském okrese. Do roku 1903 byla jedinou ženskou lékařkou v c. a k. nemocnici.\n\nPři následujících volbách do rakouské lékařské komory se ukázalo, že nemá oprávnění volit. Její stížnost byla zamítnuta s odůvodněním, že jí jako ženě právo volit nepřísluší. V dalších volbách 1904 byla však již oprávněná volit a byla dokonce i zvolena jako náhradník.\n\nGabriele Barbara Maria Possanner von Ehrenthal zemřela 14. března 1940 ve svém domě ve Vídni, Alser Straße 26.\n\n\n"}
{"id": "525416", "url": "https://cs.wikipedia.org/wiki?curid=525416", "title": "Režim", "text": "Režim\n\nRežim (z franc. \"régime\" a lat. \"regimen\", vládnutí) může označovat:\n\n\n\n\n\n\n\n\n"}
{"id": "525418", "url": "https://cs.wikipedia.org/wiki?curid=525418", "title": "Vladislav II. (rozcestník)", "text": "Vladislav II. (rozcestník)\n\nJméno Vladislav II. používalo několik osob:\n"}
{"id": "525419", "url": "https://cs.wikipedia.org/wiki?curid=525419", "title": "Marek Dobeš", "text": "Marek Dobeš\n\nMarek Dobeš (* 14. února 1971 Praha) je český herec, režisér, producent a scenárista.\n\nPo vystudování Karlovy univerzity působil jako filmový kritik a přispíval do filmových časopisů. Později začal psát filmové a televizní scénáře.\n\n\n\n"}
{"id": "525426", "url": "https://cs.wikipedia.org/wiki?curid=525426", "title": "Jaroslav Opolský", "text": "Jaroslav Opolský\n\nJaroslav Opolský ( \"Jarosław opolski\") († 22. března 1201) byl první opolský kníže a dvanáctý vratislavský biskup z rodu slezských Piastovců.\n\nJaroslav byl prvorozeným synem slezského knížete Boleslava I. Vysokého a jeho první ženy Zvinislavy Kyjevské († mezi 1156 a 1160), dcery knížete Vsevoloda II. z černigovské větve Rurikovců. Není známo, zda se narodil ještě v Polsku, nebo už v německém vyhnanství, kam se jeho děd Vladislav II. Vyhnanec se svými syny byl nucen uchýlit v roce 1146. Mládí však v každém případě strávil na dvoře římského císaře Fridricha Barbarossy v saském Altenburgu.\n\nRoku 1163 se Boleslav I. Vysoký a jeho bratr Měšek I. Křivonohý mohli díky císařově intervenci vrátit a ujmout se vlády v části državy svého otce, totiž ve Slezsku. Boleslav však tehdy, zřejmě pod vlivem své druhé manželky Adély ze Sulzbachu (jindy se uvádí jméno Kristina), určil nejstaršího syna Jaroslava pro církevní dráhu a svými dědici hodlal učinit syny z druhého manželství. Jaroslav, který se nehodlal vzdát svého dědického nároku, se zapojil do sporu, který s Boleslavem vedl jeho bratr a Jaroslavův strýc Měšek Křivonohý s podporou polského vrchního knížete Boleslava IV. Kadeřavého. Ve vojenské kampani v letech 1172–1173 Měšek I. Křivonohý a Jaroslav Boleslava I. Vysokého porazili a ten se musel uchýlit do vyhnanství k císaři Fridrichovi. Před hrozící císařskou intervencí dal Boleslav Kadeřavý přednost uspořádání smíru mezi slezskými knížaty. Boleslav I. Vysoký se směl vrátit, avšak díly svého údělu musel přenechat Měškovi Křivonohému kastelánii těšínskou a ratibořskou a synovi Jaroslavovi doživotně Opolsko.\n\nKonflikt se brzy rozhořel znovu poté, když Boleslav IV. Kadeřavý zemřel a proti jeho bratru a nástupci (jakožto nejstaršímu žijícímu Piastovci) Měškovi III. Starému se zformovala opozice podporující nároky syna zemřelého knížete, krakovského údělníka Kazimíra II. Spravedlivého. K ní se připojil Boleslav I. Vysoký, zatímco jeho syn Jaroslav a Boleslavovi bratři Měšek I. Křivonohý a Konrád podporovali Měška III. Starého. Boleslav I. Vysoký utrpěl řadu porážek, a i když se jím podporovaný Kazimír Spravedlivý nakonec stal polským seniorem (1180) a konflikt byl ukončen kompromisem, postavení mladších slezských údělníků Jaroslava Opolského, Měška Ratibořského a Konráda Hlohovského bylo posíleno.\n\nSpory mezi slezskými knížaty se pak uklidnily a od roku 1184 podporovala již všechna ambice Měška III. Starého. O Jaroslavovi a jeho vládě v Opolsku chybějí zprávy; v rámci bojů mezi Měškem Starým a Leškem Bílým se však účastnil, společně se strýcem Měškem Křivonohým, vítězně bitvy pod Mozgavou proti sandoměřskému palatinu Goworkovi roku 1195. O usmíření s otcem svědčí skutečnost, že po smrti vratislavského biskupa Žiroslava II. roku 1198 se novým biskupem stal právě Jaroslav, což by bez svolení vratislavského knížete stěží bylo možné. Navíc na mincích (brakteátech), které v té době nechal Boleslav I. Vysoký razit, se nacházejí společně jména obou.\n\nV úřadě vratislavského biskupa působil Jaroslav jen krátce a o jeho působení je málo přímých zpráv. Podporoval johanity a cisterciáky – těm daroval rozsáhlé pozemky v okolí Hlubčic za účelem založení kláštera – žádná konkrétní založení však do jeho pontifikátu nespadají. Přisuzuje se mu však zejména rozšíření a posílení biskupských držav okolo Otmuchova jako základu pozdějšího Niského knížectví, jakož i počátek emfyteutické kolonizace v tomto prostoru. Patrně on vysvětil roku 1198 kostel svatého Jakuba v Nise, pozdějším středisku biskupské državy. Známa je jeho korespondence s papežem Inocencem III. o kázni kněžstva; úsilí o posílení postavení církve proti světským panovníkům, které bylo Inocencovou hlavní snahou, však měli ve Slezsku prosazovat až Jaroslavovi nástupci.\n\nPo smrti biskupa Jaroslava (22. března 1201) připadlo Opolsko zpět jeho otci Boleslavu I. Vysokému. Když však i ten 8. prosince téhož roku zemřel, obsadil Opolsko Měšek I. Křivonohý a připojil je ke svému ratibořskému panství. Majetkový komplex v okolí Nisy a Otmuchova však zůstal nespornou biskupskou državou.\n\n"}
{"id": "525430", "url": "https://cs.wikipedia.org/wiki?curid=525430", "title": "Seznam olympijských medailistů v krasobruslení", "text": "Seznam olympijských medailistů v krasobruslení\n\nKrasobruslení se objevilo poprvé už na letních olympijských hrách v Londýně v roce 1908, v krasobruslení tehdy soutěžili jednotlivě muži i ženy a také sportovní dvojice. Muži navíc k závodu jednotlivců měli i soutěž ve speciálních figurách, která se na OH objevila poprvé a naposled. Podruhé bylo krasobruslení také na letních olympijských hrách a to v roce 1920 v Antverpách. Prvně na zimních olympijských hrách se krasobruslení objevilo už v roce 1924 v Chamonix. V roce 1976 v Innsbrucku se do programu ZOH dostala další disciplína - tanec na ledě párů.\n\n\n\n\n\n"}
{"id": "525431", "url": "https://cs.wikipedia.org/wiki?curid=525431", "title": "Joannie Rochetteová", "text": "Joannie Rochetteová\n\nJoannie Rochetteová (* 13. ledna 1986, Montreal, Québec) je kanadská krasobruslařka, bronzová medailistka ze Zimních olympijských her 2010 ve Vancouveru, stříbrná medailistka z Mistrovství světa 2009, třetí ve Finále Grand Prix 2004 a šestinásobná ženská mistryně Kanady (2005–2010).\n\nNarodila se v Montrealu a vyrostla v Île Dupas.\n\n21. února 2010, dva dny před krátkým programem na Zimních olympijských hrách 2010 zemřela ve Vancouveru její matka Thérèse Rochette na infarkt myokardu, jednu hodinu poté co dorazila do města. Krasobruslařka se přesto soutěže zúčastnila, aby uctila její památku. Postupně zajela své osobní rekordy jak v krátkém programu 71,36 bodů, tak ve volné jízdě i v celkovém hodnocení 202,64 bodů a získala bronzovou medaili.\n\n"}
{"id": "525438", "url": "https://cs.wikipedia.org/wiki?curid=525438", "title": "Lukáš Vaculík (lyžař)", "text": "Lukáš Vaculík (lyžař)\n\nLukáš Vaculík (* 5. října 1986 Vítkov) je bývalý český akrobatický lyžař, reprezentant v jízdě v boulích.\n\nPravidelně se účastní světových šampionátů, jeho nejlepším výsledkem je 19. místo z MS 2009. Startoval na Zimních olympijských hrách 2010 ve Vancouveru, kde obsadil 26. místo z třiceti startujících a nepostoupil tak z kvalifikace.\n\nJeho sestra Tereza rovněž závodí v boulích.\n\n"}
{"id": "525448", "url": "https://cs.wikipedia.org/wiki?curid=525448", "title": "Hrzánové z Harasova", "text": "Hrzánové z Harasova\n\nHrzánové z Harasova (německy: \"Hrzan von Harasov\", ve starší české literatuře též jako \"Hřánové\") byli starý český šlechtický rod, který měl společný původ s Homuty z Harasova a Domousickými z Harasova. Jméno je odvozeno od hradu Harasov na Mělnicku, později rod získal statky v severních a východních Čechách. V osobě úspěšného finančníka Adama Hrzána (1563–1619) pronikl rod mezi nejbohatší šlechtu v Čechách (Červený Hrádek, Lanšperk). V roce 1623 získal rod panský stav a v roce 1666 titul hrabat. Jan Adam (1625–1681) byl královským nejvyšším lovčím, jeho syn Zikmund Valentin (1656–1726) zastával post prezidenta české královské komory. Významně se zapsali do barokní architektury v Milešově, který jim patřil 150 let (1686–1842). Poslední významnou osobností rodu byl kardinál František de Paula (1735–1804), dlouholetý rakouský vyslanec ve Vatikánu. Rod vymřel v roce 1842. Rodové jméno připomíná Hrzánský palác v Praze, který je majetkem vlády České republiky a slouží k reprezentačním účelům. Druhý Hrzánský palác se nachází v Celetné ulici v Praze.\n\nRodina pocházela ze středních Čech, kde jim patřil hrad Harasov a poprvé se tady připomíná Pešek v roce 1321. Příjmení Hrzán používal poprvé Dobeš z Harasova v roce 1395, který později za husitských válek podporoval císaře Zikmunda a získal četné výhody. Během 15. století získali Hrzánové další statky na Mělnicku (Zásadka, Kropáčova Vrutice), významnou akvizicí byl nákup hradu Houska (1502). Za Tobiáše (Dobeše) Hrzána (†1599) došlo k renesanční přestavbě hradu Houska. Během 16. století patřily Hrzánům i další významné hrady ve středních a východních Čechách jako Jenštejn (1542–1560), Potštejn (1558–1598) nebo Kokořín (1590–1609). Z dlouhodobého postavení provinční šlechty vyvedl Hrzány mezi nejbohatší rody Adam (1563–1619), který proslul jako lichvář, mezi jeho věřiteli byli nejvýznamnější šlechtici jako Rožmberkové nebo Pernštejnové. Adam sňatkem s Annou Kaplířovou ze Sulevic získal statek Skalka, v roce 1588 koupil panství Lanšperk s městem Lanškrounem a 54 vesnicemi, v roce 1606 získal za 236 000 zlatých panství Červený Hrádek u Chomutova, krátce poté koupil ještě hrad Ronov a zámek Stvolínky (1608). V době stavovského povstání se sice politicky neangažoval, ale novému zemskému zřízení půjčil 300 000 zlatých, po jeho smrti v roce 1619 si stavové na Červeném Hrádku vyzvedli ještě další hotovost. S finanční podporou stavovského povstání se po Bílé hoře museli vyrovnat Adamovi synové, kteří byli předvoláni před konfiskační komisi. Adamův starší syn Zdeslav (1583–1642) sice již v roce 1620 přešel na císařskou stranu, ale vyšetřování celé rodiny předešel tím, že za velmi výhodných podmínek prodal celé lanškrounsko-lanšperské panství královskému místodržiteli knížeti Lichtenštejnovi. V roce 1623 byl Zdeslav povýšen do panského stavu, titul svobodných pánů získal o rok později i jeho mladší bratr Jan (1585–1631), který vlastnil Červený Hrádek.\n\nDalší vzestup rodu zajistil Janův syn Jan Adam (1625–1681), který se přiženil do rodu Valdštejnů a jako švagr nejvyššího dvorského maršálka Františka Augustina z Valdštejna a pražského arcibiskupa Jana Bedřicha z Valdštejna prodělal rychlou kariéru. Byl hejtmanem žateckého kraje (1650–1653), později královským místodržícím a císařským komorníkem, nakonec se stal nejvyšším lovčím Českého království (1665–1681). V roce 1666 byl povýšen do hraběcího stavu a jako nové reprezentativní sídlo nechal postavit zámek v Červeném Hrádku (1665–1675), menší zámek vznikl také na jeho původním sídle ve Skalce. Po Janu Adamovi si dědictví rozdělilo pět synů, z nichž tři zemřeli bez dalšího potomstva. Z nich Arnošt Karel (1651–1697) postavil zámek v Údlicích, oddělených jako samostatný statek od Červeného Hrádku. Jeho mladší bratr Zikmund Valentin (1656–1726) od mládí působil ve správě Českého království, nakonec byl prezidentem české komory (1718–1726). V roce 1707 prodal Lichtenštejnům panství Červený Hrádek za 90 000 zlatých a získané financi mu umožnily výstavbu stavební investice do dvou pražských paláců na Hradčanech a v Celetné ulici.\n\nZe synů Jana Adama měl další potomstvo Jan Leopold (1654–1711), který po spřízněném rodu Kaplířů ze Sulevic převzal jako univerzální dědic panství Milešov (1686). S dědictvím byla spojena podmínka sloučení erbů a jmen obou rodů (\"Hrzán-Kaplíř\"). V případě Milešova se o své nároky přihlásilo litoměřické biskupství, jemuž Hrzánové museli nakonec jako kompenzaci vyplatit 15 000 zlatých. Mladší syn Jana Leopolda Ferdinand Maxmilián (1695–1764) zdědil Skalku a s Marií Annou Putzovou vyženil sousední panství Dlažkovice, kde zahájil těžbu českých granátů, nakonec ale tento majetek i se Skalkou prodal (1731). Jeho syn František de Paula (1735–1804) byl duchovním, od roku 1779 kardinálem a v letech 1779–1796 vyslancem habsburské monarchie ve Vatikánu. Svou církevní kariéru zakončil jako biskup v Szombathely (1800–1804). Dědicem Milešova byl starší syn Jana Leopolda Zikmund Ignác (1698–1760), který byl c.k. komořím a hejtmanem litoměřického kraje (1730–1733). Proslul především jako mecenáš umění, iniciátor přestavby milešovského zámku a organizátor parforzních honů. Posledním majitelem Milešova a zároveň posledním členem rodu byl jeho vnuk František Karel Bedřich Hrzán-Kaplíř (1766–1842), který zemřel v Milešově 16. února 1842 a jím rod vymřel. Milešov zdědily jeho sestry provdané do rodin Bylandt a Kurtzrock, později přešlo panství do majetku Lažanských a následně Ledeburů.\n\n\n\nŠtít je polcený, pravá část (míněno heraldicky, tzn. z pohledu nositele) má stříbrnou barvu, levá polovina se dále dělí na horní červené a dolní černé pole. V klenotu měli síto. Celý erb používali i po povýšení.\n\n\n\n"}
{"id": "525451", "url": "https://cs.wikipedia.org/wiki?curid=525451", "title": "Seznam opolských knížat", "text": "Seznam opolských knížat\n\nOpolské knížectví vzniklo v roce 1173, kdy bylo rozděleno Slezské údělné knížectví. Vznikla tři knížectví (Vratislavské, Ratibořské a právě Opolské), Opolsko připadlo Jaroslavu Opolskému. Mezi lety 1202–1282 a 1521–1532 bylo Opolsko sloučeno s Ratibořskem v Opolsko-Ratibořském knížectví. Knížectví zaniklo v roce 1742 výsledky první slezské války, kdy území připadlo Prusku, které je inkorpovalo do svého území.\n"}
{"id": "525456", "url": "https://cs.wikipedia.org/wiki?curid=525456", "title": "Druhý pohled", "text": "Druhý pohled\n\n„Druhý pohled“ (v originále „Second Sight“) je v pořadí devátá epizoda druhé sezóny seriálu \"\".\n\nUplynuly čtyři roky od smrti Siskovy manželky Jennifer v bitvě u Wolf 359. Benjamin Sisko potká tajemnou ženu jménem Fenna a přeskočí mezi nimi jiskra, avšak po krátkém rozhovoru, kdy jí nabídne prohlídku stanice, Fenna náhle zmizí. Na stanici kotví loď Federace USS \"Prometheus\". Na její palubě je výstřední vědec Gideon Seyetik, který se zabývá terraformací. Krátké uvítací setkání s posádkou stanice ukáže, že jde o člověka zcela pohlceného vlastní prací a egocentrismem. Mise, kvůli které Seyetik na DS9 přijel, je zahájit terraformaci celé hvězdné soustavy tím, že obnoví termonukleární reakci uvnitř hvězdy Epsilon 119 explozí protohmoty, kterou dopraví do hvězdy dálkově ovládaný raketoplán. To má být jeho dosud největší počin, o kterém tvrdí, že mu dá velkou práci ho překonat něčím ještě větším.\n\nDalší den se Sisko s Fennou opět setkává, vydají se na prohlídku stanice. Když se Sisko požádá Fennu, aby mu řekla něco o sobě, ona zpanikaří a uteče. Později při večeři s Jakem je Sisko mimo, Jake pozná, že je zamilovaný a říká mu, že s tím nemá problém. Sisko požádá Oda, zda by se pokusil ženu najít. Dává mu však jen kusé informace. Jadzia Dax navštíví Siska a ptá se na Fennu. On jí však řekne, že zatím není o čem mluvit.\n\nDalší setkání se Seyetikem, tentokrát na palubě \"Promethea\", odhalí, že Fenna je ve skutečnosti Seyetikova žena Nidell. Po skončení večeře, když všichni opustí jídelnu, osloví Sisko Nidell, ona však setkání s ním popírá a tvrdí, že ho až do této večeře nikdy neviděla. Sisko navštíví Oda, aby mu řekl, že už dál pátrat nemusí, že Fenna je z \"Promethea\". Odo ale překvapeně Sisko odpoví, že podle staničních záznamů nikdo jiný kromě Seyetika loď neopustil. Večer se Fenna náhle objeví před Siskovou kajutou. Ten jí říká o Nidell, Fenna ale tvrdí, že ji nezná. Pak se před zraky Siska náhle rozplyne.\n\nMiles O'Brien a Dax dokončují úpravy \"Promethea\" před odletem na misi. Přijde Sisko s tím, že letí také, že potřebuje odpovědi. Na můstku \"Promethea\" si Sisko se Seyetikem povídají o tom, jak se seznámil s Nidell při terraformaci planety Nová Halana. V Siskově kajutě se objeví Fenna. Přivolaná Dax trikordérem zjistí, že Fenna není hmotná bytost, pouze čistá energie. Okamžitě jdou s Fennou za Seyetikem. Ten se sklání nad spící Nidell. Dax zjišťuje, že Nidell je v šoku a umírá. Seyetik vysvětluje Siskovi a Dax, že Nidell je psychoprojektivní telepat a Fenna je projekcí jejího podvědomí. Tyto projekce jsou vyvolány emociálním neklidem a čím větší neklid, tím větší ohrožení na životě projekce představuje. Dax zjistí, že Nidell uvolňuje z těla velké množství energie, což nemůže vydržet déle než několik hodin.\n\nMezi čtyřma očima vysvětlí Seyetik Siskovi, že už se to jednou stalo před třemi lety a že Nidell tehdy málem zemřela. Seyetik řekne, že v ženách probouzí silné emoce, ale žádná žena s ním pak nevydrží déle než pár let. Dodává však, že Halanové, rasa, z které Nidell pochází, si hledá jednoho partnera na celý život. Nemůže ho tedy opustit, ani kdyby chtěla. V kajutě Siskovi Fenna tvrdí, že jsou to lži, zároveň ale nemá žádné vzpomínky na svůj předchozí život. Sisko ji vysvětlí, že musí odejít, aby zachránila Nidell, bez níž beztak nemůže existovat. Rozloučí se spolu.\n\nPři zahájení operace posádka zjistí, že Seyetik je v raketoplánu a není možné ho dostat zpět, neboť zablokoval vlečný paprsek lodi. Vysvětlí, že toto je jediný způsob, jak zachránit Nidell a zároveň může zemřít při svém největším počinu. Siskovi zanechává svůj nekrolog pro Daystromův institut. S výkřikem „Budiž světlo!“ naráží do hvězdy, která se pak znovu zažehne. Fenna, která vše na můstku sleduje, zmizí.\n\nZpátky na stanici přichází k Siskovi Nidell, loučí se a děkuje. Vrací se na svou domovskou planetu. Mrzí ji, že si Fennu nepamatuje. Sisko odvětí, že si je bude pamatovat za oba. Nidell se ptá, jaká Fenna byla. Sisko po krátkém zaváhání odpoví: „Byla přesně jako vy“.\n\n"}
{"id": "525465", "url": "https://cs.wikipedia.org/wiki?curid=525465", "title": "Opolské knížectví", "text": "Opolské knížectví\n\nOpolské knížectví (latinsky \"Ducatus Opolie\", polsky \"Księstwo opolskie\", německy \"Herzogtum Oppeln\") bylo jedno ze slezských knížectví s centrem v Opoli existující mezi lety 1173–1742.\n\nMezi lety 1163–1173 drželi Opolsko Boleslav I. Vysoký s bratrem Měškem I. Křivonohým. Po neshodách mezi bratry (každý podporoval jiného polského seniora) byl Boleslav vyhnán. Po zásahu vítězného polského seniora Kazimíra II. Spravedlivého (kterého podporoval právě Boleslav) byla mezi bratry uzavřena dohoda o rozdělení Slezska z roku 1173. Opolské knížectví připadlo Jaroslavu Opolskému, synu Boleslava Vysokého a pozdějšímu vratislavskému biskupovi. Po jeho smrti a krátké vládě Boleslava I. a Jindřicha I. Bradatého (bratr Jaroslavův) mezi léty 1201–1202 získal knížectví Měšek I.\n\nMěšek I. Křivonohý vytvořil spojením Opolska s Ratibořským knížectvím tzv. Opolsko-ratibořské knížectví. To zaniklo roku 1281 (nebo 1282) smrtí Vladislava I. Opolského, kdy bylo rozděleno mezi jeho syny. Vládcem Opolska se stal Boleslav I. Opolský. Ratibořsko bylo pod společnou vládou bratří Přemysla a Měška, kteří si jej v roce 1290 rozdělili na Ratibořsko a vyčleněné Těšínsko-Osvětimské knížectví. Za vlády Měška II. Otylého došlo k vpádu mongolských hord do Opolska. Měšek se jim pokoušel postavit v boji, dokonce se mu podařilo porazit menší tatarský oddíl, ale následně se musel stáhnout do Dolního Slezska, kde se účastnil bitvy u Lehnice.\n\nPo smrti Vladislava Opolského se stal vládcem Opolska Boleslav I., za jehož vlády začalo sbližování knížectví s českým státem. Toto sblížení završil stejnojmenný Boleslavův syn Boleslav II., když v dubnu 1327 ve Vratislavi složil lenní slib českému králi Janu Lucemburskému.\n\nV roce 1511 uzavřel svobodný a bezdětný Jan II. Dobrý dědickou smlouvu s ratibořským knížetem Valentinem Hrbatým a krnovským knížetem Jiřím Braniborsko-Ansbašským o vzájemném dědění těchto tří knížectví. Proti této smlouvě se ohradila knížata Kazimír II. Těšínský, Fridrich II. Lehnický a český magnát Zdeněk Lev z Rožmitálu, kteří si na Opolsko dělali nároky. V roce 1522 se podařilo Jiřímu Braniborsko-Ansbašskému diplomatickým jednáním dosáhnout situace, kdy se všichni tři výše zmínění vzdali svých nároků. Jediným oponentem této smlouvy tak zůstal nový český král Ferdinand I. Habsburský.\n\nPo smrti Valentina Hrbatého v roce 1521 bylo Opolsko znovu sjednoceno s Ratibořskem. Ale již roku 1532 Jan II. zemřel a jím vymřela dynastie opolských Piastovců. Dle dědické smlouvy připadlo knížectví Jiřímu Braniborsko-Ansbašskému. V roce 1549 získali Opolsko Habsburkové, kteří jej pak využívali podle potřeby jako zástavu či směnný artikl. Tak například zde epizodně vládli sedmihradská knížata Gábor Bethlen a Zikmund Báthory a také mezi lety 1645–1666 polští Vasovci. V roce 1551 obdržel knížectví ještě nezletilý syn uherského vzdorokrále Jana Zápolského Jan Zikmund se svou matkou Isabelou Jagellonskou. Knížectví ale udrželi jen do roku 1556. Knížectví zaniklo roku 1742 včleněním do Pruského království.\n"}
{"id": "525466", "url": "https://cs.wikipedia.org/wiki?curid=525466", "title": "Tracheitida amazoňanů", "text": "Tracheitida amazoňanů\n\nTracheitida amazoňanů je respirační virové onemocnění papoušků. Původcem je herpesvirus sérologicky příbuzný s virem infekční laryngotracheitidy drůbeže; je považován za jeho mutantu. Vnímaví jsou zejména papoušci rodu \"Amazona\". Experimentálně je možné infikovat i kura domácího a bažanty, ale onemocnění u nich probíhá jen v mírné formě.\n\nPrůběh nemoci může být perakutní, akutní i chronický (doba trvání až 9 měsíců). Pozoruje se fibrinózní až nekrotický výtok z očí, nozder a dutiny zobáku, namáhavé dýchání s otevřeným zobákem, šelesty, chrapoty a kašlání. K úhynům dochází udušením.\n\nPři pitvě se nachází serózní až pseudomembranózní (příp. i hemoragický) zánět nosních dutin, hltanu, hrtanu a průdušnice. Obturace průdušnice bývá způsobena fibrinózně nekrotickou masou. Mikroskopicky se zjišťují intranukleární inkluze v epiteliálních buňkách. \n\nDiagnostika je založena na klinice, pitevním nálezu, nálezu intranukleárních inkluzí a mikrobiologickém vyšetření. Diferenciálně diagnosticky je nutné odlišit jiné respirační infekce, jako např. neštovice, Necastleskou nemoc, chlamydiózu, influenzu A, kandidózu, aspergilózu, trichomonózu, syngamózu a hypovitaminózu A.\n\n"}
{"id": "525469", "url": "https://cs.wikipedia.org/wiki?curid=525469", "title": "Lucie Robinson", "text": "Lucie Robinson\n\nLucie Robinson, občanským jménem Lucie Kneslová (* 7. května 1978, Jablonec nad Nisou), je česká portrétní, výtvarná a módní fotografka.\n\nVzhledem k jejímu koncepčnímu zapojení do kreativního a ekonomického zhodnocení konečného mediálního produktu by mediální studia zvolila pro Lucii Robinson v rámci její zakázkové práce kategorii „image maker“, výrazně přesahující pouhou fotografii.\n\nNarodila se v Jablonci nad Nisou, do rodiny s kořeny v Rakousku a předrevolučním Rusku. Studovala uměleckoprůmyslovou školu se zaměřením na šperky a následně průmyslový design na pražské Vysoké škole uměleckoprůmyslové v ateliéru profesora Diblíka..\nDíky své dřívější kariéře v modelingu – mimo jiné v Paříži od roku 1998 – a spolupráci se špičkou světových fotografů získala rané zkušenosti v oblasti reklamní a módní fotografie mezinárodní úrovně.\n\nPřestože vystudovala kresbu a design, její hlavní zájem patří médiu fotografie. Začátkem první dekády 21. století se Lucie Robinson etablovala jako portrétní a módní fotografka.\n\nPracovala s mnoha významnými lidmi a top modelkami, mimo jiné v roce 2009 v rámci vysoce medializované kampaně firmy Louis Vuitton s fotografiemi osobností jako Pavlína Pořízková, Miloš Forman a Helena Houdová.\n\nJejí portrétní fotografie, módní soubory a fotografické eseje vycházejí v časopisech Elle, Harper's Bazaar, Marie Claire, InStyle, Vision (China), Wig (UK), Vsya Evropa (SRN) a dalších módních, společenských a designových časopisech v Evropě a v Asii, stejně jako v českých publikacích jako Ona dnes a Esprit\n\nJiné, zřejmě úmyslně anonymní práce, jsou však využívány v reklamních kampaních na produkty nadnárodních společností Cadbury, Orange Mobile, T-Mobile a Procter & Gamble.\n\nMezi její nejznámější charitativní práce patří v letech 2009/2010 fotografie nemocných dětí se snovými malůvkami na hlavě, vzniklé pro nadaci Venduly Svobodové Kapka naděje v Praze.\n\nJejí práce se vizuálně vyznačují kaligrafickým figurativním stylem, klasickou čistotou obrazové kompozice a intencionální estetizací reality barevností (nebo její absencí). Na úrovni sémiologického signifikátu jsou její volné ale i mnohé komerční práce charakteristické mnohovrstvostí: v závislosti na očekávání, vnímavosti i erudici daného publika otevírají fotografie Lucie Robinson postupně své interpretační úrovně. Mezi jejich klíče patří Erós ve všech svých podobách, sprezzatura, konotace archetypické mytologie, nadhled, ironie až sarkasmus, afirmace diváka ve voyeurismu či fetišismu a sublimní psychologická manipulace – to vše ve službách přísné estetické normativity a pokusu o negaci platnosti sociokulturní totality panující z titulu fakticity a své zdánlivé evidentnosti.\n\nSpolu s citelnou noblesou jejího přístupu a selektivitou při výběru komerčních zákazek je tato šíře estetického i intelektuálního záběru možným vysvětlení hádanky atraktivity jejích fotografií pro tak nesourodé skupiny recipientů jako jsou nadnárodní industriální reklamní klienti a mediální trh na jedné straně, na straně druhé pak sběratelé a evropský trh současného umění, kde edice Lucie Robinson dosahují mimořádných výsledků.\n\nPřestože je uznávána coby přední fotografka a talent evropského měřítka, její portrétní tvorbě bývá v české fotografické komunitě vytýkán chybějící kritický odstup, údajně jako výsledek její vlastní příslušnosti k elitní společenské vrstvě, kterou ve svých zakázkových pracích portrétuje.\n\nJejí fotografie obdržely řadu domácích i mezinárodních ocenění, mezi kterými je také výhra na festivalu Festival international de mode et de photographie v Cannes v roce 2006, první místo v soutěži Prague Fashion Photo 2007 za esej \"Czechoslovakia in Communism\" a trojnásobná výhra ceny novinářské poroty Press Award (2007–2009), stejně jako ceny veřejnosti (2009) Schwarzkopf Hairdressing Awards.\n\nV roce 2008 byla uspořádána výstava jejích fotografií módy a architektury v newyorské instituci Museum of Arts and Design (MAD). Na veletrhu umění India Art Fair 2018 v Novém Dillí byla představena její videoinstallace \"Follow Me\". V roce 2019 vytvořila performativní instalaci fotografií „Light Pollution“, která byla v rámci Art Basel Miami prezentována na výstavě Satellite Art Show. \n\n"}
{"id": "525478", "url": "https://cs.wikipedia.org/wiki?curid=525478", "title": "Kana (písmo)", "text": "Kana (písmo)\n\nKana (japonsky 仮名 – v kandži, かな v hiraganě) je souhrnný název pro japonské „slabičné“ (přesněji: moraické) „abecedy“, používané k fonetickému přepisu/zápisu, z nichž se v současnosti používají (a jsou oficiální) dvě:\n\nV minulosti se kromě těchto dvou kan „abeced“) používaly ještě další kany, například\n\ntyto později jmenované kany jsou však již zastaralé a v současnosti se (kromě citací, odborných textů o historii a podobně) již nepoužívají.\n\n\n"}
{"id": "525481", "url": "https://cs.wikipedia.org/wiki?curid=525481", "title": "Řezání vodním paprskem", "text": "Řezání vodním paprskem\n\nŘezání vodním paprskem je strojní způsob dělení materiálů pomocí soustředěného proudu vody pod vysokým tlakem.\n\nHistorie využití vodního paprsku pro řezání sahá do 50. let 20. století. Tehdy se začalo experimentovat s využitím síly vodního paprsku při řezání dřeva. Technologie byla vylepšena v 70. letech, kdy se při řezání začalo používat přidávání abraziva.\n\nPodstatou dělení materiálů je obrušování děleného materiálu tlakem vodního paprsku. Tento proces je v podstatě stejný jako vodní eroze ale značně zrychlený a soustředěný do jednoho místa.\n\nŘezání probíhá nejčastěji na CNC řízených stolech. Pracovní tlak vody se pohybuje v rozmezí 2000 – 6200 Bar. Tlakovým zdrojem jsou speciální vysokotlaká čerpadla, která se liší příkonem a průtokem vody. Paprsek vzniká v řezací hlavě zakončené řezací tryskou.\nPři zpracování měkkých materiálů se používá čistý vodní paprsek, pro ostatní případy je třeba použít abrazivní paprsek. Vhodnou abrazivní příměsí je přírodní olivín, přírodní granát, mletý korund, karbid křemíku, diamantový prach – volba závisí na tvrdosti děleného materiálu. Zrnitost abrazivního materiálu je v rozmezí 16μm – 63μm.\n\nPohyb řezací hlavy a tedy i dráha řezu je řízena počítačem na základě předem sestaveného programu. Je možné tedy provést i ten tvarově nejnáročnější řez během jedné operace. V současné době se stále více uplatňuje 3D řezání s eliminací úkosů.\n\n\nVyužití technologie řezání vodním paprskem je poměrně široké a dnes se používá v řadě výrobních oborů.\nMezi materiály běžně obráběné vodním paprskem patří například:\n\nSystémy pro řezání vodním paprskem nabízí a dodávají specializované firmy z celého světa. Dodávají se v různých řadách, které se liší velikostí řezacích stolů a čerpadel různých výkonů. CNC řízené řezací stoly jsou dodávány standardně v rozměrech několika m². Vysokotlaká čerpadla jsou dodána ve výkonových řadách od 3800 bar až 6500 bar.\n"}
{"id": "525486", "url": "https://cs.wikipedia.org/wiki?curid=525486", "title": "Pavel Smetana", "text": "Pavel Smetana\n\nJméno a příjmení Pavel Smetana má více nositelů:\n\n\n"}
{"id": "525488", "url": "https://cs.wikipedia.org/wiki?curid=525488", "title": "Ramat David", "text": "Ramat David\n\nRamat David ( רָמַת דָּוִד, doslova \"\"Davidova výšina\"\", v oficiálním seznamu sídel Ramat Dawid) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 86 metrů v západní části Jizre'elského údolí, nedaleko pahorků Dolní Galileji (Harej Nacrat, \"Nazaretské hory\"), které se zvedají severovýchodně odtud a ze kterých podél východního okraje vesnice stéká vádí Nachal Cvi. Je situována v oblasti s intenzivním zemědělstvím. Jižně od kibucu se rozkládá letecká základna Ramat David.\n\nVesnice se nachází cca 10 kilometrů severozápadně od města Afula, cca 78 kilometrů severovýchodně od centra Tel Avivu a cca 25 kilometrů jihovýchodně od centra Haify. Ramat David obývají Židé, přičemž osídlení v tomto regionu je převážně židovské. Aglomerace Nazaretu, kterou obývají převážně izraelští Arabové, začíná až cca 7 kilometrů severovýchodním směrem.\n\nRamat David je na dopravní síť napojen pomocí dálnice číslo 73. Jižně od obce prochází i železniční trať v Jizre'elském údolí obnovená roku 2016, na níž zde funguje stanice Migdal ha-Emek – Kfar Baruch.\n\nRamat David byl založen v roce 1926. Šlo o součást nové osidlovací vlny v Jizre'elském údolí, kde toho roku vznikly i vesnice Sarid, Gvat, Mišmar ha-Emek, Kfar Jehošua a Kfar Baruch.\n\nZakladateli byla skupina židovských přistěhovalců, kteří do tehdejší mandátní Palestiny přišli roku 1920 z Ruska, Rumunska a Polska v rámci třetí aliji. V letech před ustavením trvalé osady tato skupina působila na několika místech v Palestině a roku 1927 se usadila poblíž vesnice Nahalal, v lokalitě nazývané tehdy Bustan Ajn Bida Po arabských nepokojích v roce 1929 se členové komunity rozhodli, že stávající místo uprostřed močálů v centru údolí je z bezpečnostních důvodů nevhodné a přemístili se proto o něco severněji, do nynější lokality.\n\nVe stejné době skupina britských Židů přispěla finančně na zřízení nové židovské osady. Tato iniciativa se pak spojila s předchozí osadnickou skupinou. Původně byla nazývána Ajanot (עינות). Obě skupiny si ale v rámci kibucu udržovaly vlastní strukturu a docházelo mezi nimi k názorovým sporům. Ty nakonec vyvrcholily počátkem 50. let 20. století odchodem části osadníků, kteří pak založili nový kibuc Jif'at. Roku 1955 pak byla vesnice přejmenována na Ramat David po Davidovi Lloydu Georgeovi, bývalém premiérovi Velké Británie, za jehož vlády byla vydána Balfourova deklarace.\n\nRoku 1949 měla vesnice 256 obyvatel a rozlohu katastrálního území 3750 dunamů (3,75 kilometrů čtverečních).\n\nEkonomika kibucu je založena na zemědělství a průmyslu. Kibuc prošel privatizací a jeho členové jsou odměňováni individuálně, prodle odvedené práce. Privatizace proběhla roku 2003. V obci fungují zařízení předškolní péče o děti. Základní školy jsou v okolích vesnicích.\n\nObyvatelstvo kibucu Ramat David je sekulární. Podle údajů z roku 2014 tvořili naprostou většinu obyvatel v Ramat David Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě kolísající populací. K 31. prosinci 2014 zde žilo 445 lidí. Během roku 2014 populace stoupla o 3,5 %.\n\n\n"}
{"id": "525501", "url": "https://cs.wikipedia.org/wiki?curid=525501", "title": "Chceš mě, chci tě", "text": "Chceš mě, chci tě\n\nChceš mě, chci tě (orig. \"The Ugly Truth\") je americká filmová romantická komedie z roku 2009 v hlavních rolích s Katherine Heigl a Gerardem Butlerem.\n\n\"Obsahuje zápletku příběhu.\"\n\nAbby Richterová je producentkou ranní televizní show v kalifornském Sacramentu. Když jednou přijde večer domů z nevydařeného rande, uvidí v televizi pořad \"Ošklivá pravda\" (v originále \"The Ugly Truth\") s Mikem Chadwayem, jehož cynismus ohledně vztahů přinutí Abby mu do pořadu zavolat a pohádají se. Druhý den ráno Abby zjistí, že vedení stanice chce zrušit její ranní show kvůli malé sledovanosti. Stanice kvůli tomu najme Mikea a ten má uvádět část pořadu.\n\nVztah Abby a Mikea nejdříve nevypadá dobře. Abby si o něm myslí, že je hrubý a nechutný, Mike si o ní myslí, že se příliš kontroluje. Když ale Abby potká muže svých snů souseda doktora Colina, Mike jí navrhne, aby při seznamování s Colinem následovala jeho rady. Abby souhlasí s tím, že pokud jí zařídí vztah s mužem jejích snů, bude šťastně s Mikem pracovat, ale jestli se to nepovede, Mike sám odejde.\n\nMike dále zlepšuje sledovanost, pomůže moderátorům-manželům zlepšit svůj vztah a také vytvoří Abby takovou, jakou Colin chce. Mike je pozván to \"The Late Late Show\" s Craigem Fergusonem a je mu nabídnut pořad na jiné stanici. Abby musí zrušit romantický víkend s Colinem, aby přesvědčila Mikea, aby zůstal v její ranní show. Mike jí pak řekne, že nechce měnit zaměstnání, protože chce raději zůstat v Sacramentu se svou sestrou a synovcem. Ve výtahu se začnou vášnivě líbat, ale poté, co se otevřou dveře, skončí. Mike, který si pak uvědomí city k Abby, se rozhodne jít k ní na pokoj, ale najde tam Colina, jenž se rozhodl přijet Abby překvapit, a tak odejde. Abby si potom uvědomí, že Colin miluje ženu, na niž si hrála a ne skutečnou Abby, a tak se s ním rozejde.\n\nMike začne pracovat pro jinou lokální stanici. S Abby se znovu náhodou setká na festivalu horkovzdušných balónů, odkud má Mike vysílat. Opět se spolu začnou hádat a během toho se balón, ve kterém se nacházejí, vznese. Abby mu řekne, že se rozešla s Colinem, Mike jí poví, že ji miluje, políbí se. I přes rozdíly mezi sebou, spolu zůstanou.\n\n"}
{"id": "525503", "url": "https://cs.wikipedia.org/wiki?curid=525503", "title": "Centrifuge Accommodations Module", "text": "Centrifuge Accommodations Module\n\nCentrifuge Accommodations Module (CAM) je zrušený modul Mezinárodní vesmírné stanice (ISS). Modul postavila japonská agentura JAXA, ale vlastní jej NASA. CAM měl být připojen na ISS k modulu Harmony. Tento modul byl zrušen v roce 2005 spolu s Habitation Module a X-38 a je nyní vystaven v Tsukuba Space Center v Japonsku.\n\nPůvodně se plánovalo, že se modul kompletně vyprojektuje a vyrobí v USA. V roce 1998 došlo k uzavření smlouvy mezi NASA a japonskou vesmírnou agenturou NASDA (předchůdce agentury JAXA), ve které se japonská strana zavázala vyvinout a vyrobit celý modul pro americkou stranu. Za to měla NASA zajistit dopravu japonské laboratoře Kibó k Mezinárodní vesmírné stanici pomocí raketoplánů.\n\nV roce 2005 kvůli překročenému rozpočtu a kvůli problémům s lety raketoplánů po havárii raketoplánu Columbia byla výstavba ISS přehodnocena a připojení modulu CAM k ISS bylo zrušeno.\n\nAmerický prezident Barack Obama při svém návrhu rozpočtu v roce 2010 počítá pro fiskální rok 2011 s financemi pro rozšíření Mezinárodní vesmírné stanice včetně vybudování nového modulu s centrifugou.\n\nModul ve tvaru válce má délku 8,9 m a průměr 4,4 m, hmotnost při startu měla být 10 tun. V modulu CAM mělo být umístěno 14 skříňových modulů, z čehož 4 byly určeny pro vybavení na experimenty a 10 jako skladové prostory. V zadní části CAM měl být umístěn rotor centrifugy o průměru 2,5 m. Zařízení mělo být schopno vytvořit umělou gravitaci v rozmezí 0,001 g až 2 g.\n"}
{"id": "525504", "url": "https://cs.wikipedia.org/wiki?curid=525504", "title": "Hugo Sáňka", "text": "Hugo Sáňka\n\nHugo Sáňka, \"křtěný\" Hugo Viktor (16. ledna 1887, Milonice – 8. června 1971, Brno) byl český legionář, středoškolský profesor, překladatel a jazykovědec.\n\nNarodil se v rodině učitele a speleologa Hugo V. Sáňky, vystudoval češtinu na Karlově univerzitě v Praze a působil na středních školách v Třebíči, Moravských Budějovicích a v Brně. Napsal román a několik povídek z legionářského života, z Brna a z Moravského krasu.\n\n\n\n"}
{"id": "525515", "url": "https://cs.wikipedia.org/wiki?curid=525515", "title": "Outloň jávský", "text": "Outloň jávský\n\nOutloň jávský (\"Nycticebus javanicus\") je poloopice z čeledi outloňovitých. Žije pouze na ostrově Jáva v Indonésii, kde obývá tropický deštný les. Někdy je také outloň jávský uváděn jako podruh outloně váhavého \"Nycticebus coucang\" subspec. \"javanicus\" É. Geoffroy, 1812.\n\nOutloň jávský je poměrně malý, jeho váha je udávána mezi 560 až 1200 gramy, měří asi 30 cm. Má světle hnědou srst s tmavým pruhem na zádech, přes čenich má svislý světlý pás. Kolem velkých očí má černé nebo hnědé okruží, které jeho oči zvýrazňují. Oči mu umožňují dobré noční vidění, vidí však jen černobíle. Uši celkem malé, má skryty v srsti. Zakrslý ocas je dlouhý 1 cm. Končetiny má poměrně krátké, k vůli nim působí zavalitým dojmem. Pod lokty předních končetin vyměšuje, stejně jako ostatní outloni, mírně jedovatý výměšek, který si roztírá po srsti.\n\nJsou to všežravci, potravu si však opatřují jen v korunách stromů. Konzumují plody, květy, mladé výhonky a listy, stromovou pryskyřici, hmyz i další bezobratlé, které chytá předními tlapkami.\n\nJsou to noční živočichové, kteří celý svůj život stráví v korunovém patře tropických stromů. Den přespí v hustých větvích nebo v dutinách, s příchodem noci se vydávají na lov. Po větvích neskáčou, ale loudavě popolézají. Lezou i hlavou dolů. Většinou se větve drží alespoň třemi končetinami, ve svých končetinách mají velkou sílu. Mají více obratlů než ostatní outloňovití a proto se mohou na větvi i otočit. V období odpočinku mohou na větvích i viset pověšeni za končetiny.\n\nMimo reprodukční období jsou samotáři, nemají vyhraněná teritoria, při setkání s jiným outloněm nedochází ke konfliktům. Mezi sebou se dorozumívají hlasovými projevy, pachy a rituálním chováním.\n\nOutloň jávský si nevytváří harémy, nežije se samicemi pohromadě. Březost samice je asi 5,5 až 6 měsíců, většinou se narodí jedno mládě. Samice ho kojí až 6 měsíců a pak ještě 3 měsíce opatruje, samec žije odloučeně. Pohlavní dospělost dosahují samci okolo 20 a samice 24 měsíců. Mají průměrnou délku života 12 až 14 let.\n\nV případě ohrožení kouše, stočí se do klubíčka a nastavuje srst natřenou svými jedovatými výměšky žláz nebo spadne se stromu. Mezi jeho přirozené nepřátele patří krajta, jestřáb nebo orel. Více než těmito dravci je ohrožován pytláky, nedovoleným obchodováním a ničením jeho přírodního prostředí.\n\nOutloň jávský je podle červeného seznamu IUCN prohlášen za ohrožený druh.\n\n\n"}
{"id": "525523", "url": "https://cs.wikipedia.org/wiki?curid=525523", "title": "Arno Sáňka", "text": "Arno Sáňka\n\nArno Sáňka (30. prosince 1892 Černá Hora (okres Blansko) – 29. listopadu 1966 Brno) byl učitel, vydavatel bibliofilských tisků a jejich bibliograf.\n\nNarodil se v rodině moravského učitele a speleologa Hugo V. Sáňky a působil jako učitel a vydavatel v Brně. Vydával bibliofilské tisky a napsal také jejich soupis do roku 1945. Spolupracoval s různými českými výtvarníky a přispíval do časopisů \"Moravský bibliofil\", \"Veraikon\", \"Český bibliofil\" a \"Čin\".\n\nRoku 1928 byl iniciátorem soutěže o nejkrásnější knihy. V letech 1960-1963 předseda Spolku českých bibliofilů.\n\n"}
{"id": "525526", "url": "https://cs.wikipedia.org/wiki?curid=525526", "title": "Ramularia primulae", "text": "Ramularia primulae\n\nRamularia primulae je houba větevnatka, která způsobuje rostlinné choroby. Napadá listy některých prvosenek.\n\n"}
{"id": "525527", "url": "https://cs.wikipedia.org/wiki?curid=525527", "title": "Sáňka", "text": "Sáňka\n\nSáňka je české příjmení:\n\n\n"}
{"id": "525528", "url": "https://cs.wikipedia.org/wiki?curid=525528", "title": "Pachecova nemoc", "text": "Pachecova nemoc\n\nPachecova nemoc (čes. Pačekova nemoc) představuje vysoce nakažlivé virové onemocnění papoušků (\"Psittaciformes\") s vysokou morbiditou i mortalitou. První výskyt byl pozorován u papoušků v Brazílii (Pacheco ak. 1930). Původcem onemocnění je herpesvirus; rozlišuje se celkem pět sérotypů. Virus lze izolovat na kuřecích embryích nebo v buněčných kulturách.\n\nK infekci jsou vysoce vnímaví zejména arové, kakaduové, amazoňané a aratinga zlatočelý; papoušci Starého světa jsou odolnější. K přenosu dochází sekrety a exkrety infikovaných ptáků (přímý kontakt, aerogenně, kontaminace krmiva a vody trusem). Člověk může sloužit jako vektor. Rekonvalescenti zůstávají latentně infikovaní (nosičství); k exacerbaci latentní infekce dochází stresem (změna prostředí, období rozmnožování apod.).\n\nPrůběh nemoci může být perakutní nebo akutní (podle druhu postižených ptáků). Příznaky jsou nespecifické – kromě náhlých úhynů se pozorují netečnost, odmítání potravy (anorexie), načepýřené peří, zvracení (vomitus), žíznivost, zvýšená produkce moči (polydipsie/polyurie), průjem (vodnatý, sírově zbarvený, částečně krvavý). Vyskytovat se také mohou zánět vedlejších dutin nosních (sinusitida), konjunktivitida, křeče nebo třes šíje, křídel a končetin.\n\nPitevní nález je charakterizován zduřelými játry, které jsou žlutohnědé, načervenalé nebo nazelenalé barvy, s krváceninami nebo s nekrotickými ložisky. Slezina a ledviny jsou také zvětšené. Sliznice střeva bývá překrvená, s krváceninami. Mikroskopicky se pozoruje nekróza hepatocytů, intranukleární eozinofilní inkluze v hepatocytech a epiteliálních buňkách žlučovodů a tubulů ledvin.\n\nDiagnostika je založena na klinickém, patologickém a histopatologickém nálezu (inkluze), potvrzeném izolací a identifikací viru (neutralizační test, ELISA, imunofluorescence). Diferenciálně diagnosticky je nutné odlišit hepatitidy bakteriálního původu, chlamydiózu, otravu olovem, salmonelózy a infekce paramyxoviry.\nV USA je k dispozici komerční vakcína, používají se také autovakcíny. Postižené ptáky je vhodné izolovat od ostatních. U nově nakoupených ptáků se doporučuje karanténa.\n\n"}
{"id": "525533", "url": "https://cs.wikipedia.org/wiki?curid=525533", "title": "Gablitz", "text": "Gablitz\n\nGablitz je městys v okrese Sankt Pölten-venkov v Dolním Rakousku. Žije zde obyvatel.\n\nMěstys Gablitz leží asi 20 km západně od Vídně ve Vídeňském lese. Výměra obce činí 18,14 km², z této plochy je 71,9 % zalesněno.\n\nVe starověku oblast kolem obce patřila pod římskou provincii Pannonia. Historie obce je podobná historii celého Rakouska. Po anšlusu Rakouska do Třetí říše v roce 1938 došlo k připojení obce do Velké Vídně, na rozdíl od bližší vesnice Purkersdorf, která zůstala samostatná.\n\nV roce 1971 žilo v obci 2656 obyvatel, 1981 2962, 1991 3784 a při sčítání lidu v roce 2001 zde žilo 4393 obyvatel.\n\nStarostou obce je Michael Cech, vedoucí kanceláře Hannes Fronz. V obecní radě po volbách 6. března 2005 je 25 křesel s následujícími mandáty“ ÖVP 14, SPÖ 8, Zelení 2, Občané 1.\n\nV roce 2001 bylo v obci 246 nezemědělských pracovišť. V roce 2001 činil počet výdělečně činných občanů v obci 1945. To představuje 46.05 % obyvatel.\n\n\n"}
{"id": "525536", "url": "https://cs.wikipedia.org/wiki?curid=525536", "title": "BMW 801", "text": "BMW 801\n\nBMW 801 byl letecký vzduchem chlazený dvouhvězdicový čtrnáctiválcový motor, vyráběný německou firmou BMW, používaný v řadě německých vojenských letadel během druhé světové války.\n\nPůvodně měl nahradit stávající hvězdicové motory na transportních a jiných podobných letadlech. Ovšem na stávajících konstrukcích nakonec zůstávaly i nadále dosavadní typy motorů — např. dopravní letouny Junkers Ju 52/3m, Junkers Ju 90, Focke-Wulf Fw 200 či Dornier Do 17. Uplatnění ale nalezl kupříkladu u letounů Focke-Wulf Fw 190, Junkers Ju 88 a Ju 188, Dornier Do 217, či čtyřmotorového typu Junkers Ju 290.\n\nV této době mezi evropskými konstruktéry panoval názor, že vidlicové motory jsou díky jejich menší čelní ploše a tím pádem nižšímu odporu vzduchu podmínkou pro vysoké výkony. Ale i přesto lze v Evropě v této době nalézt i několik sériově vyráběných stíhaček s hvězdicovým motorem, například holandský Fokker D.XXI, polské typy PZL P.11 a PZL P.24, rumunský IAR-80, či ve Francii vyráběné stíhačky Marcel Bloch MB-152 a MB-155.\n\nNicméně konstruktér Kurt Tank si tento motor vybral jako náhradu pro nový stíhací letoun na kterém pracoval, poté co zcela zklamal vzduchem chlazený hvězdicový motor BMW 139. Typ BMW 801 se tak stal mezi veřejností asi nejznámější jako pohonná jednotka stíhačky Focke-Wulf Fw 190.\n\nČtyřdobý zážehový vzduchem chlazený dvouhvězdicový přeplňovaný čtrnáctiválec (válce motoru byly ve dvou hvězdicích za sebou, tj. každá se sedmi válci) vybavený reduktorem s převodem 24÷13, se suchou klikovou skříní. Chlazení nucené (lopatkovým dmychadlem za vrtulí, pohon odvozen od klikového hřídele). Přeplňování motoru zajišťoval jednostupňový odstředivý kompresor poháněný dvourychlostním převodem od klikového hřídele. Rozvod byl dvouventilový, OHV.\n\nBMW 801C\n\nBMW 801D-2\n\n"}
{"id": "525538", "url": "https://cs.wikipedia.org/wiki?curid=525538", "title": "Inkluzní hepatitida holubů", "text": "Inkluzní hepatitida holubů\n\nInkluzní hepatitida holubů je nakažlivé virové onemocnění, jehož původcem je herpesvirus. V populaci holubů je virus kosmopolitně rozšířený; existují kmeny viru různé patogenity i virulence. Virus se pomnožuje v buněčných kulturách za vzniku plaků; sérologicky je příbuzný s herpesvirem sokolů a sov.\n\nPřirozené infekce kromě holubů jsou také známé u andulek. K infekci sokolů a sov dochází kontaktem s nemocnými holuby. Holubi jsou vnímaví bez ohledu na věk, nejčastější výskyt nemoci je pozorován u mladých holubů ve věku 4-16 týdnů. K přenosu infekce mezi holuby dochází kontaktem s infikovaným krmivem a vodou, přímým kontaktem s infikovanými ptáky a při krmení mláďat.\n\nU nemocných holubů se pozorují všeobecné příznaky jako jsou průjem, nezájem o krmivo (anorexie), zvracení (vomitus) a vyšší žíznivost (polydipsie), z respiračních příznaků pak serózní rýma (rhinitida) a konjunktivitida. Nozdry bývají zalepené hlenovitým výměškem, což má za následek dýchací potíže. Na sliznicích hltanu a hrtanu se nacházejí pablány. Někdy se může zjišťovat paréza třetího víčka, třes, pohybové potíže a neschopnost letu. Postižená mláďata mohou uhynout během 1-2 týdnů nebo se spontánně uzdraví. Častá je komplikace trichomonózou. Morbidita může dosahovat až 50 %, mortalita bývá mezi 10-15 %.\n\nPři pitvě se nacházejí malé, šedozelené difteroidní fokusy na sliznici horních cest dýchacích a jícnu; někdy i na sliznici volete a střeva. Vyskytovat se může také nekrotická hepatitida, příp. i zánět vzdušných vaků, peritonitida, nekrózy v ledvinách, pankreatu a slezině. Mikroskopicky se nacházejí intranukleární inkluze.\n\nDiagnostika je založena na klinickém, patologickém a histopatologickém nálezu (inkluze), potvrzeném izolací a identifikací původce (imunodifuze, neutralizační test, ELISA). Diferenciálně diagnosticky je nutné vyloučit slizniční formu neštovic, trichomonózu, chlamydiózu a salmonelózy.\n\nLéčba není známa, preventivně se doporučují obecná opatření k ochraně hejn před zavlečením a šířením nákazy.\n\n\n"}
{"id": "525540", "url": "https://cs.wikipedia.org/wiki?curid=525540", "title": "Maurren Maggiová", "text": "Maurren Maggiová\n\nMaurren Higa Maggi (* 25. června 1976, São Carlos) je brazilská atletka, jejíž specializací je skok daleký. Věnuje se také běhu na 100 metrů překážek.\n\nV roce 2003 měla pozitivní dopingový nález na anabolický steroid clostebol a později dostala dvouletý trest . Maggiová se provdala za brazilského jezdce Antônia Pizzonia. V roce 2008 získala na halovém MS ve Valencii stříbrnou medaili, když ve finále prohrála pouze s portugalskou dálkařkou Naide Gomesovou.\n\nNejvětší úspěch své kariéry zaznamenala na letních olympijských hrách v Pekingu 2008, kde 22. srpna vybojovala za výkon 704 cm zlatou medaili. O pouhý jeden cm porazila ve finále Rusku Taťánu Lebeděvovou . Na mistrovství světa v Berlíně 2009 skončila ve finále na sedmém místě (668 cm).\n\n"}
{"id": "525549", "url": "https://cs.wikipedia.org/wiki?curid=525549", "title": "Adria Airways", "text": "Adria Airways\n\nAdria Airways (zkráceně jen \"Adria\") byly národní leteckou společností Slovinska, sídlící na mezinárodním letišti Jožeta Pučnika u Lublaně. Společnost provozovala pravidelné lety do mnoha evropských měst a také charterové lety do Evropy a na Střední Východ. Byla členem Star Alliance. Vznikla v roce 1961 a zanikla kvůli finančním problémům v roce 2019.\n\nTato společnost létala mezi 30. březnem 2014 až do svého krachu 23. září 2019 pravidelně linku Praha – Lublaň.\n\nAerolinie \"Adria Airways\" zahájily svou činnost v roce 1961 pod názvem \"Adria Aviopromet\" jako charterová letecká společnost s letouny Douglas DC-6. V roce 1968 změnila společnost název na \"Inex Adria Aviopromet\" (později Inex Adria Airways) a začala létat s proudovým letounem Douglas DC-9. V roce 1975 došlo k havárii letu JP 450 v pražském Suchdole.\n\nV roce 1980 začala \"Adria\" provozovat své první pravidelné linky s koupeným letounem McDonnell Douglas MD-80 a stala se členem mezinárodní asociace leteckých dopravců, IATA. V listopadu 1983 přibyla na seznam pravidelných destinaci Larnaka. Společnost zakoupila několik letadel Airbus A320 a po odtržení od Jugoslávie se stala slovinskou národní leteckou společností.\n\nV březnu 1996 ukončila \"Adria\" svůj druhý privatizační proces. 18. listopadu 2004 se stala společnost členem Star Alliance.\n\nPo teroristických útocích 11. září 2001 zaznamenala společnost velký pokles přepravených cestujících. Se ztrátami fungovala společnost dalších 5 let. V roce 2006 zaznamenala společnost minimální zisk a přepravila svého prvního miliontého cestujícího. V roce 2007 \"Adria\" přepravila 1 136 431 cestujících se ziskem ve výši 420 000 EUR za rok. V roce 2008 se zvýšil růst příjmů o 12%. V tomto roce měla \"Adria\" 719 zaměstnanců.\n\nV roce 2009 podepsala \"Adria\" předběžnou smlouvu s Airbusem o koupi modelů A319. Vedení společnosti plánovalo nahradit flotilu airbusů A320 objednanými A319. První Airbus A319 zařadila Adria do flotily v roce 2010, avšak v témže roce také vykázala ztrátu přes 63 milionů Eur. Největší ztrátu generovaly již v té době nehospodárné letouny Bombardier CRJ200. Od roku 2011 se snažila Adria profitovat na letech mimo domovskou Lublaň. Otevřela například spojení Vídeň – Frankfurt, Banja Luka – Paříž nebo Tirana – Frankfurt. \n\nV roce 2016 odkoupila 96 % podíl ve ztrátovém dopravci Adria Airways od slovinského státu lucemburská investiční skupina 4K Invest. Od té doby se Adria stále snažila rozlétat linky ze zahraničních měst, například z polské Lodže nebo Řešova. Nebyla ale úspěšná a tak se postupně vracela do Lublaně, odkud zvyšovala počet letů převážně do evropských destinací.\n\nPo dlouhodobých finančních potížích společnost 23. září 2019 pozastavila veškeré své lety a o týden později, 30. září 2019, vstoupila do insolvence. Po Adrii zůstaly dluhy zhruba 90 milionů eur, firma zaměstnávala přes 558 lidí. Jednalo se o čtvrtou leteckou společnost, která v září 2019 zkrachovala.\n\nV roce 2018 tvořily flotilu Adria Airways následující letouny:\nV letní sezóně 2013 obsluhovaly Adria Airways tyto destinace:\n\n"}
{"id": "525550", "url": "https://cs.wikipedia.org/wiki?curid=525550", "title": "Battlefield 2142", "text": "Battlefield 2142\n\nBattlefield 2142 je FPS počítačová hra vytvořená společností EA Digital Illusions CE. Hru vydala Electronic Arts 20. října 2006. Později byl vydán datadisk Northern Strike.\n\nHráč má na výběr ze dvou stran – Evropské Unie (EU) a Panasijské Koalice (PAC).\n\n\nVe hře jednoho hráče hrajete s 16 počítačem řízenými vojáky v jedné z šesti map. Při hře nedostáváte žádné body.\n\nPro spuštění multiplayeru je nutná elektronická registrace na EA.com. Hrát lze na několika mapách, přičemž každá z nich má až tři různé herní režimy: Conquest, Titan a No vehicles. Hráčů může být připojeno na jednom serveru až 64.\n\nBody se vám započítávají jen v multiplayeru.\n\n\nDatadisk pro hru Battlefield 2142 přináší nové zbraně, vozidla a mapy.\n\n\n\n"}
{"id": "525555", "url": "https://cs.wikipedia.org/wiki?curid=525555", "title": "Otročiněves", "text": "Otročiněves\n\nObec Otročiněves se nachází v okrese Beroun, kraj Středočeský, zhruba 12 km severozápadně od Berouna. Obcí protéká Habrový potok, který se vléva v Nižboru do řeky Berounky. Žije zde obyvatel.\n\nPrvní písemná zmínka o obci pochází z roku 1005.\n\nPodle Kosmovy kroniky proradní Vršovci pod záminkou společného lovu vylákali přemyslovského knížete Jaromíra. Při hostině na usmířenou se však opili, rozvášněni se vrhli na svého panovníka, přivázali ho k pohanskému dubu a bavili se tím, že po něm stříleli šípy. Ve chvíli nejvyšší úzkosti přispěchal knížeti na pomoc věrný myslivec Hovora, který přivedl ozbrojené družiníky. Z vděčnosti za zázračné vyváznutí nechal Jaromír nad pařezem poraženého obětního dubu postavit kapli k poctě svého patrona sv. Jana Křtitele. Soudí se, že se tak stalo roku 1005. Ke kapli přidělil strážníky z Otročiněvsi.\n\nV obci je evidována jedna ulice, 167 adres. V obci není evidována žádná část obce. Všechny adresy v obci mají PSČ 267 03. V obci je k trvalému pobytu (nebo jakémukoliv platnému pobytu cizince, azylanta) přihlášeno 511 obyvatel, z toho je 211 mužů nad 15 let, 49 chlapců do 15 let, 217 žen nad 15 let, 34 dívek do 15 let.\n\nOtročiněves byla založena v záhybu Habrového potoka, novější výstavba pak prudce stoupá po úbočí Hudlické hory (522 metrů nad mořem), na jejímž úbočí se nachází opuštěný areál bývalého železnorudného domu a odpadní výsypka. Kolem areálu dolu byla vystavěna dělnická kolonie „Na Černidlech“, která částečně stavebně splynula s Novým Jáchymovem. Katastr Otročiněvsi sleduje údolí Habrové potoka. Při horním toku je ukončen hranicí fotbalového hřiště Nového Jáchymova, na dolním toku končí před Stradonickými rybníky. Obcí prochází silnice III/2366 propojující Nižbor a Hudlice, a silnice III/2367 spojuje Otročiněves s Novým Jáchymovem. Katastr odvodňuje Habrový potok, který se zprava vlévá do Berounky.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Otročiněves \"(659 obyvatel)\" byly v roce 1932 evidovány tyto živnosti a obchody: doly na železnou rudu Pražské železářské společnosti, 5 hostinců, kapelník, 2 koláři, konsum Včela, kovář, mlýn, obuvník, 2 řezníci, 2 obchody se smíšeným zbožím, Spořitelní a záložní spolek pro Otročiněves, trafika, 2 truhláři.\n\nDopravní síť\nVeřejná doprava 2011\n\n"}
{"id": "525557", "url": "https://cs.wikipedia.org/wiki?curid=525557", "title": "Alfréd Jindra", "text": "Alfréd Jindra\n\nAlfréd Jindra (31. března 1930, Praha - 7. května 2006, tamtéž) byl český kanoista, reprezentant Československa, olympionik, který získal bronzovou medaili z Olympijských her.\n\nV Helsinkách 1952 získal bronzovou medaili v závodě jednotlivců na 10 000 metrů. Před LOH 1956 v Melbourne ale onemocněl dětskou obrnou a ochrnul na dolní část těla, zbytek života strávil na invalidním vozíku. Jeho osud popsal spisovatel Ota Pavel.\n\nByl redaktorem Českého rozhlasu. Byl otcem dvou dětí, Evženie (1955) a Karla (1965).\n\n\n"}
{"id": "525569", "url": "https://cs.wikipedia.org/wiki?curid=525569", "title": "Pařeniště", "text": "Pařeniště\n\nPařeniště je zahradnické zařízení, stavba, určená k předpěstování sadby, pěstování některých druhů zeleniny, nebo založení rostlin. V dřívější době bývala pařeniště používanější než dnes. Jejich výhodou jsou nižší náklady a nároky na jejich zhotovení a údržbu oproti skleníkům, jejich nevýhodou je obtížná manipulace s okny a problémovější používání a to zejména v nepříznivém počasí.\n\nDélka pařeniště nemá přesáhnout 20 metrů s ohledem na namáhavou a zdlouhavou manipulaci s odkrýváním a ukládáním oken. Pařeniště se staví ve skupinách s uličkami asi 50 cm širokými tak, aby účinek oslunění byl maximální. Jednoduchá pařeniště se staví se sklonem proti jihu, tedy tak, aby podélná osa byla západ—východ, u sedlových s podélnou osou sever—jih. Pařeniště by měla být postavena na chráněném, avšak dobře osvětleném místě. Důležité jsou komunikace, zajišťující snadný přísun i odvoz, půdy, hnoje, oken a výpěstků. Kvalita půdy v místě není oproti poloze tak významná, protože pařeniště se zakládá na zvlášť upravené půdě. Hladina spodní vody musí být alespoň 100 cm, lépe 120 cm pod povrchem. Při zakládání pařenišť do větší hloubky než obvyklých 50—60 cm se doporučuje výšku hladiny spodní vody bezpečně zjistit a pozemek popřípadě odvodnit.\n\nPodle materiálů:\n\nVšechny materiály, z kterých jsou jednotlivé druhy pařenišť zhotoveny mají výhody a nevýhody a proto jsou používány různé druhy materiálů k různým účelům.\n\nPodle tvaru:\n\nJed­noduchá pařeniště mají proti sedlovým asi o 25 % větší spotřebu materiálu a na stejné výměře asi o l/3 menší užitnou plochu.\n\nDo pařeniště se před založením navrství stájový hnůj nebo jiný materiál, který při rozkladu dodává půdě i vzdušnému prostoru potřebnou teplotu a rostlinám výživu. Za chladného počasí lze teplotu pařeniště udržet slaměnými nebo podobnými přikrývkami, nebo polystyrenovýými rohožemi. V pařeništi lze použít umělé vytápění teplou vodou ocelovými trubkami, které jsou uloženy v půdě. Lze použít i půdní vytápění elektřinou.\n\nNejdůležitější částí pařeniště jsou okna, jsou zpravidla vyrobeny z borovice. Okna se vyrábí se v rozměrech 100 X 150 cm s jednou příčkou v podélné ose. Horní i dolní části rámu mají vyfrézovány žlábky pro odtok vody. Na obou stranách okna jsou (někdy sklopná) oce­lová držadla sloužící k manipulaci oknem. K zasklení oken se používá strojně tažené průhledné sklo o tloušťce 3,8—4,2 mm. Tabule se tmelí sklenářským tmelem.\n\nV některých zahradnických závodech se dosud používají okna se dvěma i více příčkami s tenkými a malými tabulkami (např. branický rozměr je 122 X 135 cm, nebo se používají jednotabulová okna tzv. holand­ská o rozměru 80 X 150 cm) Drobní pěstitelé používají někdy malá, jednoduchá pařeniště z polykarbonátu .\n\nPařeniště se větrá zvednutím a podložením okna větracím kolíkem s několika zářezy. Pro usnadnění práce byly zkoušeny různé otevírací mechanismy, jako například ocelová lanka, upevněná na spodní části oken, která se navíjejí na trubkový hřídel, uložený nad hřebenem pařeniště. Tímto mechanismem lze zvedat celou řadu oken. Nebo zvedání tlakem vody vedené trubkou, na níž okna leží. Obvykle se nezvedají k větrání všechna okna, ale každé druhé, nebo třetí, aby byl vyvolán pohyb vzduchu.\n\nPařeniště se zalévá ručně nebo hadicí s nasazeným kropáčem. Zálivka je namáhavá práce, poněvadž pracovník musí okno nadzvednout a udržet po celou dobu zálivky jednou rukou. Potahováním po zemi se hadice poškozuje.\n\nSluneční záření s nástupem teplejšího období způso­buje nežádoucí přehřátí rostlin v pařeništi. Pařeniště jsou proto stíněna rákosovými stínovkami, jutovými pásy, papírovým tkanivem, prkny nebo dřevěnými rošty. Pro letní měsíce se spodní plochy oken natírají, podobně jako u skleníků. Před ulo­žením oken se musí stínící nátěry smýt.\n\nHlavní nevýhodou pařenišť jsou obtíže při zakládání rostlin, výsadbě a v průběhu vegetace a velká závislost na počasí hlavně v zimním období. Výhodou jsou nízké pořizovací náklady a dobré výsledky u některých kultur. Pařeniště nikdy nebudou ve velkých podnicích převládat, protože pro ně nebude možno zajistit dosta­tek hnoje a pracovních sil. Rostliny v pařeništi se obsluhují zvenčí, pařeništní okna se musí při práci na čas odstranit nebo zvednout, což je při váze jednoho okna (asi 22 kg) fyzicky velmi náročné. Ve skleníku se pracuje uvnitř bez námahy a nezávisle na počasí.\n\n"}
{"id": "525574", "url": "https://cs.wikipedia.org/wiki?curid=525574", "title": "Gettysburg", "text": "Gettysburg\n\nGettysburg je město v Pensylvánii ve Spojených státech amerických. V roce 2000 zde v 2 541 domácnostech žilo 1 229 rodin, celkem 7 490 obyvatel. Město proslulo především jako dějiště bitvy u Gettysburgu v roce 1863.\n\nPřestože město je známé a turisticky zajímavé především jako místo, kde se udála největší bitva Americké občanské války, ví se o něm, že se zde nachází i několik vyšších škol, zejména Luterský teologický seminář založený v roce 1826, Gettysburská (původně Pensylvánská) kolej, jež začala fungovat v roce 1832, a Harrisburská oblastní veřejná kolej.\n\nMěsto bylo založeno v roce 1786 a pojmenováno po jednom z prvních osadníků, staviteli a hospodském Samuelu Gettysovi. \n\n\n"}
{"id": "525576", "url": "https://cs.wikipedia.org/wiki?curid=525576", "title": "Ferdinand Walsin-Esterházy", "text": "Ferdinand Walsin-Esterházy\n\nCharles Marie Ferdinand Walsin-Esterházy (16. prosince 1847, Paříž, Francie – 21. května 1923, Harpenden, Spojené království) byl důstojník ve francouzské armádě během druhé poloviny 19. století a jedna z hlavních postav tzv. Dreyfusovy aféry, kdy měl být odsouzen za špionáž a velezradu. Místo něho však byl odsouzen zcela nevinný důstojník Alfred Dreyfus.\n\nBrzy se stal sirotkem. Vystudoval Lycée Bonaparte v Paříži, ale pokoušel se marně vstoupit do École spéciale militaire de Saint-Cyr. V roce 1865 odešel z Francie a roku 1869 vstoupil do italské armády. V roce 1870 vstoupil Walsin-Esterházy do francouzské cizinecké legie a účastnil se prusko-francouzské války. Později se stal majorem.\n\nRoku 1894 Walsin-Esterházy vyzradil německému vojenskému atašé v Paříži Maxmilienu von Schwarzkoppenovi technické parametry nových děl, změny ve formacích dělostřelectva a další choulostivé údaje. O této události se dozvěděl major Hubert Henry, přímého viníka se mu však nepodařilo zjistit. Protože Paříží tehdy zmítal antisemitismus, vina padla na Alfreda Dreyfuse, důstojníka židovského původu. Dreyfus byl ve zmanipulovaném procesu odsouzen k doživotnímu pobytu na Ďábelské ostrovy ve Francouzské Guyaně. Pravý viník Walsin-Esterházy zůstal nepotrestán.\n\nRoku 1896 byl Walsin-Esterházy odhalen velitelem kontrarozvědky Georgesem Picquartem. Jeho nadřízení však odmítli revizi procesu a Walsin-Esterházy zůstal opět nepotrestán.\n\nRoku 1898 odešel do penze a odcestoval do Spojeného království, kde přiznal svou vinu. Poté si změnil příjmení na Voillemont a ve Velké Británii zůstal až do smrti. Je pohřben na hřbitově St. Nicholas v Harpendenu.\n"}
{"id": "525581", "url": "https://cs.wikipedia.org/wiki?curid=525581", "title": "Pěťour srstnatý", "text": "Pěťour srstnatý\n\nPěťour srstnatý (\"Galinsoga quadriradiata\") je jednoletá bylina z čeledi hvězdnicovité. Je známa také pod názvem pěťour brvitý.\n\nNejčastěji udávaná synonyma podle:\n\n\nJe 20 až 60 cm vysoká rostlina s chlupatou větvenou lodyhou. Vstřícné lodyžní řapíkaté listy, také více nebo méně chlupaté, jsou vejčité, celistvé a jemně zubaté. Drobné úbory mající v průměru 3–5 mm jsou sestaveny do vidlanů. Květy mají půlkulovitý zákrov, ve středním žlutém terči jsou oboupohlavné trubkovité, pravidelně tvořené. Na okraji jsou samičí, jazykovité s malou bílou korunkou, většinou máločetné. Kvete od května do prvních mrazů.\n\nPlodem jsou chlupaté, klínovité, čtyřboké černé nažky asi 1,5 mm dlouhé a 0,5 mm široké, je u nich vyvinuta různoplodost. Nažky pocházející z květů trubkovitých jsou štíhlejší, jejichž chmýr je složen z dvanácti vzpřímených, dlouze zašpičatělých šupin. Nažky z květu obvodových jsou na vrcholu krátce zašpičatělé a často zpět ohnuté, jejich tvar je v obrysu trojúhelníkový, chmýr je složen asi z osmi šupin. Chmýr bývá šedý nebo světle hnědý. V jednom květním úboru je obsaženo asi pět nažek obvodových a patnáct nažek středových. Jedna rostlina může za rok vyprodukovat až 300 000 nažek, ihned po uzrání se úbory rozpadají a nažky vysemeňují.\n\nRoste na polích v okopaninách, na zahradních záhonech a kompostech. Preferuje hlinité až slínité, vlhké, živinami bohaté půdy. Potřebuje mnoho vláhy a proto s oblibou roste na zavlažovaných pozemcích, na náplavách, zaplavovaných spraších apod. V suchých létech nebo v suchých oblastech se vyskytuje méně. Největšího rozvoje dosahuje v druhé polovině léta, za příznivých podmínek má několik generací za sezonu. Delším suchem je vegetativní růst utlumen, ale hodně kvete a vysemeňuje se, listy sice usychají, ale po dalším dešti nebo závlaze rostliny opět porostou. I slabé podzimní mrazíky však pěťour srstnatý zahubí. Řadíme ho mezi ruderální plevel.\n\nPřestože se hlavně rozmnožuje semeny, spolehlivě zakoření i jeho hlínou přihrnutá utržená lodyha. Výkyvy v teplotě i v množství vody zvyšují klíčivost. Semena jsou schopná vyklíčit za dva i více roků, klíči nejlépe na světle. To znamená, že po každém zkypření půdy se dostanou na povrch nová semena, která jsou připravena nechat vyrůst dalším rostlinám. Jeho životní vitalita je ohromující, již za dva týdny po vyklíčení může za příznivých okolností rostlina vykvést, přestože má jen několik listů. Nažky mohou dozrát ještě několik dnů po vytržení byliny. Za 8 měsíců po dozrání jsou všechny nažky schopny vyklíčit, potřebují k tomu však značné teplo, nejlépe 20–30 °C.\n\nRostlina pochází z tropické a subtropické Ameriky a postupně se rozšířila na jih do Chile a Peru a přes Střední Ameriku až do jižních a středních částí Severní Ameriky. Následně diverzifikovala celosvětově, do Evropy začátkem 20. století. V našich oblastech se objevila až v 50. létech minulého století, ale rychle se šíří a vytlačuje z mnoha míst ostatní druhy pěťourů.\nVyskytuje se současně s pěťourem maloúborným v několika morfologických formách.\n\nJe to úporný plevel, jeho rysem je rychlé zaplevelování zemědělské nebo zahradnické půdy. Bohatým kořenovým systémem, i když mělkým, odebírá kulturním rostlinám mnoho živin a vláhy. Svým rychlým růstem užitkové rostliny také zastiňuje. Je hostitelem některých zemědělsky významných virů. Má však vysoký obsah bílkovin a málo hrubých vláken, proto může sloužit jako vydatná šťavnatá píce pro užitková zvířata až do prvých mrazů, které ho zničí.\n\n\n\n\n \n"}
{"id": "525587", "url": "https://cs.wikipedia.org/wiki?curid=525587", "title": "Eden Burning", "text": "Eden Burning\n\nEden Burning (anglicky doslova \"hořící Eden\") byla populární křesťanská skupina z Cheltenhamu vedená Paulem Northupem. Vyvinula se z aktivních muzikantů baptistického sboru ve čtvrti Charlton Kings. Existovala mezi léty 1989–1996. Vycházela z folku, inspiraci našla například u skupiny Why?. Část členů skupiny po jejím rozpuštění založila skupinu Bell Jar.\n\nJméno odkazovalo na hořící Eden poté, co z něj byli vyhnáni Adam s Evou.\n\nBěhem svého působení nahrála skupina tři studiová alba a jedno album naživo (v rámci koncertu před dnešní budovou University of Gloucestershire. V rámci oslavy 20 let festivalu Greenbelt vydala skupina výběr toho nejlepšího pod souhrnným názvem \"The Hatchery\". Tento výběr je dnes volně ke stažení na Internetu.\n\nSeznam alb:\n\n"}
{"id": "525590", "url": "https://cs.wikipedia.org/wiki?curid=525590", "title": "Embryonální vývoj člověka", "text": "Embryonální vývoj člověka\n\nEmbryonální vývoj člověka je proces probíhající v raném období prenatálního vývoje, konkrétně po dobu asi 8 týdnů od oplození vajíčka. Po této době (kolem 56. dne) se vyvíjející lidské embryo mění na plod čili fétus a začíná fetogeneze.\n\nJe zvykem rozdělovat dění během embryogeneze do etap odpovídajících jednotlivým týdnům po oplodnění vajíčka (dle ):\n\nPodobně jako u všech savců, také u člověka dochází k vnitřnímu oplození. Po ejakulaci se spermie dostávají samičím rozmnožovacím traktem až do vejcovodu, kde se setkávají s vajíčkem (případně s několika vajíčky v případě dvojčat). Spermie se naváže na povrch vajíčka (na tzv. zona pellucida) a během tzv. akrozomální reakce se postupně propracovávají k membráně vajíčka a splývají s ní, čímž vlastně dochází k oplození. Z dvou pohlavních buněk, které obsahovaly každá poloviční (haploidní) genetickou informaci, vzniká diploidní zygota.\n\nRýhování u člověka obvykle zahrnuje asi 3 nebo čtyři replikační cykly; v prvním vzniká dvoubuněčné embryo, při druhém čtyřbuněčné, po třetím dělení se morula skládá z osmi buněk a po čtvrtém obsahuje 16 buněk. Rýhování probíhá v době, kdy oplozené vajíčko putuje vejcovodem do dělohy. Asi 3. den po oplození, tedy v době, kdy se vajíčko nachází v ústí vejcovodů do dělohy, je rýhování dokončeno.\n\nKdyž morula vstoupí do děložního prostoru, zona pellucida stále přítomná na povrchu moruly se najednou stane mnohem propustnější. Tím se do vnitřní buněčné masy moruly dostane velké množství tekutiny a vznikají velké mezibuněčné prostory vyplněné vodou, z nichž se nakonec zformuje jednolitá dutina, tzv. blastocoel. Tímto okamžikem se morula mění v blastocystu. Blastocysta se pohybuje volně v děloze, vyživuje se jejím sekretem, ale nakonec (během 6. dne vývoje zárodku) dojde k přichycení celé blastocysty k epitelu endometriální sliznice a k postupnému uhnízdění – nidaci. V blastocystě vznikají dvě skupiny buněk, tzv. vnější masa čili trofoblast a vnitřní masa čili embryoblast.\n\nJak již bylo řečeno, buňky blastocysty se diferencují na dvě struktury, trofoblast a embryoblast. Trofoblast obklopuje celé embryo po jeho obvodu, zatímco embryoblast je vnitřní buněčná masa buněk na jednom z pólů embrya. Buňky trofoblastu slouží především k výživě (poskytování živin) embrya a také se z nich později vyvíjí velká část placenty. Buňky trofoblastu dále zajišťují zahnízdění (nidaci) plodu do děložní sliznice, a proto jsou to jedny z prvních diferenciovaných buněk dělícího se oplozeného vajíčka.\n\nEmbryoblast leží uvnitř blastocoelu, na jednom pólu blastocysty. Celá blastocysta je přitom v této době obklopena trofoblastem. Po zahnízdění embrya v děložní sliznici se embryoblast diferenciuje ve dvě části, souhrnně označované jako bilaminární blastoderm:\nUvnitř epiblastu vzniká velmi brzy amniová dutina, kolem níž se soustředí buňky známé jako amnioblasty. V této podobě je lidské embryo na konci 9. dne. Z hypoblastu se odděluje skupina buněk, které formují žloutkový vak – ten do velké míry nahrazuje bývalý blastocoel. Embryo je navíc zavěšeno pomocí zárodečného stvolu uvnitř tzv. choriovém vaku (obklopeného chorionem).\n\nPozději se trofoblast dá rozlišit na dvě odlišné vrstvy, cytotrofoblast, a syncytiotrofoblast (plasmoditrofoblast). Cytotrofoblast je vnitřní vrstva kulovitých nebo válcovitých buněk, která se intenzivně dělí, následně vycestovávají směrem ven z embrya a dávají vzniknout syncytiotrofoblastu. Syncitiotrofoblast se díky nim nemusí dělit a přesto dorůstá, název je odvozen od skutečnosti, že hranice mezi buňkami jsou neznatelné a v podstatě tak tvoří jedno mnohojaderné syncytium. Syncitiotrofoblast je po 9. dni vývoje lidského embrya alespoň částečně zanořen do děložní sliznice a začíná ji agresivně rozrušovat a dostává se do kontaktu s krví – tímto způsobem vzniká primitivní placenta. Kolem 13. dne však začne intenzivně růst cytotrofoblast, prorůstá syncytiotrofoblastem a vytváří primární klky zanořující se do embrya.\n\nBěhem třetího týdne dojde ke vzniku zárodečných listů a některých základů orgánových soustav.\n\nGastrula je další stadium embryonálního vývoje, kterým prochází vyvíjející se embryo. Vytváří se z blastocysty složitým procesem nazývaným gastrulace, v němž se uplatňuje buněčná migrace, výběrové dělení některých skupin buněk a další mechanismy. Vrstvy gastruly se postupně transformují v tzv. zárodečné listy - entoderm, ektoderm a mezoderm.\n\nPřed gastrulací vypadá zárodečný terčík lidského embrya jako placička tvořená pouhými dvěma vrstvami (hypoblastem a epiblastem). Z jedné strany přiléhá zárodečný terčík k amniové dutině, z druhé strany se nachází žloutkový vak. Na počátku gastrulace se ale epiblastické buňky začnou soustřeďovat v centrální části epiblastu a vytvoří zde tzv. primitivní proužek. Následně některé buňky epiblastu získávají lahvovitý tvar a prochází tzv. primitivní brázdičkou, což je podélný otvor v primitivním proužku. Ty buňky, které projdou, vytvoří (v prostoru mezi epiblastem a hypoblastem) základ pro endoderm a mezoderm (resp. mezenchym). Ty buňky, které neprojdou a zůstanou v epiblastu, se nadále označují jako ektoderm. Je vidět, že všechny tři zárodečné listy vznikají z epiblastu a nikoliv z hypoblastu - ten je totiž zatlačen migrujícími epiblastickými buňkami, které vytváří intraembryonální endoderm.\n\nKlíčem ke vzniku struny hřbetní (též notochord, chorda dorsalis) u lidského embrya je pochopení procesu gastrulace: nořící se epiblastové buňky vytváří tímto způsobem entodermální a mezodermální tkáně. Jednou z nich je i notochord čili struna hřbetní. Část buněk vnikajících primitivní brázdičkou do spodní části embrya se stáčí směrem k tzv. prechordální ploténce, o tu se zastaví a vytvoří hlavový úsek notochordu. Následně sice nakrátko zaniká, ale později se opět zvýrazňuje a tvoří pevnou osu vedoucí od Hensenova uzlu (na jenom konci brázdičky) až po prechordální ploténku.\nVznik neurální trubice (neurulace) přímo souvisí se vznikem chordy. Díky slavnému procesu neurální indukce vznikne tento dutý útvar přímo nad chordou (na zádech embrya). Celý proces neurulace je poměrně bohatý na nejrůznější pojmy, bez nichž se nelze obejít. Embryonální stadium, v němž vzniká neurální trubice, se nazývá neurula – vlastně je to však pozdní gastrula. Ektoderm ležící nad chordou začne díky neurální indukci tloustnout a formuje se nejprve tzv. neurální ploténka, jejíž tkáň se označuje jako neuroektoderm. Tím začíná celý proces neurulace. Následně se buňky nervové ploténky vchlipují, okraje ektodermu nad ním („neurální valy“) se začnou vzájemně přibližovat a nakonec splývají, čímž vzniká pod ektodermem dutá neurální trubice. Neurulace probíhá poněkud odlišně v hlavové části, než ve zbytku těla. Proces neurulace je poté víceméně u konce, vzniklá nervová trubice má uvnitř tzv. nervový kanálek.\n\nBěhem třetího týdne se rovněž rozvíjí mezoderm, tedy zárodečný list mezi ektodermem na povrchu a entodermem uvnitř. Ten se dá jednoduše rozdělit do tří částí, podle toho, kde se nachází. Nejblíže vnitřní ose embrya se nachází axiální a paraxiální mezoderm, směrem blíže k povrchu je intermediární a téměř u kraje (na bocích) se nachází laterální mezoderm. Z posledního jmenovaného u člověka vznikají podél neurální trubice somity. Jejich vývoj, tedy somitogeneze, začíná asi 20. dne a trvá asi 10 dní. Nejprve vznikají předchůdci, tzv. somitomery, ty v oblasti hlavové splývají a vzniká z nich svalovina hlavy, od týlní oblasti níže se somitomery sdružují a vznikají z nich skutečné somity (na konci 5. týdne je u člověka 42–44 párů somitů).\n\nV druhém týdnu vývoje vznikly z trofoblastu dvě vrstvy (cytotrofoblast a syncytiotrofoblast) a vytvořily primární klky vyživující embryo. Tato primitivní placenta se v třetím týdnu dále rozvíjí. Nejprve se vytvoří z chorionu v primárních klcích řídké vazivové stroma, čímž vznikají sekundární klky. Když z některých buněk začnou vznikat vlásečnice a cévky, mluví se o klcích terciárních. Mimo to z prorůstajího cytotrofoblastu vzniká obal kolem celého embrya vytvářející jakousi bariéru mezi matkou a dítětem; tento zevní cytotrofoblastický obal je narušen pouze cévami přicházejícími od matky.\n\nBěhem čtvrtého až osmého týdne vývoje lidského embrya se navazuje na vývojové procesy, k nimž došlo v předchozích týdnech, a začínají vznikat jednotlivé orgány. Konkrétně ve čtvrtém týdnu se uzavírá neurální trubice (stává se z ní uzavřený dutý útvar), objevují se první náznaky cév a srdce (kardiovaskulární soustava), vznikají žaberní oblouky, sluchové jamky a oční váčky, vytvářejí se základy pro budoucí rozvoj končetin a dochází k ohýbání embrya (z původně plochého jednoduchého tvaru vzniká složitý prostorový útvar). Šestý týden už vznikají základy prstů a vnější ucho včetně boltce, oko se stává zřetelným díky nahromadění očních pigmentů. Osmý týden jsou již vytvořeny téměř kompletní ruce a nohy, vznikají oční víčka, ale co se týče pohlaví, stále ho nelze rozlišit na základě stavby zevních pohlavních orgánů.\n\n"}
{"id": "525595", "url": "https://cs.wikipedia.org/wiki?curid=525595", "title": "Alexej Drozdov", "text": "Alexej Drozdov\n\nAlexej Vasiljevič Drozdov ( , * 3. prosince 1983, Brjansk) je ruský atlet, desetibojař.\n\nV roce 2005 vybojoval na evropském šampionátu do 23 let v německém Erfurtě zlatou medaili. Na Mistrovství Evropy v atletice 2006 v Göteborgu získal bronzovou medaili. O rok později skončil na mistrovství světa v Ósace těsně pod stupni vítězů, na čtvrtém místě. K medaili mu nepomohl ani nový osobní rekord, jehož hodnota je 8 475 bodů. Bronz získal Kazach Dmitrij Karpov, který nasbíral o 111 bodů více.\n\nV roce 2008 reprezentoval na letních olympijských hrách v Pekingu, kde dokončil desetiboj na dvanáctém místě s počtem 8 154 bodů. K lepšímu umístění mu nepomohlo ani druhé místo v osmé disciplíně, skoku o tyči, kde překonal 510 cm, za což získal 941 bodů.\n\nNa halovém ME 2009 v Turíně dokončil sedmiboj na čtvrtém místě, když celkově získal 6 101 bodů. Bronzovou medaili zde vybojoval český vícebojař Roman Šebrle, který měl o 41 bodů více.\n\nV roce 2010 si vytvořil osobní rekord s hodnotou 6300 bodů v halovém sedmiboji a později získal bronzovou medaili na halovém MS v katarském Dauhá (6 141 bodů), kde byli lepší jen Američané Trey Hardee (stříbro) a Bryan Clay (zlato).\n\n"}
{"id": "525596", "url": "https://cs.wikipedia.org/wiki?curid=525596", "title": "Quartier de Plaisance", "text": "Quartier de Plaisance\n\nQuartier de Plaisance (česky zhruba \"Zábavní čtvrť\") je 56. administrativní čtvrť v Paříži, která je součástí 14. městského obvodu. Má rozlohu 178,5 ha a ohraničují ji boulevard périphérique na jihu, ulice \"Rue Vercingétorix\" a \"Rue du Départ\" na západě, \"Avenue du Maine\" a \"Rue Daguerre\" na severu, \"Rue Grissendi\", \"Rue des Plantes\" a \"Avenue de la Porte de Châtillon\" na východě.\n\nUrbanizace této oblasti probíhala od roku 1830 a dále se rozvíjela po zřízení železnice v roce 1840 z Paříže do Versailles. V roce 1842 byl zdejší zámek s názvem \"Plaisance\" zbořen, přilehlé pozemky byly rozparcelovány a na jejich místě vznikla nová městská čtvrť. Obchodníci s nemovitostmi převzali název hradu (zábavný, odpočinkový), aby nalákali případné kupce stavebních parcel. Stejný název nese i zdejší stanice metra a též reformovaný kostel.\n\n"}
{"id": "525599", "url": "https://cs.wikipedia.org/wiki?curid=525599", "title": "Zvěřetice", "text": "Zvěřetice\n\nZvěřetice je malá vesnice, část obce Babice v okrese Prachatice. Nachází se asi 0,6 km na východ od Babic. Je zde evidováno 16 adres. V roce 2011 zde trvale žilo devět obyvatel.\n\nZvěřetice je také název katastrálního území o rozloze 1,91 km.\n\nPrvní písemná zmínka o vesnici pochází z roku 1300.\n\n"}
{"id": "525603", "url": "https://cs.wikipedia.org/wiki?curid=525603", "title": "Černá Lada", "text": "Černá Lada\n\nČerná Lada () je původně zaniklé, dnes částečně obnovené sídlo, část obce Borová Lada v okrese Prachatice. Nachází se 1,5 km východně od Borových Lad v nadmořské výšce 960 m. Je zde evidováno 5 adres. V roce 2011 zde trvale žili dva obyvatelé.\n\nČerná Lada je také název katastrálního území o rozloze 18,21 km².\n\nPrvní písemná zmínka o osadě pochází z roku 1759, ale jiné zdroje uvádějí až rok 1790. V roce 1910 zde v 11 domech žilo 99 obyvatel.\n\n\n"}
{"id": "525604", "url": "https://cs.wikipedia.org/wiki?curid=525604", "title": "Nový Svět (Borová Lada)", "text": "Nový Svět (Borová Lada)\n\nNový Svět () je malá vesnice, část obce Borová Lada v okrese Prachatice. Nachází se 2 km na sever od Borových Lad. Je zde evidováno 35 adres. V roce 2011 zde trvale žilo 33 obyvatel. Současné osídlení je jen zbytkem dřívější vesnice – v roce 1930 zde žilo 302 obyvatel.\n\nNový Svět leží v katastrálním území Nový Svět u Borových Lad o rozloze 2,78 km.\n\nPrvní písemná zmínka o vesnici pochází z roku 1760.\n\n\n"}
{"id": "525605", "url": "https://cs.wikipedia.org/wiki?curid=525605", "title": "Paseka (Borová Lada)", "text": "Paseka (Borová Lada)\n\nPaseka () je osada, část obce Borová Lada v okrese Prachatice. Nachází se 6 km na sever od Borových Lad. Jsou zde evidovány čtyři adresy. V roce 2011 zde trvale nikdo nežil. Současné osídlení je jen zbytkem dřívější vesnice – v roce 1930 zde žilo 241 obyvatel.\n\nPaseka leží v katastrálním území Paseka u Borových Lad o rozloze 11,29 km.\n\nPrvní písemná zmínka o vesnici pochází z roku 1760.\n\n\n"}
{"id": "525606", "url": "https://cs.wikipedia.org/wiki?curid=525606", "title": "Svinná Lada", "text": "Svinná Lada\n\nSvinná Lada () jsou malá vesnice, část obce Borová Lada v okrese Prachatice. Nachází se asi 1 km na severozápad od Borových Lad. Je zde evidováno 10 adres. V roce 2011 zde trvale žilo devět obyvatel.\n\nSvinná Lada je také název katastrálního území o rozloze 3,6 km.\n\nPrvní písemná zmínka o vesnici pochází z roku 1760.\n\n"}
{"id": "525607", "url": "https://cs.wikipedia.org/wiki?curid=525607", "title": "Šindlov", "text": "Šindlov\n\nŠindlov () je malá vesnice, část obce Borová Lada v okrese Prachatice. Nachází se 4 km na sever od Borových Lad. Je zde evidováno 12 adres. V roce 2011 zde trvale žili čtyři obyvatelé. Současné osídlení je jen zbytkem dřívější vesnice – v roce 1930 zde žilo 96 obyvatel.\n\nŠindlov je také název katastrálního území o rozloze 1,78 km. V jihozápadní části katastru se nachází přírodní památka Pod Šindlovem s porosty chráněného jalovce obecného; ze severozápadní strany k osadě zasahuje přírodní památka Pasecká slať.\n\nPrvní písemná zmínka o vesnici pochází z roku 1760.\n\n"}
{"id": "525608", "url": "https://cs.wikipedia.org/wiki?curid=525608", "title": "Zahrádky (Borová Lada)", "text": "Zahrádky (Borová Lada)\n\nZahrádky (do roku 1948 \"Mergart\", ) je zaniklé sídlo, část obce Borová Lada v okrese Prachatice. Nachází se při řece Teplé Vltavě asi 2,5 km na jihovýchod od Borových Lad. Prochází zde silnice II/167. Není zde evidována žádná adresa. V roce 2011 zde trvale nikdo nežil.\n\nZahrádky leží v katastrálním území Zahrádky u Borových Lad o rozloze 12,16 km.\n\n"}
{"id": "525609", "url": "https://cs.wikipedia.org/wiki?curid=525609", "title": "Hradčany (Bošice)", "text": "Hradčany (Bošice)\n\nHradčany jsou malá vesnice, část obce Bošice v okrese Prachatice. Nachází se asi 2 km na sever od Bošic. Je zde evidováno 25 adres. V roce 2011 zde trvale žilo 54 obyvatel.\n\nHradčany leží v katastrálním území Hradčany u Čkyně o rozloze 1,88 km.\n\nPrvní písemná zmínka o vesnici pochází z roku 1315.\n\n\n"}
{"id": "525610", "url": "https://cs.wikipedia.org/wiki?curid=525610", "title": "Záhoří (Bošice)", "text": "Záhoří (Bošice)\n\nZáhoří je malá vesnice, část obce Bošice v okrese Prachatice. Nachází se asi 1 km na západ od Bošic. Je zde evidováno 22 adres. V roce 2011 zde trvale žilo 26 obyvatel.\n\nZáhoří leží v katastrálním území Bošice o výměře 3,3 km.\n\nPrvní písemná zmínka o vesnici pochází z roku 1315.\n\n"}
{"id": "525612", "url": "https://cs.wikipedia.org/wiki?curid=525612", "title": "Včelná pod Boubínem", "text": "Včelná pod Boubínem\n\nVčelná pod Boubínem ( či )je malá vesnice, část obce Buk v okrese Prachatice. Nachází se asi 2,5 km na jihovýchod od Buku. Je zde evidováno 41 adres. V roce 2011 zde trvale žilo 34 obyvatel.\n\nVčelná pod Boubínem je také název katastrálního území o rozloze 18,95 km.\n\nPrvní písemná zmínka o vesnici pochází z roku 1389.\n\n\n"}
{"id": "525613", "url": "https://cs.wikipedia.org/wiki?curid=525613", "title": "Vyšovatka", "text": "Vyšovatka\n\nVyšovatka () je malá vesnice, část obce Buk v okrese Prachatice. Nachází se asi 1 km na západ od Buku. Je zde evidováno 17 adres. V roce 2011 zde trvale žilo čtrnáct obyvatel.\n\nVyšovatka je také název katastrálního území o rozloze 2,97 km.\n\nPrvní písemná zmínka o vesnici pochází z roku 1359.\n\nV roce 1921 byla ves osadou obce Pravětín (\"Gansau\") a žilo v ní 147 obyvatel (10 české a 137 němmecké národnosti) ve 24 domech.\n\n"}
{"id": "525614", "url": "https://cs.wikipedia.org/wiki?curid=525614", "title": "Beneda", "text": "Beneda\n\nBeneda je malá vesnice, část obce Bušanovice v okrese Prachatice. Nachází se asi 2 km na západ od Bušanovic. Je zde evidováno 15 adres. V roce 2011 zde trvale žilo sedm obyvatel.\n\nBeneda leží v katastrálním území Bušanovice o výměře 5,91 km.\n\nPrvní písemná zmínka o vesnici pochází dle Historického lexikonu z roku 1840. Ves je ovšem zmiňována v matričních knihách farnosti Předslavice, kam patřila duchovní správou, již v první polovině 18. století.\n\n"}
{"id": "525615", "url": "https://cs.wikipedia.org/wiki?curid=525615", "title": "Dolní Nakvasovice", "text": "Dolní Nakvasovice\n\nDolní Nakvasovice jsou malá vesnice, část obce Bušanovice v okrese Prachatice. Nachází se asi 1,5 km na jihozápad od Bušanovic. Je zde evidováno 27 adres. V roce 2011 zde trvale žilo 56 obyvatel.\n\nDolní Nakvasovice je také název katastrálního území o rozloze 1,95 km.\n\nPrvní písemná zmínka o vesnici pochází z roku 1318.\n\n\nV Dolních Nakvasovicích se narodil Jakub Bursa (1813–1884), lidový stavitel, přední tvůrce tzv. selského baroka.\n\n"}
{"id": "525617", "url": "https://cs.wikipedia.org/wiki?curid=525617", "title": "Horní Nakvasovice", "text": "Horní Nakvasovice\n\nHorní Nakvasovice jsou malá vesnice, část obce Bušanovice v okrese Prachatice. Nachází se asi 2 km na jihozápad od Bušanovic. Je zde evidováno 27 adres. V roce 2011 zde trvale žilo 46 obyvatel.\n\nHorní Nakvasovice je také název katastrálního území o rozloze 1,86 km.\n\nPrvní písemná zmínka o vesnici pochází z roku 1318.\n\n\n"}
{"id": "525618", "url": "https://cs.wikipedia.org/wiki?curid=525618", "title": "Želibořice", "text": "Želibořice\n\nŽelibořice jsou vesnice, část obce Bušanovice v okrese Prachatice. Nachází se na severo-severozápadním okraji Bušanovic, s nimiž stavebně splývá; obě tyto části obce od sebe dělí jen Černý potok. Je zde evidováno 16 adres. V roce 2011 zde trvale žilo 49 obyvatel.\n\nŽelibořice leží v katastrálním území Bušanovice o výměře 5,91 km.\n\nPrvní písemná zmínka o vesnici pochází z roku 1329.\n\n"}
{"id": "525619", "url": "https://cs.wikipedia.org/wiki?curid=525619", "title": "Dolany (Čkyně)", "text": "Dolany (Čkyně)\n\nDolany jsou malá vesnice, část obce Čkyně v okrese Prachatice. Nachází se asi 2 km na západ od Čkyně. Prochází zde silnice II/171. Je zde evidováno 45 adres. V roce 2011 zde trvale žilo 81 obyvatel.\n\nDolany leží v katastrálním území Dolany u Čkyně o rozloze 3,79 km².\n\nPrvní písemná zmínka o vesnici pochází z roku 1359.\n\nNa návsi se nachází kaple.\n\nPoblíž hlavní silnice se nachází památník obětem 1. světové války.\n\n"}
{"id": "525620", "url": "https://cs.wikipedia.org/wiki?curid=525620", "title": "Horosedly (Čkyně)", "text": "Horosedly (Čkyně)\n\nHorosedly (nářečně Horysedla, \"z Horysedel\", \"z Horysed\") jsou malá vesnice, část obce Čkyně v okrese Prachatice. Nachází se asi 3 km na severozápad od Čkyně. Je zde evidováno 46 adres. V roce 2011 zde trvale žilo 42 obyvatel.\n\nHorosedly leží v katastrálním území Horosedly u Čkyně o rozloze 3,93 km².\n\nPrvní písemná zmínka o vesnici pochází z roku 1400.\n\n\n"}
{"id": "525621", "url": "https://cs.wikipedia.org/wiki?curid=525621", "title": "Onšovice (Čkyně)", "text": "Onšovice (Čkyně)\n\nOnšovice jsou vesnice, část obce Čkyně v okrese Prachatice. Nachází se asi 4 km na západ od Čkyně. Je zde evidováno 67 adres. V roce 2011 zde trvale žilo 96 obyvatel.\n\nOnšovice leží v katastrálním území Onšovice u Čkyně o rozloze 4,44 km².\n\nPrvní písemná zmínka o vesnici pochází z roku 1315.\n\nJižní polovinou katastrálního území protéká potok Spůlka, jehož údolí je v západní části chráněno jako přírodní památka Onšovice – Mlýny. Jihozápadně od vesnice leží U Narovců a na východě přírodní památka Háje.\n\nSovův mlýn (čp. 35) při říčce Spůlce jihovýchodně od vesnice je chráněn jako kulturní památka.\n\n"}
{"id": "525622", "url": "https://cs.wikipedia.org/wiki?curid=525622", "title": "Předenice (Čkyně)", "text": "Předenice (Čkyně)\n\nPředenice je malá vesnice, část obce Čkyně v okrese Prachatice. Nachází se asi 1 km na severozápad od Čkyně. Je zde evidováno 15 adres. V roce 2011 zde trvale žilo 35 obyvatel.\n\nPředenice leží v katastrálním území Předenice u Čkyně o rozloze 1,71 km². V katastrálním území Předenice u Čkyně leží i Záhoříčko.\n\nPrvní písemná zmínka o vesnici pochází z roku 1543.\n"}
{"id": "525623", "url": "https://cs.wikipedia.org/wiki?curid=525623", "title": "Spůle (Čkyně)", "text": "Spůle (Čkyně)\n\nSpůle je malá vesnice, část obce Čkyně v okrese Prachatice. Nachází se asi 2,5 km na jihozápad od Čkyně. Je zde evidováno 24 adres. V roce 2011 zde trvale žilo 62 obyvatel.\n\nSpůle leží v katastrálním území Spůle u Čkyně o rozloze 1,77 km².\n\nNázev Spůle je zřejmě odvozen ze staršího tvaru Spole či Spolí. Ty vznikly odvozením ze staroslovanského slova \"polъ\" „polovice“, doplněním předložky modifikováno na \"spolъ\" „z polovice“, následně doplněním přípony \"spolьje\" („spolné“, „společné“).\nPrvní písemná zmínka o vesnici pochází z roku 1544.\n\n\n"}
{"id": "525624", "url": "https://cs.wikipedia.org/wiki?curid=525624", "title": "Záhoříčko (Čkyně)", "text": "Záhoříčko (Čkyně)\n\nZáhoříčko je malá vesnice, část obce Čkyně v okrese Prachatice. Nachází se asi 1,5 km na severozápad od Čkyně. Je zde evidováno 20 adres. V roce 2011 zde trvale žilo třicet obyvatel.\n\nZáhoříčko leží v katastrálním území Předenice u Čkyně o výměře 1,71 km².\n\nPrvní písemná zmínka o vesnici pochází z roku 1545.\n"}
{"id": "525625", "url": "https://cs.wikipedia.org/wiki?curid=525625", "title": "Chválov (Drslavice)", "text": "Chválov (Drslavice)\n\nChválov () je osada, část obce Drslavice v okrese Prachatice. Nachází se asi 0,5 km na jihozápad od Drslavic. Je zde evidováno 5 adres. V roce 2011 zde trvale žilo třináct obyvatel.\n\nChválov leží v katastrálním území Švihov u Lažišť o výměře 4,75 km.\n"}
{"id": "525627", "url": "https://cs.wikipedia.org/wiki?curid=525627", "title": "Škarez 1.díl", "text": "Škarez 1.díl\n\nŠkarez 1. díl () je část obce Drslavice v okrese Prachatice, díl vesnice Škarez, jejíž 2. díl patří k obci Šumavské Hoštice. Nachází se asi 1,5 km na západ od Drslavic. Je zde evidováno 6 adres. V roce 2011 zde trvale nikdo nežil.\n\nŠkarez 1. díl leží v katastrálním území Švihov u Lažišť o výměře 4,75 km.\n\nPrvní písemná zmínka o vesnici pochází z roku 1551.\n\n"}
{"id": "525628", "url": "https://cs.wikipedia.org/wiki?curid=525628", "title": "Švihov (Drslavice)", "text": "Švihov (Drslavice)\n\nŠvihov () je malá vesnice, část obce Drslavice v okrese Prachatice. Nachází se asi 0,5 km na sever od Drslavic. Je zde evidováno 16 adres. V roce 2011 zde trvale žilo 26 obyvatel.\n\nŠvihov leží v katastrálním území Švihov u Lažišť o rozloze 4,75 km². V katastrálním území Švihov u Lažišť leží i Drslavice, Chválov, Škarez 1.díl a Trpín.\n\nPrvní písemná zmínka o vesnici pochází z roku 1503.\n\n\n"}
{"id": "525629", "url": "https://cs.wikipedia.org/wiki?curid=525629", "title": "Trpín (Drslavice)", "text": "Trpín (Drslavice)\n\nTrpín () je samota, část obce Drslavice v okrese Prachatice. Nachází se asi 1,5 km na jihozápad od Drslavic. Jsou zde evidovány dvě adresy. V roce 2011 zde trvale žili čtyři obyvatelé.\n\nTrpín leží v katastrálním území Švihov u Lažišť o výměře 4,75 km.\n"}
{"id": "525630", "url": "https://cs.wikipedia.org/wiki?curid=525630", "title": "Borčice (Dub)", "text": "Borčice (Dub)\n\nBorčice jsou malá vesnice, část městyse Dub v okrese Prachatice. Nachází se asi 2,5 km na severovýchod od Dubu. Je zde evidováno 7 adres. V roce 2011 zde trvale žilo osm obyvatel.\n\nBorčice je také název katastrálního území o rozloze 1,99 km.\n\nPrvní písemná zmínka o vesnici pochází z roku 1274.\n\n"}
{"id": "525631", "url": "https://cs.wikipedia.org/wiki?curid=525631", "title": "Dubská Lhota", "text": "Dubská Lhota\n\nDubská Lhota je malá vesnice, část městyse Dub v okrese Prachatice. Nachází se asi 1,5 km na východ od Dubu. Je zde evidováno 26 adres. V roce 2011 zde trvale žilo 44 obyvatel.\n\nDubská Lhota je také název katastrálního území o rozloze 1,36 km. Část vesnice však leží katastrálním území Dub u Prachatic.\n\nPrvní písemná zmínka o vesnici pochází z roku 1334.\n\n\n"}
{"id": "525632", "url": "https://cs.wikipedia.org/wiki?curid=525632", "title": "Dvorec (Dub)", "text": "Dvorec (Dub)\n\nDvorec je malá vesnice, část městyse Dub v okrese Prachatice. Nachází se asi 3 km na východ od Dubu. Je zde evidováno 8 adres. V roce 2011 zde trvale žilo patnáct obyvatel.\n\nDvorec leží v katastrálním území Dvorec u Dubu o rozloze 1,2 km.\n\nPrvní písemná zmínka o vesnici pochází z roku 1410.\n\n"}
{"id": "525633", "url": "https://cs.wikipedia.org/wiki?curid=525633", "title": "Javornice (Dub)", "text": "Javornice (Dub)\n\nJavornice jsou malá vesnice, část městyse Dub v okrese Prachatice. Nachází se asi 2,5 km na sever od Dubu. Je zde evidováno 34 adres. V roce 2011 zde trvale žilo 42 obyvatel.\n\nJavornice leží v katastrálním území Javornice u Dubu o rozloze 3,79 km.\n\nPrvní písemná zmínka o vesnici pochází z roku 1274.\n\n\n"}
{"id": "525634", "url": "https://cs.wikipedia.org/wiki?curid=525634", "title": "Březová Lada", "text": "Březová Lada\n\nBřezová Lada () je zaniklé sídlo, katastrální území o rozloze 2,48 km² a část obce Horní Vltavice v okrese Prachatice. Nachází se asi 6,5 km západně od Horní Vltavice, v nadmořské výšce 880 m na východním svahu Poleckého vrchu, nad údolím Teplé Vltavy.\n\nPrvní písemná zmínka o osadě pochází z roku 1745, vznikla jako dominikální osada dřevařů v době nové německé kolonizace v 18. století. V roce 1910 zde stálo 20 domů, v nichž žilo 107 obyvatel (všichni německé národnosti). Některé zdroje uvádějí první písemnou zmínku až v roce 1790.\n\nNení zde evidována žádná adresa. V roce 2011 zde trvale nikdo nežil. Z bývalé vesnice se zachovaly hromady sutin, trosky obecní pece a 7 kamenných křížů.\n\n"}
{"id": "525635", "url": "https://cs.wikipedia.org/wiki?curid=525635", "title": "Račí (Horní Vltavice)", "text": "Račí (Horní Vltavice)\n\nRačí () je malá vesnice, část obce Horní Vltavice v okrese Prachatice. Nachází se asi 4,5 km na západ od Horní Vltavice, rozložena po levé straně řeky Teplé Vltavy poblíž ústí Račího potoka. Je zde evidováno 13 adres. V roce 2011 zde trvale žilo osmnáct obyvatel.\n\nRačí je také název katastrálního území o rozloze 10,17 km.\n\nPrvní písemná zmínka o vesnici pochází z roku 1700.\n"}
{"id": "525636", "url": "https://cs.wikipedia.org/wiki?curid=525636", "title": "Halové mistrovství světa v atletice 2010", "text": "Halové mistrovství světa v atletice 2010\n\n13. halové mistrovství světa v atletice se odehrávalo ve dnech 12. – 14. března v katarském Dauhá v hale ASPIRE Dome.\nAtletických disciplín se zúčastnilo 657 atletů a atletek (374 mužů a 283 žen) ze 150 států světa. Na šampionátu padl jeden světový rekord, o který se postaral francouzský trojskokan Teddy Tamgho.\n\nO pořadatelství halového MS v roce 2010 se ucházely města Dauhá a Istanbul. Dne 24. listopadu 2007 na zasedání rady Mezinárodní asociace atletických federací v Monaku byla organizace svěřena katarskému Dauhá. V tureckém Istanbulu se naopak halový šampionát konal v roce 2012.\n\nBronzovou medaili v ženské štafetě na 4×400 metrů původně vybojovalo jamajské kvarteto ve složení Bobby-Gaye Wilkinsová, Clora Williamsová, Davita Prendergastová, Novlene Williams-Mills. První jmenovaná však měla pozitivní dopingový nález a IAAF v prosinci 2010 definitivně přiřkla bronzové medaile českému kvartetu.\n\nLimit na halové MS 2010 splnilo 20 českých atletů (11 mužů a 9 žen). Jednadvacátým se stal vícebojař Roman Šebrle, kterému IAAF udělila společně s Američanem Bryanem Clayem divokou kartu.\n\n"}
{"id": "525637", "url": "https://cs.wikipedia.org/wiki?curid=525637", "title": "Slatina (Horní Vltavice)", "text": "Slatina (Horní Vltavice)\n\nSlatina je zaniklá vesnice, část obce Horní Vltavice v okrese Prachatice. Nachází se asi 5,5 km na západ od Horní Vltavice, nad levým břehem řeky Teplé vltavy. Prochází zde silnice II/167. Není zde evidována žádná adresa. V roce 2011 zde trvale nikdo nežil.\n\nSlatina leží v katastrálním území Slatina u Horní Vltavice o rozloze 2,12 km.\n\nPrvní písemná zmínka o vesnici pochází z roku 1790.\n"}
{"id": "525638", "url": "https://cs.wikipedia.org/wiki?curid=525638", "title": "Obora (Hracholusky)", "text": "Obora (Hracholusky)\n\nObora je malá vesnice, část obce Hracholusky v okrese Prachatice. Nachází se asi 2 km na východ od Hracholusk. Prochází zde silnice II/145. Je zde evidováno 31 adres. V roce 2011 zde trvale žilo 47 obyvatel.\n\nObora leží v katastrálním území Obora u Hracholusk o rozloze 5,79 km².\n\nPrvní písemná zmínka o vesnici pochází z roku 1720.\n\n"}
{"id": "525639", "url": "https://cs.wikipedia.org/wiki?curid=525639", "title": "Vrbice (Hracholusky)", "text": "Vrbice (Hracholusky)\n\nVrbice je malá vesnice, část obce Hracholusky v okrese Prachatice. Nachází se asi 3 km na jih od Hracholusk. Je zde evidováno 25 adres. V roce 2011 zde trvale žilo 28 obyvatel.\n\nVrbice leží v katastrálním území Vrbice u Žitné o rozloze 2,27 km.\n\nPrvní písemná zmínka o vesnici pochází z roku 1300.\n\n"}
{"id": "525640", "url": "https://cs.wikipedia.org/wiki?curid=525640", "title": "Gvat", "text": "Gvat\n\nGvat ( גְּבַת, Gvat, v oficiálním seznamu sídel Gevat) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 104 metrů v Dolní Galileji, na pomezí severního okraje Jizre'elského údolí s intenzivním zemědělstvím a pohoří Harej Nacrat (\"Nazaretské hory\"), které stoupá východně od vesnice směrem k městu Migdal ha-Emek. Z těchto hor stéká do údolí podél jižní strany vesnice vádí Nachal Jif'at, podél severní a západní strany vádí Nachal Cvi. Jihozápadně od kibucu se rozkládá letecká základna Ramat David.\n\nVesnice se nachází cca 10 kilometrů severozápadně od města Afula, 2 kilometry západně od města Migdal ha-Emek, cca 78 kilometrů severovýchodně od centra Tel Avivu a cca 25 kilometrů jihovýchodně od centra Haify. Gvat obývají Židé, přičemž osídlení v tomto regionu je převážně židovské. Aglomerace Nazaretu, kterou obývají převážně izraelští Arabové, začíná až cca 6 kilometrů severovýchodním směrem.\n\nGvat je na dopravní síť napojen pomocí dálnice číslo 73.\n\nGvat byl založen v roce 1926. K založení došlo 28. listopadu 1926. Šlo o součást nové osidlovací vlny v Jizre'elském údolí, kde toho roku vznikly i židovské vesnice Sarid, Ramat David, Mišmar ha-Emek, Kfar Jehošua a Kfar Baruch.\n\nV dubnu 1919 došlo ve městě Pinsk, tehdy na polsko-běloruském pomezí, k pogromu na Židy, jehož výsledkem bylo 35 mrtvých. Zakladatelé kibucu Gvat pocházeli z Pinsku, do tehdejší mandátní Palestiny přišli v rámci čtvrté aliji a vesnici zřídili na počest zavražděných. Jméno obce navazuje na starověké sídlo Gabata (גבתא) – aramejský výraz pro \"kopec\". Toto jméno bylo patrně pak uchováno v názvu nedaleké arabské vesnice Džibta (ג'באתא), která tu do 20. století stávala a která byla opuštěna ještě před vznikem nynějšího Gvatu, poté, co okolní zemědělské pozemky přešly do majetku Židů.\n\nV září 1934 tu začal první kurz výcviku velitelů Hagany, který trval 10 týdnů.\n\nRoku 1949 měla vesnice 674 obyvatel a rozlohu katastrálního území 5535 dunamů (5,535 kilometrů čtverečních). V roce 1951 v důsledku rozkolu v organizaci izraelských kibuců (podrobně v článku kibuc) část osadníků opustila Gvat a založili nový kibuc Jif'at a populace Gvatu klesla z tehdejších cca 900 na 500 obyvatel.\n\nBěhem Jomkipurské války v roce 1973 dopadla na Gvat raketa a způsobila značné materiální škody. Během této války padlo 5 členů kibucu.\n\nEkonomika obce je založena na zemědělství a průmyslu (výroba součástek pro závlahové systémy). Tato průmyslová firma byla založena v roce 1966. Kibuc prošel privatizací a jeho členové jsou odměňováni individuálně, podle odvedené práce. V obci fungují zařízení předškolní péče o děti. Základní škola je ve vesnici Sarid. V 70. letech 20. století fungoval v obci basketbalový tým, který hrál nejvyšší izraelskou ligu (roku 1976 ji vyhrál).\n\nObyvatelstvo kibucu Gvat je sekulární. Podle údajů z roku 2014 tvořili naprostou většinu obyvatel v Gvat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 826 lidí. Během roku 2014 populace stoupla o 4,8 %.\n\n\n"}
{"id": "525641", "url": "https://cs.wikipedia.org/wiki?curid=525641", "title": "Žitná", "text": "Žitná\n\nŽitná je vesnice, část obce Hracholusky v okrese Prachatice. Nachází se asi 3 km na jihovýchod od Hracholusk. Je zde evidováno 53 adres. V roce 2011 zde trvale žilo 81 obyvatel.\n\nŽitná leží v katastrálním území Žitná u Netolic o rozloze 5,08 km.\n\nPrvní písemná zmínka o vesnici pochází z roku 1300.\n\n\n"}
{"id": "525644", "url": "https://cs.wikipedia.org/wiki?curid=525644", "title": "Horouty", "text": "Horouty\n\nHorouty jsou malá vesnice, část města Husinec v okrese Prachatice. Nachází se asi 2,5 km na jihozápad od Husince. Je zde evidováno 15 adres. V roce 2011 zde trvale žilo čtrnáct obyvatel.\n\nHorouty je také název katastrálního území o rozloze 1,6 km.\n\nPrvní písemná zmínka o vesnici pochází z roku 1435.\n\n"}
{"id": "525645", "url": "https://cs.wikipedia.org/wiki?curid=525645", "title": "Výrov (Husinec)", "text": "Výrov (Husinec)\n\nVýrov je vesnice, část města Husinec v okrese Prachatice. Nachází se asi 1 km na jihovýchod od Husince. Je zde evidováno 79 adres. V roce 2011 zde trvale žilo 102 obyvatel.\n\nVýrov leží v katastrálním území Výrov u Husince o rozloze 2,44 km.\n\nPrvní písemná zmínka o vesnici pochází z roku 1356.\n\n"}
{"id": "525651", "url": "https://cs.wikipedia.org/wiki?curid=525651", "title": "Leptač", "text": "Leptač\n\nLeptač je malá vesnice, část obce Chroboly v okrese Prachatice. Nachází se asi 3,5 km na severozápad od Chrobol a 4,5 km na jihovýchod od Prachatic. Sídlem protéká Živný potok a probíhá jím silnice II/143 (Prachatice – České Budějovice). Je zde evidováno 32 adres. V roce 2011 zde trvale žilo 57 obyvatel.\n\nLeptač je také název katastrálního území o rozloze 1,21 km. Leptač leží i v katastrálním území Lažíšťko o rozloze 2,39 km. Na návsi je autobusová zastávka Chrobol, Leptáč.\n\nPrvní písemná zmínka o vesnici pochází z roku 1393.\n\n\n"}
{"id": "525652", "url": "https://cs.wikipedia.org/wiki?curid=525652", "title": "Lučenice", "text": "Lučenice\n\nLučenice je malá vesnice, část obce Chroboly v okrese Prachatice. Nachází se asi 1,5 km na severozápad od Chrobol. Je zde evidováno 15 adres. V roce 2011 zde trvale žilo osmnáct obyvatel.\n\nLučenice leží v katastrálním území Chroboly o výměře 11,65 km. Vesnicí vede železniční trať Číčenice–Volary, která viaduktem překlenuje silnici vedoucí do vsi, je zde také autobusová zastávka Chroboly - Lučenice.\n\nPrvní písemná zmínka o vesnici pochází z roku 1393.\n\n\n"}
{"id": "525654", "url": "https://cs.wikipedia.org/wiki?curid=525654", "title": "Ovesné", "text": "Ovesné\n\nOvesné () je malá vesnice, část obce Chroboly v okrese Prachatice. Nachází se asi 2 km na jih od Chrobol. Je zde evidováno 18 adres. V roce 2011 zde trvale žilo čtrnáct obyvatel.\n\nOvesné je také název katastrálního území o rozloze 5,79 km.\n\nPrvní písemná zmínka o vesnici pochází z roku 1437.\n\nObec Ovesné patřila pod farnost Chroboly, ale jinak byla zcela samostatnou obcí. Spadala pod ní dnes již neexistující osada Planská (Planskus) a několik samot, mj. dva mlýny a kamenolom. V roce 1890 měla 107 obyvatel, roku 1930 už 129 obyvatel (v naprosté většině Němců). Po roce 1945 byli obyvatelé vysídleni a Ovesné začalo chátrat. Před úplným zánikem ves zachránili chalupáři, kteří větší část chalup opravili a udržují. I tak již část domů nestojí.\n\n\n"}
{"id": "525655", "url": "https://cs.wikipedia.org/wiki?curid=525655", "title": "Příslop (Chroboly)", "text": "Příslop (Chroboly)\n\nPříslop je malá vesnice, část obce Chroboly v okrese Prachatice. Nachází se asi 5 km na východ od Chrobol. Je zde evidováno 7 adres. V roce 2011 zde trvale žilo devět obyvatel. Příslop leží v katastrálním území Záhoří u Chrobol o výměře 11,15 km.\n\nJde o unikátní osadu, která prakticky konzervuje architektonický stav z přelomu 19. a 20. století. Část původních objektů po válce zanikla, ale zbylé se, díky vlně chalupaření, podařilo zachovat. Citlivý a odpovědný přístup chalupářů se odráží v atmosféře kouzelného místa \"na konci světa\" (obec není průjezdná), kde jakoby se zastavil čas. Uprostřed nádherné přírody leží pět udržovaných, původně zemědělských usedlostí.\n\nK 17. únoru 2017 nabylo právní moci rozhodnutí o prohlášení jádra vesnice vesnickou památkovou zónou. Žádný objekt ve vsi však není zapsán jako kulturní památka.\n\nPrvní písemná zmínka o vesnici pochází z roku 1400.\n\nPůdorys obce je prakticky nezměněn již několik století a na jednotlivých vojenských mapováních z dob Rakouska-Uherska si to lze pohodlně dohledat. Osídlení tohoto místa však sahá ještě mnohem dále do historie. Příslop je navzdory své odlehlé poloze a vysoké nadmořské výšce sídlem vrcholně středověkého původu. Okolí ale bylo osídleno již v pravěku. Předpokládá se, že na hoře Vrata mohlo existovat halštatské hradiště, kontrolující stezky z vnitrozemí Čech do Podunají. Toto hradiště bylo obývané i Slovany a určitý význam si udrželo až do 13. století. V té době bylo prameny označováno jako Drslavův hrad. Jednoznačné spojení Drslavova hradu, známého z písemných pramenů, s hradištěm ale není doloženo. Příslop byl založen patrně kolonizační aktivitou Zlatokorunského kláštera. Ten po roce 1263 dostal od Přemysla Otakara II. rozsáhlé území jižně od Netolic (včetně Drslavova hradu) a roku 1290 získal od Voka ze Strunkovic i blízké Záhoří u Chrobol spolu s „horou Drslavovou“. Samotná vesnice se v písemných pramenech objevuje poprvé okolo roku 1400. Po zániku klášterních držav ves přešla, stejně jako podstatná část někdejšího klášterství, k Českému Krumlovu. V 15. století byla spravována rychtou ve Lhenicích, později v sousedním Záhoří. Roku 1654 zde bylo údaji berní ruly zaznamenáno 7 selských usedlostí. K českokrumlovskému panství pak ves patřila až do roku 1850, poté přešla pod správu sousedního soudního a politického okresu Prachatice. Roku 1848 měla ves 9 domů a 82 obyvatel.\n\nObec byla osídlena do roku 1945 převážně německým obyvatelstvem, které bylo v rámci poválečného odsunu vystěhováno. Na krátkou dobu je částečně nahradili dosídlenci, kteří tu nějaký čas hospodařili, než došlo ke kolektivizaci zemědělství a novému vyvlastnění. Hospodářská část usedlostí tak ztratila svou původní úlohu i odpovědné majitele. Po několika letech hospodaření zemědělského družstva podstatná část hospodářských staveb zchátrala a z větší části zanikla. Chalupářům se totiž prodávaly toliko obytné části staveb. Když později dostali možnost odkoupit i tyto původně zemědělsky využívané části usedlostí, nezbylo již mnoho k záchraně. Přesto je i ze zbytků zdí chlévů zřejmé členění a původní účel staveb.\n\nZástavba jednotlivých usedlostí byla tvořena velmi kompaktními, těsně řazenými usedlostmi většinou s trojbokým uspořádáním po stranách středního úzkého dvora. Některé usedlosti se do počátku 19. století již začaly uzavírat do čtyřstranných forem dvora. V pozdější době vznikly jen dvě chalupy na svahu pod vesnicí, jak stav zaznamenalo mapování stabilního katastru roku 1827. V průběhu 19. století došlo k dělení některých usedlostí na návsi a s tím spojené výstavbě nových obytných domů. Nově vznikla pazderna, stojící o samotě jižně od vsi. Tím se prostorový vývoj vesnice prakticky uzavřel. V době po druhé světové válce byla vesnice částečně postižena demolicemi. Zanikly tři z původních sedmi velkých usedlostí i několik chalup a hospodářských staveb.\n\nVe vsi se dochoval mimořádně hodnotný soubor zděné lidové architektury ze druhé poloviny 19. a počátku 20. století, typické pro východní Pošumaví v pásmu mezi Prachaticemi a Lhenicemi. V zástavbě dominují trojboké usedlosti s bránami a velmi mohutnými patrovými domy, kryté polovalbovými nebo valbovými střechami. Již na mapě stabilního katastru z roku 1827 byla zachycena kompaktní, téměř souvislá zástavba velkých trojbokých usedlostí s úzkými vnitřními dvory, tvořící téměř souvislé uliční fronty.\n\nNejhodnotnějšími památkami lidové architektury jsou usedlosti čp. 2 a 3 na jihozápadní straně návsi. Dům po pravé straně je patrová pozdně klasicistní stavba s polovalbovou střechou. Fasády přízemí člení pásová bosáž, nad okny jsou štukové motivy sluncí. Naproti domu (na místě původně dřevěné hospodářské stavby) stojí druhé patrové obytné stavení (čp. 3), datované 1869, kryté polovalbovou střechou. Fasádu člení jemný štukový dekor - římsa s plastickým vlysem, okenní šambrány se suprafenestrami a oválný medailon v lichoběžníkovém štítu. Úzký dvůr usedlosti uzavírá půlelipticky klenutá brána se dvěma kapličkovými nikami po stranách, v usedlosti se dochovaly zbytky hospodářských staveb.\n\nV sousedních usedlostech čp. 1 a 5 se dochoval patrový podélně orientovaný dům s valbovou střechou a jednoduše členěnou pozdně klasicistní až eklektickou fasádou s okenními šambránami. Obdobně řešené průčelí má i protější, rovněž obytné patrové stavení. Do dvora vede segmentová brána, i zde se dochovaly zbytky hospodářské stavby.\n\nNa protilehlé severovýchodní straně návsi stojí usedlosti čp. 8 a 9. Dům čp. 8 je patrový, krytý valbovou střechou, datovaný 1895, s jednoduchou eklektickou fasádou (přízemí je členěno pásovou bosáží). Sám objekt je ale staršího původu, s jádrem nejpozději z počátku 19. století. Protější stavení čp. 9 má obdobné průčelí, pocházející asi z přelomu 19. a 20. století, na dům přímo navazuje patrová hospodářská budova (sýpka) s pavlačí. Dvůr uzavírá bosovaná ohradní zeď se segmentově klenutou bránou a brankou. Patrně poněkud starší je patrový dům čp. 7, jediný zbytek velké usedlosti na východním konci krátké severovýchodní strany návsi. Dům má opět valbovou střechu, patro odděluje římsa s esíčkovým vlysem.\n\nProstředí návsi doplňuje pěkný litinový kříž na kamenném soklu, datovaný 1867, v horní části návsi je kamenný kříž z roku 1897. Pozoruhodné jsou prvky parteru: staré kamenné tarasní zdi zahrad, zachované zejména v jižní a západní části vsi, úvozová cesta tangující severozápadní okraj intravilánu a agrární valy po obvodu mýtiny a na temeni hory Vrata.\n\nMístní spolek „Za Příslop krásnější“ podal ministerstvu kultury návrh na prohlášení Příslopu vesnickou památkovou zónou, zpracovaný Ing. Arch. Janem Pěstou. K 17. únoru 2017 nabylo právní moci rozhodnutí, kterým bylo návrhu vyhověno. Žádný objekt ve vsi však není jednotlivě zapsán jako kulturní památka.\n\n"}
{"id": "525656", "url": "https://cs.wikipedia.org/wiki?curid=525656", "title": "Rohanov (Chroboly)", "text": "Rohanov (Chroboly)\n\nRohanov je malá vesnice, část obce Chroboly v okrese Prachatice. Nachází se asi 3 km na severozápad od Chrobol. Údolím pod vesnicí vede železniční trať Číčenice–Volary. Je zde evidováno 15 adres. V roce 2011 zde trvale žilo 17 obyvatel.\n\nRohanov leží v katastrálním území Rohanov u Prachatic o rozloze 2,51 km.\n\nPrvní písemná zmínka o vesnici pochází z roku 1502.\n\n\n"}
{"id": "525657", "url": "https://cs.wikipedia.org/wiki?curid=525657", "title": "Záhoří (Chroboly)", "text": "Záhoří (Chroboly)\n\nZáhoří je malá vesnice, část obce Chroboly v okrese Prachatice. Nachází se asi 3 km na východ od Chrobol. Prochází zde silnice II/143. Je zde evidováno 29 adres. V roce 2011 zde trvale žilo 64 obyvatel.\n\nZáhoří leží v katastrálním území Záhoří u Chrobol o rozloze 11,15 km. V katastrálním území Záhoří u Chrobol leží i Příslop. Ve vsi je autobusová zastávka Chroboly, Záhoří.\n\nPrvní písemná zmínka o vesnici pochází z roku 1263.\n\n\n"}
{"id": "525664", "url": "https://cs.wikipedia.org/wiki?curid=525664", "title": "Dýchací svaly", "text": "Dýchací svaly\n\nDýchací svaly jsou používány k vtlačení vzduchu do plic a vytlačení vzduchu ven z plic a to tak, že mění objem hrudního koše. Patří mezi ně především mezižeberní svaly a bránice, ale mohou se zapojit i další skupiny svalstva. Tyto svaly jsou používány prakticky neustále.Mezižeberní svaly: musculi intercostales interni (vnitřní mezižeberní svaly – expirační svaly), musculi intercostales externi (vnější mezižeberní svaly – inspirační).\n\n"}
{"id": "525666", "url": "https://cs.wikipedia.org/wiki?curid=525666", "title": "Karel Zlín", "text": "Karel Zlín\n\nKarel Zlín vlastním jménem Karel Machálek (* 23. července 1937 Zlín) je český malíř, sochař a básník.\n\nPo studiu na Střední uměleckoprůmyslové škole v Uherském Hradišti vystudoval Akademii výtvarných umění v Praze u profesora Vlastimila Rady a Karla Součka. V následujícím období se věnoval převážně tvorbě obrazů a ilustraci knih. Vytvořil několik desítek filmových plakátů.\n\nKromě výtvarné činnosti se od studentských let věnoval literatuře. První sbírku básní vydal v roce 1969 a literatuře se věnuje průběžně až do současnosti, kdy v posledních letech také překládá jiné autory.\nV roce 1976 si prodloužil studijní pobyt ve Francii, když se usadil v Paříži. Zařidil si ateliér v Rue de Louvre, kde se věnoval malování a psaní. Od počátku 90. let se věnuje také sochařství. V jeho tvorbě posledních let se odráží inspirace z cest do Egypta.\n\n\n"}
{"id": "525667", "url": "https://cs.wikipedia.org/wiki?curid=525667", "title": "André du Pré", "text": "André du Pré\n\nAndré du Pré (asi 1570 – ?) pocházel z Lectora v Gaskoňsku a byl královským radou.\nZ knihy francouzských, latinských a gaskoňských básní z roku 1620 se dochoval jediný exemplář. Tohoto exempláře si v bordeuském knihkupectví v roce 1928 povšiml známý bibliofil Pau Rolland. Jeho přítel a milovník okcitánského jazyka a literatury Antonin Perbosc ho nakonec přesvědčil a Pau dal svolení, aby Antonin opsal a vydal alespoň gaskoňské básně. Vyšly až roku 1956 díky Ismaelu Girardovi. Po třech stoletích to byl objev nejvýraznějšího okcitánského milostného básníka.\n"}
{"id": "525672", "url": "https://cs.wikipedia.org/wiki?curid=525672", "title": "Březovík", "text": "Březovík\n\nBřezovík () je malá vesnice, část obce Ktiš v okrese Prachatice. Nachází se asi 3 km na jihovýchod od Ktiše. Je zde evidováno 21 adres. V roce 2011 zde trvale žilo 69 obyvatel.\n\nBřezovík leží v katastrálním území \"Dobročkov\" o výměře 9,73 km a od roku 2016 také \"Březovík 2\", které bylo vyloučeno z vojenského újezdu Boletice.\n\nPrvní písemná zmínka o vesnici pochází z roku 1310.\n\nV roce 1921 zde bylo 29 domů a žili zde 202 obyvatelé, všichni německé národnosti.\n\n"}
{"id": "525673", "url": "https://cs.wikipedia.org/wiki?curid=525673", "title": "Dobročkov", "text": "Dobročkov\n\nDobročkov () je osada, část obce Ktiš v okrese Prachatice. Nachází se asi 2,5 km na východ od Ktiše. Jsou zde evidovány čtyři adresy. V roce 2011 zde trvale žili čtyři obyvatelé.\n\nDobročkov je také název katastrálního území o rozloze 9,73 km². V katastrálním území Dobročkov leží i Březovík.\n\nPrvní písemná zmínka o vesnici pochází z roku 1310.\n\nSeverovýchodně od vesnice se nachází přírodní rezervace Dobročkovské hadce se svahovovými loukami na hadcovém podkladu s částečně teplomilnou a suchomilnou květenou. Jižně od vesnice leží přírodní rezervace Hadce u Dobročkova.\n\n\n"}
{"id": "525674", "url": "https://cs.wikipedia.org/wiki?curid=525674", "title": "Ktiš-Pila", "text": "Ktiš-Pila\n\nKtiš-Pila je malá vesnice, část obce Ktiš v okrese Prachatice. Nachází se asi 1 km na jihovýchod od Ktiše. Je zde evidováno 27 adres. V roce 2011 zde trvale žilo 38 obyvatel.\n\nKtiš-Pila leží v katastrálním území Ktiš o výměře 5,73 km.\n\nNa jihovýchodním okraji vesnice je u chatové osady vybudováno přírodní koupaliště.\n\n"}
{"id": "525675", "url": "https://cs.wikipedia.org/wiki?curid=525675", "title": "Miletínky", "text": "Miletínky\n\nMiletínky () jsou malá vesnice, část obce Ktiš v okrese Prachatice. Nachází se asi 3 km na západ od Ktiše. Je zde evidováno 9 adres. V roce 2011 zde trvale žilo devět obyvatel.\n\nMiletínky leží v katastrálním území Křížovice u Ktiše o výměře 11,92 km.\n\nMiletínky se nacházejí na rozhraní Želnavské a Prachatické hornatiny, tudíž na rozhraní Šumavy a jejího podhůří, v údolí pravostranného přítoku Zlatého potoka (300 m od jejich soutoku), v nadmořské výšce 710 m.\n\nPrvní písemná zmínka pochází z roku 1423. V roce 1651 zde podle Soupisu poddaných podle víry v osmi staveních žilo 38 osob. V roce 1910 zde stálo 14 domů, v nichž žilo 76 obyvatel (všichni německé národnosti).\n\n\n"}
{"id": "525678", "url": "https://cs.wikipedia.org/wiki?curid=525678", "title": "Ocúnovec jarní", "text": "Ocúnovec jarní\n\nOcúnovec jarní (\"Colchicum bulbocodium\", syn. \"Bulbocodium vernum\") je druh jedovatých rostlin, cibulovin, které jsou používané jako okrasné rostliny. Rostlina je mrazuvzdorná cibulovina, kvete na jaře. Druh označován jako jedovatá rostlina. V evropských zemích se rychlí, v ČR s ohledem na cenu a nedostatek cibulek nikoliv. V ČR je ocúnovec jarní stále vzácnou pěstovanou trvalkou.\n\n\nTento druh je původní v pohoří jižní a střední Evropy. Je uváděn jeho výskyt v celé Evropě od Pyrenejí až po Kavkaz (Španělsko, Francie, Itálie, Švýcarsko, Rakousko, Maďarsko, Rumunsko, země bývalé Jugoslávie, na Ukrajině, v jižní evropské části Ruska).\n\nCibule mají obvod 70 -100 mm. Rostlina dorůstá 50 –150 mm.\n\nDav až tři úzce kopinaté listy asi 1,5 cm široké, jejich základy vyrůstají současně s květem ale po odkvětu se listy výrazně prodlužují. Podle některých zdrojů je uváděno že listy vyrůstají po odkvětu ale fakticky se stávají pouze dobře viditelnými. Listy do konce jara zatáhnou.\n\nKvete začátkem jara, v závislosti na podmínkách na lokalitě od února do května, podle jiných zdrojů od dubna do června. Květy jsou jednotlivé, kalichovité, velké 3-8 cm v průměru růžovofialové, podobné krokusům\n\nPlodem je tobolka.\n\nLouky, světlé lesy a větší světlé plochy s nízkým porostem, kamenité stráně, okraje lesů.\n\nOcúnovec jarní je pěstován jako okrasná rostlina. Květy jsou považovány za dekorativní ve skalce. Lze je použít v sadovnických výsadbách, v trávníku jen v místech, kde nebude pokos do června a je výsadbě věnována dostatečná odborná péče. Rostliny jsou považovány za krásné především při použití větších skupin tohoto druhu.  \n\nVýsadba cibulí je prováděna v září do hloubky 8 - 10 cm. Vyžaduje světlé stanoviště, propustné vlhké půdy a přes léto preferuje spíše sucho. Snáší neutrální a mírně kyselou reakci, podle některých zdrojů snese mírně alkalickou reakci a vápenec. Na místě může zůstat 2 - 3 roky.\n\n"}
{"id": "525691", "url": "https://cs.wikipedia.org/wiki?curid=525691", "title": "Smědeč", "text": "Smědeč\n\nSmědeč je malá vesnice, část obce Ktiš v okrese Prachatice. Nachází se asi 3 km na severovýchod od Ktiše. Prochází zde silnice II/143, silnice II/122 a silnice II/166. Je zde evidováno 25 adres. V roce 2011 zde trvale žilo 29 obyvatel.\n\nSmědeč je také název katastrálního území o rozloze 9,8 km. V katastrálním území Smědeč leží i Smědeček. Na návsi je autobusová zastávka Ktiš, Smědeč a služby motoristům poskytuje čerpací stanice.\n\nPrvní písemná zmínka o vesnici pochází z roku 1311.\n\n\n"}
{"id": "525692", "url": "https://cs.wikipedia.org/wiki?curid=525692", "title": "Smědeček", "text": "Smědeček\n\nSmědeček () je malá vesnice, část obce Ktiš v okrese Prachatice. Nachází se asi 5 km na severovýchod od Ktiše. Je zde evidováno 27 adres. V roce 2011 zde trvale žilo třináct obyvatel.\n\nSmědeček leží v katastrálním území Smědeč o výměře 9,8 km.\n\nPrvní písemná zmínka o vesnici pochází z roku 1404.\n\nV roce 1921 ve Smědečku, který byl tehdy osadou obce Smědeč, převládalo německé obyvatelstvo: z tehdejších 137 obyvatel, kteří žili ve 23 domech, se tři hlásili k české národnosti, 134 k německé.\n"}
{"id": "525695", "url": "https://cs.wikipedia.org/wiki?curid=525695", "title": "Tisovka", "text": "Tisovka\n\nTisovka je malá vesnice, část obce Ktiš v okrese Prachatice. Nachází se asi 2 km na jihozápad od Ktiše. Prochází zde silnice II/165. Je zde evidováno 15 adres. V roce 2011 zde trvale žilo 42 obyvatel.\n\nTisovka leží v katastrálním území Křížovice u Ktiše o výměře 11,92 km.\n\nPrvní písemná zmínka o vesnici pochází z roku 1423.\n\n"}
{"id": "525701", "url": "https://cs.wikipedia.org/wiki?curid=525701", "title": "Eva Novotná", "text": "Eva Novotná\n\nEva Novotná (* 14. prosince 1976 Kyjov) je česká herečka. Narodila se v Kyjově, kde také úspěšně absolvovala tamější Klvaňovo gymnázium. Poté studovala herectví na Divadelní fakultě JAMU. Momentálně hraje na jevišti Národního divadla v Brně. Můžete ji vidět v inscenacích Králova řeč,Figarova svatba,Král Oidipus, Vévodkyně a kuchařka, Běsi, Jak chutná moc. V televizi jsme jí mohli vidět v roli doktorky Heleny Lacinové v seriálu \"Velmi křehké vztahy\" a rolí právničky Lucie Vaněčkové v seriálu \"Gympl s (r)učením omezeným\". Účinkuje též často v rozhlase a v dabingu.Mohli jste ji zahlédnout v seriálu Kriminálka Anděl, Četnické humoresky, Vraždy v kruhu,ve filmu Donšajni, Tajemství dešťového pokladu, Kdo se směje naposled,v pohádce Čertova nevěsta. Hostovala v Činoherním klubu v Praze v inscenacích Amfytrion, Rodinná slavnost, v MD Zlín v inscenaci Je třeba zabít Sekala, v divadle U stolu v Bergmanově hře Po zkoušce, v HaDivadle v inscenacích Porucha, Perplex, Tajná zpráva z planety matek. Spolupracuje s divadelní společností Stage art v inscenaci K-Pax.\n\n"}
{"id": "525702", "url": "https://cs.wikipedia.org/wiki?curid=525702", "title": "Sky Magazine", "text": "Sky Magazine\n\n\"Sky Magazine\" (neboli \"Sky Mag\") je časopis vycházející ve Spojeném království, který je distribuován zákazníkům satelitní platformy Sky.Tento magazín vychází jednou měsíčně, a \"nemá\" pevný obsah.\n\nSky Magazine je distribuován všem zákazníkům, kteří mají předplacený kterýkoliv z Entertainment Packs.Tento magazín dostane každý tento zákazník poštou zdarma, stojí ale £2.20, které jsou placeny z úhrady předplatného balíčku.\n\nSky Magazine obsahuje od prosince 2009 (po přestavbě) tato témata:\n\nSky dříve vydávala i Sky Sports Magazine pro předplatitele balíčku Sky Sports a Sky Movies Magazine pro předplatitele balíčku Sky Movies, ale poté, co v prosinci 2009 přepracovala Sky kompletně svůj magazín (nová grafika, nová témata...), a sloučila všechny magazíny do jednoho,Sky Sports Magazine a Sky Movies Magazine vychází dále pouze jako internetový magazín. \n\n"}
{"id": "525704", "url": "https://cs.wikipedia.org/wiki?curid=525704", "title": "Chlístov (Kratušín)", "text": "Chlístov (Kratušín)\n\nChlístov je malá vesnice, část obce Kratušín v okrese Prachatice. Nachází se asi 0,5 km na severozápad od Kratušína. Je zde evidováno 16 adres. V roce 2011 zde trvale žilo čtrnáct obyvatel.\n\nChlístov leží v katastrálním území Chlístov u Lažišť o rozloze 1,73 km.\n\nPrvní písemná zmínka o vesnici pochází z roku 1384.\n\n\n"}
{"id": "525705", "url": "https://cs.wikipedia.org/wiki?curid=525705", "title": "Markov (Křišťanov)", "text": "Markov (Křišťanov)\n\nMarkov je malá vesnice, část obce Křišťanov v okrese Prachatice. Nachází se asi 2,5 km na jihovýchod od Křišťanova. Je zde evidováno 8 adres. V roce 2011 zde trvale žili čtyři obyvatelé.\n\nMarkov leží v katastrálním území Křišťanov o výměře 17,95 km².\n\nPrvní písemná zmínka o vesnici pochází z roku 1400.\n\n\n"}
{"id": "525706", "url": "https://cs.wikipedia.org/wiki?curid=525706", "title": "Zuzana Dřízhalová", "text": "Zuzana Dřízhalová\n\nZuzana Dřízhalová, rodným jménem Zuzana Hanáková, (27. ledna 1975 Praha – 16. září 2011 Praha) byla česká herečka. Absolvovala pražskou DAMU, obor herectví. V době svého úmrtí byla členkou divadelního souboru Divadla Nablízko, kde účinkovala ve hře \"Vzducholoď\" a v dalších inscenacích. Hostovala též v Národním a ve Švandově divadle.\n\nJako mladá zpívala v Bambini di Praga. Vystudovala gymnázium a začala studovat Vysokou školu chemicko-technologickou. Na Divadelní fakultu Akademie múzických umění se nejdříve vůbec nehlásila, šla pomoct příteli, ale byla přijata ona.\n\nHrála v několika filmech (např. \"Den, kdy nevyšlo slunce\", \"Návštěva staré paní\", \"Vlci ve městě\"). Hrála v seriálech \"Rodinná pouta\" a \"Velmi křehké vztahy\" Marcelu Rubešovou, dále ve \"Zdivočelé zemi\", \"Četnických humoreskách\", \"Nemocnici na kraji města po dvaceti letech\" a \"Nemocnici na kraji města – nové osudy\" a svoji poslední roli odehrála tři měsíce před smrtí v \"Ordinaci v růžové zahradě 2\". Její manžel byl scénograf a herec Hynek Dřízhal, se kterým vychovávala adoptovaného syna.\n\nZuzana Dřízhalová podlehla rakovině lymfatických uzlin. Již po diagnostikování choroby společně s dalšími pacientkami založila občanské sdružení Lymfom Help, které podporuje pacienty s onemocněním lymfatického systému. Nemocní se snaží motivovat ostatní pacienty, aby své praktické lékaře při potížích nutili k odbornějším vyšetřením, než je obvyklý odběr krve.\n\n"}
{"id": "525707", "url": "https://cs.wikipedia.org/wiki?curid=525707", "title": "Františkov (Kvilda)", "text": "Františkov (Kvilda)\n\nFrantiškov je samota, část obce Kvilda v okrese Prachatice. Nachází se v údolí řeky Teplé Vltavy asi 3,5 km na jihovýchod od Kvildy. Prochází tudy silnice II/167. Není zde evidována žádná adresa. V roce 2011 zde trvale žili dva obyvatelé.\n\nFrantiškov leží v katastrálním území Kvilda o výměře 31,32 km².\n\nPůvodní osada se nacházela z jedné poloviny v katastru obce Nové Hutě a druhá polovina Františkova spadá do obce Kvilda. Na Františkově nejprve vznikla sklárna, později papírna a vodní elektrárna. Papírna byla uzavřena v roce 1930. V roce 1939 byl majetek arizován a následně jej za výhodnou cenu získal říšský Němec Oskar Knäbel, původní majitelé židé Jacob Krause a Norberta Schneider zemřeli ve vyhlazovacích táborech. Norbert zemřel v táboře Zamość v Polsku a Jacob Kraus v Osvětimi. Za II. světové války v bývalé papírně vznikl závod, kde se vyráběly součásti proudových stíhacích letadel Messerschmitt 262A. Objekt továrny byl v roce 1959 odstřelen Československou lidovou armádou.\n\n"}
{"id": "525708", "url": "https://cs.wikipedia.org/wiki?curid=525708", "title": "Hraběcí Huť", "text": "Hraběcí Huť\n\nHraběcí Huť je samota, část obce Kvilda v okrese Prachatice. Nachází se asi 0,5 km na jih od Kvildy. Není zde evidována žádná adresa. V roce 2011 zde trvale žilo šest obyvatel. Hraběcí Huť leží v katastrálním území Kvilda o výměře 31,32 km.\n\nNa přelomu 18. a 19. století byla na pravém břehu Teplé Vltavy (v místech, kde už stála výrobna potaše - tzv. „flusárna“) založena majiteli zdíkovského panství sklářská huť. Provoz sklářské hutě vedl sklářský mistr Simon Gattermayer. Tato sklářská huť byla vyhašena nejspíše již v roce 1810. Na výrobu sklářské hutě navázal v roce 1871 Johann Kralik. Po něm ještě sklářskou huť provozovala firma J. Lötz Witwe z Klášterského Mlýna. Na konci 80. let 19. století sklářská historie Hraběcí Huti skončila. Kolem sklářské huti (podél cesty směrem k pramenům Vltavy) stály další domy. Také zde pracoval velký hamr a pila. Před sklářskou hutí stála vlevo od cesty (při cestě na Kvildu) panská hájovna. Tyto domy byly po roce 1945 zbourány. Z původní zástavby se tak dochoval jediný dům. Zbytky zdiva sklárny byly zavezeny, pouze u pahorků vpravo nad cestou bylo možno nalézat úlomky pánví a skloviny. \n\n\n"}
{"id": "525709", "url": "https://cs.wikipedia.org/wiki?curid=525709", "title": "Vydří Most", "text": "Vydří Most\n\nVydří Most je samota, část obce Kvilda v okrese Prachatice. Nachází se asi 3,5 km na sever od Kvildy. Není zde evidována žádná adresa. V roce 2011 zde trvale nikdo nežil.\n\nVydří Most leží v katastrálním území Kvilda o výměře 31,32 km.\n"}
{"id": "525711", "url": "https://cs.wikipedia.org/wiki?curid=525711", "title": "Houžná", "text": "Houžná\n\nHoužná (něm. \"Hüblern\") je malá vesnice, část obce Lenora v okrese Prachatice. Nachází se asi 1,5 km na západ od Lenory, při ústí Houženského potoka do řeky Teplé Vltavy. Prochází zde silnice I/39. Je zde evidováno 35 adres. V roce 2011 zde trvale žilo 41 obyvatel.\n\nHoužná je také název katastrálního území o rozloze 4,43 km.\n\nHoužná vznikla při osidlování Lenorska ve dvacátých letech 18. století. Byla založena roku 1735. Původní název \"Hüblern\" pochází zřejmě z pozůstatků po těžbě zlata – kopečků, sejpů nazývaných hübln. V roce 1790 zde již stálo 19 domů. Do roku 1910 se obec rozrostla na 46 stavení a 266 obyvatel, z toho 259 německojazyčných. České jméno obec dostala podle potoka Houžná, jehož jméno je doloženo již v 16. století. V Houžné se dochoval zajímavý dům čp. 34, zvaný Trewanihaus. Název mu dal jeho italský obyvatel Trewani, který zde vyráběl dřívka pro zápalky. Později zde sídlila malírna skla pro lenorskou sklárnu.\n\n \n"}
{"id": "525712", "url": "https://cs.wikipedia.org/wiki?curid=525712", "title": "Kaplice (Lenora)", "text": "Kaplice (Lenora)\n\nKaplice je malá vesnice, část obce Lenora v okrese Prachatice. Nachází se asi 3,5 km na sever od Lenory. Je zde evidováno 11 adres. V roce 2011 zde trvale žilo deset obyvatel.\n\nKaplice leží v katastrálním území Lenora o výměře 10,53 km.\n\nPrvní písemná zmínka o vesnici pochází z roku 1840.\n\n\n"}
{"id": "525713", "url": "https://cs.wikipedia.org/wiki?curid=525713", "title": "Vlčí Jámy", "text": "Vlčí Jámy\n\nVlčí Jámy jsou malá vesnice, část obce Lenora v okrese Prachatice. Nachází se asi 2,5 km na západ od Lenory. Je zde evidováno 19 adres. V roce 2011 zde trvale žilo 22 obyvatel.\n\nVlčí Jámy je také název katastrálního území o rozloze 2,83 km.\n\nPrvní písemná zmínka o vesnici pochází z roku 1735.\n\nV zahradě u čp. 16 stojí boží muka.\n\n"}
{"id": "525715", "url": "https://cs.wikipedia.org/wiki?curid=525715", "title": "Zátoň (Lenora)", "text": "Zátoň (Lenora)\n\nZátoň je vesnice, část obce Lenora v okrese Prachatice. Nachází se asi 2,5 km na sever od Lenory. Je zde evidováno 59 adres. V roce 2011 zde trvale žilo 98 obyvatel.\n\nZátoň leží v katastrálním území Lenora o výměře 10,53 km.\n\nPrvní písemná zmínka o Zátoni je z roku 1359, kdy byla majetkem pánů z Husi. Roku 1404 zde postavil Zikmund Huler kostelík Panny Marie s poustevnou. Byly s ním ztotožňovány základy budovy, které byly objeveny v roce 1858 nad pilou pod Kapellenhäuser. Od roku 1581 zde byl poplužní dvorec, v roce 1750 lovecký zámeček. Za zátoňským dvorem našli roku 1726 dělníci při zpracovávání polomu několik mincí z doby třicetileté války. Jsou zde typická šumavská stavení. Zdejší myslivna hostívala při podzimních honech knížepána. Malíř Alfred Kubin zde vytvořil cyklus grafik.\n\nZátoň je východisko na Boubín. Mezi Zátoní a Pravětínem vede 13 km dlouhá naučná stezka, zaměřená na šetrné hospodaření v lesích. Třicet tabulí podává informace o přirozené obnově lesa, prořezávkách, lesních škůdcích i ochraně proti nim. Stezka končí dva kilometry od železniční zastávky Zátoň. Asi 2½ km východně od vesnice se rozkládá přírodní rezervace Zátoňská hora.\n\n\n"}
{"id": "525716", "url": "https://cs.wikipedia.org/wiki?curid=525716", "title": "Dolní Chrášťany", "text": "Dolní Chrášťany\n\nDolní Chrášťany () jsou malá vesnice, část městyse Lhenice v okrese Prachatice. Nachází se asi 5 km na severovýchod od Lhenic, protéká jimi Babický potok. Je zde evidováno 38 adres. V roce 2011 zde trvale žilo 36 obyvatel.\n\nDolní Chrášťany je také název katastrálního území o rozloze 3,73 km².\n\nPrvní písemná zmínka o vesnici pochází z roku 1300.\n\n"}
{"id": "525717", "url": "https://cs.wikipedia.org/wiki?curid=525717", "title": "Horní Chrášťany", "text": "Horní Chrášťany\n\nHorní Chrášťany (něm. \"Obergroschum\") jsou malá vesnice, část městyse Lhenice v okrese Prachatice. Nachází se asi 3,5 km na východ od Lhenic, v údolí horního toku Babického potoka. Je zde evidováno 28 adres. V roce 2011 zde trvale žilo 72 obyvatel.\n\nHorní Chrášťany je také název katastrálního území o rozloze 3,21 km.\n\nPrvní písemná zmínka o vesnici pochází z roku 1300.\n\n\n"}
{"id": "525718", "url": "https://cs.wikipedia.org/wiki?curid=525718", "title": "Hoříkovice (Lhenice)", "text": "Hoříkovice (Lhenice)\n\nHoříkovice jsou malá vesnice, část městyse Lhenice v okrese Prachatice. Nachází se asi 3,5 km na severozápad od Lhenic. Je zde evidováno 14 adres. V roce 2011 zde trvale žilo šestnáct obyvatel.\n\nHoříkovice je také název katastrálního území o rozloze 1,66 km².\n\nPrvní písemná zmínka o vesnici pochází z roku 1300.\n\n"}
{"id": "525719", "url": "https://cs.wikipedia.org/wiki?curid=525719", "title": "Hrbov (Lhenice)", "text": "Hrbov (Lhenice)\n\nHrbov je vesnice, část městyse Lhenice v okrese Prachatice. Nachází se asi 3,5 km na sever od Lhenic. Prochází zde silnice II/122. Je zde evidováno 54 adres. V roce 2011 zde trvale žilo 51 obyvatel.\n\nHrbov leží v katastrálním území Hrbov u Lhenic o rozloze 5,53 km².\n\nPrvní písemná zmínka o vesnici pochází z roku 1300.\n\n\n"}
{"id": "525720", "url": "https://cs.wikipedia.org/wiki?curid=525720", "title": "Třebanice", "text": "Třebanice\n\nTřebanice je malá vesnice, část městyse Lhenice v okrese Prachatice. Nachází se asi 3 km na severozápad od Lhenic. Je zde evidováno 44 adres. V roce 2011 zde trvale žilo 76 obyvatel.\n\nTřebanice je také název katastrálního území o rozloze 3,96 km.\n\nPrvní písemná zmínka o vesnici pochází z roku 1300.\n\n\n"}
{"id": "525721", "url": "https://cs.wikipedia.org/wiki?curid=525721", "title": "Třešňový Újezdec", "text": "Třešňový Újezdec\n\nTřešňový Újezdec je malá vesnice, část městyse Lhenice v okrese Prachatice. Nachází se asi 3 km na jihovýchod od Lhenic. Je zde evidováno 37 adres. V roce 2011 zde trvale žilo padesát obyvatel.\n\nTřešňový Újezdec je také název katastrálního území o rozloze 3,68 km.\n\nPrvní písemná zmínka o vesnici pochází z roku 1300.\n\n\n"}
{"id": "525724", "url": "https://cs.wikipedia.org/wiki?curid=525724", "title": "Vadkov", "text": "Vadkov\n\nVadkov je malá vesnice, část městyse Lhenice v okrese Prachatice. Nachází se asi 2,5 km na jih od Lhenic. Prochází zde silnice II/122. Je zde evidováno 46 adres. V roce 2011 zde trvale žilo 82 obyvatel.\n\nVadkov je také název katastrálního území o rozloze 5,15 km.\n\nPrvní písemná zmínka o vesnici pochází z roku 1300.\n\n\n"}
{"id": "525725", "url": "https://cs.wikipedia.org/wiki?curid=525725", "title": "Konopiště (Lipovice)", "text": "Konopiště (Lipovice)\n\nKonopiště je malá vesnice, část obce Lipovice v okrese Prachatice. Nachází se asi 1,5 km na západ od Lipovic. Je zde evidováno 44 adres. V roce 2011 zde trvale žilo 91 obyvatel.\n\nKonopiště leží v katastrálním území Lipovice o výměře 4,69 km².\n\nPrvní písemná zmínka o vesnici pochází z roku 1597.\n\n"}
{"id": "525726", "url": "https://cs.wikipedia.org/wiki?curid=525726", "title": "Holečkov", "text": "Holečkov\n\nHolečkov je malá vesnice, část obce Malovice v okrese Prachatice. Nachází se asi 2,5 km na západ od Malovic. Prochází tudy železniční trať Dívčice–Netolice. Je zde evidováno 18 adres. V roce 2011 zde trvale žilo 22 obyvatel.\n\nHolečkov leží v katastrálním území Malovice u Netolic o výměře 9,98 km.\n\nVesnice byla založena jako na území ČR ojedinělý projekt řízený Státním pozemkovým úřadem v letech 1921 - 1925 na pozemcích, které původně spadaly do správy velkostatku Netolice-Libějovice patřícího Schwarzenbergům. Původně vzniklo 10 domů na pravé straně silnice ve směru od Rábína, později přibyly další dva na druhé straně silnice. Majiteli se stali chudí rolníci z okolních vesnic, zejména z Krtel. Vesnice oficiálně vznikla při slavnosti konané dne 6. září 1925 za účasti spisovatele Josefa Holečka, po kterém byla také pojmenována.\n\nVesnice je proto jedinečným památníkem první československé pozemkové reformy ukotvené zákony z let 1919 - 1920, několik podobných pokusů proběhlo jen na území Slovenské republiky.\n\n\n"}
{"id": "525728", "url": "https://cs.wikipedia.org/wiki?curid=525728", "title": "Hradiště (Malovice)", "text": "Hradiště (Malovice)\n\nHradiště je malá vesnice, část obce Malovice v okrese Prachatice. Nachází se asi 2,5 km na jihozápad od Malovic. Je zde evidováno 33 adres. V roce 2011 zde trvale žilo 51 obyvatel.\n\nHradiště leží v katastrálním území Malovice u Netolic o výměře 9,98 km. V lokalitě \"Na šancích\" se nachází vyvýšená plošina, ke se rozkládalo keltské hradiště.\n\nPrvní písemná zmínka o vesnici pochází z roku 1405.\n\n"}
{"id": "525729", "url": "https://cs.wikipedia.org/wiki?curid=525729", "title": "Krtely", "text": "Krtely\n\nKrtely jsou vesnice, část obce Malovice v okrese Prachatice. Nachází se asi 4 km na západ od Malovic. Je zde evidováno 70 adres. V roce 2011 zde trvale žilo 122 obyvatel.\n\nKrtely je také název katastrálního území o rozloze 7,25 km.\n\nPrvní písemná zmínka o vesnici pochází z roku 1300.\n\n\n"}
{"id": "525730", "url": "https://cs.wikipedia.org/wiki?curid=525730", "title": "Malovičky", "text": "Malovičky\n\nMalovičky (dříve také \"Dolní Malovice\", \"Malé Malovice\") jsou malá vesnice, část obce Malovice v okrese Prachatice. Nachází se asi 1 km na severovýchod od Malovic. Nedaleko prochází železniční trať Dívčice–Netolice. Je zde evidováno 47 adres. V roce 2011 zde trvale žilo 111 obyvatel.\n\nMalovičky je také název katastrálního území o rozloze 4,18 km.\n\nPrvní písemná zmínka o vesnici pochází z roku 1315.\n\n"}
{"id": "525731", "url": "https://cs.wikipedia.org/wiki?curid=525731", "title": "Podeřiště", "text": "Podeřiště\n\nPodeřiště je malá vesnice, část obce Malovice v okrese Prachatice. Nachází se asi 2 km na jih od Malovic, rozložena nedaleko levého břehu Bezdrevského potoka. Osu vesnice tvoří silnice II/122. Je zde evidováno 42 adres. V roce 2011 zde trvale žilo 108 obyvatel.\n\nPodeřiště je také název katastrálního území o rozloze 3,72 km.\n\nPrvní písemná zmínka o vesnici pochází z roku 1300.\n\nV letech 1850-1882 byla součástí obce i osada Lékařova Lhota.\n\nRoku 1856 se tu narodil a následně tu působil statkář a politik Václav Dvořák, poslanec zemského sněmu a Říšské rady.\n\n\n"}
{"id": "525732", "url": "https://cs.wikipedia.org/wiki?curid=525732", "title": "Frantoly", "text": "Frantoly\n\nFrantoly () jsou malá vesnice, část obce Mičovice v okrese Prachatice. Nachází se asi 3,5 km na západ od Mičovic. Je zde evidováno 16 adres. V roce 2011 zde trvale žilo jedenáct obyvatel.\n\nFrantoly je také název katastrálního území o rozloze 6,25 km².\n\nNázev Frantoly vznikl hláskovou úpravou německého (původně – údolí radosti).\n\nPrvní písemná zmínka o vesnici pochází z roku 1315. V roce 1360 zde byla plebánie, roku 1395 se připomíná plebán Hostislav. Farnost Frantoly vznikla roku 1862. V roce 1869 zde bydlelo 320 obyvatel, z toho 199 přímo ve Frantolech a 121 v dnes již zaniklém Maloníně (též Maloniny, německy ).\n\nVe vesnici se nachází kostel svatého Filipa a Jakuba a poblíž něho dvojice památných lip (jedna vně sv. rohu ohradní zdi, druhá roste od kostela několik desítek metrů jihovýchodním směrem). Původní kostel se připomíná roku 1360, barokně byl přestavěn roku 1756.\n\nVe Frantolech se v roce 1861 narodil Alois Klein, od roku 1909 generální vikář diecéze Lincoln v USA.\n\n"}
{"id": "525733", "url": "https://cs.wikipedia.org/wiki?curid=525733", "title": "Jáma (Mičovice)", "text": "Jáma (Mičovice)\n\nJáma je malá vesnice, část obce Mičovice v okrese Prachatice. Nachází se asi 2,5 km na jih od Mičovic, rozložena v údolí potoka Melhutky. Je zde evidováno 30 adres. V roce 2011 zde trvale žilo sedmdesát obyvatel.\n\nJáma je také název katastrálního území o rozloze 3,63 km.\n\nPrvní písemná zmínka o vesnici pochází z roku 1420.\n\n\n\n"}
{"id": "525734", "url": "https://cs.wikipedia.org/wiki?curid=525734", "title": "Klenovice (Mičovice)", "text": "Klenovice (Mičovice)\n\nKlenovice )jsou malá vesnice, část obce Mičovice v okrese Prachatice. Nachází se asi 2 km na západ od Mičovic. Je zde evidováno 33 adres. V roce 2011 zde trvale žilo 44 obyvatel.\n\nKlenovice leží v katastrálním území Klenovice u Mičovic o rozloze 2,79 km.\n\nPrvní písemná zmínka o vesnici pochází z roku 1349.\n\nV roce 1921 měly Klenovice (tehdy osada obce Frantoly) celkem 26 domů a 151 obyvatel, z toho 21 české a 130 německé národnosti.\n\n\n"}
{"id": "525735", "url": "https://cs.wikipedia.org/wiki?curid=525735", "title": "Ratiborova Lhota", "text": "Ratiborova Lhota\n\nRatiborova Lhota je malá vesnice, část obce Mičovice v okrese Prachatice. Nachází se asi 1,5 km na severozápad od Mičovic. Je zde evidováno 23 adres. V roce 2011 zde trvale žilo 31 obyvatel.\n\nRatiborova Lhota je také název katastrálního území o rozloze 4,52 km.\n\nPrvní písemná zmínka o vesnici pochází z roku 1400.\n\n"}
{"id": "525736", "url": "https://cs.wikipedia.org/wiki?curid=525736", "title": "Jelemek", "text": "Jelemek\n\nJelemek je malá vesnice, část obce Nebahovy v okrese Prachatice. Nachází se asi 2 km na jihozápad od Nebahov. Je zde evidováno 26 adres. V roce 2011 zde trvale žilo 22 obyvatel.\n\nJelemek je také název katastrálního území o rozloze 2,65 km.\n\nPrvní písemná zmínka o vesnici pochází z roku 1379.\n\n\n"}
{"id": "525737", "url": "https://cs.wikipedia.org/wiki?curid=525737", "title": "Kralovice (Nebahovy)", "text": "Kralovice (Nebahovy)\n\nKralovice jsou malá vesnice, část obce Nebahovy v okrese Prachatice. Nachází se asi 2,5 km na východ od Nebahov. Je zde evidováno 29 adres. V roce 2011 zde trvale žilo 52 obyvatel.\n\nKralovice je také název katastrálního území o rozloze 3,52 km².\n\nPrvní písemná zmínka o vesnici pochází z roku 1334.\n\n\n"}
{"id": "525738", "url": "https://cs.wikipedia.org/wiki?curid=525738", "title": "Lažišťka", "text": "Lažišťka\n\nLažišťka jsou malá vesnice, část obce Nebahovy v okrese Prachatice. Nachází se asi 1,5 km na jihovýchod od Nebahov. Je zde evidováno 14 adres. V roce 2011 zde trvale žilo sedmnáct obyvatel.\n\nLažišťka (do roku 2008 Lažíšťka) je také název katastrálního území o rozloze 1,49 km².\n\nPrvní písemná zmínka o vesnici pochází z roku 1317.\n\n"}
{"id": "525739", "url": "https://cs.wikipedia.org/wiki?curid=525739", "title": "Zdenice", "text": "Zdenice\n\nZdenice je malá vesnice, část obce Nebahovy v okrese Prachatice. Nachází se asi 2 km na západ od Nebahov. Je zde evidováno 50 adres. V roce 2011 zde trvale žilo 148 obyvatel.\n\nZdenice je také název katastrálního území o rozloze 2,29 km.\n\nPrvní písemná zmínka o vesnici pochází z roku 1229.\n\n"}
{"id": "525740", "url": "https://cs.wikipedia.org/wiki?curid=525740", "title": "Sedlovice", "text": "Sedlovice\n\nSedlovice jsou malá vesnice, část obce Němčice v okrese Prachatice. Nachází se asi 1,5 km na jihozápad od Němčic. Je zde evidováno 15 adres. V roce 2011 zde trvale žilo 21 obyvatel.\n\nSedlovice je také název katastrálního území o rozloze 1,7 km².\n\nPrvní písemná zmínka o vesnici pochází z roku 1300.\n\n"}
{"id": "525741", "url": "https://cs.wikipedia.org/wiki?curid=525741", "title": "Petrův Dvůr", "text": "Petrův Dvůr\n\nPetrův Dvůr je vesnice, část města Netolice v okrese Prachatice. Nachází se asi 1 km na západ od Netolic. Prochází zde silnice II/145. Je zde evidováno 126 adres. V roce 2011 zde trvale žilo 264 obyvatel.\n\nPetrův Dvůr leží v katastrálním území Netolice o výměře 26,35 km.\n\nPrvní písemná zmínka o vesnici pochází z roku 1378.\n\n\n"}
{"id": "525742", "url": "https://cs.wikipedia.org/wiki?curid=525742", "title": "Popelná", "text": "Popelná\n\nPopelná (do roku 1951 \"Reckerberg\", nářečně \"Likiperk\") je osada, část obce Nicov v okrese Prachatice. Nachází se při říčce Losenici asi 3,5 km na jihozápad od Nicova. Jsou zde evidovány tři adresy. V roce 2011 zde trvale žili čtyři obyvatelé.\n\nPopelná leží v katastrálním území Studenec u Stach o výměře 3,37 km.\n\nPrvní písemná zmínka o vesnici pochází z roku 1790.\n\n\n"}
{"id": "525743", "url": "https://cs.wikipedia.org/wiki?curid=525743", "title": "Řetenice (Nicov)", "text": "Řetenice (Nicov)\n\nŘetenice (německy \"Jettenitz\") je malá vesnice, část obce Nicov v okrese Prachatice. Nachází se na horním toku Zlatého potoka (přítoku Losenice) asi 1,5 km na severozápad od Nicova. Prochází zde silnice II/145. Je zde evidováno 23 adres. V roce 2011 zde trvale žilo osmnáct obyvatel. Na katastrální území vesnice zasahuje přírodní rezervace Amálino údolí.\n\nŘetenice leží v katastrálních územích Řetenice u Stach o rozloze 3,97 km a Milov o rozloze 2,58 km.\n\nPrvní písemná zmínka o vesnici pochází z roku 1584.\n\n"}
{"id": "525744", "url": "https://cs.wikipedia.org/wiki?curid=525744", "title": "Studenec (Nicov)", "text": "Studenec (Nicov)\n\nStudenec je malá vesnice, část obce Nicov v okrese Prachatice. Nachází se asi 1,5 km na jih od Nicova. Je zde evidováno 11 adres. V roce 2011 zde trvale žili dva obyvatelé.\n\nStudenec leží v katastrálním území Studenec u Stach o rozloze 3,37 km. V katastrálním území Studenec u Stach leží i Popelná.\n\nPrvní písemná zmínka o vesnici pochází z roku 1790.\n"}
{"id": "525745", "url": "https://cs.wikipedia.org/wiki?curid=525745", "title": "Bělá (Nová Pec)", "text": "Bělá (Nová Pec)\n\nBělá (něm. \"Parkfried\") je vesnice, část obce Nová Pec v okrese Prachatice. Nachází se asi 5 km na severovýchod od Nové Pece. Je zde evidováno 73 adres. V roce 2011 zde trvale žilo sedmnáct obyvatel.\n\nBělá leží v katastrálním území Nová Pec o výměře 59,91 km.\n\nPrvní písemná zmínka o vesnici pochází z roku 1393. Dříve byla součástí Bělé i osada \"Oiberg\" (po roce 1949 Vltava).\n\n\n"}
{"id": "525746", "url": "https://cs.wikipedia.org/wiki?curid=525746", "title": "Dlouhý Bor", "text": "Dlouhý Bor\n\nDlouhý Bor je malá vesnice, část obce Nová Pec v okrese Prachatice. Nachází se asi 0,5 km západně od Nové Pece, část osady přímo navazuje na Nové Chalupy v obci. Je zde evidováno 22 adres. V roce 2011 zde trvale žilo 38 obyvatel.\n\nDlouhý Bor leží v katastrálním území Nová Pec o výměře 59,91 km.\n\nPrvní písemná zmínka o vesnici pochází z roku 1780.\n\n\n"}
{"id": "525747", "url": "https://cs.wikipedia.org/wiki?curid=525747", "title": "Jelení (Nová Pec)", "text": "Jelení (Nová Pec)\n\nJelení (\"Hiršperky,\" ) je malá vesnice, část obce Nová Pec v okrese Prachatice. Nachází se asi 6 km na sever od Nové Pece. Je zde evidováno 21 adres. Trvale zde žije 31 obyvatel.\n\nJelení leží v katastrálním území Nová Pec o výměře 59,91 km.\n\nPrvní písemná zmínka o vesnici pochází z roku 1841.\n\nSeverozápadně od vesnice je ústí vodního tunelu Schwarzenberského plavebního kanálu, který vesnicí prochází. U jižního portálu tunelu se nalézá turistické známkové místo číslo 509. Jelením prochází Medvědí stezka, naučná stezka, spojující Ovesnou a Černý Kříž. Při její trase severovýchodně od vesnice leží Jelení jezírko.\n\n"}
{"id": "525748", "url": "https://cs.wikipedia.org/wiki?curid=525748", "title": "Láz (Nová Pec)", "text": "Láz (Nová Pec)\n\nLáz je malá vesnice, část obce Nová Pec v okrese Prachatice. Nachází se asi 2 km na severovýchod od Nové Pece. Je zde evidováno 27 adres. V roce 2011 zde trvale žilo 51 obyvatel.\n\nLáz leží v katastrálním území Nová Pec o výměře 59,91 km.\n\nPrvní písemná zmínka o vesnici pochází z roku 1850.\n\n\n"}
{"id": "525749", "url": "https://cs.wikipedia.org/wiki?curid=525749", "title": "Nové Chalupy (Nová Pec)", "text": "Nové Chalupy (Nová Pec)\n\nNové Chalupy je vesnice, část obce Nová Pec v okrese Prachatice. Nachází se v jihovýchodní části obce a je zde evidováno 92 adres. V roce 2011 zde trvale žilo 277 obyvatel.\n\nNové Chalupy leží v katastrálním území Nová Pec o výměře 59,91 km.\n\nPrvní písemná zmínka o vesnici pochází z roku 1848.\n\n"}
{"id": "525750", "url": "https://cs.wikipedia.org/wiki?curid=525750", "title": "Pěkná", "text": "Pěkná\n\nPěkná (dříve \"Šenava,\" ) je malá vesnice, část obce Nová Pec v okrese Prachatice. Nachází se asi 9,5 km na sever od Nové Pece. Prochází tudy železniční trať České Budějovice – Černý Kříž. Je zde evidováno 25 adres. V roce 2011 zde trvale žilo 32 obyvatel. Ve vsi má sídlo římskokatolická farnost Pěkná.\n\nPěkná je také název katastrálního území o rozloze 6,47 km². Katastrální území Pěkná se zbývajícími částmi Nové Pece nesouvisí; odděluje je území obcí Želnava a Stožec.\n\nPrvní písemná zmínka o vesnici pochází z roku 1393.\n\nV roce 1843 v Pěkné stálo 26 domů a žilo 258 obyvatel.\n\n\n"}
{"id": "525751", "url": "https://cs.wikipedia.org/wiki?curid=525751", "title": "Marulka šantovitá", "text": "Marulka šantovitá\n\nMarulka šantovitá (\"Clinopodium nepeta\") je bylina z čeledi hluchavkovité (\"Lamiaceae\"). Je používána v italské kuchyni, kde je nazýván \"nipitella\", nebo \"nepitella\". Roste v celé Evropě, severní Africe a západní Asii.\n\nPodle Biolib je pro rostlinu s označením \"Clinopodium nepeta\" používáno více rozdílných vědeckých názvů, například \"Calamintha nepeta\".\n\nPodle Biolib je pro rostlinu s označením marulka šantovitá používáno více rozdílných českých názvů, například \"marulka lékařská\"'.\n\nPůvodní je ve Středomoří, ale je široce pěstovaná a zplaňuje.\n\nDorůstá výšky 30 až 60 centimetrů, květy fialové nebo bílé v lichopřeslenech. Kvete v červenci až září.\n\nPěstuje se jako okrasná rostlina. Marulka lékařská voní jako kříženec máty a oregana, a může přilákat motýly.\n\nJako léčivka je doporučována na zažívání a při bolestivé menstruaci.\n\nPreferuje slunná stanoviště, sušší, i vápenité, propustné půdy.\n\n"}
{"id": "525752", "url": "https://cs.wikipedia.org/wiki?curid=525752", "title": "Miroslav Váňa", "text": "Miroslav Váňa\n\nMiroslav Váňa (* 8. března 1961 Teplice) je český politik, v letech 2002 až 2013 poslanec Parlamentu ČR za Pardubický kraj, člen ČSSD.\n\nVystudoval výrobně-ekonomickou fakultu na VŠE. Po promoci nastoupil do podniku VCHZ Synthesia Semtín, kde v letech 1985–1989 pracoval v ekonomických pozicích. Poté se podílel na chodu několika soukromých firem.\n\nJe rozvedený, má tři děti.\n\nV roce 1996 se stal členem Okresního výkonného výboru ČSSD v Pardubicích a pak jeho předsedou. Po vzniku regionálních organizací ČSSD se stal předsedou ČSSD ve východních Čechách, později od roku 1999 předsedou sociální demokracie v Pardubickém kraji. Od roku 1997 zastával i pracuji post člena Ústředního výkonného výboru ČSSD.\n\nV komunálních volbách roku 1994 byl zvolen do zastupitelstva městského obvodu Pardubice I za ČSSD. V komunálních volbách roku 1998 a komunálních volbách roku 2002 byl zvolen do zastupitelstva města Pardubice za ČSSD. Neúspěšně sem kandidoval v komunálních volbách roku 2006. Profesně se k roku 1998 uvádí jako předseda SBD, pak jako poslanec.\n\nV letech 1998–2000 dělal poradce ministrů pro místní rozvoj, Jaromíra Císaře a Petra Lachnita. Od roku 2000 se zabývá bytovou politikou, je členem Výboru Státního fondu rozvoje bydlení.\n\nVe volbách v roce 2002 byl zvolen do poslanecké sněmovny za ČSSD (volební obvod Pardubický kraj). Byl členem sněmovního výboru pro veřejnou správu, regionální rozvoj a životní prostředí a petičního výboru. V letech 2005–2006 předsedal podvýboru pro bytovou politiku. Mandát poslance obhájil ve volbách v roce 2006. Byl členem sněmovního výboru pro životní prostředí a v letech 2009–2010 i výboru hospodářského. Opětovně byl do sněmovny zvolen ve volbách v roce 2010. Zasedá v rozpočtovém výboru sněmovny.\n\nPočátkem roku 2012 byly zveřejněny nahrávky pořízené majitelem stavební firmy Liborem Joskou, kde poslanec Miroslav Váňa a krajský předseda ČSSD vulgálním způsobem popisuje, jak dostane pod kontrolu budoucího hejtmana Pardubického kraje. Na záznamu říká: „\"Hejtman musí bejt trochu utěsnanej do nějaký ažurity, dokud nebude chycenej tak, že ho někdo bude držet takhle za koule, za varlata, tak ti zase začne ukazovat ty cedulky a začne jebat všechny\".“ Váňa nepopřel, že na nahrávce je jeho hlas, ale označil záznam za účelově sestříhaný. Rezignoval pak ale na post krajského předsedy ČSSD.\n\n"}
{"id": "525755", "url": "https://cs.wikipedia.org/wiki?curid=525755", "title": "Šen Süe", "text": "Šen Süe\n\nŠen Süe (čínsky: 申雪; pinyin: Shēn Xuě; narozená 13. listopadu 1978, Charbin, provincie Chej-lung-ťiang) je bývalá čínská krasobruslařka závodící v kategorii sportovních dvojic. Jejím partnerem v páru je manžel Čao Chung-po. Je olympijskou vítězkou ze Zimních olympijských her 2010 ve Vancouveru, bronzovou olympijskou medailistkou ze ZOH 2002 a 2006, trojnásobnou mistryní světa z let 2002, 2003 a 2007, trojnásobnou šampiónkou Mistrovství čtyř kontinentů v letech 1999, 2003 a 2007 a šestinásobnou vítězkou Finále Grand prix 1998, 1999, 2003, 2004, 2006 a 2009.\n\nSe svým manželem byli první čínskou dvojicí, která získala medaili v soutěži Mezinárodní bruslařské unie i na mistrovství světa. Stali se také prvním čínským párem, který vybojoval olympijskou medaili a v roce 2010 pak olympijské hry vyhrál, čímž ukončil téměř padesátiletou nadvládu ruských a sovětských vítězů v této kategorii.\n\nMnozí sportovní kritici považují dvojici za nejlepší sportovní pár v historii krasobruslení. V rámci nového hodnocení ISU byli k únoru 2010 držiteli světového rekordu v krátkém programu a celkové bodové klasifikaci.\n\nZasnoubili se po mistrovství světa 2007, poté se vzali. 17. února 2010 po zlatém olympijském závodě oznámili ukončení sportovní kariéry, s odůvodněním, že se chtějí věnovat pouze rodinnému životu. V současnosti žijí a trénují krasobruslaře ve městě Šen-čen.\n\n\n"}
{"id": "525756", "url": "https://cs.wikipedia.org/wiki?curid=525756", "title": "Třebětice (okres Jindřichův Hradec)", "text": "Třebětice (okres Jindřichův Hradec)\n\nObec Třebětice () se nachází v jihozápadním cípu Moravy, 5 km SZ od města Jemnice, v okrese Jindřichův Hradec, v nadmořské výšce 487 m. Prochází jí silnice z Budíškovic k silnici z Dačic do Jemnice. Nejbližší železniční stanice je Dačicích, škola v Budči a Dačicích. Žije zde obyvatel.\n\nPrvní písemná zmínka o obci pochází z roku 1356. V tomto roce Ranek z Horní Vsi prodal svůj díl Oldřichovi ze Želetavy. Roku 1375 postoupili ves Bušek se synem Buškem z Mostiště markraběti Joštovi. V 15. století Třebětice patřily vladyckému rodu z Maříže. Byly zde tehdy tvrz a dva svobodné dvory. Během mnoha let se majitelé Třebětic často střídali, až roku 1547 Václav Chroustenský z Malovar prodal Třebětice s tvrzí Volfovi Krajířovi star­šímu z Krajku, tehdejšímu majiteli Dačic. Třebětice pak sdílely od roku 1610 osudy dačického panství až do roku 1849, kdy také zanikla robota.\n\nNa začátku 17. století bylo v Třeběticích 33 usedlostí. V nich bylo 10 láníků, 19 pololáníků, tři čtvrtláníci a jeden domkář. V roce 1794 bylo v Třeběticích 40 domů, 50 rodin a 283 obyvatel. Podle vceňovacího operátu žilo roce 1843 v Třeběticích 213 obyvatel, z toho 111 mužů a 102 ženy ve 44 domech a 56 domácnostech. Zemědělstvím se živilo 31 obyvatel, řemesly 2, a 23 obyvatel provozovalo zemědělství i řemeslo. Katastr obce měl v roce 1950 výměru 691 ha. Domy ve vsi, stavěné většinou z kamene nebo z nepálených cihel a se střechami pokrytými slaměnými došky, byly nízké s malými okny. Dřevěné stodoly stály opodál stavení.\n\nV letech 1850 až 1855 byla vesnice podřízena politické pravomoci Podkrajského úřadu v Dačicích a v rámci soudní správy Dačickému okresnímu soudu. V roce 1855 byly zřízeny smíšené okresní úřady s politickou a soudní pravomocí, a proto byla v letech 1855 až 1868 vesnice podřízena Okresnímu úřadu v Dačicích. V roce 1868, když byly veřejná správa a soudnictví opět odděleny, vrátila se vesnice pod politickou pravomoc Okresního hejtmanství v Dačicích. Tam příslušely až do roku 1896, kdy vzniklo nové Okresní hejtmanství v Moravských Budějovicích. Po vzniku Československé republiky patřila od roku 1919 pod nově vzniklou Okresní správu politickou v Moravských Budějovicích. Od roku 1928, po vzniku Okresního úřadu v Moravských Budějovicích, náležela pod jeho správu až do roku 1945. Po osvobození v květnu 1945 náležely pod Okresní národní výbor v Moravských Budějovicích. V roce 1949 byla provedena rozsáhlá reorganizace státní správy a územního rozdělení státu. Devatenáct obcí politického okresu Moravské Budějovice bylo převedeno pod politický okres Dačice. Mezi těmito obcemi byly i Třebětice. Při územní reorganizaci v polovině roku 1960 byly Třebětice sloučeny se sousedními Manešovicemi a po správní reorganizaci byly s moravskými Dačicemi podřízeny okresu v Jindřichově Hradci. V roce 1976 byly pod MNV Třebětice začleněny i Ostojkovice. V roce 1979 skončila i samostatnost obce Třebětice, neboť byla i se začleněnými obcemi Ostojkovice a Manešovice sloučena do obce Budíškovice. Od roku 1990 mají opět samostatný obecní úřad.\n\nPrvní obecní volby v Československé republice se konaly 15. června 1919. V této době byla obec prakticky stejně velká jako před čtyřiceti lety. Počet domů sice vzrostl o dalších pět (z 50 na 55), ale počet obyvatel poklesl v důsledku ztrát životů ve válečných letech z 324 na 314 (142 mužů a 172 žen). Všichni obyvatelé, kromě dvou, byli české národnosti a stejně tomu bylo s náboženským vyznáním – 312 obyvatel bylo římskokatolického a dva evangelického vyznání. (Údaje ze sčítání lidu z února 1921.)\n\nSe stavbou silnice k obci Manešovice se započalo hned první rok po skončení války. V době první světové války byly zabaveny v obci kostelní zvony pro válečné účely, proto v roce 1920 byla uspořádána sbírka na pořízení nových. V roce 1921 bylo postaveno nové hasičské skladiště. Připojení obce na elektrickou síť bylo pro obec mimořádně důležitou událostí. V květnu roku 1929 byla se Západomoravskou elektrárnou a. s. v Brně uzavřena smlouva o elektrifikaci obce a 29. května 1930 v jednu hodinu odpoledne byl zapnut elektrický proud. V roce 1941 byla zřízena požární nádrž na vodu u kovárny pana Habra.\n\nJZD bylo v Třeběticích založeno v roce 1957. Vstoupilo do něj 57 občanů z 35 popisných čísel. Celková výměra zemědělské půdy nově založeného JZD byla 330,35 ha, které v roce 1960 bylo sloučeno s JZD Manešovice pod názvem Jednotné zemědělské družstvo 1. máj Třebětice. Výměra zemědělské půdy nově vzniklého družstva byla 601,99 ha. Na začátku roku 1975 došlo k dalšímu slučování zemědělských družstev do větších celků. Byla sloučena JZD Báňovice, Budeč, Budíškovice, Horní Slatina, Vesce, Třebětice a Ostojkovice a vzniklo JZD 1. máj Budíškovice. V průběhu roku 1992 byla provedena transformace JZD Budíškovice na družstvo vlastníků ZD Budíškovice.<ref name=\":0\">\n\nVe druhé polovině 60. let 20. století se začal vzhled obce výrazněji měnit. Na silnici byl položen asfaltový povrch, potok, protékající návsí byl zatrubněn a celá náves byla znovu urovnána. Po roce 1970 pokračovaly úpravy návsi – byly vykáceny staré stromy, osazeny okrasné keře a vydlážděny nové chodníky, vybudována kanalizace a veřejný vodovod a provedena nová úprava místního hřbitova. Ve druhé polovině 80. let byla vybudována čistička odpadních vod a upravena budova bývalé školy tak, aby mohla sloužit při společenských akcích.\n\nRoku 1994 byl vybudován nový velkokapacitní kravín ZD. V roce 1996 byl vybudován na pozemku bývalé drůbežárny sportovní areál. V roce 1995 byla provedena generální oprava kostela. V následujícím roce byl v obci proveden kabelo­vý rozvod telefonní sítě a ještě téhož roku bylo instalováno 31 telefonních stanic. Od poloviny 90. let začala výstavba nových rodinných domků na západním okraji obce, která pokračuje dosud. V letech 2000 a 2001 byla v obci provedena plynofikace. Roku 2007 znovu položen vodovod a kanalizace pro část vsi.\n\nŠkola v Třeběticích byla provozována od roku 1797, tedy 182 let. Nová školní budova pro ni byla postavena v roce 1893. Provozována byla jako jednotřídní, dvoutřídní byla od roku 1908. Dnem 30. června 1979 byla však z rozhodnutí Okresního národního výboru v Jindřichově Hradci pro malý počet žáků (23) třebětická škola, ke které byli příškoleni žáci z Manešovic, zrušena.\n\nV červnu zde probíhá hudební festival MotákFest. Sem tam zde proběhne Pivobraní, nebo Steakobraní.\n\n\n"}
{"id": "525758", "url": "https://cs.wikipedia.org/wiki?curid=525758", "title": "Czesław Miłosz", "text": "Czesław Miłosz\n\nCzesław Miłosz (<nowiki>[</nowiki>]; 30. června 1911, Šeteniai – 14. srpna 2004, Krakov) byl polský básník, esejista a překladatel, nositel Nobelovy ceny za literaturu za rok 1980, nositel ocenění Spravedlivý mezi národy.\n\nNarodil se v litevské vesnici, která tehdy patřila Rusku, ve vzdělané šlechtické rodině a dostal tradiční katolické vychování, s nímž se nikdy zcela nerozešel, s nímž se však později bolestně vyrovnával. Jeho otec, stavební inženýr, za války cestoval po stavbách v Rusku a rodina cestovala s ním. V letech 1929–1934 studoval práva na Vilenské univerzitě a roku 1931 navštívil Paříž, kde ho jeho strýc uvedl do četby švédského mystika E. Swedenborga. V tomtéž roce spoluzaložil „katastrofický“ avantgardní časopis \"Žagary\". Po promoci a ročním stipedijním pobytu v Paříži působil v polském rozhlase ve Vilniusu, ve Varšavě a jako válečný zpravodaj v Rumunsku. Roku 1940 se vrátil do Vilniusu a přijal litevské občanství, ale po sovětské okupaci Litvy v červnu odjel do Varšavy, kde pracoval v knihovně. Po porážce Varšavského povstání roku 1944 se přestěhoval do Krakova. Vždycky se považoval za občana Polsko-litevské unie a byl hrdý na mnohonárodnostní charakter tohoto soustátí, což mu někteří polští nacionalisté vytýkali.\n\nPo druhé světové válce Miłosz podporoval nový režim, protože soudil, že má povinnost se podílet na budování nového společenského a politického řádu. Působil v USA a v Paříži jako polský kulturní atašé, byl však vůči režimu stále skeptičtější. Koncem roku 1950 při návštěvě Varšavy mu policie odebrala pas, ale na nátlak významných osobností mohl v únoru 1951 odjet do Paříže, kde dostal politický azyl. Část polské emigrace ho přesto dlouho odmítala. Roku 1953 poprvé vyšla jeho \"Zotročená mysl\", v níž na čtyřech anonymních postavách ukázal, čím stalinismus přitahuje spisovatele. Kniha měla velký úspěch a byla přeložena do mnoha jazyků.\n\nOd roku 1960 přednášel polskou literaturu a slovanské jazyky na Kalifornské univerzitě v Berkeley a roku 1970 získal americké občanství. Roku 1978 získal Neustadtovu cenu za literaturu a v roce 1980 Nobelovu cenu. 1980 navštívil Polsko, kde mohly poprvé vyjít některé jeho knihy, ale brzy se vrátil do Berkeley a v následujícím roce byl v Polsku zase zakázán. Roku 1989 dostal čestný doktorát Harvardovy univerzity.\n\nOd roku 1989 navštěvoval Krakov, kam se roku 1993 přestěhoval a kde v roce 2004 zemřel. Jeho tělesné pozůstatky jsou uloženy po boku dalších polských velikánů v kryptě Kostela sv. Archanděla Michaela a sv. Stanislava na Skałce v Krakově.\n\nRoku 1994 byl vyznamenán Řádem bílého orla a v památníku Jad Vašem v Jeruzalémě je za svou činnost za války zapsán jako Spravedlivý mezi národy. O čtyři roky později, 1998, získal prestižní polskou literární cenu Nike za dílo 'Piesek przydrożny (česky 'Pejsek u cesty')'. Rok 2011 byl, rozhodnutím polského Sejmu, rokem Czesława Miłosze.\n\nVelkou většinu svého díla napsal Milosz polsky, měl však velmi dobré překladatele do různých jazyků. Sám také hojně překládal z poezie anglické, americké, francouzské a španělské, vydal i překlady starozákonních biblických textů.\n\nVycházel z avantgardy a neoklasicismu, od 70. let je jeho poezie více meditativní.\nEstetický a filozofický rozměr mají i další sbírky:\nDo krajiny dětství a mládí se vrací ve sbírkách:\n\nPo své emigraci v padesátých letech se Milosz začal prosazovat jako esejista a prozaik.\nStudie východoevropských totalitních systémů se objevují v dílech:\n\n\n\n\n"}
{"id": "525760", "url": "https://cs.wikipedia.org/wiki?curid=525760", "title": "AKM", "text": "AKM\n\nAKM je modernizovaná verze pušky AK-47. Do služby byla zařazena roku 1959.\n\nProti původní verzi je AKM o 700 gramů lehčí, protože má odlehčené pouzdro závěru. Na jeho výrobu je použita technologie sváření kovových výlisků, díky čemuž je jeho výroba lacinější a jednodušší. I úderný mechanizmus je vylepšený, zabraňuje dopadu kladívka na úderník před úplným uzavřením závěru. Má zpomalovač kadence a chránič ústí hlavně působí jako kompenzátor zdvihu a zpětného rázu. Dá se různě modifikovat. Například je možné ho vybavit různými optikami, na hlaveň je možné připevnit granátomet nebo bajonet, který v kombinaci s pouzdrem umožňuje stříhání pletiva. Některé verze mají rukojeť a pažbu vyrobenou z plastu, na rozdíl od AK-47, které je mají dřevěné. Verze se sklopnou kovovou pažbou se nazývá AKMS. AKM lze na první pohled rozeznat od AK-47 podle doplněného kompenzátoru zdvihu na ústí hlavně a také menšího prolisu nad zásobníkem.\n\n\n"}
{"id": "525762", "url": "https://cs.wikipedia.org/wiki?curid=525762", "title": "Lebeda rozkladitá", "text": "Lebeda rozkladitá\n\nLebeda rozkladitá (\"Atriplex patula\") je jednoletá bylina z čeledi laskavcovitých (\"Amaranthaceae\"). Ve starších taxonomických systémech byla řazena do čeledi merlíkovitých (\"Chenopodiaeceae\"). Rod Lebeda je značně heterogenní, obsahuje okolo stovky různých druhů.\n\nCelá Evropa, severní Afrika, západní a střední Asie, Sibiř. Sekundárně Azorské ostrovy, Severní Amerika, Jižní Amerika (Argentina, Uruguay), jižní Afrika, jižní Asie, Austrálie a Nový Zéland.<br>\n\nV České republice je nejhojnější v nížinách a pahorkatinách, do hor je ojediněle zavlečena. Pravděpodobně je v ČR původní, případně snad archeofyt.\n\nTato ruderální rostlina roste na navážkách, skládkách, rumištích, na návsích, v zahradách, u cest a silnic, podél železnic, na kompostech a úložištích statkových hnojiv, na polích (v okopaninách, ve strništích, na úhorech), ve vinicích a na půdách bohatých dusíkem. Dává přednost dobře úživné a často vlhké půdě, nejlépe jí vyhovuje zásaditější podloží. Není příliš teplomilná, snáší zastínění. Roste od nížin do podhůří. V zemědělských kulturách se lebeda rozkladitá objevuje nejhojněji až v létě, dobře snáší sesekání a rychle bohatě obrůstá. Kvete od června do října.\n\nRostlina s bohatě až řídce větvenou přímou, vzpřímenou či poléhavou, až k zemi přitisklou lodyhou, zeleně a žlutozeleně podélně proužkovanou. Dorůstá výšky 30–80 cm (20–150 cm). Stonek je na příčném řezu téměř čtyřboký.<br>\n\nListy jsou tmavě zelené, ale zejména u mladých rostlin působí jako pomoučené, protože jsou pokryté měchýřkovitými chlupy. Spodní listy jsou řapíkaté, kosníkovité až kopinaté, v nejširším místě na spodní části čepele se dvěma velkými, šikmo dopředu směřujícími zuby. Celokrajné horní listy jsou kopinaté až úzké, čárkovité.<br>\n\nKořen je silný a tuhý, kůlovitý, jednoduchý až větvený.<br>\n\nKvěty nahloučené do klubíček jsou uspořádány v koncových lichoklasech. Jsou většinou jednodomé, zřídka dvoudomé. Na jediné rostlině bývají květy samčí, samičí i oboupohlavné (mnohomanželnost). Samčí jsou bez listenů, samičí mají listeny ve formě krovek, které pevně uzavírají nažku. Krovky jsou kosníkovité až hrálovité s klínovitou až slabě zaokrouhlenou bází, nesrostlé.<br>\n\nPlod je heterokarpická nažka. Na jedné rostlině se vyskytují dva typy semen. Plody jsou uzavřeny ve dvou kosodélníkovitých zvětšených listenech zvaných krovky, které mají vyniklou žilnatinu, jsou lysé a mají olivově zelenou nebo hnědou barvu (viz ilustrace lebedy rozkladité, č. 5). Plody jsou ploché, okrouhlé. Semena mají po obvodu kýl a na boku patrný konec kořínku (viz ilustrace lebedy rozkladité, č. 6).\nMenší typ je zastoupen ve významně větší míře než typ větší (±95 %). Má také hlubší klíční odpočinek.<br>\nRůznoplodost (heterokarpie) nažek lebedy rozkladité je podmíněna jejich vznikem z oboupohlavních i samičích květů.<br>\n\nLebeda rozkladitá se rozmnožuje pouze semeny, na jedné rostlině dozrává i několik tisíc nažek (až 6000). Semena opadávající pod rostlinu zpravidla odnese vítr nebo spláchne voda. Klíčí nepravidelně, v průběhu celého roku, zvláště při vyšších teplotách půdy. Velká semena klíčí dříve než malá; příčinou etapového klíčení je především heterokarpie. Semena lépe klíčí po přezimování v půdě, přičemž začínají klíčit až po prohřátí půdy. V půdě si udržují víceletou klíčivost.<br>\n\nKlíční listy jsou čárkovité, lysé, 10–20 mm dlouhé; jejich velikost kolísá podle typu semen. V úžlabí klíčních listů jsou brzy založeny pupeny vedlejších stonků. První čtyři listy jsou párovitě sblížené, další jsou střídavé. Bývají úzce podlouhlé až podlouhlé, tupě zakončené, naspodu zúžené v krátký řapík, s čepelemi 20–30 mm dlouhými, celokrajnými až s nepatrným náběhem zubatosti v bazální části, postupně výraznější u dalších listů. Listy jsou jakoby pomoučené bílými měchýřkovitými chlupy.\n\nPoužívá se jako listová zelenina. Protože rostliny téměř neobsahují kyselinu šťavelovou, jsou vhodné ke konzumaci jako „špenát“ – jsou vhodnější než listy špenátu setého. Mladé rostliny jsou křehké a šťavnaté – již od starověku se z listů lebedy rozkladité připravovaly saláty.<br>\nVzrostlé rostliny jsou dobrým krmivem domácím i volně žijícím býložravcům. Semena jsou oblíbenou potravou zrnožravých ptáků (konopka obecná aj.).\n\nLebeda rozkladitá je ruderální rostlina a patří mezi zahradní a polní, pozdně jarní a generativně se rozmnožující plevele. Není však plevelem invazním a expanzivním ani rezistentním. Zapleveluje zahradní, polní a ostatní širokořádkové plodiny, komposty, skládky, rumiště a půdy bohaté na dusík. Pokud není vypleta včas, stávají se mohutné rostliny významným konkurentem, zastiňují okolní rostliny a odčerpávají jim vláhu a živiny; v tomto smyslu nejvíce škodí v okopaninách a zelinářských zahradách. Nažky jsou šířeny statkovými hnojivy (zvláště komposty a neuleželým hnojem), zemědělskými stroji, nejčastěji větrem a vodou z ohnisek zaplevelení.<br>\nK potlačení stačí pečlivé agrotechnické zásahy a mechanická opatření (kosení, okopávka a podmítka strnišť). Ve srovnání s merlíky je výskyt méně četný.\n\nPyl lebedy rozkladité je významným alergenem, protože jej lebeda rozkladitá jako větrosnubná rostlina produkuje značné množství.\n\n\n\n \n"}
{"id": "525769", "url": "https://cs.wikipedia.org/wiki?curid=525769", "title": "Chrysler Building", "text": "Chrysler Building\n\nChrysler Building je mrakodrap v New Yorku, jednom z nejvýznamnějších měst Spojených států amerických. Nachází se na Manhattanu (\"Midtown Manhattan\") a patří mezi nejznámější symboly města, hlavně díky charakteristické špičce. Jako první mrakodrap na světě překročil výšku Eiffelovy věže (300 m) a pokořil magickou hranici 1000 stop (305 m), vyrostl až do výšky 318 m, dokončen byl roku 1930. V dnešní době je pátým nejvyšším mrakodrapem v New Yorku, ale o toto místo se dělí s budovou New York Times Tower. Budova je postavena ve stylu art deco, který byl pro 30. léta typický.\n\nBudovu navrhl architekt William Van Alen pro Waltera P. Chryslera, velkoakcionáře společnosti Chrysler Corporation. Tehdy se v New Yorku soutěžilo o to, kdo postaví nejvyšší mrakodrap světa, a tak chtěl William Van Alen v této honbě za oblaky vyhrát a navrhl projekt pro výstavbu nejvyšší budovy. Plány mu překazili architekti \"Hreve, Lamb and Harmon\" se svým plánem Empire State Building. Chrysler Building se sice stala nejvyšší budovou světa, ale jen na 11 měsíců, poté ji značně přerostla budova Empire State Building, která se posléze stala nejvyšší budovou.\n\nStavba Chrysler Building byla zahájena dne 19. září 1928. Pozemek, na kterém budova stojí, darovala Cooperova unie pro rozvoj vědy a umění. Budova relativně rychle rostla. Každý týden byla dokončena čtyři podlaží, navíc při její stavbě nedošlo k žádné smrtelné nehodě. Aby si Chrysler Building vydobyla pozici nejvyšší stavby světa a překročila výšku Eiffelovy věže (300,5 m), byla těsně před jejím dokončením přímo uvnitř budovy sestavena 58,4 m vysoká ocelová špička. Ta byla následně vysunuta 23. října 1929. Chrysler Building se tak stala nejen nejvyšší budovou světa, ale i nejvyšší stavbou jakéhokoliv druhu. Slavnostní otevření pro veřejnost se konalo 27. května 1930. Prvenství si však mrakodrap neužil dlouho, o necelý rok později jej zastínil značně vyšší Empire State Building. Budova Chrysler Building si ale jedno výškové prvenství udržela, a to že je nejvyšší budovou světa postavenou z cihel s ocelovou konstrukcí.\n\nV roce 1978–1979 proběhla rekonstrukce budovy, při které byly zrekonstruovány fasáda a vstupní hala. Věž prošla až rekonstrukcí, která byla dokončena v roce 1995.\n\nChrysler Corporation se nikdy nestala majitelem budovy. Walter P. Chrysler ji pouze nechal postavit jako investici pro svou rodinu. Chryslerova rodina prodala dům v roce 1947. Chrysler Corporation se jako nájemník z budovy vystěhovala v roce 1950 a v roce 1957 byl mrakodrap koupen společnostmi \"Sol Goldman\" a \"Alex DiLorenzo Massachusetts Mutual Life Insurance Company\". Od roku 1979 byla budova ve vlastnictví firmy \"Jack Kent Cooke\". V roce 1998 koupily budovu za 220 milionů amerických dolarů firmy \"Tishman Speyer Properties\" a \"Travelers Insurance\". V roce 2001 bylo 75 % vlastnictví budovy prodáno za 300 milionů dolarů firmě TMW. Tuto firmu a dalších 15 % podílu na budově koupila pak v roce 2008 státní investiční společnost z emirátu Abú Zabí \"Abu Dhabi Investment Council\" a stala se tak z 90 % novým vlastníkem budovy Chrysler Building.\n\nChrysler Building je považována za mistrovské dílo v architektonickém stylu Art Deco. Charakteristická špice mrakodrapu a její celková podoba byla inspirativní pro mnoho budov ve světě (např. One Liberty Place). V současné době budova obsahuje celkově 3 862 oken a 32 výtahů, ty byly navrženy firmou \"Otis Elevator Corporation\". Konstrukce budovy se skládá z ocelové kostry a cihlové vyzdívky. Na stavbu bylo použito přibližně 3 826 000 cihel a 20 960 tun oceli. Je nejvyšší budovou světa postavenou z cihel s ocelovou konstrukcí. V roce 1976 byla prohlášena za národní kulturní památku.\n\nRohy na 61. patře zdobí osm ocelových orlů, zvětšené kopie ozdob z předních masek vozů Chrysler vyrobených v roce 1929. Na 31. patře jsou rohy zdobeny křídly orlice Chrysler.\n\nŠpice vážící 30 tun se skládá ze sedmi postupně se zmenšujících oblouků vyrobených z nerezavějící oceli a s trojúhelníkovými okny. Byla zde použita nerezavějící ocel vyvinutá v Německu, prodávaná pod obchodním názvem „Nirosta“. V 71. patře se nachází vyhlídková místnost, která však v současné době není přístupná veřejnosti.\n\nReflektory jsou umístěné na dvou místech budovy. Část reflektorů je umístěna přímo v ocelové špici, díky tomu svítí všechna okna trojúhelníkového tvaru. Druhá část je umístěna na střeše 61. patra. O osvětlení mrakodrapu se v noci stará přibližně 10 000 žárovek.\n\nInteriér je zdoben egyptskými motivy a na stropě ve 25. patře se nachází freska od malíře Edwarda Trumbulla nazvaná „Doprava a lidské úsilí“. Vstupní lobby je obloženo různými druhy mramoru, onyxu a jantaru.\n\nChrysler Building se nachází v newyorské čtvrti Midtown na Manhattanu, a to na křižovatce Lexington Avenue a 42. ulice (42nd Street).\n\nK budově se lze bez problémů dostat autem (taxíkem) nebo i pěšky. Poblíž budovy jezdí i mnoho autobusových linek a nedaleko od budovy se nachází dvě stanice newyorského metra (\"Subway\") s názvy \"Grand Central - 42nd St Station\" a \"Grand Central Station\", kterými projíždí linky 4, 5, 6 a 7. Jeden blok směrem na severo-západ se nachází známá železniční stanice Grand Central Terminal.\n\nJako jedna z hlavních dominant New Yorku se Chrysler Building objevila v mnoha známých filmech. Bylo to např. v roce 1998 ve filmu \"Godzilla\", kdy se budova fiktivně stala obětí rakety určené ke zničení netvora. Ve stejném roce ve snímku \"Armageddon\" ji zasáhl meteorit. V roce 2001 jsme mohli vidět Chrysler Building zcela pod vodou, a to ve filmu \"A.I. Umělá inteligence\". Můžeme ji dále vidět ve filmu \"Spider-Man\" z roku 2002, kde si na ni sedl pavoučí muž. Budova se objevila také ve filmu Muži v černém 3, Will Smith z budovy seskočil k zemi.\n\n\n"}
{"id": "525772", "url": "https://cs.wikipedia.org/wiki?curid=525772", "title": "Kreditní karta", "text": "Kreditní karta\n\nKreditní karta je platební karta spojená s revolvingovým úvěrem, tedy úvěrem, který držitel karty může postupně splácet a zároveň dále čerpat. Někdy se jako kreditní označuje i příbuzná charge karta, u níž je úvěr nutno splatit celý do určité lhůty, a občas se jako „kreditní“ nepřesně označují vůbec všechny bankovní platební karty bez ohledu na jejich systém. Kreditní karty dnes vydávají především finanční instituce, v první řadě banky. Existuje více univerzálních systémů zajišťujících širokou použitelnost kreditních karet, z nichž nejvýznamnější jsou Visa, MasterCard, American Express a Diners Club. Tyto společnosti zajišťují fungování karet po celém světě, takže kartu vydanou libovolnou bankou a nesoucí označení jedné z uvedených organizací lze použít v kterékoliv prodejně na zeměkouli označené stejným logem jako platební karta.\n\nZ pohledu držitele kreditní karta usnadňuje placení, umožňuje se obejít bez hotovosti a eliminuje směnu valut, což je mimořádně výhodné při platbách v zahraničí. Mohou s ní být spojeny i další služby a výhody. Za možnost jejího využití držitel obvykle platí poplatky, a pokud nesplatí úvěr v bezúročném období, tak také úrok. Obchodní model moderních kreditních karet je postaven na mezibankovní spolupráci, kterou organizují karetní asociace, sdružující banky a další finanční instituce vydávající a přijímající karty jednoho typu. Banky vydávají kreditní karty a umožňují obchodníkům po navázání smluvního vztahu tyto karty přijímat. Systém je financován poplatky a úroky držitelů karet, poplatky či srážkami z plateb kartami od obchodníků a poplatky, které hradí vydavatelské banky karetním systémům.\n\nKreditní karty vznikly v USA a jejich nejvzdálenějšími předchůdci byly úvěrové známky, které usnadňovaly identifikaci klientů u obchodníků již v 70. letech 19. století. Roku 1950 vznikla první univerzální platební karta, Diners Club, a v následujících letech se rozšířila po USA a poté i v zahraničí. První univerzální kreditní kartu v dnešním pojetí spustila 18. září 1958 banka Bank of America pod značkou BankAmericard v kalifornském Fresnu. Konkurenční boj vydavatelů karet v následujících desetiletích vedl ke koncentraci trhu a dnes se v Americe a Evropě uplatňuje jen několik málo typů platebních karet. V Československu sice první platba kartou proběhla již v roce 1968, kreditní karty se však v českých peněženkách masověji objevily až počátkem 21. století. Jejich průkopníky v Česku byly společnosti Home Credit a Česká spořitelna.\n\nZ pohledu držitele spojuje kreditní karta vlastnosti platební karty a revolvingového spotřebitelského úvěru. O její vydání je potřeba požádat v bance nebo jiné finanční instituci, která kreditní karty vydává. Ta žadatele stejně jako v případě jiných úvěrů podrobí takzvanému credit scoringu, což znamená zjištění údajů o jeho majetkové situaci a vyhodnocení rizika nesplácení úvěru. Kreditní karty vzhledem k poměrně nízkým úvěrovým limitům patří k nejsnáze dosažitelným úvěrům, a hodí se proto i pro klienty s nižšími příjmy nebo bez úvěrové historie. Pokud žadatel v credit scoringu uspěje, nabídne mu banka kreditní kartu a dojde-li k dohodě, může být uzavřena smlouva a karta je po vyrobení klientovi dodána. Při jednání je potřeba věnovat pozornost podmínkám a vlastnostem karty, zejména s jakou karetní asociací je spojena (dnes obvykle Visa nebo MasterCard), jaký má úvěrový limit, co její provoz stojí na poplatcích a úrocích a jak dlouhé má bezúročné období. S kartou mohou být spojeny i další služby, například různá pojištění a věrnostní slevy ve vybraných obchodech. Banka může kartu svému klientovi sama nabídnout nebo i zaslat předschválenou kartu, v takovém případě však klient není k ničemu zavázán, dokud si kartu neaktivuje nebo nezačne používat.\nPo vyrobení je platební karta držiteli zaslána nebo předána na pobočce banky podle klientovy žádosti nebo podmínek konkrétní banky. Držitel obdrží ke kartě její identifikační kód PIN, který se zadává k ověření totožnosti majitele. PIN se obvykle posílá v oddělené bezpečnostní obálce výhradně do rukou držitele karty. Stejně jako u jiných platebních karet je potřeba kartu podepsat a PIN chránit před vyzrazením. Škody z odcizení kreditní karty sice po nahlášení ztráty nese její vydavatel, ten však může vymáhat spoluúčast klienta, pokud zjistí, že byla porušena bezpečnostní pravidla. Přesto v tomto směru mohou kreditní karty být pro klienta výhodnější než debetní karty, protože zloděj se nedostane k vlastním penězům klienta. Proto je také potřeba vědět, kam hlásit případnou ztrátu nebo odcizení karty, jak kartu zablokovat a jak je řešena odpovědnost za škody způsobené zlodějem. Dnešní platební karty obvykle mají platnost několik let a po jejich expiraci klient automaticky může obdržet novou kartu. Po dobu platnosti smlouvy pak vydavatel karty držiteli pravidelně zasílá výpis, který obsahuje přehled kartou uskutečněných transakcí, výši dlužné částky, poplatků a úroků, minimální splátku za zúčtovací období a další údaje např. nastavení karty, počet věrnostních bodů apod. Papírový výpis ke kreditním kartám v současnosti může být nahrazen i výpisem elektronickým.\n\nKreditní karty slouží především pro nákupy zboží a služeb v provozovnách obchodníků a dnes obvykle i na internetu. Pro držitele karty i obchodníka zjednodušují placení, pro obchodníky je navíc výhodou úspora nákladů spojených s držením hotovosti v pokladnách a zejména vyšší tržby. Výhodné jsou karty zejména v případě nákupů a plateb v zahraničí, kdy odpadá potřeba nákupu valut. Výběr hotovosti z bankomatů, na pokladně při nákupu (\"cashback\") nebo na přepážkách výplatních míst (\"cash advance\") je možný rovněž, obvykle však bývá úrokově znevýhodněn tím, že pro něj neplatí bezúročné období. Bezúročné období, obvykle v délce 30–60 dní, je doba, po níž je možno čerpanou částku, tedy úvěr, splatit v nominální výši, bez zatížení úrokem. Úrokové sazby kreditních karet patří obvykle mezi bankovními k těm vyšším, v Česku se koncem roku 2009 pohybovaly mezi 19–26 % ročně, a proto pro případ, že klient potřebuje větší objem peněz na delší dobu, než je bezúročné období, bývá výhodnější sjednat si jiný typ úvěru s nižším úročením.\n\nModerní systémy platebních, a tedy i kreditních karet jsou založeny na smluvních vztazích několika typů subjektů, přičemž ovšem jedna organizace může podle okolností plnit více rolí:\nDále zde mohou vystupovat např. nezávislí distributoři pomáhající prodávat platební karty koncovým zákazníkům nebo partneři vydavatele, kteří spolu s ním vydávají kobrandované karty.\n\nPoté, co institucionální články systému platebních karet navázaly smluvní vztahy a zajistily potřebou infrastrukturu, probíhá obchodování takto: Vydavatel nabízí a vydává kreditní karty potenciálním držitelům. Protože se jedná o úvěrový vztah, bývá součástí transakce provedení credit scoringu, tedy zjištění schopnosti potenciálního klienta úvěr splácet, a stanovení úvěrového rámce (tj. kolik peněz si koncový klient smí maximálně na kartu vypůjčit), ceny za poskytnutou službu (jež bývá charakterizována úrokovou mírou a poplatky) a podmínek splatnosti úvěru. Dohodnou-li se strany, podepíše se úvěrová smlouva, klient získá plastovou platební kartu a vydavatel mu založí úvěrový účet, na němž se zúčtují platby provedené kartou.\n\nKlient smí až do vyčerpání úvěrového rámce platební kartu používat k placení a případně dalším službám, jako jsou platby přímo v obchodě nebo na internetu, výběr z bankomatu a výběr hotovosti při placení (\"cash back\"). Typická transakce probíhá tak, že klient (obvykle svým podpisem anebo zadáním osobního identifikačního čísla PIN) na obchodníkově prodejním místě (anglicky \"point of sales\", \"POS\") souhlasí se zaplacením. Obchodník poté pomocí systému elektronické verifikace ověří platnost a dostatečný limit na kartě, přičemž data získá pomocí platebního terminálu z čipu nebo magnetického proužku na kartě. Je-li vše v pořádku, transakce se zaznamená a obchod je uzavřen.\n\nVydavatel karty zasílá koncovým klientům jednou měsíčně výpis z karetního účtu se seznamem transakcí a minimální splatnou částkou, kterou je klient povinen ve smluvené lhůtě zaplatit.\n\nSystém kreditních karet je financován z několika zdrojů, především to jsou:\n\nÚspěšné zavedení kreditních karet slibuje jejich vydavateli rozvoj úvěrových obchodů a zvyšování počtu zákazníků bez nutnosti udržovat nákladnou síť poboček, jakou mají banky spravující klasické bankovní účty. Již na počátku dějin kreditních karet v 50. a 60. letech 20. století se však ukázalo, že základní podmínkou úspěchu je dostatečně silná reklama, která zajistí osvětu veřejnosti a dostatečné množství jak nasmlouvaných obchodníků, tak držitelů karet. O zavedení univerzální kreditní karty se totiž v 50. letech pokoušela celá řada společností, ale před úspěchem BankAmericard žádná neprorazila právě pro nedostatečné investice, a sice kromě nedostatečných investic do infrastruktury také nedostatečný marketing. Bank of America a po ní další banky dokázaly problém získání kritické masy zákazníků překonat mimo jiné agresivní reklamou, když své karty doslova rozdávaly a rozesílaly na všechny možné dostupné adresy. Kreditní karty BankAmericard takto již během prvních 13 měsíců od zavedení dostaly skoro dva miliony klientů a rychle se projevil druhý problém, nedostatečná kvalita takto získaných zákazníků, což spolu s úvěrovými podvody zvýšilo úvěrové ztráty na 22 %, následkem čehož v roce 1961 z banky odešel i vedoucí celého projektu Joseph P. Williams. Nevyžádané rozesílání karet a další procesní nedokonalosti přinesly velké ztráty i jiným bankám a roku 1970 dosáhly celkové ztráty amerických bank z kreditních karet 115,5 milionu USD, přičemž celkem tamní banky rozeslaly asi 100 miliónů nevyžádaných kreditních karet. Problémy spojené s touto praxí vedly roku 1970 až k vyhlášení zákona, zakazujícího v USA nevyžádané rozesílání kreditních karet.\n\nReklama na platební karty zprvu zdůrazňovala univerzálnost a snadnou dostupnost úvěru („BankAmericard, jediná kreditní karta, kterou potřebujete“, „Noste svůj úvěr ve své kapse“). Další reklamy zdůrazňovaly, kolik zboží si zákazník vybavený kartou může pořídit a propagace spotřeby na úvěr se brzy stala terčem veřejné kritiky. Vynalézavé reklamy přinesla například Citibank: když roku 1978 New York ochromil sníh, vysílala v televizi záznam ukazující, jak se obyvatelé města brodí sněhem k jejím fungujícím bankomatům, zatímco ostatní banky mají zavřeno. Tehdy banka také zavedla svůj známý slogan „The Citi Never Sleeps“ („Citi/Město nikdy nespí“). Ve stejném období tato banka zjistila, že klienti si příliš nepamatují jména vydavatelů svých kreditních karet. Poslala proto klientům místních bank nabídku formulovanou tak, jako by pocházela od jejich vydavatele, ale s nabídkou vlastní karty s vyšším úvěrovým limitem. Tím se jí podařilo získat přes 3 miliony nových klientů na úkor konkurence.\n\nV 80. a 90. letech 20. století probíhal na poli reklamy souboj především mezi značkami Visa, American Express a MasterCard. Visa se stala sponzorem olympijských her a v reklamě poukázala na své větší rozšíření („Je všude, kde chcete být.“) MasterCard dokázal kontrovat slavnou sérií reklamních spotů Priceless (K nezaplacení). S laskavým humorem ukazují důležité okamžiky lidského života a sdělují divákům: Jsou věci, které si za peníze nekoupíte. Na všechno ostatní je tady MasterCard.\n\nAmerican Express roku 1966 jako první zavedl do oboru produktovou segmentaci klientů a nejlepším klientům nabídl prestižnější typ karty, kterou o rok později přejmenoval na Gold Card, Zlatou kartu, což brzy v různých podobách napodobili všichni významnější vydavatelé karet. Ještě individualizovanější přístup od 80. let umožňují kobrandované karty a afinitní programy, kdy karta obsahuje kromě loga vydavatele ještě logo partnerské společnosti či organizace, která případně poskytuje držiteli katy další výhody. Vydavatel karty tak získává přístup ke klientům partnera a partner programu naopak získává s podporou banky věrnostní program pro své klienty.\n\nHistorie platebních karet obecně a zejména kreditních karet začala v USA. Nejstaršími předchůdci kreditních karet byly úvěrové mince nebo známky (anglicky \"metal charge coins\" nebo \"metal credit tokens\"), které se začaly používat kolem roku 1870. Kovová známka s identifikačním číslem a logem obchodníka umožňovala snadnou identifikaci klientů, kteří měli po jejím předložení právo odebírat zboží na úvěr. V tomto případě byl poskytovatelem úvěru obchodník a známku bylo možné použít pouze u něho. Roku 1880 vznikl ve Velké Británii systém úvěrových poukázek (\"credit vouchers\"), vydávaných společností Provident Clothing Group. Fungovaly jako revolvingový úvěr umožňující krýt nákupy ve vybraných obchodech. Firma Provident zde již působila jako na obchodnících nezávislý vydavatel a zároveň zúčtovací banka, protože proplácela zboží obchodníkům a inkasovala splátky od koncových zákazníků.\nSamotný termín kreditní karta se objevil poprvé roku 1887 ve vědeckofantastickém románu \"Pohled do budoucího ráje\" (\"Looking Backward\") amerického spisovatele Edwarda Bellamyho, podle něhož „kreditní karty“, používané ovšem spíš jako dnešní debetní karty, v roce 2000 budou sloužit namísto peněz. Nejstarší platební karty se používaly tak, že klient předložil kartu a podepsal účet. Obchodník ověřil platnost karty a porovnal podpis se vzorovým podpisem. Záznam o transakci již od roku 1915 mohl usnadnit mechanický snímač (imprinter), který zachytil údaje z karty; první takový vyrobila firma Addressograph. Účtárna poté každý měsíc vyhotovila a klientovi zaslala celkovou fakturu za jeho nákupy.\nDo poloviny 20. století se objevovaly další systémy platebních karet zahrnujících úvěrování klienta, žádný však nezískal regionálně a oborově dostatečně široké rozšíření, aby mohl být považován za univerzální platební prostředek maloobchodu. Systém \"„charge it“\" (připište to na účet) začaly využívat obchodní řetězce jako Sears Roebuck (1910), půjčovny vozů, hotelové a dopravní společnosti a sítě čerpacích stanic, z nichž první byla General Petroleum Corporation of California, jež nabídla tento systém roku 1924, a následovaly ji společnosti jako Mobil a Shell. Roku 1928 zavedla firma Fahrington plechové platební karty \"charge-plates\", na nichž byly plasticky vyraženy identifikační údaje klienta, což umožňovalo kartu imprinterem otisknout na prodejní doklad, a snížit tím nebezpečí špatného opisu údajů. Tyto karty byly již nabízeny s bezúročným obdobím 30 dní, během kterých mohl klient splatit celý úvěr najednou bez navýšení. Zároveň byla možnost, aby klient splácel pravidelné menší splátky bez ohledu na okamžitou velikost úvěru. Z hlediska klienta tedy již tehdy existovala většina podob karetního úvěru, jaké se používají na počátku 21. století.\n\nJiž před druhou světovou válkou ve Spojených státech vlastnily kreditní a úvěrové karty různých typů miliony klientů, Karty byly obvykle vázané na určitou společnost nebo okruh společností, a tak často fungovaly zároveň jako věrnostní programy a poskytovaly svým držitelům mimořádné výhody oproti zákazníkům platícím hotově. Američtí spotřebitelé se právě díky nim učili žít na dluh a kupovat si na splátky vybavení domácností nebo automobily. K šíření kreditních karet přispívalo to, že v dobách nerozvinutého bankovnictví byly jednou z mála možností, jak běžní Američané mohli získat úvěr na spotřební zboží; celé odvětví ovšem postihla Velká hospodářská krize roku 1929 a po částečném oživení ještě více druhá světová válka, kdy vláda USA omezila poskytování úvěrů, aby zamezila výrobě spotřebního zboží na úkor válečné produkce.\n\nPo válce se úvěrové obchody opět rozběhly a již roku 1947 byla zavedena první mezinárodně platná úvěrová karta na světě, Air Travel Card, kterou přijímalo všech 83 tehdejších členů Mezinárodní asociace leteckých dopravců IATA. Ještě významnější inovaci však přineslo založení Diners Clubu roku 1950, nabízejícího první univerzální kartu, která umožňovala platbu u velkého množství různých restaurací, obchodů, hotelů a jiných provozoven po celých Spojených státech. Idea univerzální úvěrové karty prý napadla zakladatele Diners Clubu Franka McNamaru, když po večeři v newyorské restauraci Major's Cabin Grill zjistil, že si doma zapomněl peníze. Během řešení trapné situace ho napadlo, že by bylo výhodné, kdyby existovala platební karta, kterou by přijímali ve velkém množství restaurací, takže by klient nebyl omezen hotovostí, kterou nosí u sebe. Papírové kartičky Diners Clubu koncem roku 1951 přijímalo již více než 1000 restaurací a obchodů a stovky dalších firem; podle dnešní klasifikace ovšem ještě nešlo o pravé kreditní karty, ale o charge karty. Na provozním výnosu se poprvé podíleli i sami obchodníci, kterým Diners Club strhával provizi zvanou \"merchant discount charge\" ve výši 5 až 7 %, za což jim zvyšoval obrat a hlavně od nich přebíral kreditní riziko nesplácených úvěrů; od klientů navíc získával roční poplatek 5 dolarů za vydání a správu karty. Od roku 1953 začali karty Diners Clubu přijímat i obchodníci v Kanadě a další státy světa brzy následovaly. Manželé Bortzfieldovi již roku 1957 úspěšně absolvovali cestu kolem světa vybaveni pouze letenkami a kartami Diners Club. Československo se roku 1965 stalo první zemí sovětského bloku, kde se začaly přijímat platební karty, a byly to tehdy právě karty Diners Club. První platba kartou zde ovšem byla uskutečněna až 24. října 1968 v pražské pobočce Čedoku.\n\nKoncem 40. a počátkem 50. let 20. století se v USA rozvíjely rovněž bankovní platební karty. Třebaže mnohé projekty byly neúspěšné, obchodníci karty vítali, protože vedle levnějšího a bezpečnějšího způsobu placení také klienti vybavení kartami utráceli více. Malí obchodníci navíc díky vydavateli karet mohli nabízet zboží na úvěr, což by si jinak nemohli dovolit, jelikož potřebný kapitál poskytovala a kreditní riziko nesla banka. Roku 1958 zavedla banka Chase Manhattan Bank kreditní karty vybavené bezúročným obdobím: pokud klient během desetidenní „grace period“ svůj dluh bance uhradil, byl osvobozen od úroku ve výši 1 % měsíčně. Ve stejném roce vstoupili na trh kreditních karet tři silní konkurenti Diners Clubu: Carte Blanche hotelové společnosti Hilton, kreditní karty šekové společnosti American Express a kreditní karta BankAmericard největší banky v USA Bank of America. Projekt BankAmericard, připravený týmem vedeným Josephem P. Williamsem a spuštěný 18. září 1958 v kalifornském Fresnu, byl první univerzální úvěrovou platební kartou s revolvingovým úvěrem, a tedy první kreditní kartou v dnes užívaném smyslu slova. Karty BankAmericard byly také jako jedny z prvních na světě vyrobeny z plastu (PVC), což ztěžovalo padělání, zvyšovalo trvanlivost a usnadňovalo kopírování údajů pomocí imprinteru. Vedle bankovních karet v 50. letech dále existovaly karty nebankovních společností, zejména obchodních řetězců – například Macy's, který tehdy zavedl další významnou inovaci: místo kopií jednotlivých účtenek začal svým zákazníkům zasílat měsíční výpis z účtu, což ušetřilo značné náklady.\n\nV Evropě sice první moderní platební karty zavedla společnost Finders Service ve Velké Británii již roku 1951, celkově však byl vývoj opožděný oproti Americe. Kromě Britů se jeho průkopníky stali i Švédi a Francouzi, zatímco v Západním Německu se kreditní karty dlouho nemohly prosadit. Evropská karetní asociace Eurocard vznikla roku 1965, francouzská Carte Bleue roku 1967 a japonská, od 80. let rovněž mezinárodně rozšířená JCB (Japan Credit Bureau) již roku 1961. V polovině 60. let 20. století se objevila řada dalších systémů platebních karet, mezinárodně se však prosadily pouze dva: Master Charge (z níž se vyvinula pozdější MasterCard) a BankAmericard (zárodek pozdější asociace Visa). V 60. letech se banky začaly sdružovat do asociací, aby dosáhly nadregionální pokrytí trhu obchodníků. Proto byl také zaveden klíčový poplatek karetního platebního styku, výměnný poplatek, jehož potřeba vyvstala s tím, že banka obchodníka musela zpracovávat platby pro banku klienta a hledal se zdroj, kterým by pokryla související náklady. Silná konkurence nových bankovních sdružení začala z trhu platebních karet vytlačovat nejen oborové platební karty například sítí čerpacích stanic, ale odsunula z vedoucího postavení na trhu kreditních karet i jeho zakladatele, společnost Diners Club, která byla vytlačena do oblasti prémiových služeb pro nejbohatší zákazníky a stejně jako Carte Blanche ji posléze koupila Citibank. Koncem 60. let v USA vznikly první úvěrové registry, které shromažďují informace o platební morálce držitelů úvěrů, a pomáhají tak vydavatelům karet snížit kreditní riziko.\nV 70. letech 20. století pomohly rozvoji platebních karet technické vynálezy jako magnetický proužek a později čip na kartách, platební terminály a zavedení moderní výpočetní techniky do bankovnictví, což vše podstatně usnadnilo a zrychlilo používání karet. Začaly se šířit bankomaty, které klientům umožnily čerpání peněz z karet v kteroukoli denní dobu. Pro získání silné pozice na trhu je v USA využila banka Citibank, která do bankomatové sítě investovala stovky milionů tehdejších dolarů. Kreditní karty se staly masovým zbožím a v USA je vlastnila již polovina občanů. Začal se vybírat poplatek za vedení kreditní karty od klienta, první ho zavedla roku 1973 Marquette Bank v Minnesotě, která vybírala 10 dolarů ročně. Podobný poplatek Citibank ovšem roku 1978 označil soud za nezákonný. Vznikly i další zákony, které v USA regulovaly používání karet a zaručovaly právo klientů na rovné zacházení a ochranu soukromí. V roce 1974 se platební karty BankAmericard, dosud ovládané bankou Bank of America a svým image příliš úzce spojené se Spojenými státy, proměnily v celosvětovou asociaci, dnešní Visa International. a asociace Master Charge roku 1979 změnila název na rovněž marketingově výhodnější MasterCard. Marketing karet se rovněž rozvíjel a rozšířily se prestižní projekty pro nejlepší klienty jako kobrandované karty nesoucí loga více partnerských společností nebo „stříbrné“, „zlaté“ a „platinové“ karty, dávající právo na vyšší kvalitu služeb. Od roku 1974 se v USA banka mohla stát plnohodnotným členem obou hlavních karetních asociací BankAmericard a Master Charge zároveň. V témže roce také vznikly první debetní karty jako neúvěrová paralela kreditních karet.\n\nBěhem 80. a 90. let rychle rostl počet kreditních karet a s nimi spojené úvěry. Ve Spojených státech se zadlužení průměrné domácnosti na hlavních kreditních kartách zvýšilo z 518 USD roku 1980 na 2549 USD roku 1990 a na 6549 USD roku 2000. V roce 2008 to bylo již 8329 USD.\n\nV USA vznikla v roce 1985 úvěrová karta Discover obchodního řetězce Sears, Roebuck and Company, které se podařilo získat značný podíl na trhu díky silné reklamní kampani a tomu, že sloužila i jako věrnostní program: zákazník získal 1% slevu z ceny nákupů (tzv. \"cashback\"). V Evropě v 90. letech zaznamenaly úspěch takzvané „monolines“, banky specializované pouze na kreditní karty a související produkty, a společnosti orientované na spotřební úvěry jako francouzský Cetelem. Roku 2001 byla zavedena neembosovaná kreditní karta MasterCard Electronic, určená pro použití pouze v platebních terminálech a bankomatech, což bance dává možnost přímé kontroly transakcí klienta, a tím snižuje její riziko. S rozvojem technologií se objevily další možnosti, například virtuální platební karty, které nemusí existovat ve fyzické podobě a platí se jimi pouze na internetu, nebo v poslední době bezkontaktní platby technologií PayWave (Visa) nebo PayPass (MasterCard), které umožňují hradit malé nákupy (obvykle do 25 USD, v ČR do 500 Kč) rychle a bez zadání PINu. Kreditní karty se v některých regionech integrují do tzv. městské karty (\"city card\") a dá se jimi snadno hradit i městská doprava, parkovné, rychlé občerstvení apod.\n\nKoncem osmdesátých a počátkem devadesátých let se otevřela platebním kartám i řada komunistických a dříve komunistických zemí. Zprvu se ovšem jednalo o debetní karty a rozvoj sítě bankomatů. V České republice zavedla kreditní karty určené především pro nákup spotřebičů společnost Home Credit finanční skupiny PPF, a expandovala s nimi poté i do zahraničí. Univerzálně přijímanou kreditní kartu v Česku jako první nabídla Česká spořitelna roku 1998, skutečný rozvoj českého trhu úvěrových karet však nastal až v letech 2001 a 2002.\n\n"}
{"id": "525774", "url": "https://cs.wikipedia.org/wiki?curid=525774", "title": "Křišťálové sklo", "text": "Křišťálové sklo\n\nKřišťálové sklo, v nejčistší podobě zvané též křišťál, je olovnaté sklo (nověji též bezolovnaté barnaté sklo) používané pro své světelně-odrazivé vlastnosti (vysoký index lomu světla) především k dekorativním účelům. Obsahuje zpravidla 18-35% oxidu olovnatého (PbO), kterým jsou nahrazeny vápenaté složky běžného skla. Olovnaté sklo také může sloužit jakožto materiál, který pohlcuje RTG záření, vyrábějí se z něj také ochranná skla proti nebezpečnému elektromagnetickému (tvrdému) záření.\n\nOxid olovnatý, nedílná součást tradičního křišťálu, sklu dodává větší hustotu, menší tepelnou vodivost, vyšší index lomu (vyšší lesk), větší odolnost a houževnatost. Je ovšem náročnější na zpracování, a kladou se tak větší nároky na umění skláře. Spolu s tím stoupá také hodnota a cena křišťálového skla. Mezi přední evropské producenty olovnatého křišťálového skla patří například manufaktura Baccarat, sídlící od roku 1764 ve francouzském stejnojmenném městě. Někteří skláři olovo nepoužívají, jako například přední česká sklářská manufaktura Moser z Karlových Varů. Její výrobky a výrobky dalších skláren, které olovo nepřidávají, tak jsou podle odborníků choulostivější a nedosahují tak vysokého lesku.\n"}
{"id": "525777", "url": "https://cs.wikipedia.org/wiki?curid=525777", "title": "Čeřeniště", "text": "Čeřeniště\n\nČeřeniště (něm. \"Tschersing\") je horská vesnice ležící v kopcích Českého středohoří na horním toku potoka Rytina, jižně od města Ústí nad Labem a severně od Litoměřic. Dnes je části obce Malečov.\n\nPrvní písemné zmínky o vesnici jsou z roku 1407 jako majetek královské koruny. V 16. století byla majetkem Hynka Krabice z Veitmile, který ves prodal roku 1543 Litoměřicím. Součástí obce se 27. ledna 1938 stala také osada Wimberg či počeštělý výraz Vimperk. V roce 1900 zde stálo 6 domů s 24 obyvateli, Jan Palacký uvádí v roce 1848 7 domů a 31 obyvatel. Nyní je v bývalé lokalitě Vimperk asi 12 rekreačních chalup. Před druhou světovou válkou zde žilo převážně obyvatelstvo německé národnosti. Vesnice byla známá pěstováním angreštu, kterému se v této nadmořské výšce dařilo. Po válce došlo k odsunu tohoto obyvatelstva. Vesnici se již nepodařilo zalidnit do stavu, jaký byl před válkou.\nDnes je Čeřeniště součástí obce Malečov a je využíváno převážně k rekreačním účelům (ze 100 staveb, evidovaných v Čeřeništi ke dni 9. 3. 2012, je 35 s číslem popisným a 65 s číslem evidenčním). Na stráni nad vsi stojí kostel Panny Marie Pomocnice křesťanů zrestaurovaný v roce 1970. U hřbitova stojí barokní kaple. Na jižním okraji Čeřeniště, v zahradách při zatáčce silnice do Hlinné jsou coby památné stromy chráněny celkem čtyři mohutné lípy malolisté ( )\nVe vesnici a v okolí je spoustu příležitostí pro sport a turistiku. V zimě se zde provozuje běh na lyžích v letních měsících je okolí hojně navštěvováno cykloturisty. Nedaleko je rozhledna Varhošť, odkud je vidět panorama Českého středohoří i Krušných hor a také hladinu řeky Labe v osmi úsecích od střekovské přehrady až ke Štětí.\n\n"}
{"id": "525780", "url": "https://cs.wikipedia.org/wiki?curid=525780", "title": "Cestovní agentura", "text": "Cestovní agentura\n\nCestovní agentura je firma, která prodává jednotlivé zájezdy cestovních kanceláří či jiné služby. Jedná se o volnou živnost.\n\nRozdíl mezi cestovní kanceláří a cestovní agenturou spočívá v tom, že cestovní agentura působící v České republice nesmí prodat svou službu složenou z více složek (například cestování a ubytování, které by sama zorganizovala), nemusí mít zájezdy pojištěny a přímo neodpovídá za jejich průběh. Cestovní agentura je pouze zprostředkovatelem prodeje zájezdů.\n\nCestovní agentura je však legitimním dodavatelem jednotlivých služeb cestovního ruchu (pronájmy vozů, prodej letenek, hotelové ubytování atd.), které sama přímo sjednává bez účasti cestovní kanceláře. Pokud se jedná o společnosti vozící turisty do České republiky, pak je zde ve větší míře zastoupena činnost cestovních agentur neboť opětovně poskytované služby nevyžadují povinnost se pojistit proti úpadku cestovní kanceláře (zejména z důvodu, že pokud se jedná o zájezdy, pak konečným prodejcem je zahraniční společnost v místě bydliště turisty, která má povinnost se pojistit dle zákonů té které země).\n"}
{"id": "525782", "url": "https://cs.wikipedia.org/wiki?curid=525782", "title": "Cestovní kancelář", "text": "Cestovní kancelář\n\nCestovní kancelář je firma, která sestavuje a nabízí zájezdy jiným subjektům (zákazník, cestovní agentura). Je základní provozní jednotkou cestovního ruchu, předmětem její činnosti je zprostředkování, organizování a zabezpečování služeb spojených s cestovním ruchem. Cestovní kancelář nese plnou zodpovědnost za realizace zájezdů, jež nabízí.\n\nCestovní kancelář se v České republice provozuje jako koncesovaná živnost. Dle zákona je provozovatel cestovní kanceláře podnikatel, který je na základě koncese oprávněn nabízet a prodávat zájezdy.\n\nCestovní kancelář může nabízet a prodávat jednotlivé služby cestovního ruchu, případně podle individuální objednávky prodávat jejich kombinaci; prodávat jednotlivé služby pro jinou cestovní kancelář, cestovní agenturu, nebo jiné osoby (dopravce, pořadatele kulturních, společenských a sportovních akcí atd.), zprostředkovávat prodej zájezdu pro jinou cestovní kancelář nebo cestovní agenturu a také prodávat věci spojené s cestovním ruchem, jako jsou vstupenky, plány, mapy, jízdní řády, tištěné průvodce, upomínkové předměty.\n\nCestovní kancelář uzavírá s klientem \"cestovní smlouvu\".\n\nCestovní kanceláře v České republice musí mít pojištění proti úpadku.\n\n\n"}
{"id": "525784", "url": "https://cs.wikipedia.org/wiki?curid=525784", "title": "Jaroslav ze Šternberka a Veselí", "text": "Jaroslav ze Šternberka a Veselí\n\nJaroslav ze Šternberka a Veselí byl český šlechtic, který pocházel z rodu Šternberků. \n\nJeho otcem byl Jaroslav, který pocházel z konopišťské větve rodu. Mladý Jaroslav získal hrad Veselí, o který se však s ním roku 1406 soudil bezúspěšně Petr z Kravař a Plumlova. Jaroslav se oženil s Kunkou z Lomnice a velice dobře vycházel se svým tchánem Janem z Lomnice i s jeho synem a svým švagrem Janem z Lomnice mladším, kterého vzal ve spolek na své statky. Jaroslav se pokoušel dále rozšiřovat své statky na Moravě. V roce 1417 dokonce získal díky své vzdálené příbuzné Eliščce hrad Starý Světlov a několik vesnic. \n\nJaroslav připojil svůj podpis k protestu, kterým se čeští a moravší páni 8. května 1415 ohradili proti zatčení Jana Husa. Po vypuknutí husitských válek však stál na straně krále Zikmunda, což mu bylo osudným. Byl zabit 1. listopadu 1420 v bitvě pod Vyšehradem.\n\nZanechal po sobě pouze dvě dcery, Annu a Kateřinu.\n\n"}
{"id": "525785", "url": "https://cs.wikipedia.org/wiki?curid=525785", "title": "Manowar", "text": "Manowar\n\nManowar je americká heavy metalová skupina z města Auburn ve státě New York založená v roce 1980 Joeym DeMaiem, Ericem Adamsem, Ross the Bossem a Carlem Canedym.\n\nBaskytarista a lídr skupiny Joey DeMaio pracoval jako pyrotechnik pro Black Sabbath a při tom se seznámil s kytaristou Ross the Bossem, který v té době hrál se skupinou Shakin Street, předkapelou Black Sabbath. Jako zpěvák se k nim později připojil Eric Adams a bubeník Carl Canedy, čímž byl položen základ skupině Manowar. Již od počátku byla jejich hudba založena na epickém zvuku a ovlivněna skladatelem vážné hudby Richardem Wagnerem. Ve spojení s texty ovlivněnými fantasy literaturou a severskou mytologií je Manowar považován za představitele žánru power metal, hudebně k nim ovšem sedí spíše označení klasický heavy metal.\n\nNa debutovém albu skupiny \"Battle Hymns\" vydaném v roce 1982 vystoupil s mluveným slovem režisér Orson Welles, který později namluvil část textu pro skladbu \"Defender\" z alba \"Fighting the World\".\n\nNa tvrdší pokračování (album \"Into Glory Ride\")('83) se kapela rozešla s manažerem Billem Aucoinem a najala si nového bubeníka Scotta Columbuse. Tvrdí se o něm, že buší do bicích tak silně, že se běžné sady rozpadnou. Hrál proto na bicí z nerez oceli, které měl vyrobené na zakázku. Manowar předvedli nového bubeníka na newyorském metalovém festivalu \"World War III.\" Ve Státech se pak kapely ujala firma Megaforce (v Evropě začínající Music For Nations), která při obřadném podpisu smlouvy dostala přesně to, s čím počítala – kapela si řádně otevřela obřadní dýkou žíly a podepsala se vlastní krví.\nTřetí album Hail to England bylo nahráno a smícháno za 6 dní.\n\nV roce 1984 byl Manowar zapsán do Guinessovy knihy rekordů jako nejhlasitější skupina světa. Dosáhli 131 decibelů.\n\nV roce 2006 byla skupina stále aktivní, koncertovala a plánovala vydání nového alba. Joey DeMaio založil vydavatelství Magic Circle Music, které se zaměřilo na žánr Power Metal, Epic Metal. Mezi jeho klienty patří mimo jiné skupina Rhapsody (po sporu o název přejmenovaná na Rhapsody of Fire).\n\nVydání alba \"Gods of War\", plánované na duben 2006, bylo zpožděno kvůli zranění ruky kytaristy Karla Logana při havárii na motocyklu. Album bylo vydáno v roce 2007.\n\nV roce 2008 opustil Manowar po neshodách bubeník Scott Columbus a přidal se ke kapele Ross The Boss (nová štace dlouholetého kytaristy Manowar) a odehrál s nimi několik koncertů. Scotta Columba nahradil ještě v roce 2008 bubeník Donnie Hamzik, který s Manowar nahrál první album Battle Hymns a již v nové sestavě se objevili roku 2010 na Masters of Rock ve Vizovicích, kde zahráli jako poctu zesnulému Ronnie James Diovi Heaven And Hell od Black Sabbath, které bylo součástí alba domovské vydavatelské firmy Magic Circle – A Tribute To Ronnie James Dio, na kterém zahrály i ostatní kapely, které jsou pod touto firmu produkované jako HolyHell, Metalforce, Awaken, Avigal, Crosswind, Dean Cascione, Harlet a další.\n\nNa sklonku roku 2010 vyšlo remasterované první album Battle Hymns s velmi povedeným zvukem a dvěma bonusy v podobě živých záznamů z koncertů z roku 1982. Mluvené slovo za zesnulého Orsona Wellese nahrál Christopher Lee, operní zpěvák a herec známý z alb italských Rhapsody of Fire a hlavně jako Saruman z filmové trilogie Pán prstenů.\n\nV roce 2011 je plánováno vydání nového alba Hammer of the Gods, které bude věnované severskému bohu Thorovi a zároveň to bude první část z cyklu \"The Asgard Saga\".\n\nAlbum nakonec vyšlo v červnu 2012 pod názvem \"The Lord of Steel\" a navazuje na tradici klasického heavy metalu 80. let. Manowar v něm nezapřel svůj styl a ke klasickým rifům přidal moderní zvuk a velmi ostrý a jasný zvuk Loganovy kytary. Kapela vynechala velmi kritizovanou \"omáčku\" z posledního alba a soustředila se pouze na oldschoolový \"heváč\", který kapelu proslavil. Mimo jiné se tu objevila skladba \"El Gringo\", která je součástí soundtracku ke stejnojmennému filmu. Byl to další milník v již bohaté biografii kapely.\n\n28.6.2013 vyšlo remasterované album \"Warriors of The World\", které navíc obsahuje bonusovou skladbu \"House Of Death\" nahranou při koncertním vystoupení.\n\nRok 2014 byl pro kapelu ve znamení dalšího světového turné pod názvem \"Kings Of Metal MMXIV World Tour\", kde byly představeny skladby z alba \"Kings of Metal\". Úvodní koncert turné se uskutečnil 21. března 2014 v Moskvě.\n\nV lednu 2016 Manowar odehráli v ČR 4 koncerty včetně dvou v Praze. V květnu 2016 pak kapela ohlásila, že po turné 2017/2018 ukončí svojí činnost., což DeMaio ke konci roku 2019 vyvrátil a kapela pokračuje dál s dalšími plány do budoucna (zdroj: http://manowar.com/it-was-spectacular-interview-with-joey-demaio/).\n\nV roce 2017 nahradil bubeníka Donnieho Hamzika Španěl Marcus Castellani z tribut kapely Kings of Steel. (zdroj: http://manowar.com/biography/ )\n\nKapela \"na půl oficiálně\" oznámila práci na novém studiovém albu, takže rozlučka s kariérou vypadá na rok 2019 velmi zajímavě. (zdroj: https://web.archive.org/web/20180720165810/https://www.metaltalk.rocks/manowar-in-the-studio )\n\n9. srpna 2018 v Charlotte v Severní Karolíně byl zatčen Karl Logan za údajnou manipulaci s dětskou pornografií. Po zaplacení kauce byl propuštěn. (zdroj: http://www.spark-rockmagazine.cz/kytaristu-manowar-sebrali-za-detske-porno ). Následně kapela oznámila, že se kytarista nebude účastnit Final Battle turné. Zatím nebyla oznámena náhrada na jeho místo, ale turné ani nové album není ohroženo. (zdroj: http://manowar.com/regarding-karl-logan/)\n\nNa začátku roku 2019 kapela oznámila, že na pozici kytaristy našla náhradu v podobě E. V. Martela, známého z jediné oficiálni revivalové kapely Manowar.\n\nPo ukončení části turné v Rusku a Ukrajině bez předchozího varování odchází bubeník Marcus Castelani a nahrazuje ho Anders Johansson (ex HammerFall), první koncert s kapelou odehrál v pondělí 25.3.2019 v Brně (zdroj: http://metalopolis.net/News/31722/MANOWAR/)\n\n29.3.2019 v rámci turné vydala kapela první ze tří EP s názvem The Final Battle I obsahující 4 nové skladby. (zdroj: https://manowar.com/manowar-announce-release-date-of-new-ep-the-final-battle-i/)\n\n\n\n\n\n\n\n\n"}
{"id": "525787", "url": "https://cs.wikipedia.org/wiki?curid=525787", "title": "Florence Griffith-Joynerová", "text": "Florence Griffith-Joynerová\n\nFlorence Griffith-Joynerová (21. prosince 1959 Los Angeles, Kalifornie – 21. září 1998 Mission Viejo, Kalifornie) byla americká atletka, sprinterka, trojnásobná olympijská vítězka a držitelka dosud platných světových rekordů v bězích na 100 m (10,49 s) a 200 metrů (21,34 s). Ty jsou v platnosti již více než třicet let a v současnosti nejsou elitními sprinterkami obvykle přímo ohrožovány.\n\nV roce 1988 se \"Flo-Jo\" stala vítězkou ankety Atlet světa. Zemřela ve věku 38 let, když ve spánku utrpěla epileptický záchvat.\n\nTalent u své dcery objevila její matka a přihlásila ji do atletického oddílu. Po úspěších v žákovských a dorosteneckých kategoriích ji byla nabídnuta pozvánka do týmu kalifornské univerzity. Ze školy však musela pro nedostatek peněz odejít. Finanční podporu ji však nabídl její trenér Bob Kersee.\n\nNa prvním ročníku MS v atletice v roce 1983 v Helsinkách doběhla ve finále závodu na 200 metrů na 4. místě (22,46 s). O rok později na olympijských hrách v Los Angeles získala na stejné trati stříbrnou medaili (22,04 s), kde prohrála jen s krajankou Valerií Brisco-Hooksovou. Pro stříbro si doběhla rovněž na druhém světovém šampionátu v Římě v roce 1987, kde byla rychlejší jen východoněmecká sprinterka Silke Gladischová. Zlatou medaili poté vybojovala ve štafetovém běhu na 4×100 metrů.\n\nNejvětší úspěchy své kariéry zaznamenala v roce 1988 na letních olympijských hrách v jihokorejském Soulu, kde vybojovala tři zlaté (100 m, 200 m, 4×100 m) a jednu stříbrnou medaili (4×400 m).\n\nV semifinále běhu na 200 metrů trať zvládla v čase 21,56 s, čímž o 15 setin sekundy překonala světový rekord, který tehdy držely Marita Kochová i Heike Drechslerová (obě dvě čas 21,71 s běžely shodně ve své kariéře dvakrát). Ve finále dvoustovky Flo-Jo vylepšila semifinálový výkon o dalších 18 setin a čas 21,34 s je dosud na prvním místě dlouhodobých tabulek.\n\nJejí světové rekordy nadále vyvolávají otázky, zdali podezřele skvělých výkonů dosáhla bez podpůrných prostředků. Především první zmiňovaný rekord (100 m) představuje čas, k němuž se dnešní nejlepší sprinterky stále nedokážou přiblížit (časy nejlepších mají obvykle hodnotu mezi 10,70 - 11,00 s). Dosud nejblíže se dostala Američanka Carmelita Jeterová, která na mítinku v Šanghaji zaběhla 20. září 2009 stovku v čase 10,64 s.\n\nI proto a z dalších důvodů (velmi rychlé ukončení kariéry ještě v roce 1988) je tato atletka podezřívána z dřívějšího užívání dopingu. Sama sportovkyně však vždy užívání jakýchkoliv podpůrných prostředků popírala a svoji výkonnost zdůvodňovala tvrdou prací a zdravým životním stylem.\n\nFlorence Griffithová-Joynerová je také nejrychlejší ženou historie, a to i podle změřené maximální rychlosti běhu. Na olympijských hrách v Soulu běžela jeden desetimetrový úsek za 0,91 sekundy, což odpovídá rychlosti 10,99 m/s = 39,56 km/h.\n\n\nPocházela z jedenácti dětí. Jejím manželem byl někdejší americký atlet, olympijský vítěz v trojskoku z roku 1984 Al Joyner. Její švagrovou byla jeho mladší sestra Jackie Joynerová-Kerseeová, olympijská vítězka v sedmiboji a ve skoku dalekém.\n\n"}
{"id": "525788", "url": "https://cs.wikipedia.org/wiki?curid=525788", "title": "Drogová závislost", "text": "Drogová závislost\n\nDrogová závislost (též látková závislost, narkomanie (z řečtiny. νάρκη /narkē/ - snížená citlivost, spánek, šílenství, vášeň, touha.) či toxikomanie) je abnormální až patologický stav vyvolaný častým užíváním drog. Závislost na drogách začíná zpravidla častým užíváním drog, které vyvolá potřebu drogy cíleně vyhledávat, ať už psychologicky či fyzicky podmíněnou. Drogová závislost vede ke snížení schopnosti přirozeně reagovat na běžné stimuly, ve vážnějších stádiích vede k narušení i základních společenských a životních činností a nakonec k selhání funkcí tělesných orgánů po jejich trvalém poškození.\n\nDiagnostický a statistický manuál mentálních poruch (DSM-IV) definuje (všeobecněji) látkovou závislost jako:\n\nDle Světové zdravotnické organizace (WHO) je drogová závislost definována jako\n\nLátková závislost může být diagnostikována jako fyzická závislost, zjištění tolerance nebo abstinenčních komplikací, nebo bez fyziologické závislosti.\n\nKoncept drogové závislosti má více odlišných definicí. Některé zdroje přikládají termínu \"drogová závislost\" stejný význam jako má \"látková závislost\", jiné například označují termínem \"drogová závislost\" jen užší okruh, který zahrnuje pouze drogy, které průkazně vyvolávají toleranci nebo abstinenční příznaky.\n\nOmamné látky jsou velmi starého původu. Také zvířata užívají drogy. Užívání psychoaktivních drog člověkem sahá do prehistorie. Již jeskynní malířství odpovídá transu a užívání drog. Dále je popsáno jejich užívání už ve starověkém Egyptě, Mezopotámii či Krétě. Každopádně, zde se spíše jednalo o rituální či lékařské použití, a proto nemůžeme jednoznačně hovořit o drogové závislosti.\n\nK velkému využívání drog dochází až v 19. století, kdy už v Americe a Evropě je farmaceutický průmysl schopen izolovat z přírodních látek čistou drogu. Drogy byly v 19. století velice rozšířené, ale ještě pořád nemůžeme hovořit o závislosti, jednalo se spíše o rekreační používání slabých drog.\n\nPřelom v užívání drog byl vynález injekční jehly v roce 1853. Po tomto objevu již bylo možno aplikovat drogy nitrožilně, čímž se znásobil jejich účinek.\n\nNa přelomu 20. století již začaly vyvstávat první problémy se závislostmi a dalšími jevy provázejícími závislost na drogách. Rovněž se drogy začaly dělit na legální (alkohol, nikotin, v některých zemích i marihuana) a nelegální (kokain, heroin, morfin).\n\nZávislostí jako nemocí se začali vědci zabývat až v 20. století a s tím souvisí i vznik různých definic závislosti na drogách (viz Definice).\n\nPatří sem například Edgar Allan Poe, prokletí básníci Charles Baudelaire, Arthur Rimbaud, Paul Verlaine. Rovněž mnoho rockových a popových hvězd bylo známých svojí drogovou závislostí, například Kurt Cobain. Paul McCartney, který také drogy často užíval, o nich řekl: \"„Drogy mohou otevřít mnoho dveří, ale na všechny otázky si člověk musí odpovědět sám.“\"\n\nČastým motivem k začátku braní drog a vytváření závislosti je zvědavost. Mnoho lidí vyzkouší drogu jen proto, že chce zkusit, jaké to je. Dalším možným motivem je stres či životní problém, který daný člověk není schopen řešit jinak, než útěkem. Také často může být iniciátorem parta, k níž daný člověk patří a do které chce patřit i nadále, a proto se nechá k drogám \"donutit\". Ovšem pro vybudování závislosti je podstatný vliv negativního prostředí..\n\nV této fázi drogová závislost začíná. Daný člověk je drogou nadšen - zažívá najednou pocity, které nikdy před tím nezažíval, má najednou mnohem bohatší sny, nápady, pohled na svět. Vše mu jde najednou lehce, s nadhledem, nic mu nedělá starosti. V této fázi ještě není těžké utajit před okolím, že člověk bere drogu. Je to poznat jen náznakově - časté střídání nálad, euforie, laxní přístup k problémům.\nDroga taky v této době ještě nedá najevo žádné negativní účinky, člověk tedy může být přesvědčený, že výroky o škodlivosti drog jsou jen výmysl na odstrašení. Člověk také v této době ještě nepocítí takovou finanční zátěž, jelikož mu stačí k uspokojení malé dávky drogy. Také v práci nebo ve škole zatím člověk nemá žádné problémy, ba naopak, vlivem drogy se mu může dařit lépe - může být soustředěnější a lépe mu může fungovat paměť. Droga také v této době ještě spolehlivě pomáhá \"utápět\" problémy a unikat z reality do ideálního světa, kde problémy neexistují.\n\nPřestože je v této fázi ještě relativně lehké přestat (nevytvořila se ještě fyzická závislost), většina lidí v této fázi nepřestane, jelikož vnímají jen pozitiva, která jim droga přináší. V případě, že člověk v této době přestane, je u něj velmi důležitá příprava na nejrůznější těžké situace, které jej později v životě čekají.\n\nV knize Ještěrka, kde autorka z vlastní zkušenosti popisuje užívání drog je první kontakt s drogou popsán takto:\n\"Napoprvé to byla svalovka z půlky plata. ... Trvalo to asi čtvrt hodiny a nic nepřicházelo. Najednou to přišlo, v minutě jsem byla úplně sjetá. Jak to přišlo, prý jsem zezelenala a zbělela, kluci mě drželi tep a báli se o mě. Mně bylo rajsky, lehla jsem si do trávy a rozplývala jsem ve stavu blažeností.\"\n\nTéto fázi se také někdy říká \"Víkendové braní\". V této fázi se již začíná projevovat závislost a droga už začíná být zdrojem problémů. Droga se už musí brát pravidelněji, ve větších dávkách. Daný člověk si však ještě myslí, že má braní drogy pod kontrolou, a že s ním může kdykoliv přestat. Droze se v této fázi začíná přizpůsobovat denní cyklus, a rovněž přátelé (člověk, který bere drogu už si nemá co říct se svými bývalými přáteli a hledá si nové mezi narkomany).\n\nVelkým problémem v tomto období se stává škola či zaměstnání. Člověk již začíná být drogou otupován a zhoršují se jeho schopnosti přemýšlet a pamatovat si. Proto se snižují jeho pracovní čí studijní výkony. Rovněž může mít problémy s tím, že do školy či zaměstnání chodí pod vlivem drogy a jeho reakce se mohou ostatním zdát divné. V této fázi člověk má problém s zvyšující se absencí ve škole či zaměstnání, a proto je donucen často lhát nebo se vymlouvat, vymýšlet si.\n\nMnoží se rovněž konflikty s okolím - s rodinou (časté pozdní příchody domů), s učiteli (nevyspalost, nepřipravenost či naprostý nezájem), se spolupracovníky a přáteli (ztráta společné řeči, zájmů, koníčků).\n\nČlověk v této fázi často hledá pomoc u osoby, která je mu blízká nebo jí důvěřuje, ale většinou neřeší problém se závislostí, ale problém s tím, jak nemít spory s rodiči, sourozenci, partnerem/partnerkou, učiteli.\n\nRovněž přichází v této fázi určité zdravotní problémy, často se jedná o: nespavost, nechuť k jídlu, bolesti hlavy, agresivita, bolest celého těla, deprese či stres.\n\nV této fázi již člověk ztrácí kontrolu nad drogou a svojí závislostí. Celý jeho život se začíná točit kolem drogy, myslí jen na to, kdy si dá příští dávku. Vše se podřizuje droze - denní režim, morální hodnoty, zaměstnání, přátelé. V tomto období se často dostavují už i finanční problémy, protože se často už na závislost přijde a člověk je vyhozen ze školy či zaměstnání. Získávání peněz na drogy je v tomto období různé - jedinec se často uchyluje ke krádežím, podvodům či prostituci:\n\"Na dýze jsem se seznámila s jedním vojákem. ... Vyprávěl mi o svým kámošovi, kterej je ošetřovatel a fetuje. ... Pak jsem mu řekla, že taky fetuju. a že bych potřebovala nějaký věci. To zcela změnilo situaci. Slíbila jsem mu, že mu svoje tělo prodám jedině za fet.\"\n\nVeškeré problémy je schopný člověk v této fázi řešit už jedině drogou, čímž se dostává do hlubších a hlubších problémů, které často vedou až k vyloučení jedince z rodiny, zaměstnání, školy, kruhu přátel na okraj společnosti.\n\nI v této fázi se ještě mnoho lidí snaží přestat, ale sami již toho nejsou schopni, protože už si vytvořili fyzickou závislost. Návrat k normálnímu životu z této fáze je již velmi náročný, člověk má už úplně jiný žebříček hodnot, přátele, jeho rodina ho už často zavrhla a jeho závislost k droze je již velmi silná.\n\nToto je poslední fáze závislosti a často končí smrtí předávkováním čí naprostým selháním organismu. Droga již uživateli v této fázi nic nepřináší, je pro něj jen úlevou od fyzické i psychické bolesti. Dávky již jsou pro tělo téměř na hranici snesitelnosti, jsou však také jedinou věcí, která je schopna ho udržet při životě.\n\nVeškerý život a myšlení jedince se v této fázi točí kolem užívání drogy a jejího získání. Právě se získáváním bývá velký problém, jelikož člověk je již velmi vyčerpaný a rovněž jeho pobyt v bídných sociálních podmínkách se na něm začíná promítat (vychrtlé a neudržované tělo, roztrhané oblečení, na kůži stopy od vpichů). Člověk se neštítí udělat cokoliv pro získání drogy - krádež, prostituce, ale klidně i vražda. To všechno dělá proto, že jej k tomu nutí droga, on sám často nechce.\n\nJedinec si ještě pamatuje, jak příjemná byla aplikace drogy v 1. fázi a snaží se o navození stejného stavu, ale marně. V případě, že drogu nedostane, nastává tzv. abstinenční syndrom, jinak také nazývaný absťák, který se projevuje různě, v závislosti na používané droze. Jde například o zimnici, bolest celého těla, agresivita, stres, deprese, absolutní vyčerpání, halucinace a další.\n\nTypický je taky pocit viny po použití drogy, člověk to řeší v této fázi tak, že si musí dát další dávku, aby zapomněl na pocit viny.\n\nZ této fáze již téměř není možné, aby se člověk vymanil vlastní vůlí, je jednoznačně nutná pomoc zvenčí.\nI toto by šlo označit jako fázi závislosti, protože i po vyléčení závislost přetrvává a může se snadno probudit (recidiva), například životní krizí či pouhou chutí zkusit to znova.\n\nOpiáty (morfin, heroin, braun): působí tlumivě zvláště v kombinaci s alkoholem, následně po usínání až bezvědomí hrozí koma, zástava dechu a krevního oběhu.\n\nStimulační drogy (pervitin): občasné výpadky zraku, které vedou k úzkosti a nepředvídatelným reakcím ze strachu, chaotické bezúčelné chování, stavy krátkodobého bezvědomí.\n\nHalucinogenní drogy (LSD): situace je srovnatelná s náhlým vznikem závažného duševního onemocnění (např. schizofrenie). Vlastní předávkování může probíhat různě; často jde o pocit pronásledování, zrakové či sluchové halucinace a mylné představy o realitě. Podle svých přesvědčení postižený také jedná, takže může volit např. útěk, ale i aktivní obranu nebo útok na někoho jiného.\"\n\nJe velký rozdíl mezi důsledky a příznaky. Příznaky následují v řádech minut po použití drogy, jsou to například euforie, extrémní výdrž, halucinace a další. Důsledky jsou však spíše následky a projeví zhruba až od 2. fáze drogové závislosti. Jsou to většinou negativní dopady na zdraví, rodinu, přátele, práci, ekonomickou situaci jedince, který se stal drogově závislý.\nU zdravotních důsledků musíme rozlišovat mezi abstinenčními příznaky a vlivem užívání drog na náš organizmus. Zdravotní následky braní drog se projeví až relativně pozdě, většinou od 3. nebo 4. fáze drogové závislosti. Patří mezi ně: nespavost, nechuť k jídlu, poruchy ledvin, jater či mozku, poruchy vidění a sluchu, vyčerpanost, zhoršení paměti a reflexů, špatná orientace, strach, různé fobie a mnohé další.\n\nK nepřímým zdravotním důsledkům patří i nemoci, způsobené nečistým nebo již použitým injekčním materiálem, tedy například: otrava krve, sexuálně přenosné nemoci, velmi častá je mezi narkomany žloutenka, a další nemoci, které se přenášejí krví. O prevenci tohoto problému se starají některé humanitní organizace (například Drop In) tak, že narkomanům zdarma nabízí na veřejným místech výměnu injekčního materiálu za sterilní.\n\nLidé s drogovou závislostí velmi často ztratí zájem o své kamarády, protože zážitek z drogy je natolik silný, že už si s lidmi, kteří jej nepoznali, nemají co říct. Rovněž se naprosto začínají rozcházet jejich zájmy - u narkomana se prohlubuje zájem o drogu a vše ostatní upadá, kdežto jeho okolí žije dál. Časté jsou ale i případy, kdy se celá parta dá na zkoušení drog, které později přejde v závislost. V tomto případě jejich \"přátelství\" zůstává, ale jakmile někdo z dané party začne bojovat s drogovou závislostí, partu většinou opouští.\n\nDůsledky drogové závislosti mají často v rodinách velmi negativní důsledky. Rodina se totiž jedince v průběhu závislosti často zřekne, a není pak již ani po vyléčení navázán normální vztah. Častým zdrojem problémů v průběhu závislosti bývají pozdní příchody domů, ztrácení peněz, časté lži a podvody, zhoršení vzhledu.\n\nV průběhu závislosti bývá často jedinec vyhozen z práce, a také ceny drog jsou na černých trzích značně vysoké, a proto se často potýkají s finančními problémy. V počátcích je často řeší půjčkami od známých, později už se dopouští i podvodů a krádeží.\n\nCílem léčby je pokud možno úplné odstranění závislosti. Tohoto se však nedá dosáhnout najednou, léčba musí probíhat postupně, protože při příliš rychlém vysazení drogy by mohly vzniknout zdravotní komplikace (v případě, že už se vytvořila fyzická závislost) anebo by se celá léčba mohla minout účinkem. Často pomůže vyléčení z drogové závislosti také víra, která ale musí být natolik silná, aby dovedla vytlačit drogu. Celá léčba je velice komplexní proces - jedinec, který má vytvořenou drogovou závislost není postižen jen fyzicky, ale i psychicky a je naprosto vytržen se svého dosavadního sociálního postavení. Velice často je psychologická léčba kombinována s farmakologickou léčbou.\nTato metoda je založená na práci s psychologem či psychiatrem, účast v terapeutické skupině a psychoterapii. Samozřejmě, metody lze kombinovat. Psychoterapie naučí pacienta zvládat těžké nebo krizové situace bez drog. Rovněž pacientovi pomáhá zapojit se opět do společenského života; s tímto však bývají často problémy - stará skupina přátel již jedince, který prošel drogovou závislostí nechce přijmout zpět. Proto je často nutné nalézt novou sociální skupinu.\n\nPři léčbě se postupně snižují dávky drogy až na naprosté minimum (viz například nikotinové náplasti). Toto pomáhá tělu, aby si postupně na drogy odvyklo a přešlo opět do normálního režimu fungování. Někdy se také při léčbě používá tzv. substituční metoda, kdy droga je nahrazena drogou jinou, slabší.\n\nDalší důležitou složkou je odstranění rituálu - například nahrazení cigarety nikotinovou náplastí či žvýkačkou. S rituálem souvisí i například prostředí nebo parta, které je rovněž nutno nahradit něčím novým, co už se pacientovi s drogou nepojí.\n\nNejčastější obecné farmakologické postupy jsou tyto:\n\nDrogy a s nimi související závislost zažily největší rozvoj po Sametové revoluci, kdy se otevřel ilegální trh s drogami v České republice.\n\nStatistika z roku 1995:\n\"V roce 1995 odhadla Hygienická služba v ČR počet osob závislých na drogách přibližně na 200 tisíc. Nejčastěji volenou drogou byl pervitin (35,3 %), následoval heroin (12,9 %), marihuana (9,4 %) a organická rozpouštědla (8,1 %). Téměř 37 % nových uživatelů bylo ve věku 15-19 let.\"\n\nStatistika z roku 2008:\n\"V roce 2008 bylo léčeno v ambulantních zdravotnických zařízeních 42 612 uživatelů návykových látek a proti předchozímu roku jejich počet vzrostl o 1%. Celkem bylo hospitalizováno 60 276 případů se základní nebo vedlejší diagnózou F10–F19 ve všech lůžkových zařízeních ČR. Z toho bylo v psychiatrických léčebnách a psychiatrických odděleních nemocnic zaznamenáno celkem 14 228 hospitalizací se základní diagnózou F10–F19 a jejich počet klesl o 2,2 %. Dalších 6 970 hospitalizací se základní diagnózou F10–F19 bylo zaznamenáno na ostatních odděleních nemocnic a 39 078 hospitalizací bylo s vedlejší diagnózou F10–F19. Během sledovaného roku absolvovalo substituční terapii 1 375 osob. Proti roku 2008 stoupl počet substituentů o 29 %.\"\n\nPro lidi závislé na opioidech (heroin, morfin, kodein, oxykodon, hydrokodon, fentanyl apod.), kteří z nějakého důvodu nemohou / nechtějí vyabstinovat, existuje v České republice možnost substituční terapie - při ní psychiatr předepisuje pacientovi léky obsahující opioidy a dotyčný bere tyto léky místo pouličních drog. Díky nim mu nehrozí abstinenční syndrom a může normálně fungovat v každodenním životě, aniž by si dělal starosti se sháněním dalších dávek. V Česku se při substituční terapii používají dvě látky - buprenorfin (někdy v kombinaci s naloxonem) a metadon.\n\nPro lidi závislé na stimulantech (pervitin, amfetamin, methylfenidát, fenmetrazin apod.) zatím substituční léčba ve smyslu nahrazení pouliční drogy jinou látkou neexistuje.\n\n\n"}
{"id": "525789", "url": "https://cs.wikipedia.org/wiki?curid=525789", "title": "Zákon o kolektivním vyjednávání", "text": "Zákon o kolektivním vyjednávání\n\nZákon o kolektivním vyjednávání neboli zákon č. 2/1991 Sb. upravuje kolektivní vyjednávání mezi odborovými organizacemi a zaměstnavateli nebo jejich organizacemi, za případné součinnosti státu, jehož cílem je uzavření kolektivní smlouvy. Kolektivní vyjednávání je tedy proces uzavírání kolektivní smlouvy, při kterém dochází k řešení platových nebo mzdových práv nebo jiných práv v pracovněprávních vztazích. Zákon výslovně upravuje postup kolektivního vyjednávání, uzavírání kolektivní smlouvy, řešení sporů mezi účastníky a postup při stávkách a výlukách.\n\n\nKolektivní vyjednávání je zahájeno písemným návrhem jedné strany k uzavření kolektivní smlouvy. Strana, která návrh obdržela, je povinna písemně odpovědět nejpozději do 7 pracovních dnů, pokud není domluveno jinak. Smluvní strany jsou spolu povinny jednat a spolupracovat, pokud to nebude v rozporu s jejich oprávněným zájmem. Pokud je smlouva uzavřena na dobu neurčitou, dohodnuta změna k nějakému datu, či vyprší její platnost, jsou účastníci povinni minimálně 60 dnů před skončením dosavadní smlouvy dohodnout se na uzavření nové kolektivní smlouvy. Smluvní strany mohou v kolektivní smlouvě dohodnout změnu a rozsah změny této smlouvy, při změně pak postupují stejně jako při uzavírání kolektivní smlouvy.\n\nKolektivní smlouva je smlouva upravující práva zaměstnanců v pracovně právních vztazích a také práva a povinnosti vstupujících do smluvního vztahu. Kolektivní smlouvy jsou závazné pro smluvní strany, pro zaměstnavatele, za které uzavřela smlouvu organizace zaměstnavatelů, pro zaměstnance, za které smlouvu uzavřel odborový orgán či pro samotný odborový orgán, pokud za něj uzavřel smlouvu orgán vyšší. \n\n\nKolektivní smlouvy musí být písemně uzavřené a podepsané na téže listině, jinak nemohou být přiznané platnými. Také kolektivní smlouva se považuje za neplatnou, pokud některá z její části je v rozporu s právními předpisy nebo upravuje nároky zaměstnanců v menším rozsahu než kolektivní smlouva vyššího stupně nebo zaručuje zaměstnancům mzdové nároky ve větším rozsahu, než je rozsah stanovený kolektivní smlouvou vyššího stupně jako nejvýše přípustný, a to v části přesahující tento nejvýše přípustný rozsah.\n\nKolektivní smlouva se uzavírá na dobu určitou. Pokud doba platnosti smlouvy nebude výslovně určena, považuje se, že byla uzavřena na dobu jednoho roku. Účinnost kolektivní smlouvy začíná prvním dnem období, na které byla smlouva uzavřena a končí uplynutím tohoto období, pokud doba účinnosti některých závazků není v kolektivní smlouvě sjednána odchylně. \n\n(1) Kolektivní smlouvu vyššího stupně a rozhodnutí rozhodce (§ 13), která se jí týkají, je povinna smluvní strana na straně zaměstnavatelů odevzdat k uložení ministerstvu práce a sociálních věcí republiky, příslušnému podle sídla této organizace.\n\n(2) Pokud kolektivní smlouva vyššího stupně podle předchozího odstavce zavazuje zaměstnavatele, kteří mají sídlo v obou republikách, je smluvní strana podle předchozího odstavce povinna smlouvu odevzdat k uložení oběma ministerstvům práce a sociálních věcí republik.\n\n(3) Uložení kolektivní smlouvy vyššího stupně se oznamuje ve Sbírce zákonů. O oznámení ve Sbírce zákonů požádá příslušné ministerstvo práce a sociálních věcí republiky, u něhož je smlouva uložena.\n\n(4) Ministerstvo práce a sociálních věcí republiky, u kterého je kolektivní smlouva vyššího stupně uložena, je povinno na žádost a za stanovený poplatek poskytnout žadateli její stejnopis.\n\n(5) S obsahem kolektivní smlouvy je povinen příslušný odborový orgán seznámit zaměstnance nejpozději do 15 dnů od jejího uzavření.\n\n(6) Smluvní strany jsou povinny uschovávat kolektivní smlouvy a rozhodnutí rozhodců, která se jich týkají, po dobu nejméně pěti let od skončení doby jejich účinnosti. \n\nKolektivní spory (§10 ZKV) jsou spory týkající se uzavření kolektivní smlouvy a dále pak spory o plnění kolektivní smlouvy, ze kterých nevznikají nároky jednotlivým zaměstnancům. Tyto spory se řeší dvěma způsoby:\n\nSmluvní strany si po dohodě (nejdříve však po uplynutí 60 dnů od písemného návrhu na uzavření této smlouvy) mohou ve sporu zvolit zprostředkovatele. Nedohodnou-li se, určí zprostředkovatele na návrh jedné ze smluvních stran příslušné ministerstvo. Zprostředkovatelem se může stát fyzická osoba způsobilá k právním úkonům nebo právnická osoba, pokud souhlasí s výkonem této funkce. Do 15 dnů od přijetí žádosti zprostředkovatel písemně sdělí návrh řešení sporu oběma stranám. Tento časový limit lze po dohodě měnit. Jestliže se do 20 dnů ode dne přijetí žádosti zprostředkovatelem strany nedohodnou, je řízení považováno za neúspěšně. Tento časový limit lze po dohodě měnit.\n\nNeúspěšné řízení je možné obnovit s novým zprostředkovatelem. Náklady za řízení včetně odměny zprostředkovateli si obě strany rozdělí rovným dílem.\n\nPokud bylo řízení před zprostředkovatelem neúspěšné, mohou obě strany po dohodě písmeně požádat o rozhodnutí rozhodce. Při neshodě při výběru rozhodce tuto osobu zvolí ministerstvo ze seznamu zprostředkovatelů a rozhodců. Rozhodcem se může stát fyzická osoba způsobilá k právním úkonům, která je zapsána v ministerstvu vedeném seznamu zprostředkovatelů a rozhodců. Nesmí to být ale stejná osoba, která v tomto sporu již figurovala jako zprostředkovatel. Do 15 dnů od zahájení řízení rozhodce písemně sdělí rozhodnutí. Pokud je doručeno smluvním stranám rozhodnutí rozhodce, je spor uzavřen.\n\nVeškeré náklady řízení včetně odměny rozhodce hradí ministerstvo.\n\nKrajský soud může na návrh smluvní strany zrušit nebo změnit rozhodnutí rozhodce, je-li v rozporu s právními předpisy. Tuto žádost může smluvní strana podat do 15 dnů od doručení rozhodnutí rozhodce. V případě zrušení rozhodnutí rozhoduje o novém rozhodnutí stejný rozhodce.\n\nTuto problematiku řeší Ministerstvo práce a sociálních věcí a některé body i v dohodě s Ministerstvem financí.\n\n\n"}
{"id": "525790", "url": "https://cs.wikipedia.org/wiki?curid=525790", "title": "Chrpa horská", "text": "Chrpa horská\n\nChrpa horská (\"Centaurea montana\") je rod rostlin patřící do čeledě hvězdnicovité (\"Asteraceae\"). Řadí se mezi vytrvalé byliny s větveným oddenkem a tuhými vřetenovitými kořeny.\n\n\"Cyanus montanus\"\n\nChrpa je alpského původu, ale rozšířila se do horských oblastí od Španělska přes Francii a Německo po střední Evropu. V ČR původní pouze v podhůří Šumavy a Novohradských hor.\n\nChrpa horská je v ČR hojně využívána jako okrasná rostlina. Stala se oblíbenou u zahrádkářů v podhorských a horských oblastech. Je vhodná do volných výsadeb a v malebných kompozicích do krajinářských parků. Chrpa horská patří mezi silně ohrožené druhy naší květeny, a proto je chráněna zákonem.\n\nLodyha je na bázi přímá nebo vystoupavá, jednoduchá nebo může být chudě větvená. Listy mají celistvý tvar, ve spodní části rostliny nevýrazně řapíkaté a v horní části přisedlé, alespoň krátce sbíhavé a všechny jsou pavučinatě plstnaté až olysalé. Chrpa má květenství úbor. Úbory jsou jednotlivé na konci lodyhy a větví. Zákrov se skládá z více řad a jeho listeny mají přívěsek s tmavě hnědým až černým lemem. přívěsky vybíhají v třásně, které jsou krátké a nepravidelně zubaté. Plody se nazývají nažky. Jejich tvar je obvejcovitě až válcovitě elipsoidní, mající světle hnědou barvu a nesoucí jemné chlupy. Kvete od června do srpna.\n\nPodle lidové medicíny má chrpa horská léčebné účinky.\n\nPři pěstování v mírném pásmu (ČR) roste na slunci i v polostínu. Vhodná je propustná půda, ale nevadí jí i těžký jíl. Rostlina dobře roste v kyselé, neutrální nebo velmi alkalické půdě, která může být suchá, ale ne podmáčená. Prostřednictvím samovýsevu se chrpa horská snadno šíří na nová místa.\n\n\n"}
{"id": "525794", "url": "https://cs.wikipedia.org/wiki?curid=525794", "title": "Dvorek (Třebeň)", "text": "Dvorek (Třebeň)\n\nDvorek (německy: \"Höflas\" a \"Höflasdörfl\") je vesnice, dnes místní část obce Třebeň, okres Cheb, kraj Karlovarský. V roce 2011 zde trvale žilo 23 obyvatel v sedmi domech.\n\nDvorek se nachází přibližně 1 kilometr severovýchodně od Třebeně a 9 kilometrů severoseverovýchodně od Chebu v nadmořské výšce 437 metrů.\n\nPoprvé je Dvorek v historických textech zmiňován v roce 1395. V roce 1869 byl Dvorek částí obce Nový Drahov. Mezi lety 1880-1950 byl samostatnou obcí. V letech 1961-1978 se stal součástí obce Třebeň, v letech 1979-1990 částí Františkových Lázní a od roku 1990 opět místní částí Třebeně.\n\n\nDvorkem prochází silnice 21231 z Třebeně do Milhostova. V těsné blízkosti vesnice se nachází železniční zastávka \"Třebeň\" na trati 146.\n"}
{"id": "525795", "url": "https://cs.wikipedia.org/wiki?curid=525795", "title": "X-Men Origins: Wolverine", "text": "X-Men Origins: Wolverine\n\nX-Men Origins: Wolverine je americký film z roku 2009 natočený podle komiksů \"X-Men\" vydavatelství Marvel Comics. Hlavní postavou je superhrdina Wolverine. Mutant, jehož schopnost regenerace ho dělá prakticky nesmrtelným.\n\nFilm je prequel filmové sci-fi série \"X-Men\" a postavu Wolverina stejně jako v předcházejících filmech ztvárnil Hugh Jackman. Film líčí Wolverinovu násilnou minulost, jeho vztah s polovičním bratrem Victorem Creedem, seznámení s Williamem Strykerem a to, jak byla jeho kostra naplněna nezničitelným kovem adamantiem v rámci programu Zbraň X.\n\nV Kanadě roku 1845 mladý James Howlett vidí, jak je jeho otec zabit Thomasem Loganem. Trauma aktivuje chlapcovu mutaci – z jeho rukou vyrostou kostěné pařáty – a zabije vraha svého otce. Ten s posledním dechem odhalí, že je skutečným Jamesovým otcem. James uteče spolu s Victorem Creedem, Loganovým synem a tím pádem Jamesovým bratrem. Následující století stráví jako američtí vojáci v americké občanské válce, první i druhé světové válce a ve vietnamské válce. Ve Vietnamu se Victor pokusí znásilnit místní ženu, ale je mu v tom zabráněno a nakonec zabije vyššího důstojníka. I přes nesouhlas s Victorovými činy ho bratr brání a oba jsou odsouzeni k smrti zastřelením, ale přežijí to. Major William Stryker je vezme do armádního zajetí a oba se stanou součástí Teamu X, skupině mutantů, mezi které patří třeba vynikající odstřelovač Agent Zero, voják Wade Wilson, John Wraith se schopností teleportace, nepřemožitelný Fred Dukes a Chris Bradley se schopností ovládat elektrické přístroje. Po čase vedou pochybné týmové akce, které si neváží lidského života, Jamese k opuštění jednotky.\n\nŠest let po opuštění Teamu X žije James, nyní pod jménem Logan, v Kanadě s přítelkyní Kaylou Silverfox. Plukovník Stryker Logana navštíví a varuje ho, že někdo vraždí členy týmu – Wilson i Bradley jsou mrtví. Krátce na to Victor zabije Kaylu a zbije Logana. Stryker pak nabídne Loganovi způsob, jak Victora zabít – Logan podstoupí operaci, při které vyztuží jeho kostru adamantiem, nezničitelným kovem. Před procedurou Logan požádá o nové identifikační značky se jménem „Wolverine“, které si vybere podle příběhu, který mu vyprávěla Kayla. Po operaci chce Stryker vymazat Loganovu paměť, ale ten to uslyší a probojuje si cestu pryč. Zero ho pronásleduje. Logan se dostane na farmu, kde ho ale Zero najde a zaútočí na něj. Zero je Loganem zabit.\n\nLogan najde Wraitha a Dukese a zeptá se jich, kde je nová Strykerova laboratoř nazývaná „Ostrov“. Povědí mu, aby našel Remyho LeBeau (\"Gambita\"), který z Ostrova utekl a zná jeho polohu. Logan ho najde v New Orleans a zeptá se ho na polohu Ostrova, ale Gambit si myslí, že Logan přišel, aby ho chytil a dovedl zpět na Ostrov. Logan Gambita ale přemůže a přesvědčí ho, že ho nechce unést. Gambit ho tedy pošle na Three Mile Island, novou Strykerovu laboratoř. Logan zjišťuje, že Kayla nezemřela, její smrt byla fingovaná, protože Kayla pracovala pro Strykera (aby osvobodila svou sestru z Strykerova vězení).\n\nLogan potom odchází. Když Victor požaduje za své služby slíbené adamantium, Stryker ho odmítá s tím, že by proceduru nepřežil. Victor se pokusí zabít Kaylu, když se ho snaží přesvědčit, že je Stryker oba zradil, ale Logan slyší její křik a vrátí se. Logan Victora porazí a skoro ho zabije, ale Kayla mu připomene jeho lidskost. Potom pomůže Kayle osvobodit všechny uvězněné mutanty.\n\nStryker aktivuje Zbraň XI., původního Wadea Wilsona, mutantího zabijáka, supervojáka s mnoha schopnostmi, včetně velkých čepelí vyrůstajících z rukou. Stryker tohoto mutanta nazývá Deadpool. Logan Deadpoola chvíli zdrží, mezitím osvobození mutanti uprchnou. Venku na ně již čeká profesor Charles Xavier, který jim nabídne útočiště ve své škole.\n\nSmrtelně raněná Kayla se rozhodne zůstat. Logan přinutí Deadpoola bojovat na vrcholu chladicích věží. Logan během boje téměř zemře, ale Victor mu pomůže a společně proti Deadpoolovi bojují, až jejich protivník po seknutí do krku spadne do kráteru chladicí věže. Victor odejde a Logana zachrání z řítící se věže Gambit. Když se snaží Logan přemístit zraněnou Kaylu do bezpečí, Stryker po něm začne střílet a trefí ho adamantiovou kulkou do hlavy, čímž se Logan dostane do bezvědomí. Stryker potom obrátí zbraň proti Kayle, ale ta použije své hypnotické schopnosti (je také mutant), aby ho přinutila odejít. Na následky svých zranění pak Kayla zemře. Gambit se vrátí, když se Logan probere z bezvědomí, ale adamantiové kulky střelené do jeho hlavy způsobily, že ztratil paměť. Gambit se snaží Logana přesvědčit, aby šel s ním, ale ten to odmítá s tím, že půjde svou vlastní cestou. Film má 3 alter-konce:\n1. Strykera při útěku zastaví vojenská policie a zatkne ho kvůli vraždě generála Munsona (chtěl po Strykerovi, aby pokusy na mutantech ukončil, proto ho Stryker zabil).\n\n2. Deadpool (Wade) v rozhořelých troskách ostrova najednou procitne.\n\n3. Logan se po svém dobrodružství opíjí v baru. Když se ho barmanka zeptá, jestli pije, aby na něco zapomněl, on odpoví: „Ne, piju, abych si vzpomněl.“\n\nDavid Benioff, fanoušek komiksů, projekt připravoval téměř tři roky před tím, než byl najat v říjnu 2004 k napsání scénáře. Kvůli přípravě na psaní si musel znovu přečíst několik příběhů o X-Men. Na scénáři spolupracoval i Hugh Jackman, který chtěl, aby film byl více o jedné postavě než předcházející filmy \"X-Men\". K přepsání Benioffova scénáře byl později přizván Skip Woods, který dříve pro Fox napsal scénář k filmu \"Hitman\".\n\nRyan Reynolds a David S. Goyer již předtím vyvinuli postavu Deadpoola pro svůj vlastní film v New Line Cinema, ale od projektu bylo upuštěno, protože se studio zaměřilo na \"\". Benioff jeho postavu tedy připsal do scénáře. Postava Gambita byla také připravena již do předcházejících filmů. Scénář byl hotov v říjnu 2006, kdy Jackman prohlásil, že do natáčení zbývá ještě rok, protože během roku 2007 natáčí film \"Austrálie\".\n\nRežisérem filmu se v roce 2007 stal Gavin Hood. Vrátit se do projektu chtěli ale také Bryan Singer, režisér \"X-Men\" a \"X-Men 2\", i Brett Ratner, režisér filmu \"\", o film projevili zájem také Alexandre Aja a Len Wiseman.\n\nPřípravné natáčení probíhalo ve Fox Studios Australia v Sydney, samotné hlavní natáčení potom začalo 18. ledna 2008 na Novém Zélandu, např. v Dunedinu a Queenstownu. Ve druhém jmenovaném došlo k problému s výbušninami - místní zastupitelstvo nesouhlasilo s rozhodnutím novozélandského ministerstva práce o povolení použití výbušnin, a tak se museli filmaři přesunout do Spojených států. Výbušniny byly použity pro výbuch farmy Hudsonových. Natáčení pokračovalo v New Orleans, většina záběrů byla pořízena ve studiích Foxu.\n\nStrykerovy laboratoře byly natočeny na ostrově Cockatoo Island v Novém Jižním Walesu. Tamní rozlehlé budovy ušetřily peníze za digitální úpravu záběrů.\n\n"}
{"id": "525799", "url": "https://cs.wikipedia.org/wiki?curid=525799", "title": "MTTR", "text": "MTTR\n\nMTTR je zkratka pro metriku s neustáleným významem, která nejčastěji znamená průměrnou dobu po kterou měřený subjekt nevykonává očekávanou činnost, případně vykazuje nadměrnou chybovost. Při použití zkratky je vhodné uvést správný význam.\n\nMTTR je časová hodnota udávaná nejčastěji v hodinách. Čím je tato hodnota menší, tím rychleji dojde k opravě a obnovení očekávané činnosti subjektu a tím je měřený subjekt spolehlivější.\n\nRůzné významy zkratky MTTR:\n\n\n"}
{"id": "525801", "url": "https://cs.wikipedia.org/wiki?curid=525801", "title": "Jif'at", "text": "Jif'at\n\nJif'at ( יִפְעַת, Yifat, v oficiálním seznamu sídel Yif'at) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 108 metrů v Dolní Galileji, na pomezí severního okraje Jizre'elského údolí s intenzivním zemědělstvím a pohoří Harej Nacrat (\"Nazaretské hory\"), které stoupá východně od vesnice směrem k městu Migdal ha-Emek. Z těchto hor stéká do údolí podél jižní strany vesnice vádí Nachal Jif'at, podél severní strany vádí Nachal Cvi. Jihozápadně od kibucu se rozkládá letecká základna Ramat David.\n\nVesnice se nachází cca 8 kilometrů severozápadně od města Afula, 1 kilometr západně od města Migdal ha-Emek, cca 78 kilometrů severovýchodně od centra Tel Avivu a cca 27 kilometrů jihovýchodně od centra Haify. Jif'at obývají Židé, přičemž osídlení v tomto regionu je převážně židovské. Aglomerace Nazaretu, kterou obývají převážně izraelští Arabové, začíná až cca 5 kilometrů severovýchodním směrem.\n\nJif'at je na dopravní síť napojen pomocí dálnice číslo 73.\n\nJif'at byl založen v roce 1926. Toho roku ale nebyl založen vlastní Jif'at, nýbrž sousední kibuc Gvat, který až mnohem později dal vzniknout i kibucu Jif'at. K založení tak fakticky došlo až roku 1954. Počátkem 50. let 20. století totiž v důsledku rozkolu v organizaci izraelských kibuců (podrobně v článku kibuc) část osadníků opustila Gvat a založili nový kibuc Jif'at. Další osadníci sem rovněž v důsledku rozkolu dorazili z nedaleké vesnice Ramat David.\n\nNový kibuc byl nejprve pracovně nazýván Ichud ha-Šaron Gvat (איחוד השרון - גבת). Současné jméno obce je odvozeno od zaniklého židovského města Jafija (יפיע) z biblických dob, které zmiňuje například Kniha Jozue 19,12, jehož název se dodnes dochoval v nedaleké arabské obci Jafa an-Naserija.\n\nEkonomika obce je založena na zemědělství, průmyslu a turistickém ruchu. V obci fungují zařízení předškolní péče o děti. Základní škola je ve vesnici Sarid. Dále je tu k dispozici synagoga, obchod, knihovna, poštovní úřad, plavecký bazén a muzeum připomínající vznik osad v tomto regionu. Obec prochází stavební expanzí. V první fázi šlo o 41 stavebních parcel, které již byly rozprodány. Další fáze má obsahovat 40 stavebních pozemků.\n\nObyvatelstvo kibucu Jif'at je sekulární. Podle údajů z roku 2014 tvořili naprostou většinu obyvatel v Jif'at Židé – cca 1000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1100 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1068 lidí. Během roku 2014 populace stoupla o 5,5 %.\n\n\n"}
{"id": "525806", "url": "https://cs.wikipedia.org/wiki?curid=525806", "title": "Jaroslav ze Šternberka", "text": "Jaroslav ze Šternberka\n\nJaroslav ze Šternberka (1220–1287) je fiktivní postavou rodu Šternberků i moravské historie. Mělo se jednat o šlechtice, který roku 1241 zachránil Moravu a potažmo i křesťanskou Evropu před vpádem Mongolů, kterým se říkalo Tataři. Údajně se to mělo stát díky hrdinským činům u Olomouce.\n\nV polovině 14. století napsal kronikář Přibík Pulkava z Radenína o událostech roku 1253, v nichž píše: \"\"Tataři vnikli na Moravu, zpustošili její část, u Olomouce pobili velké množství lidí, ... a konečně, když přišli tamtéž před město Olomouc, nějaký urozený muž se Šternberka, tehdy hejtman téhož města, z města vyšel, podobně na ně statečně zaútočil a zabil jejich náčelníka, smrtelně ho zraniv. Tataři, zarmoucení jeho smrtí a velice ohromeni, utekli zpět do Uher. Řečený pán ze Šternberka tehdy za tento skvělý čin dostal darováním českého krále nějaké statky u Olomouce, na nichž na památku postavil nový hrad Šternberk.\"\"\n\nPulkavova zpráva je celkem věrohodná, protože v roce 1253 skutečně vtrhla na Moravu vojska uherského krále Bély IV.. Podstatnou část jeho vojska tvořili Kumáni, kteří svou vizáží a oblékáním na mongolský způsob připomínali Tatary, kteří se přes Moravu přehnali již v roce 1241 (viz \"Mongolský vpád na Moravu roku 1241\") Pulkava se zmýlil pouze tím, že tyto divoké Kumány zaměnil za Tatary.\n\nJméno Jaroslava ze Šternberka jako vítěze nad Tatary v roce 1241 poprvé uvedl v Kronice české v roce 1541 Václav Hájek z Libočan a od něj tuto zprávu přebírali další historici. Tytéž údaje o Jaroslavu za Šternberka a jeho vítězství nad Tatary v roce 1241 obsahuje také Rukopis královédvorský, což je historické falzum. Šternberkové si výjevy z bitvy nad Tatary nechali malovat ve svých zámcích a kostelech. Od poloviny 19. století se situace změnila a čeští historici začali postupně Jaroslava ze Šternberka a jeho vítěznou bitvu z roku 1241 zpochybňovat a postupně tuto záležitost vyvrátili.\n\nVzhledem k tomu, že není důvodu nevěřit Pulkavově zprávě ze 14. století o bitvě, jež se odehrála roku 1253, historici si kladou otázku, který Šternberk Kumány u Olomouce porazil. Většina z nich se shoduje, že to byl Zdeslav z Divišova, který s největší pravděpodobností založil na Moravě hrad Šternberk. Historik Rudolf Hurt však připouští, že by se mohlo jednat i o jeho syna Jaroslava, který se v listinách uvádí roku 1269, 1284 a 1287. Tento Zdeslavův syn, který se honosil tituly jako purkrabí bítovský či nejvyšší číšník, byl zakladatelem konopišťské větve pánů ze Šternberka.\n\n"}
{"id": "525810", "url": "https://cs.wikipedia.org/wiki?curid=525810", "title": "The Lasting Power", "text": "The Lasting Power\n\nThe Lasting Power je druhé album od italské kapely Thy Majestie.\n\n"}
{"id": "525811", "url": "https://cs.wikipedia.org/wiki?curid=525811", "title": "Interim Control Module", "text": "Interim Control Module\n\nInterim Control Module (ICM) měla být součást ISS, kterou vyrobila NASA. Tento modul měl sloužit jako dočasná náhrada modulu Zvezda v případě že by Zvezda byla poškozena nebo zničena. Po seškrtání rozpočtu NASA bylo od tohoto modulu upuštěno.\n\n"}
{"id": "525813", "url": "https://cs.wikipedia.org/wiki?curid=525813", "title": "Orit Noked", "text": "Orit Noked\n\nOrit Noked (: אורית נוקד, narozena 25. října 1952, Jeruzalém) je izraelská politička a bývalá poslankyně Knesetu za stranu Acma'ut (dříve Stranu práce). V letech 2011 až 2013 byla ministryní zemědělství v izraelské vládě. Předtím působila coby náměstkyně ministra průmyslu, obchodu a práce.\n\nNarodila se v roce 1952 v Jeruzalémě a později vystudovala práva. V roce 1986 se stala právní poradkyní kibucového hnutí a toto zaměstnání zastávala až do roku 1992. V letech 1996 až 2002 byla ředitelkou právního oddělení hnutí. Zároveň byla členkou ředitelství Židovského národního fondu, sekretariátu Zemědělského sdružení, Národní rady pro kvalitu životního prostřední a rady Izraelské pozemkové správy.\n\nVe volbách v roce 1999 byla kandidátkou Strany práce v rámci aliance Jeden Izrael. Díky svému umístění se poslankyní po volbách nestala, v srpnu 2002 však nahradila bývalého ministra zahraničí Šlomo Ben Amiho a získala poslanecký mandát. Ten si udržela i po volbách v roce 2003 a od ledna do listopadu 2005 krátce působila jako náměstek ministra vicepremiéra pod Šimonem Peresem. Před volbami v roce 2006 získala 17. místo na kandidátní listině Strany práce (místo rezervované pro členy kibuců; Noked žije v kibucu Šefajim). Strana ve volbách získala 19 poslaneckých mandátů, čímž se opět stala poslankyní a zároveň členkou vlivného finančního výboru. Svůj poslanecký mandát si udržela i po volbách v roce 2009. V roce 2011 přestoupila do strany Acma'ut.\n\nJe vdaná a má tři děti.\n\n"}
{"id": "525815", "url": "https://cs.wikipedia.org/wiki?curid=525815", "title": "Grove Karl Gilbert", "text": "Grove Karl Gilbert\n\nGrove Karl Gilbert (6. května 1843 Rochester, New York – 1. května 1918 Jackson, Michigan), byl americký geolog a průkopník planetární geologie. Zabýval se geomorfologií, vývojem krajiny a působením krajinotvorných činitelů. Ve své době byl jeden z nejvlivnějších geologů. V literatuře je znám zkráceným jménem G. K. Gilbert.\n\nGilbert se narodil v Rochesteru v New Yorku. Vystudoval University of Rochester. V roce 1871 se zúčastnil jako geolog zeměpisné expedice vedené Georgem M. Wheelerem. V letech 1874 - 1879 působil jako asistent vedoucího expedice J. W. Powella v průzkumu pohoří Skalistých hor. Během této doby publikoval významnou monografii o Henryho pohoří, The \"Geology of the Henry Mountains\" (1877). Po založení U.S. Geological Survey v roce 1879 byl zvolen na post staršího geologa. Pro USGS pracoval až do své smrti (včetně doby, kdy byl členem správní rady).\n\nJe autorem teorie formování Velké americké pánve. V roce 1890 publikoval studii formování starověkého jezera Bonneville, které existovalo během pleistocén v oblasti dnešních amerických států Utah, Idaho a Nevada a jeho zbytkem je Velké Solné jezero. Toto starověké jezero nazval po armádním kapitánovi Benjaminu L. E. de Bonnevillovi, který tuto oblast prozkoumal dříve. Typ říční delty, kterou zde Gilbert popsal, byl nazván Gilbertovou deltou.\n\nV roce 1891 prohlásil o Barringerově kráteru v Arizoně, že je sopečného původu a ne výsledkem dopadu meteoritu. Svou domněnku založil na hypotéze, že u kráteru vzniklého dopadem meteoritu by mělo být na jeho okraji vyvrženo více materiálu a také domněnce, že železný meteorit by vytvořil magnetickou anomálii. Nalezené části meteoritu na okraji kráteru vysvětloval jen „shodou okolností“. Své závěry zveřejnil v roce 1895 v sérii přednášek. Následující výzkumy odhalily, kráter je ve skutečnosti impaktního původu. Ironií je to, že Gilbert byl mezi prvními, kteří věřili, že měsíční krátery jsou impaktního původu a ne sopečného.\n\nDalší expedice, které se zúčastnil, byla v roce 1899 Harriman Alaska Expedition.\n\nV roce 1906 nastalo v San Francisku zemětřesení, a Gilbert po něm vytvořil sérii fotografií dokumentujících poškození podél zlomu San Andreas v oblasti od Inverness po Bolinas.\n\nZa svou práci byl v roce 1900 oceněn Geological Society of London Wollastonovou medailí a v roce 1910 obdržel od American Geographical Society Dalyovu medaili. Je zatím jediným geologem, který byl zvolen dvakrát prezidentem Geological Society of America (v roce 1892 a 1909). Na jeho počest založila v roce 1983 Geological Society of America cenu G. K. Gilbert Award za práce zabývající se planetární geologií.\n\nPo G. K. Gilbertovi byly nazvány krátery na Měsíci a Marsu. Další kráter na Marsu byl pojmenován po starověkém jezeru Bonneville.\n\n"}
{"id": "525818", "url": "https://cs.wikipedia.org/wiki?curid=525818", "title": "Sarid", "text": "Sarid\n\nSarid ( שָׂרִיד‎, Sarid) je vesnice typu kibuc v Izraeli, v Severním distriktu, v Oblastní radě Jizre'elské údolí. Kibuc byl zalozen ve 20. letech 20. století přistěhovalci z Československa.\n\nLeží v nadmořské výšce 111 metrů v Dolní Galileji, na pomezí severního okraje Jizre'elského údolí s intenzivním zemědělstvím a pohoří Harej Nacrat (\"Nazaretské hory\"), které stoupá severovýchodně od vesnice směrem k městu Migdal ha-Emek. Z těchto hor stéká do údolí podél západní strany vesnice vádí Nachal Jif'at. Východně od obce stojí na okraji Jizre'elského údolí pahorek Tel Šadud. Západně od kibucu se rozkládá letecká základna Ramat David.\n\nVesnice se nachází cca 8 kilometrů severozápadně od města Afula, 1 kilometr jižně od města Migdal ha-Emek, cca 78 kilometrů severovýchodně od centra Tel Avivu a cca 27 kilometrů jihovýchodně od centra Haify. Sarid obývají Židé, přičemž osídlení v tomto regionu je převážně židovské. Aglomerace Nazaretu, kterou obývají převážně izraelští Arabové, začíná až cca 5 kilometrů severovýchodním směrem.\n\nSarid je na dopravní síť napojen pomocí dálnice číslo 73. Jižně od obce do roku 1948 vedla železniční trať v Jizre'elském údolí. Pak byla zrušena, ale provoz na ní byl po nákladné rekonstrukci obnoven roku 2016. Funguje zde i stanice Migdal ha-Emek – Kfar Baruch.\n\nSarid byl založen v roce 1926. Šlo o součást nové osidlovací vlny v Jizre'elském údolí, kde toho roku vznikly i židovské vesnice Gvat, Ramat David, Mišmar ha-Emek, Kfar Jehošua a Kfar Baruch.\n\nOsada navazuje na židovské město Saríd z biblických dob, které zmiňuje Kniha Jozue 19,10 jako součást území kmene Zebulun. Zakladateli novověkého Saridu byli Židé původem z Litvy, kteří do tehdejší mandátní Palestiny přišli v rámci třetí aliji a kteří od počátku 20. let 20. století působili jako skupina v pracovních oddílech Gdut ha-Avoda na několika místech, než se usadili trvale zde. Dalšími prvními obyvateli byli přistěhovalci ze SSSR, Československa a Polska.\n\nV roce 1930 bylo u příležitosti 80. narozenin československého prezidenta T. G. Masaryka u kibucu vysázeno 13 tisíc stromů. Ve 30. a 40. letech 20. století byla tato vesnice jedním z center ozbrojených jednotek Hagana a Palmach. Roku 1949 měl Sarid 457 obyvatel a rozlohu katastrálního území 4453 dunamů (4,453 kilometrů čtverečních).\n\nEkonomika obce je založena na zemědělství a průmyslu. Rozvíjí se turistický ruch. V obci fungují zařízení předškolní péče o děti a základní škola, kam dojíždějí i žáci z okolních vesnic. Je tu k dispozici plavecký bazén, obchod, zdravotní ordinace, sportovní areály a poštovní úřad.\n\nObyvatelstvo kibucu Sarid je sekulární. Podle údajů z roku 2014 tvořili naprostou většinu obyvatel v Sarid Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací, která po roce 2010 výrazně stoupla. K 31. prosinci 2014 zde žilo 848 lidí. Během roku 2014 populace stoupla o 3,4 %.\n\n\n"}
{"id": "525822", "url": "https://cs.wikipedia.org/wiki?curid=525822", "title": "Svída krvavá", "text": "Svída krvavá\n\nSvída krvavá (\"Cornus sanguinea\") je opadavý keř s jednoduchými vstřícnými listy. Vyskytuje se přirozeně i v České republice a je také pěstována v řadě kultivarů jako okrasná dřevina.\n\nSvída krvavá je keř nebo malý strom dorůstající výšky až přes 5 metrů. Větve jsou přímé, vystoupavé i převislé. Letorosty jsou zprvu zelenavé, brzy však tmavočerveně nebo hnědě nabíhají. Listy jsou vstřícně postavené, krátce řapíkaté, na líci živě zelené a roztroušeně chlupaté, na rubu poněkud světlejší, odstále chlupaté dvouramennými a/nebo jednoduchými odstálými chlupy. Na podzim se listy zbarvují nachově červeně. Čepel je eliptická až široce vejčitá, se 3 až 5 páry postranních žilek. Nejvyšší pár žilek odbočuje již asi v polovině čepele, což je charakteristický znak odlišující svídu krvavou od svídy bílé a svídy výběžkaté.\n\nKvete v květnu až červnu. Květy jsou bělavé a ostře páchnoucí, ve vypouklých až plochých, 3 až 6 cm širokých květenstvích. Plody jsou modročerné až černé peckovice na fialově červených stopkách.\n\nPřirozený areál výskytu svídy krvavé zahrnuje převážnou část Evropy, na východ zasahuje až po Írán a Kavkaz. Z České republiky jsou uváděny 3 poddruhy svídy krvavé, v užším pojetí druhů někdy chápané i jako samostatné druhy: svída krvavá pravá (\"Cornus sanguinea ssp. sanguinea\"), svída krvavá jižní (\"Cornus sanguinea ssp. australis\") a svída krvavá uherská (\"Cornus sanguinea ssp. hungarica\"). Odlišují se především tvarem a uspořádáním chlupů na listech. Nominátní poddruh je rozšířen i v Čechách, zbylé dva jsou vázané především na Moravu.\n\nObvyklým typem přirozených stanovišť svídy krvavé jsou výslunné křovinaté stráně, lesní lemy, světlé lesy a potoční nivy na slabě kyselých až slabě zásaditých, živinami bohatších půdách.\n\nSvída krvavá je pěstována jako okrasná dřevina v celé řadě kultivarů, vyznačujících se především krásným zbarvením zimních holých větévek (např. kultivary 'Midwinter Fire' a 'Winter Beauty'), méně často i pestrými listy ('Variegata' aj.)\n\nKeře jsou vhodné do skupin, jako krycí dřeviny, i jako podrost pod vyšší dřeviny.\n\nPlody byly podle některých zdrojů využívány při průjmech.\n\nPři pěstování v mírném pásmu (ČR) je svída krvavá zcela odolná. Roste na slunci i v polostínu. Vhodná je jakákoliv propustná půda, vlhká. Je značně odolná proti suchu. Snáší exhalace. Svídu krvavou lze pěstovat i v nádobách, jako bonsaj. Je ale třeba zabránit promrzání obalením nádoby, nebo ji zapustit do země. Zaléváním během zimy dbáme, aby rostlina netrpěla suchem. Řez snese kdykoliv během vegetace, ačkoli silnější řez je obvykle vhodný v zimním období. Dobře obráží. Obvykle netrpí škůdci.\n\nRozmnožuje se dřevitými řízky, bylinnými řízky nebo výsevem semen.\n\n"}
{"id": "525823", "url": "https://cs.wikipedia.org/wiki?curid=525823", "title": "Hastings 1066", "text": "Hastings 1066\n\nHastings 1066 je třetí studiové album od italské kapely Thy Majestie. Bylo vydáno v roce 2002 jako druhé v rámci smlouvy s vydavatelstvím Scarlet Records na vydání dvou alb. Jde o konceptuální album, první ze série rockových oper této skupiny, jež jsou inspirovány historickými vojenskými událostmi; předlohou zde byla bitva u Hastingsu z roku 1066. Nahráno bylo za 40 dní v březnu 2002 v římském Outer Sounds Studios s producentem Giuseppem Orlandem (Novembre, Stormlord), mastering pak provedl Mika Jussila z Finnish Finnvox Studios (Stratovarius, Sonata Arctica, Nightwish).\n\n\n"}
{"id": "525827", "url": "https://cs.wikipedia.org/wiki?curid=525827", "title": "Dynastická unie", "text": "Dynastická unie\n\nPojem dynastická unie označuje dva a více samostatných států, v nichž vládne stejná dynastie (většinou však jiný panovník). Vlastně každá personální unie je také dynastickou unií, ale ne naopak.\n\nDynastická unie by neměla být zaměňována s personální unií, jíž se označují dva a více států, kterým vládne jeden společný panovník.\n\n\n\n\n\n\n\n\n\n\n\n"}
{"id": "525828", "url": "https://cs.wikipedia.org/wiki?curid=525828", "title": "Leslie Djhone", "text": "Leslie Djhone\n\nLeslie Djhone (* 18. března 1981, Abidžan, Pobřeží slonoviny) je francouzský atlet, sprinter, jehož specializací je hladká čtvrtka.\n\nS atletikou začínal jako dálkař. V roce 1998 neprošel na juniorském mistrovství světa kvalifikací. O rok později však získal zlatou medaili na mistrovství Evropy juniorů v lotyšské Rize. Později se začal věnovat běhu. V roce 2000 získal stříbrnou medaili ve štafetě na 4×100 m na juniorském mistrovství světa v Santiago de Chile.\n\nNa evropském šampionátu v Mnichově 2002 vybojoval s francouzskou štafetou na 4×400 m bronzové medaile. Těsně za francouzským kvartetem zde tenkrát doběhlo české kvarteto, které na bronz ztratilo více než sekundu. V roce 2003 na světovém šampionátu v Paříži doběhl ve finále závodu na 400 m pátý v čase 44,83 s. Zlatou medaili si odvezl ze štafety, když francouzské kvarteto ve složení Leslie Djhone, Naman Keïta, Stephane Diagana a Marc Raquil proběhlo cílem v čase 2:58,96. V témže roce se stal v Bydhošti mistrem Evropy do 23 let.\n\nNa letních olympijských hrách v Athénách 2004 skončil ve finále na sedmém místě. Na olympijského vítěze Jeremy Warinera ztratil 94 setin. V roce 2006 získal zlatou (4 x 400 m) a bronzovou medaili (400 m) na mistrovství Evropy v Göteborgu. O rok později doběhl na mistrovství světa v Ósace pátý v čase 44,59 s.\n\nNa pátém místě skončil také na letních olympijských hrách 2008 v Pekingu, kde ztratil na bronzového Američana Davida Nevilla 31 setin. V roce 2009 se probojoval na MS v atletice v Berlíně do finále, kde však skončil na posledním, osmém místě. V roce 2011 se stal v Paříži halovým mistrem Evropy.\n\n"}
{"id": "525829", "url": "https://cs.wikipedia.org/wiki?curid=525829", "title": "Kfar Baruch", "text": "Kfar Baruch\n\nKfar Baruch ( כְּפַר בָּרוּךְ, doslova \"\"Baruchova vesnice\"\", Kfar Barukh, v oficiálním seznamu sídel Kefar Barukh) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 58 metrů v centrální části západní poloviny Jizre'elského údolí, v oblasti s intenzivním zemědělstvím. Severozápadně od mošavu se rozkládá letecká základna Ramat David. Jihovýchodně od vesnice leží umělá vodní nádrž Ma'agar Kfar Baruch, která zadržuje vody řeky Kišon. Do ní ústí od severovýchodu vádí Nachal Mizra. Podél severního a západního okraje vesnice vede vádí Nachal Cvi, které pak u pahorku Tel Šor ústí do Kišonu.\n\nVesnice se nachází cca 9 kilometrů severozápadně od města Afula, 5 kilometrů jihozápadně od města Migdal ha-Emek, cca 75 kilometrů severovýchodně od centra Tel Avivu a cca 25 kilometrů jihovýchodně od centra Haify. Kfar Baruch obývají Židé, přičemž osídlení v tomto regionu je zcela židovské.\n\nKfar Baruch je na dopravní síť napojen pomocí lokální silnice číslo 7255, jež na severu ústí do dálnice číslo 73. Podél severního okraje obce do roku 1948 vedla železniční trať v Jizre'elském údolí. Pak byla zrušena, ale provoz na ní byl po nákladné rekonstrukci obnoven roku 2016. Funguje zde i stanice Migdal ha-Emek – Kfar Baruch.\n\nKfar Baruch byl založen v roce 1926. Šlo o součást nové osidlovací vlny v Jizre'elském údolí, kde toho roku vznikly i židovské vesnice Gvat, Ramat David, Mišmar ha-Emek, Kfar Jehošua a Sarid.\n\nZakladateli vesnice byli židovští přistěhovalci z východní Evropy, Kavkazu a Kurdistánu. Kvůli rozmanitému původu svých obyvatel si Kfar Baruch vysloužil v okolí přezdívku \"Kfar Salat\" (כפר סלט). Obec je pojmenována podle Barucha Kahaneho - sponzora Židovského národního fondu z Ruska (podle jiných zdrojů z Rumunska). Zpočátku osadníci přebývali ve stanech a pro pitnou vodu museli docházet několik kilometrů. Okolí vesnice tvořily močály.\n\nRoku 1949 měl Kfar Baruch 260 obyvatel a rozlohu katastrálního území 6655 dunamů (6,655 kilometrů čtverečních).\n\nEkonomika obce je založena na zemědělství a turistickém ruchu. Část obyvatel za prací dojíždí mimo obec. V Kfar Baruch fungují zařízení předškolní péče o děti. Základní škola je v nedalekém mošavu Nahalal.\n\nObyvatelstvo mošavu Kfar Baruch je sekulární. Podle údajů z roku 2014 tvořili naprostou většinu obyvatel v Kfar Baruch Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 517 lidí. Během roku 2014 populace stoupla o 4,2 %.\n\n\n"}
{"id": "525833", "url": "https://cs.wikipedia.org/wiki?curid=525833", "title": "Svída výběžkatá", "text": "Svída výběžkatá\n\nSvída výběžkatá (\"Cornus sericea\") opadavý keř s jednoduchými vstřícnými listy. Pochází ze Severní Ameriky a je v České republice často pěstována jako okrasný keř.\n\n\nSvída výběžkatá je široce rozložitý, 1 až 2,5 metru vysoký keř s dlouhými ohebnými větvemi, které často převisají, zakořeňují a posléze se opět obloukovitě zdvihají. Mladé letorosty jsou lesklé a obvykle nachově červené, starší větve se zbarvují šedozeleně. Listy jsou 5 až 16 cm dlouhé, na líci živě zelené, na rubu nápadně bělavé. Čepel je podlouhlá, kopinatá až úzce vejčitá, dlouze zašpičatělá a na bázi klínovitá, se 4 až 8 páry postranních žilek. Kvete v červnu až červenci. Květy jsou bílé až žlutavé, v plochých, 3 až 6 cm širokých květenstvích. Peckovice jsou bílé nebo namodralé, kulovité, 5 až 9 mm velké. Pecka je téměř kulovitá nebo širší než dlouhá.\n\nDruh je široce rozšířen v mírném pásu Severní Ameriky, na jih zasahuje až do severního Mexika, na sever po Labrador a Aljašku. V České republice je pěstován a nezřídka zplaňuje v pobřežních křovinách, lužních lesích aj. stanovištích na vlhčích půdách v nižších polohách.\n\nSvída výběžkatá je často pěstována jako okrasná dřevina, jako součást městské zeleně a také podél silnic a dálnic. Nejčastěji pěstovaným kultivarem je 'Flaviramea', vyznačující se nápadně žlutými větvemi.\n\nKeř je vhodný do skupin a jako podrost.\n\nPři pěstování v mírném pásmu (ČR) svída výběžkatá roste na slunci i v polostínu. Je nenáročná, pro její pěstování je vhodná propustná až hlinitá půda, vlhká, nebo dobře zásobená vodou a živinami. Dobře snáší řez a obvykle netrpí škůdci.\n\nRozmnožuje se řízkováním dřevitými řízky nebo výsevem semen.\n\n"}
