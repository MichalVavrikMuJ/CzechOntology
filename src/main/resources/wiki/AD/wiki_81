{"id": "517550", "url": "https://cs.wikipedia.org/wiki?curid=517550", "title": "Ellwangen", "text": "Ellwangen\n\nEllwangen an der Jagst, oficiálně Ellwangen (Jagst), obvykle jednoduše Ellwangen, je německé velké okresní město ve východním Bádensku-Württembersku, blízko hranic s Bavorskem, přibližně 17 km severně od města Aalen. Ve městě žije přibližně 25 000 obyvatel. Spolu s městy Aalen a Schwäbisch Gmünd patří do okresu Ostalbkreis. Leží na horním toku řeky Jagst. Má rozlohu 12 743 hektarů a zahrnuje jihovýchodním okraj Schwäbisch-Fränkischen Waldberge.\n\nMěsto bylo založeno biskupy Hariolfem a Erlolfem z franckého města Langres kolem roku 750–764 v hraničním lese Virgunna mezi Franky a Šváby. Vznikl zde klášter prvně připomínaný 8. dubna 814 v listině císaře. Od roku 817 bylo sídlem opatství a klášter se začal rychle rozrůstat. Na počátku 9. století mělo více než 100 mnichů. Na základě spiknutí byl pravděpodobně v tomto klášteře na popud Ludvíka Němce v letech 870–873 vězněn moravský arcibiskup svatý Metoděj, propuštěn byl až na základě intervence papeže Jana VIII.\n\nBěhem druhé světové války zůstala historická část města ušetřena bombardování, a proto počet obyvatel vzrůstal. Tento růst pokračoval i po válce, kdy sem byl odsunut z vlasti, hlavně z jižních Čech, větší počet obyvatel. Po dokončení dálnice v tomto regionu zažívá Ellwangen velký hospodářský rozvoj.\n\nVýznamnou historickou památkou města je kolegiátní kostel svatého Víta, který byl vysvěcen 3. října 1233. Dnes je to dominanta města. Křížová basilika z 12. století je pokládána za nejvýraznější románskou stavbu regionu Schwaben. Její tři románské věže jsou zdaleka viditelné. V 16. a 17. století byl vnitřek přestavěn do stylu baroka. Jen vestibul západně od hlavní lodi zůstal v původní stavu. Přesto je v celém kostele stále dobře znatelný počátek středověku. U hlavní lodě je gotické procesí s křížem a kaplí Liebfrauen v ní je pohřben v Ellwangen velmi ctěný kněz Filip.\n\n\n"}
{"id": "517569", "url": "https://cs.wikipedia.org/wiki?curid=517569", "title": "Cristatusaurus", "text": "Cristatusaurus\n\nCristatusaurus (\"ještěr s hřebenem\") byl rod masožravého teropodního dinosaura z čeledi Spinosauridae, žijící v období spodní křídy na území afrického Nigeru (Gadoufaoua). První fosilie tohoto dinosaura byly objeveny v roce 1973, teprve v roce 1998 však byly formálně popsány jako \"C. lapparenti\". \n\nJednalo se o poměrně velkého teropoda, dosahujícího délky zhruba 10 metrů.\n\nTento teropod byl podobný příbuzným rodům \"Baryonyx\" a \"Suchomimus\". Je dokonce možné, že druhý zmíněný rod a \"Cristatusaurus\" jsou synonymní, neboť se v obou případech jedná o severoafrické rody. Proto je \"C. lapparenti\" někdy považován za \"nomen dubium\".\n\n\n"}
{"id": "517591", "url": "https://cs.wikipedia.org/wiki?curid=517591", "title": "Full Diesel", "text": "Full Diesel\n\nFull Diesel je hard rock/metalová kapela z Finska. Vznikl v roce 2003 z pozůstatků dalších kapel s názvem Thing-In-Itself. Jejich písně \"No Man's Land\" a \"King of Defeat\" jsou ve hře FlatOut.\n\n\nSkupina byla založena v průběhu jara 2003 ve Finsku. Měla hodně fanoušků po celém světě. Rostoucí počet alb a příznivé kritiky ve finských časopisech a na mezinárodních internetových webech vyvolaly zájem i mezi těmi posluchači, kteří neměli možnost seznámit se s kapelou osobně. Mezi další pozitivní výsledky patřil EP (Full Diesel 2003). Vedl ke spolupráci s vývojáři hry Bugbear Entertainment, jehož světový úspěch FlatOut (více než 600.000 prodaných kopií). Její písně byly vysílány v několika rozhlasových pořadech a proudily v internetových rádiích. Všechny EP lze plně stáhnout na oficiálních stránkách.\n\nBěhem několika let své existence uspořádali mnoho koncertů, hráli na různých typech akcí od malých klubů až na po velké hudební festivaly po celém Finsku, reakce fanoušků byla naprosto skvělá.\nV současné době má kapela pauzu. Vlastně se už rozpadla. Není velká naděje, že se vrátí.\n\n\n"}
{"id": "517597", "url": "https://cs.wikipedia.org/wiki?curid=517597", "title": "Nicholas Lens", "text": "Nicholas Lens\n\nNicholas Lens (* 14. listopadu 1957, Ypry) je belgický hudební skladatel.\n\nVystudoval bruselskou konzervatoř, obor housle, kontrabas a trubka. Žije v Bruselu se svou dcerou jménem Clara-Lane. Jeho nejznámějším dílem je trilogie \"The Accacha Chronicles\" v celkové délce asi 3 hodiny a 40 minut, sestávající z částí\n\n\nMezinárodní uznání Lensovi přineslo právě uveřejnění první části trilogie, „ohnivého rekviem“ Flamma Flamma.\n\n"}
{"id": "517608", "url": "https://cs.wikipedia.org/wiki?curid=517608", "title": "Southernův přenos", "text": "Southernův přenos\n\nSouthernův přenos (resp. Southern blot či Southern blotting) je biochemická hybridizační metoda využívaná při práci s DNA. Vyvinul ji Edwin Southern. Umožňuje přenos fragmentů DNA z agarózového nebo polyakrylamidového gelu, v němž probíhala elektroforéza, na nitrocelulózovou nebo nylonovou membránu. Následně může být vzorek zvýrazněn pomocí radioaktivních nebo jiných sond. Při standardním průběhu Southern blotu se na gel přiloží nitrocelulózová membrána a nad ní jsou položeny vrstvy savého papíru a to celé je zatíženo, aby vše dobře přiléhalo.\n\nPodobné metody byly anekdoticky nazvány Northern blot (k analýze RNA) a Western blot (k analýze proteinů).\n"}
{"id": "517615", "url": "https://cs.wikipedia.org/wiki?curid=517615", "title": "Vídeňská Höhenstraße", "text": "Vídeňská Höhenstraße\n\nVídeňská Höhenstraße je vyhlídková silnice na okraji města s Vídeňským lesem přes horské stráně na západ od Vídně.\n\nZačíná u Neuwaldeggské cesty poblíž Marswiese v Hernalsu (17. okres) a vede přes Dreimarkstein, Hermannskogel, Cobenzl (Latisberg/Reisenberg) a Kahlenberg ke konečné stanici v Leopoldsbergu (19. okres Döbling). Se 14,9 km je nejdelší ulicí ve Vídni. Často se jazykově propojují s Hütteldorfem (14. okres Penzing) přes Schottenhof k Marswiese (silnice \"Hüttelbergstraße – Amundsenstraße – Neuwaldegger Straße\") k Höhenstraße, která však existovala dříve.\n\nÚředně Höhenstraße se označuje od odbočky, ležící mezi Kahlenbergem a Leopoldsbergem \"Hütte am Weg\" (někdejší Josefinenhütte), téměř úplně v dolnorakouském území vedoucí cesty do Klosterneuburgu. Do Dolního Rakouska vede také prodloužená Sieveringer Straße do Weidlingu v Klosterneuburgu a na začátku odbočuje Exelbergstraße (mimo Vídeň nazývaná Tullner Straße) přes Exelberg do Tulbingu a dále do Tullnu.\n\nZ vídeňské strany je příjezd přes Dornbacherskou silnici / Neuwaldegger Straße; Hameaustraße v Neustift am Walde, kde se nachází proslulá prostorná Straßendreieck; Sieveringer Straße; Himmelstraße; Cobenzlgasse v Grinzingu; Krapfenwaldgasse a Kahlenberger Straße.\nNa základě plánovaného rozšíření města byla v roce 1892 vyhlášena soutěž na koncepci nového správního území města, kde bylo formulováno co možná zachránit existující lesy. Eugen Fassbender obdržel za svůj \"Generální regulační plán Vídně\" druhou cenu. Uvnitř malá ohleduplnost na stávající stavby, navržena prstencovitá silniční síť s četnými radiálními komunikacemi až do středu města, pro obrovské město 600 čtverečních kilometrů (tehdy mělo 177 čtverečních kilometrů), po roce 1954 má 414 čtverečních kilometrů a očekává se, že 4 miliony obyvatel nikdy nebudou. V tom byly předváděné také okruhy s šířkou 750 metrů a asi 5 km vzdálené od středu města nezastavět, ale jak zdůvodnit okruh obyvatelům, když se dává k dispozici příměstské rekreační území. Tato samotná představa byla později velmi pozměněna Heinrichem Goldemundem a když \"Chráněné území lesů a pásů luk\", zdánlivě se také první vídeňská uzávěra z roku 1870 od Josefa Schöffela začínala iniciativně představovat.\n\nNa základě zpráv od Goldemunda starosta Karl Lueger 15. května 1904 vydal výnos na tehdejšího ředitele magistrátu Richard Weiskirchnera, aby stanovil rozsah lesů a luk: (Přitom je také v příloze slibováno stromořadí na vysokohorské silnici), ve Vídeňském lese se nabízela vyhlídka s pohledem na město Vídeň. Současně bylo městskému stavebnímu úřadu určeno vypracovat projekt. Generální plán byl počátkem dubna 1905 dohotovený. Po prvním zasedání dne 5. května vídeňská obecní rada rozhodla a 24. května 1905 průvodní návrh \"lesa a luk\" a provést stavbu silnice Höhenstraße.\n\nNa jaře 1907 město získalo hotel \"Schloss Cobenzl\". Nato vystavěli jednu Grinzingovu \"bezprašnou automobilovou cestu\" se serpentinami u Cobenzlu pro automobilové turisty a od roku 1909 zde zavedli autobusovou linku. To byla na dlouhý čas jediná realizovaná část. Také po první světové válce zůstalo také jen při plánech. Také půjčka z roku 1917 pro vykoupení zeleného pásu se stala vlivem inflace v roce 1925 bezcenná. V roce 1932 přijalo město Vídeň z finanční nutnosti \"Kahlenberg AG\" (dřívějšího provozovatele v roce 1922 Kahlenbergbahn) i s pozemky a hotelem u Kahlenbergu, který byl od základů přestavěný.\n\nProjekt Höhenstraße přišel opět do chodu, přičemž také boj proti masové nezaměstnanosti a přes obstarávání práce sehrál rozhodující úlohu. Zejména proto v rakouském stavovském státě byla stavba Höhenstraße uskutečněna. Při nejvyšším pracovním nasazení se používaly stroje jen omezeně, velká část prací byla uskutečněna primitivními prostředky. K práci byli nejdříve nasazeni muži \"pracovní služby\", kteří přišli pracovat, ale teprve při rychlém sledu, když pracovní službu vystřídali kvalifikovaní pracovníci, kterých se od 74 firem na výstavbě zaměstnávalo až 600. Práce na úseku Cobenzl – Kahlenberg byla provedena a 18. května 1934 spolkový kancléř Engelbert Dollfuß, dne 16. října 1935 ulici otevřel. Dolfuße od roku 1938 připomíná památník na Höhenstraße. Od roku 1936 byla otevřena autobusová linka z Grinzingu přes Cobenzl na Kahlenberg, která po dlouhá léta byla provozována jako linka \"S\" Se zvýšeným zvláštním tarifem. Potom následovala po roce 1936 stavba dráhy Kahlenberg – Leopoldsberg, potom až do 1938 dráha Cobenzl – Neuwaldegg. Jako poslední část byla v roce 1940 dostavěna dráha Leopoldsberg – Klosterneuburg.\n\nTak i po všech delších zdržení veřejného majetku, stala se také Höhenstraße pod automatickou ochranu památek. Od 1. ledna 2010 se památkový úřad snaží o prodloužení a rozpočet na odbornou renovaci získat 8,6 milionů Euro. Avšak protilehlý je zájem města Vídně, když historická chatrná dlažba se neopraví, ale ulice asfaltová a muzeálního charakteru by se měla opravit.\n\n"}
{"id": "517623", "url": "https://cs.wikipedia.org/wiki?curid=517623", "title": "Rhinotracheitida krůt", "text": "Rhinotracheitida krůt\n\nRhinotracheitida krůt (TRT) a syndrom oteklé hlavy u kura domácího (SHS) představují vysoce nakažlivé virové onemocnění projevující se u krůt bez rozdílu věku postižením horních cest dýchacích a u kura domácího otokem hlavy. Původcem obou nemocí je sérologicky shodný virus. První výskyty nemoci jsou známy od roku 1960; virový původ prokázali Buys a Du Preez (1980) a Morley a Thompson (1984). Nemoc je rozšířena v mnoha zemích světa, včetně České republiky. Ekonomický význam těchto nemocí spočívá v přímých ztrátách úhynem (nejčastěji důsledkem sekundárních bakteriálních infekcí), v poklesu hmotnosti i snášky a zvýšené konfiskaci.\n\nPůvodcem obou forem onemocnění (TRT/SHS) je RNA virus z rodu Pneumovirus, z podčeldě Pneumovirinae a čeledě Paramyxoviridae, který postrádá neuraminidázovou i hemaglutinační aktivitu. Zatím je znám pouze jeden sérotyp viru. \n\nPři elektronoptickém vyšetření vykazuje virus typickou morfologii paramyxovirů – pleomorfní sférické partikule o velikosti 80-200 nm, občas jsou pozorovány i partikule větší (500 nm a více). Vláknité formy, zjišťované zejména v buněčných kulturách, mají průměr 80-100 nm a dosahují délky až 1000 nm. Povrchové projekce měří 13-14 nm a helikální nukleokapsida měří 12-15 nm. U viru krůtí rhinotracheitidy (TRT) bylo popsáno 7 strukturálních polypeptidů, z nichž dva byly glykosylovány.\n\nIzolace původce je poměrně obtížná, daří se jen v případě časné infekce, kdy ještě nedošlo k sekundárním bakteriálním kontaminacím. Virus TRT/SHS se pomnožuje v nízkém titru v krůtích a kuřecích embryích po inokulaci do žloutkového vaku. Po adaptaci na embrya vyvolává jejich mortalitu a je také možná jeho kultivace v kuřecích a krůtích embryonálních buněčných kulturách, Vero buňkách a BS-C-1 buňkách za vzniku cytopatického efektu (tvorba syncytií) nebo v orgánových kulturách připravených z průdušnice krůťat, kde způsobuje ciliostázu. Vnímavá krůťata lze infikovat kontaktem s nemocnými nebo inokulací infekčního sekretu.\n\nVirulence izolátů je pro experimentálně infikovanou drůbež zpravidla nižší než v terénu, což je pravděpodobně souvisí s podmínkami chovu a přítomností sekundárních infekcí (\"E. coli\", Staphylococcus hyicus, virus infekční bronchitidy aj.). Některé izoláty SHS od kuřat jsou schopné vyvolat rhinotracheitidu u krůt.\n\nKlinické formy onemocnění se vyskytují pouze u krůt a kura domácího, po experimentální infekci virem TRT také u perliček a bažantů. Holubi a vodní drůbež jsou k infekci refrakterní. Kur domácí a krůty se mohou infikovat v kterémkoliv věku. SHS se vyskytuje mnohem častěji u kura masného typu než u nosných hybridů. Rezervoárem viru jsou pravděpodobně volně žijící ptáci. \n\nInfekce se rychle šíří, způsoby šíření však nejsou známy. Předpokládá se přímý přenos kontaktem mezi ptáky infikovanými a vnímavými nebo nepřímo kontaktem s prostředím kontaminovaným infekčními sekrety respiračního traktu, případně aerogenně (vzduchem) a vertikálně přes vejce. Experimentální přenos infekce je možný kontaktem s nemocnou či rekonvalescentní drůbeží a inokulací sekretu z respiračního traktu nemocné drůbeže.\n\nInkubační doba (ID) je několik dnů (pravděpodobně 3-6).\n\nKlinické příznaky u krůt jsou variabilní, v závislosti na věku a sekundární bakteriální infekci. Pozoruje se kýchání, frkání, pěnovitý výtok z nosu, dýchací potíže, konjunktivitida, zduření podočnicové dutiny a podčelistní edém. Morbidita může být až 100 % bez ohledu na věk, mortalita se nejčastěji pohybuje od 1 do 20 % (u mladší drůbeže bývá mortalita vyšší). Typické je rychlé promoření hejna s redukcí příjmu krmiva a vody. Časté jsou také subklinické infekce, které se prokazují sérologicky. U chovných krůt nemusí být respirační příznaky tak výrazné jako u krůťat, pozoruje se ale snížení snášky (až o 70 %), odbarvení vaječné skořápky, nižší líhnivost, případně i oplozenost násadových vajec.\n\nU výkrmových kuřat klesá příjem krmiva i hmotnostní přírůstky. Při bakteriálních komplikacích (zejména E. coli) může být zvýšená mortalita (3-5 %). Pozoruje se otok hlavy a kožních přívěsů, zduření obličeje, někdy i respirační (kýchání, konjunktivitida) anebo nervové příznaky (tortikolis, opistotonus). U nosnic v rozmnožovacích chovech masného typu (RCHM) se objevuje 1-2týdenní pokles snášky, líhnivost i oplozenost násadových vajec může zůstat nezměněná nebo je snížená. Mohou být i dýchací potíže, ale průběh nemoci je většinou mírnější než u brojlerů.\n\nU krůt se zjišťuje katarální až hnisavý zánět podočnicové dutiny, rýma a konjunktivitida. Sekundární mikrobiální komplikace (chlamydie, bakterie, plísně) se projevují záněty jater (hepatitida), sleziny (splenitida) plic (pneumonie) a vzdušných vaků (aerosakulitida). U kura domácího se pozoruje katarální až hnisavý zánět sliznic horních cest dýchacích. \n\nPředběžnou diagnózu umožňují údaje chovatele, klinický a pitevní nález; pro konečnou diagnózu je však nutné virologické nebo sérologické vyšetření. Pro izolaci jsou nejvhodnější sekrety respiračního traktu, odebrané co nejdříve po vzniku infekce, a inokulace kuřecích či krůtích embryí, případně tracheální kultury. Sérologické vyšetření se provádí neutralizačním testem, nepřímou imunofluorescencí nebo ELISA testy s kmeny viru adaptovanými na embrya, buněčné kultury nebo tracheální orgánové kultury. Používají se séra z akutní fáze nemoci nebo rekonvalescentní séra\n\nDiferenciální diagnostika. Nutné je odlišit zejména respirační onemocnění virového i bakteriálního původu, u krůt také bordetelózu. Některé kmeny viru Newcastleské nemoci i někteří zástupci z rodu Rubulavirus (APMV-3) mohou u kura i krůt vyvolávat podobné respirační příznaky a pokles snášky jako virus TRT/SHS. Podobně se také projevuje infekce mírnými kmeny influenzaviru A (LPAI). Odlišení je možné kontrolou neuraminidázové a hemaglutinační aktivity. Rovněž projevy infekční bronchitidy (respirační potíže, pokles snášky) mohou připomínat infekci TRT/SHS. Sérologické vyšetření je nejvhodnější formou pro odlišení těchto chorob. \n\nKauzální terapie neexistuje. Ošetření sekundárních bakteriálních infekcí antibiotiky přináší rozdílné výsledky. Prevence spočívá ve zlepšení zoohygienických podmínek chovu, eliminaci stresorů prostředí, turnusové technologii chovu, asanaci prostředí a zejména v ochranném očkování (imunoprofylaxi) vhodnými vakcínami.\n"}
{"id": "517627", "url": "https://cs.wikipedia.org/wiki?curid=517627", "title": "Team Fortress 2", "text": "Team Fortress 2\n\nTeam Fortress 2 je týmová akční hra pro více hráčů z pohledu první osoby vytvořená společností Valve Corporation. Jedná se o pokračování hry \"Team Fortress Classic\". Poprvé byla zveřejněna jako součást balíku her s názvem The Orange Box 10. října 2007 pro Windows a Xbox 360 a 22. listopadu téhož roku pro PlayStation 3. Samostatně lze hru pořídit od 9. dubna 2008 v krabicové verzi nebo online přes distribuční službu Steam. Hra je nyní zdarma ke stažení na Steamu. Hlavními vývojáři jsou John Cook a Robin Walker, kteří byli zároveň i designéři původní modifikace \"Team Fortress\" pro Quake v roce 1996. V červnu 2011 byla hra pro PC a MAC uvolněna zdarmaa její chod je podporován tzv. mikrotransakcemi. Pokud se chcete stát trenérem, případně hrát jiné herní módy, je potřeba vylepšit váš účet z Free to play verze na normální. Pro dosažení normálního účtu musíte koupit alespoň jednu věc v obchodě.\n\nPředměty, mezi které patří nové zbraně, klobouky (pouze kosmetické) a taunty. Ve hře se také nachází předmět (Strange Saxxy), který můžete dostat způsobem výhry v akci Saxxy Awards. Také je ve hře předmět \"Robin Walkers\" který má poukázat na jednoho z grafiků hry.\n\nNěkteré předměty mohou náhodně padnout při hraní, ovšem další předměty jsou k dispozici pouze za peníze a/nebo výměnou. Některé unikátní předměty hráč může dostat i plněním úkolů (achievementů).\n\nV této hře je celkem devět herních postav, které se dělí do tří skupin – obranná, útočná a podpora.Každá skupina má 3 postavy, dohromady má tým 9 postav. V každém zápase proti sobě hrají dva týmy, tým BLU (modrý) a tým RED (červený).\n\nSpolečnost Valve vytvořila 10 videí, která popisují vzhled a vlastnosti všech postav a jednoho předmětu zastoupených ve hře Team Fortress 2. Tato videa jsou dostupná na YouTube:\n\nMann vs. Machine (MvM) je součástí hry Team Fortress 2 od 15. srpna 2012. Cílem Mann vs. Machine je spojit všech devět herních tříd v tým (červený tým hráčů brání), aby všichni bojovali bok po boku proti robotům (modrý tým robotů útočí). Úkol robotů je odnést bombu na spawn; pokud bomba vybuchne, kolo se opakuje. Z robota, kterého zabil hráč, vypadnou peníze, ty lze potom použít v „obchodě“ na spawnu červených na různá vylepšení. Peníze, které leží na zemi delší dobu, zmizí. Vylepšení skupin jsou podobná u každé skupiny, hraje však roli zbraň, ty mají většinou rozdílné a občas i unikátní vylepšení.\n\nPro inženýra je v MvM největším nepřítelem tzv. \"Sentry Buster \", vzhledově podobný speciálním bombám z Demomanova vrhače, které jsou avšak mnohem větší a na jejich spodku se nachází nohy k pohybu. Sentry Buster má 2 500 života. Zničení inženýrových budov probíhá tak, že Sentry Buster přiběhne k inženýrově Sentry, sedne si a po pár sekundách vybuchne. Pokročilý hráč stihne se Sentry utéct, nebo má koupené vylepšení ÜberCharge s tímto vylepšením se zachrání tak, že když se Sentry Buster přiblíží, aktivuje inženýr ÜberCharge. ÜberCharge se aplikuje na inženýra i na jeho Sentry; na Dispenser a na teleporty ÜberCharge neplatí.\n\nMap pro Mann vs. Machine je celkem 7:\n\nPrvní dva mapové podklady (a nový herní mód) byly vydány 29. dubna 2008. V Payload mapách musí modrý tým (BLU) dotlačit vozík plný výbušnin přes několik záchytných bodů (checkpointů) až k základně červeného týmu (RED) v určitém časovém limitu - každý další projetý checkpoint časový limit zvyšuje. Hráči z modrého týmu pohybují vozíkem tak, že poblíž něho prostě stojí, čím více hráčů u něj stojí, tím rychleji se pohybuje (všechny herní třídy tlačí rychlostí 1, Scout tlačí rychlostí 2); pokud je u něj nepřítel, nemůže se pohybovat dopředu, pokud u něj stojí Medic s ÜberCharge vozík se také nemůže pohybovat. Pokud u vozíku nebude stát žádný modrý hráč, začne vozík couvat a zastaví se na záchytném bodu. Vozík funguje jako Dispenser na úrovní 1, munice nebude doplněna hráčům, kteří jsou přímo před vozíkem. Payload je doporučen pro všechny hráče. Map, určených pro Payload, je celkem 8:\n\n\nTento herní mód byl vydán 13. srpna 2009. King of the Hill se soustředí na jediný kontrolní bod ve středu mapy, který je neutrální a zamčený na začátku kola. Týmy musí najít cestu a zabrat bod. Když je bod zabrán, hodiny týmu který tak učinil začnou odpočítávat tři minuty. Pokud po tuto dobu zabere bod konkurenční tým, začnou jeho hodiny odpočítávat tři minuty a hodiny prvního týmu se zastaví dokud není bod znovu zabrán. Tým který zabere bod a jehož hodiny odpočítají limit jako první vyhrává hru. King of the Hill je určen pro všechny hráče. Map, které jsou adaptovány pro KOTH, je celkem 10:\n\n\nControl Point byl vydán společně s hrou. Dělí se na standardní Control Point, Útok/Obrana a její středověkou verzi. Všechny verze byly vydány společně s hrou a dohromady ve hře tvoří 22 map.\n\nOba týmy začínají se dvěma obsazenými body. Jeden, neutrální, zůstává ve středu mapy. Tým, který obsadí všechny body vyhrává. Map pro Control Point je 13:\n\nČervený tým začíná se zabranými všemi body a jeho úkolem je body udržet. Pokud všechny body zabere tým modrých, červený tým prohrál. Vyprší-li časový limit a je alespoň jeden bod pod nadvládou červeného týmu, tak červený tým vítězí. Červený tým zpětně nemůže obsazovat body. Map pro Útok/Obrana je 9:\n\nA jedna speciální mapa pro středověký mód - v tomto módu nejsou povoleny střelné (střílejicí kulky) zbraně (ve většině případů ty primární).\n\nNa rozdíl od herního módu Payload disponují oba týmy svojí vlastní bombou a tratí. Takže jednoznačně nelze říct, který tým je obranný a který útočný. Na rozdíl od Payloadu zde není časový limit (a tím pádem vozík necouvá). Vítězí ten tým, který jako první dotlačí bombu skrz nepřátelské teritorium až do cíle. Bomba zde rovněž funguje jako Dispenser na úrovni 1. Mapy, které jsou přizpůsobeny Payload Race, jsou 3 (4):\n\nCapture the Flag byl vydán společně s hrou. Oba týmy disponují jedním svítivým kufříkem (známý spíš pod názvem vlajka, či \"intel\"). Oba týmy tak musejí zároveň kufřík chránit ale i ho nepřátelskému týmu ukrást. Kufříky jsou většinou umístěny v nejhlubší části nepřátelského území. Pro sebrání kufříku je nutné se ho dotknout, jakmile jej některý hráč má na sobě, ztrácí za sebou listy papíru. Je-li hráč nesoucí kufřík zabit, zůstává kufřík po dobu šedesáti sekund na místě, dokud se kufřík nevrátí zpět na své místo, tak jej může tým sebrat z místa, kde hráč zemřel. Kufřík nemohou sebrat nesmrtelní hráči, Soldierové s Rocket Jumperem, Demomanové s Sticky Jumperem, neviditelní Spyové nebo přestrojení Spyové, pokud jej Spy sebere přichází o své krytí. Map pro Capture the Flag je celkem 7:\n\n\n"}
{"id": "517628", "url": "https://cs.wikipedia.org/wiki?curid=517628", "title": "Dino Zoff", "text": "Dino Zoff\n\nDino Zoff (* 28. února 1942) je italský fotbalový brankář a trenér. Pelé ho roku 2004 zařadil mezi 125 nejlepších žijících fotbalistů. V anketě Zlatý míč, která hledala nejlepšího fotbalistu Evropy, se roku 1973 umístil na druhém místě. Figuruje na seznamu UEFA Jubilee 52 Golden Players.\n\nV roce 1982 vybojoval jako hráč s reprezentačním týmem titul mistrů světa. V roce 2000 vedl italskou reprezentaci na mistrovství Evropy. Tým dovedl až do finále, kde Itálie podlehla Francii až v prodloužení. Po kritice ze strany Silvia Berlusconiho (italského premiéra a majitele AC Milán) z postu reprezentačního trenéra odstoupil.\n"}
{"id": "517629", "url": "https://cs.wikipedia.org/wiki?curid=517629", "title": "Homolice", "text": "Homolice\n\nHomolice (\"Conus\") je rod mořských plžů z čeledi homolicovití (Conidae). Jedná se o dost známou a často vyhledávanou skupinu živočichů, zejména pro krásu jejich ulit. Ty mají kónický nebo dvoukónický tvar, odtud pak pochází i jejich český název. Jedná se vesměs o jedovaté živočichy, kteří jsou nebezpeční svými toxiny, jež mohou člověku způsobit i smrt. Velikost je kolem 40 až 100 mm.\n\nŽijí obvykle v teplých oceánech a mořích tropického a subtropického pásma, ve svém přírodním prostředí často užívají mimikry (číhají na kořist z větší části zahrabané v písku).\n\nHomolice loví tak, že po dostatečně blízko se nacházející kořisti vystřelí svůj harpunovitý osten, kterým ji znehybní během několika okamžiků. Paralyzovanou či již mrtvou oběť pak homolice doslova vcucne a stráví.\n\n\n"}
{"id": "517635", "url": "https://cs.wikipedia.org/wiki?curid=517635", "title": "Boris Kraigher", "text": "Boris Kraigher\n\nBoris Kraigher (14. února 1914, Gradišče – 4. ledna 1967, Sremska Mitrovica) byl jugoslávský politik slovinského původu a národní hrdina Jugoslávie.\n\nKraigher se narodil v únoru 1914 ve vesnici Gradišče nedaleko Mariboru. Po první světové válce se rodina přestěhovala do Lublaně, kde se jeho otec stal ředitelem nemocnice. Na gymnáziu se Kraigher nejprve aktivně věnoval sportu, poté se zapojil do politického dění.\n\nV počátcích královské diktatury šestého ledna (1929) Kraighera i jeho bratry ovlivnily názory gymnaziálních profesoru, a tak se stali stoupenci ilegální Komunistické strany Jugoslávie. Policejní perzekuce bývalých spolužáků Tone Tomšiče či Borise Ziherla měla za následek Kraigherovo přimknutí ke komunistům. V roce 1932 začal studovat Technickou fakultu Univerzity v Lublani. V té době také vstoupil do levicového klubu \"\"Triglav\"\" a zapojil se do studentského hnutí. Podílel se na demonstracích proti královské diktatuře. Po prvním zatčení Borise Kidriče v květnu 1934 vstoupil Kraigher do komunistické strany. V listopadu 1934 byl kvůli své politické činnosti zatčen a odsouzen k trestu odnětí svobody v délce dvou a půl roku. Trest vykonal ve vězení ve Sremské Mitrovici. V květnu 1937 se vrátil do Lublaně a pokračoval nejen ve studiích, ale i v politické činnosti.\n\nV období let 1937 až 1940 byl tajemníkem komise mládeže ústředního výboru Komunistické strany Slovinska. Tato komise se na konci roku 1938 přetransformovala do slovinského oblastního výboru Svazu komunistické mládeže Jugoslávie (SKOJ). Byl také členem komise mládeže ústředního výboru Komunistické strany Jugoslávie. V letech 1938 až 1940 byl členem lublaňského okresního výboru strany. V únoru 1939 se vyhnul zatčení a internaci a z ilegality se věnoval stranické práci. V červnu 1940 byl zvolen do ústředního výboru Komunistické strany Slovinska.\n\n27. března 1941 byl zatčen, po útoku na Jugoslávii – 6. dubna 1941 – byl propuštěn. Po okupaci působil opět v ilegalitě a vykonával funkci tajemníka lublaňského okresního výboru. Po zatčení Tomšiče v prosinci 1941 převzal Kraigher funkci organizačního tajemníka ÚV Komunistické strany Slovinska.\n\nKdyž v únoru 1942 obehnali okupanti Lublaň ostnatým drátem, ústřední výbor slovinských komunistů i vrchní výbor Osvobozenecké fronty ustavily svá vedení v čele s Kraigherem a skrze něj pak udržovali spojení s partyzánským hnutím ve zbytku Slovinska. V květnu 1942 byl Kraigher kooptován do politbyra ÚV Komunistické strany Slovinska. Zanedlouho provedli Italové razii, jež měla za následek Kraigherovo zatčení. Následně byl internován v táboře Gonars, odkud však v srpnu 1942 utekl vykopaným příkopem. Ihned se zapojuje do partyzánského hnutí. V říjnu 1943 byl členem pléna Osvobozenecké fronty, Slovinského národního osvobozeneckého výboru (SNOO) a AVNOJe.\n\nOd 17. června 1946 byl ministrem vnitra Lidové republiky Slovinsko. V roce 1948 byl zvolen členem ÚV Komunistické strany Jugoslávie. Od ledna 1953 byl členem slovinské vlády (výkonného výboru) a od 15. prosince 1953 byl předsedou slovinské vlády, členem svazové vlády a člen svazového výboru pro společenský plán. Od roku 1962 měl na starost jugoslávskou hospodářskou reformu. Byl opětovně volen do republikového i federálního parlamentu a zastával vysoké funkce na úrovni republiky i federace.\n\nZahynul tragicky při dopravní nehodě 4. ledna 1967 nedaleko Sremské Mitrovice v Srbsku.\n\nByl nositelem \"Partyzánské pamětní medaile 1941\", \"Řádu národního osvobození\", \"Řádu partyzánské hvězdy\" a od 5. září 1953 byl nositelem \"Řádu národního hrdiny Jugoslávie\".\n\nJeho bratrancem byl Sergej Kraigher.\n\n"}
{"id": "517638", "url": "https://cs.wikipedia.org/wiki?curid=517638", "title": "Kathásaritságara", "text": "Kathásaritságara\n\nKathásaritságara (Dévanágarí \"Oceán příběhů\") je soubor rámcově spjatých vyprávění nejrůznějšího charakteru, který podle různých pramenů i ústní tradice v sanskrtu sepsal v druhé polovině 11. století (mezi lety 1063 až 1077) brahmánský básník a učenec z Kašmíru Sómadéva, a to pro královnu Súrjavatí, choť krále Ananty, aby v těžkých dobách krvavých bojů a zmatků našla v knize pestrých příběhů rozptýlení a útěchu.\n\n\"Oceán příběhů\" je důležitý pramen staroindické slovesnosti. Vychází z mnohem staršího ztraceného díla \"Brhatkathá\" (Velké vyprávění), představuje vlastně jakýsi koncentrát staroindických vyprávění a je napsán v elegantních dvojverších zvaných šlóky patřících ke tradičním vyjadřovacím prostředkům staroindické epiky. Obsahuje bajky, pohádky, anekdoty o zlodějích a kurtizánách, dobrodružné, milostné a hrdinské historie, mýty o bozích, pověsti o asketech i hrůzostrašné povídky o démonech.\n\n\n"}
{"id": "517643", "url": "https://cs.wikipedia.org/wiki?curid=517643", "title": "Růže pro Algernon", "text": "Růže pro Algernon\n\nRůže pro Algernon (Flowers for Algernon) je nejslavnější sci-fi povídka a román amerického spisovatele Daniela Keyse. Povídka vyšla roku 1959 a roku 1960 získala cenu cenu Hugo.\nRoku 1966 jí Keyes rozšířil do podoby románu a ten získal roku 1967 cenu Nebula.\n\nPříběh je vyprávěn prostřednictvím řady zápisků napsaných hlavním hrdinou povídky Charliem Gordonem, mentálně retardovaným mužem s nízkým IQ 68, který vykonává podřadnou práci v jedné továrně. Protože se chce začlenit mezi normální lidi, dochází do vzdělávacího střediska pro retardované dospělé, kde jej vyučuje atraktivní mladá žena, slečna Alice Kinnianová, kterou Charlie obdivuje. Jeho usilovná snaha o sebezdokonalení však nepřináší viditelné výsledky. Na přímluvu Alice Kinianové se podrobuje různým testům, ani ty však nesignalizují sebemenší pokrok. Obzvláště ho rozčiluje, když nad ním pokaždé vyhraje laboratorní myš Algernon v závodě o to, kdo dřív najde cestu bludištěm. Nakonec je vybrán pro experiment, který mu má pomocí operace mozku zvýšit inteligenci a který byl již úspěšně vyzkoušen na Algernon.\n\nOperace je úspěšná a Charlieho IQ dosáhne postupně výše 185. Jeho obdiv k Alici se změní v lásku, ale když jeho inteligence vysoce převýší její, stanou se neschopní chápat sebe navzájem. Algernon začíná vykazovat znaky agresivity a ztrácí svou inteligenci. Nakonec zemře a je pochována na zahradě laboratoře, kde byla testována. Charlie zjistí, že i jeho inteligence je jen dočasná. Podaří se mu odhalit chybu v experimentu, takže zvýšení IQ pomocí příštích operací již bude trvalé. Jeho inteligence se však již nedá zachránit a Charlie postupně ztrácí své schopnosti, čehož si je bolestně vědom. Nemůže vystát lítost svého okolí a chce odejít pryč z New Yorku. jeho posledním přáním je, aby někdo položil květiny na hrob Algernon.\n\nZáklad děje románu je v podstatě stejný jako v povídce, jsou v něm však rozvedeny některé aspekty Charlieho života po operaci. Jeho obrovská inteligence zhoršuje jeho vztahy s ostatními lidmi, kteří mu nerozumí, takže vlastně nemá žádné přátele. Vrací se mu vzpomínky na to, jak se jeho matka nechtěla smířit s tím, že je mentálně zaostalý a trestala jej za každou chybu. Když se jí narodila zdravá dcera Norma, nutila svého manžela, aby dal Charlieho do ústavu, protože se Normě ve škole kvůli postiženému bratrovi spolužáci posmívali. Otec však dal Charlieho k jeho strýci, který mu zajistil práci. Chce tedy napravit vztahy se svou rodinou. Matku najde postiženou senilitou, otec jej nepozná. Usmíří se ale se svou sestrou Normou, kvůli které byl v dětství často trestán. Zamiluje se sice do své bývalé učitelky Alice, ale není schopný pohlavního styku díky psychické blokaci, kterou mu způsobila jeho matka v dětství. Později naváže milostný vztah s milou, nevázanou a bezproblémovou malířkou Fay Lillmanovou, se kterou se nakonec dokáže milovat.\n\nJak začne jeho inteligence klesat, Fay se lekne změn v jeho osobnosti a rozejde se s ním. Nastěhuje se k němu Alice, aby mu pomáhala, a oba spolu prožijí krátký, ale citově plný vztah. Jak však jeho ztráta inteligence pokračuje, Pošle Charlie Alici pryč, aby nebyla svědkem rozkladu jeho osobnosti. Nemůže snést lítost svého okolí a přes ztrátu svých schopností si uvědomuje, že byl kdysi génius. V důsledku toho se rozhodne odejít do státem sponzorované Warren Home School, kde nikdo neví o jeho operaci.\n\n\n\n"}
{"id": "517661", "url": "https://cs.wikipedia.org/wiki?curid=517661", "title": "Vesmírná archa", "text": "Vesmírná archa\n\nKniha Vesmírná archa je šestým dílem série o čtrnáctiletém nedobrovolném špiónovi jménem Alex Rider, kterou napsal britský spisovatel Anthony Horowitz. Tentokrát se Alex dostává do cesty multimilionáři Nikolaji Drevinovi.\n\nAlex Rider se po svém zranění z předchozího dílu nachází v nemocnici sv. Dominika na pokoji č. 9. Setká se zde s chlapcem svého věku, Paulem Drevinem, synem ruského multimilionáře Nikolaje Drevina. V noci přijdou do nemocnice členové ekoteroristické skupiny „Síla 3“, kteří se snaží unést Paula. Alex prohodí čísla pokojů, takže muži Paulovi nic neudělají, ale unesou místo něj Alexe. Když se dozvědí o záměně, nechají chlapce v hořící budově. Odtud se Alex dostane po laně spojujícím dvě sousední střechy jako provazochodec.\n\nNásledně je Nikolajem Drevinem pozván, aby strávil několik týdnů s ním a jeho synem jako odměnu za to, že zachránil Paulovi život. Během této doby se má konat vypouštění rakety k hotelu Vesmírná archa, který Drevin společně s britskou vládou buduje ve vesmíru.\n\nKdyž Alex s Drevinovými přiletí do USA, kontaktuje ho CIA a poskytne mu informace o Nikolaji Drevinovi. Je to zločinec ve velkém měřítku, který spolupracuje s mafií, jakuzou a triádami. Důkazy proti němu jsou shromážděny v Pentagonu a CIA ho chce zatknout během pobytu na Ostrově plameňáků, kde bude i Alex. Dají mu tedy za úkol zjistit, jakou úlohu má v celé aféře „Síla 3“ a jestli Drevin plánuje útěk.\n\nDrevin se pokusí Alexe zbavit tím, že ho nechá připotápění zavřít ve vraku lodi na dně moře. Nakonec ho ale zachrání Tamara Knightová, agentka CIA, která se vydává za Drevinovu asistentku. Následně jsou oba chyceni a Drevin Alexovi prozradí svůj plán: Jménem „Síly 3“ chce ve Vesmírné arše odpálit bombu, která způsobí její pád na Zem, konkrétně na Washington, kde se nachází Pentagon se všemi důkazy svědčícími proti němu.\n\nAlex uteče z ostrova a spojí se s CIA. Následuje boj na ostrově, během něhož Drevin postřelí Paula a při pokusu o útěk shoří v letadle. Zbývá ovšem zabránit explozi na Vesmírné arše. Alex je tedy nucen, kvůli své velikosti, vlézt do rakety, ve které měl letět orangutan Arthur, a vydat se na Vesmírnou archu. Tam přemístí bombu, takže po výbuchu vesmírný hotel nedopadne na Washington.\n„Síla 3“ je ekoteroristická skupina, kterou vytvořil Nikolaj Drevin jako zástěrku pro některé ze svých nekalých plánů. Její vůdce se jmenuje Kaspar a má na hlavě vytetovanou zeměkouli. Jména ostatních členů jsou neznámá, ale Alex Rider jim dal při svém prvním setkání s nimi přezdívky Voják, Brejlovec, Hodinář a Tesák. Skupina podniká činy namířené proti Drevinovi, například únos jeho syna. Potom mají nést zodpovědnost za výbuch Vesmírné archy, Drevinova velkého projektu, který však naplánoval on sám. Všichni kromě Kaspara jsou zabiti na rozkaz Drevina na Ostrově plameňáků, Kaspar zemře na Vesmírné arše v souboji s Alexem.\n"}
{"id": "517663", "url": "https://cs.wikipedia.org/wiki?curid=517663", "title": "Lutz Dombrowski", "text": "Lutz Dombrowski\n\nLutz Dombrowski (* 25. června 1959, Zwickau) je bývalý německý atlet, olympijský vítěz a mistr Evropy ve skoku do dálky, který reprezentoval tehdejší NDR.\n\nV roce 1979 skončil první na evropském poháru v Turíně. Na světovém poháru v Montrealu 1979 se umístil na druhém místě výkonem 827 cm. O rok později získal na letních olympijských hrách v Moskvě zlatou medaili. Ve finále skočil v páté sérii do vzdálenosti 854 cm, což v té době znamenalo druhý nejlepší výkon v celé historii . Světový rekord tehdy držel Američan Bob Beamon, který na olympiádě v Ciudad de México v roce 1968 skočil 890 cm. V roce 1982 vybojoval zlatou medaili na mistrovství Evropy v Athénách, kde se na stupních vítězů objevil československý dálkař Jan Leitner, který získal bronz.\n\nOd roku 1979 byl agentem tajné služby Stasi.\n\n"}
{"id": "517665", "url": "https://cs.wikipedia.org/wiki?curid=517665", "title": "Margalijot", "text": "Margalijot\n\nMargalijot ( מַרְגָּלִיּוֹת, Margaliot, v oficiálním seznamu sídel Margaliyyot) je vesnice typu mošav v Izraeli, v Severním distriktu, v Oblastní radě Mevo'ot ha-Chermon.\n\nLeží v nadmořské výšce 729 metrů v horách Naftali v Horní Galileji, nad údolím horního toku řeky Jordán (respektive nad Chulským údolím), přímo na hranici s Libanonem. Jihozápadně od vesnice se nalézá hora Har Šina'an, která je s nadmořskou výškou 902 metrů nejvyšším bodem pohoří Naftali. Severně od obce stojí na mezinárodní hranici hora Har Zakif. Východním směrem terén prudce klesá do Chulského údolí, kam směřuje také vádí Nachal Margalijot.\n\nVesnice se nachází cca 2 kilometry západně od města Kirjat Šmona, cca 145 kilometrů severovýchodně od centra Tel Avivu a cca 68 kilometrů severovýchodně od centra Haify. Margalijot obývají Židé, přičemž osídlení v tomto regionu je zcela židovské.\n\nMargalijot je na dopravní síť napojen pomocí lokální silnice číslo 886 a lokální silnice číslo 9977, která vede do údolí Jordánu, kde se v Kirjat Šmona napojuje na dálnici číslo 90.\n\nMargalijot byl založen v roce 1951. Obec je pojmenována podle Chajima Kalwarijskiho-Margalijota, který se podílel počátkem 20. století na zakládání židovských osad na severu tehdejší turecké Palestiny.\n\nPrvními obyvateli vesnice byli židovští přistěhovalci z Iráku. Pro blízkost libanonské hranice byla vesnice často vystavena ostřelování. Až do 80. let 20. století byl Margalijot ekonomicky slabou komunitou.\n\nEkonomika mošavu Margalijot je založena na zemědělství a turistice. Velká část obyvatel ale za prací dojíždí mimo obec. V Margalijot jsou k dispozici zařízení předškolní péče. Základní škola je v nedalekém Kfar Gil'adi a nebo v Kfar Blum. V Kfar Blum je též střední školství. Margalijot disponuje sportovními areály, synagogou, zdravotním střediskem a veřejnou knihovnou.\n\nV prostoru nynějšího mošavu se do roku 1948 rozkládala arabská vesnice Hunin. V roce 1931 měla 1075 obyvatel, roku 1945 zde žilo 1620 lidí. Během války za nezávislost v květnu 1948 byla vesnice dobyta židovskými silami a její obyvatelé uprchli. Zástavba arabské vesnice byla zbořena (až na budovu základní školy, která je ale v špatném technickém stavu).\n\nNedaleko od vysídlené vesnice Hunin stávaly ruiny křižáckého hradu Mecudat Hunin zvaného též Château Neuf nebo Chastel Neuf. Ten se dochoval a je v současnosti turistickou atrakcí. Uváděn bývá též pod jménem Castle Hunin.\n\nObyvatelstvo mošavu Margalijot je smíšené, tedy složené ze sekulárních i nábožensky založených lidí. Podle údajů z roku 2014 tvořili naprostou většinu obyvatel v mošavu Margalijot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 390 lidí. Během roku 2014 populace stoupla o 0,0 %.\n\n\n"}
{"id": "517668", "url": "https://cs.wikipedia.org/wiki?curid=517668", "title": "Edward Emerson Barnard", "text": "Edward Emerson Barnard\n\nEdward Emerson Barnard (16. prosince 1857, Nashville, Tennessee, USA – 6. února 1923, Williams Bay, Wisconsin, USA) byl americký astronom a průkopník použití fotografie při mapování oblohy, známý objevem Jupiterova měsíce Amalthea v roce 1892 a objevy několika komet. V roce 1916 objevil hvězdu s největším známým vlastním pohybem, která byla na jeho počet nazvána Barnardova hvězda.\n\nE. E. Barnard se narodil Reuben a Elizabeth Jane (rozené Haywoodová) Barnardovým. Barnardův otec zemřel před jeho narozením a jeho matka ho musela s jeho starším bratrem vychovávat sama. Jméno Emerson dostal po americkém filozofovi jménem R. W. Emersonovi. Rodina byla chudá a Barnardovi se nedostalo formálního vzdělání, normální školu navštěvoval sotva dva měsíce. Matka, která ho nejvíce ovlivnila, měla zájem o kulturu a měla umělecké nadání (vyráběla voskové květiny). Barnard snil již od dětství dozvědět se něco o hvězdách, které byly na obloze, když ležel ve starém vagonu nacházejícím se na zahradě.\n\nTento sen se začal pomalu naplňovat. V devíti letech se stal asistentem fotografa v Nashvillu a jednou si přinesl malý objektiv z rozbitého dalekohledu. Protože byl zručný, sestrojil si malý teleskop, kterým pozoroval noční oblohu. Ve fotografickém ateliéru zůstal celých sedmnáct let a získal zde zkušenosti, které později využil při fotografování hvězdné oblohy. Později se mu dostala do rukou astronomická publikace od Thomase Dicka a v roce 1876 si koupil 5-palcový (130 mm) refraktor (cena činila 2/3 jeho ročního platu). V roce 1887 se stal členem americké asociace American Association for the Advancement of Science. Předseda této asociace, Simon Newcomb, mu poradil, aby nejprve získal dobré matematické vzdělání. Od té doby se Barnard začal vzdělávat v matematice, jejíž základy jako dítě nezískal, a platil si soukromého učitele.\n\nV lednu roku 1881 se oženil s Rhodou Calvert a odstěhoval se do Tennesie i se svou, v té době již invalidní, matkou. Zde i nadále pracoval pro fotografický ateliér. 12. května téhož roku objevil svou první kometu nacházející se poblíž hvězdy α Peg. Později ji však ztratil a svůj objev neoznámil. Proto mu nebyla nikdy započtena do seznamu jím objevených komet. Tento jeho objev ale ještě více zvýšil jeho zájem o hledání komet. O rok dříve vyhlásil Newyorský obchodník Hulbert Harrington Warner, který založil v New Yorku soukromou astronomickou observatoř, částku 200 amerických dolarů tomu, kdo objeví novou kometu. V září 1881 objevil Barnard svou další kometu a její objev již řádně oznámil. Za částku kterou obdržel si zařídil v Tennesie dům, který rozšířil a zvelebil za odměny za další objevy komet.\n\nV roce 1883 dostal darem od svých přátel studijní stipendium na Vanderbiltově univerzitě v Nashvillu. Zde pokračoval ve svých studiích matematiky, fyziky a chemie a pracoval jako praktický instruktor v univerzitní observatoři. V roce 1887 obdržel titul bakaláře. V tomtéž roce začal působit na nové Lickově observatoři vybudované na Mount Hamilton v Kalifornii. Zdejší Lickův 36-palcový (91 cm) refraktor byl největším teleskopem až do rekonstrukce Yerkesovy observatoře v roce 1897. Zde objevil pátý měsíc Jupitera, který byl nazván Amalthea. Za tento objev obdržel později od francouzské akademie věd Lalandovu zlatou medaili.\n\nV roce 1895 odešel jako profesor praktické astronomie na Yerkesovu observatoř, která patřila k univerzitě v Chicagu, kde působil až do své smrti. Při své návštěvě v Anglii v únoru 1897 obdržel Gold Medal of the Royal Astronomical Society.\n\nOd roku 1905 pracovala jako jeho asistentka a matematička jeho neteř Mary R. Calvert. 25. května 1921 mu zemřela žena.\n\nPracoval až do své smrti 6. února 1923 ve Williams Bay ve státě Wisconsin a byl pohřben v Nashville.\n\nNositeli jména Barnard jsou:\n\nEdward Barnard objevil za svůj život 14 komet (a jednu, která mu nebyla započtena). Za svého působení na Lickově observatoři objevil v létě 1892 novu v souhvězdí Vozky a jako první si všiml plynných emisí, z nichž odvodil, že zde došlo k hvězdné explozi. 9. září 1892 objevil Jupiterův měsíc Amalthea a na fotografickém snímku z 12. října 1892 objekt, který byl určen jako kometa s periodou oběhu 6,5 roku. Stal se tak prvním astronomem, který objevil kometu za použití fotografie. Objev měsíce Amalthea vedl k zájmu ostatních astronomů o hledání dalších měsíců pomocí astrofotografování.\n\nNa Yerkeské observatoři provedl mnoho detailních pozorování planet a komet. 25 cm dalekohledem a později 40 palcovým (100 cm) instalovaným na Yerkesské observatoři získal širokoúhlé snímky Mléčné dráhy a objevil několik proměnných hvězd. V roce 1916 objevil hvězdu s největším známým vlastním pohybem, která byla na jeho počet nazvána Barnardova hvězda.\n\nSpolečně s Maxem Wolfem zjistil, že tmavé regiony v Galaxii jsou ve skutečnosti mračna mezihvězdného plynu a prachu, které zakrývají vzdálené hvězdy v pozadí. Tato mračna začal katalogizovat a značit je podobně jako jsou značeny objekty v Messierově katalogu. První mlhovina dostala značku Barnard 1 a poslední Barnard 370. Tento seznam poprvé publikoval v roce 1919 v \"Astrophysical Journal\" pod názvem \"„On the Dark Markings of the Sky with a Catalogue of 182 such Objects“\".\n\nPo jeho smrti byl výběr jeho fotografií publikován v díle \"„A Photographic Atlas of Selected Regions of the Milky Way“\", dokončeném v roce 1927 E. B. Frostem, tehdejším ředitelem Yerkesovy observatoře, a Barnardovou neteří M. R. Calvertovou.\n\nMezi lety 1881 a 1892 objevil čtrnáct různých komet, z nichž tři byly periodické, a dvě komety, které byly přiznány ještě dalším spoluobjevitelům:\n\n"}
{"id": "517670", "url": "https://cs.wikipedia.org/wiki?curid=517670", "title": "Adventura (cestovní kancelář)", "text": "Adventura (cestovní kancelář)\n\nAdventura s.r.o. je česká cestovní kancelář, zaměřená především na outdoorové zájezdy. Ročně jejích služeb využije zhruba 6 tisíc klientů, z toho polovina zvolí cyklistické zájezdy a šestina zájezdy do exotických zemí.\n\nMajiteli Adventury jsou Jaroslav Lhota, Tomáš Hyka, Petr Hlubuček a Miloš Podpěra, každý vlastní čtvrtinu společnosti. Společnost dříve působila pod názvem HEART Adventures, na který dodnes odkazuje zeměkoule ve tvaru srdce v logu společnosti. První zájezdy její majitelé vypravili v roce 1991, klienty lákali především na rafting v rakouských Alpách, pěší turistiku ve Skandinávii a cyklistiku v Nizozemsku. \n\nV roce 2013 společnost dosáhla zisku dva miliony korun při tržbách 129 milionů korun. Vlastní kapitál dosáhl výše tři miliony korun a činil zhruba sedm procent účetní hodnoty aktiv.\n\n"}
{"id": "517683", "url": "https://cs.wikipedia.org/wiki?curid=517683", "title": "BMW X1", "text": "BMW X1\n\nBMW X1 je kompaktní SUV crossover, který je vyráběn německou automobilkou BMW. Je čtvrtým zástupcem řady X, která začala v roce 1999 SUV modelem BMW X5 a v současné době čítá vozy X1, X2, X3, X4, X5, X6 a X7. Model X1 je postaven na podvozkové platformě BMW řady 3.\n\nVůz byl poprvé představen veřejnosti v roce 2008 na Pařížském autosalonu.\n\nAll sDrive modely jsou s náhonem pouze na 1 nápravu, zatímco xDrive modely jsou s náhonem na všechny 4 kola.\n"}
{"id": "517693", "url": "https://cs.wikipedia.org/wiki?curid=517693", "title": "Krokodýlí slzy", "text": "Krokodýlí slzy\n\nKrokodýlí slzy je osmá kniha série o čtrnáctiletém nedobrovolném špiónovi jménem Alex Rider od britského spisovatele Anthonyho Horowitze. Alex Rider se v něm setkává s problémem geneticky modifikovaných organismů a snaží se zjistit, co s nimi má v plánu multimilionář Desmond McCain, který vede jednu z největších světových charitativních organizací.\n\nDesmond McCain se spolu se svou snoubenkou Myrou Beckettovou pozhodne vyvolat pomocí geneticky modifikovaných organismů mor v Africe, vybrat jménem své charitativní organizace \"First Aid\" peníze a pak si je nechat.\n\nAlex Rider se s McCainem poprvé setká na charitativním večírku, který McCain pořádá na svém sídle ve Skotsku, kam je Alex pozván spolu s kamarádkou Sabinou Pleasurovou a jejím otcem. Alex se připojí ke hře Texas hold 'em a neočekávaně porazí McCaina. Svou výhru věnuje \"First Aid\". Potom se baví se Sabininým otcem o své školní práci týkající se geneticky modifikovaných organismů a ještě před půlnocí opustí McCainovo sídlo.\n\nCestou domů sjedou ze silnice a zřítí se s autem na dno jezera. Podaří se jim dostat se z potopeného auta a neznámý muž za nimi přijede a odveze je do nemocnice.\n\nPotom se ho snaží vydírat Harry Bulman, novinář, který chce napsat příběh o nezletilém agentovi. Alex se rozhodne požádat o pomoc MI-6. Ti mu pomůžou pouze pod podmínkou, že během školní exkurze v centru, kde se provádí genetické modifikace \"Greenfields\" zkopíruje harddisk tamního šéfa Leonarda Straika.\n\nAlex tam ke svému překvapení narazí na Desmonda McCaina a vyslechne jeho rozhovor se Straikem. Muži se baví o Elm’s Cross. Potom si Straik všimne, že v jeho kanceláři někdo byl a vyhlásí poplach. Alexovi se nakonec podaří dostat z budovy, aniž by ho někdo chytil nebo zabil.\n\nDalší den se vypraví do ulice Elm’s Cross a do místních filmových ateliérů. Těsně předtím, než zde málem uhoří, vidí pozůstatky natáčení filmu o moru v Africe. Nakonec se mu podaří uprchnout z hořící budovy větrací šachtou.\n\nDruhého dne je Alex unesen a přepraven do Keni. Tam je naložen do práškovacího letadla, které řídí Myra Beckettová. Tímto způsobem jsou zamořena africká pole s obilím. Potom mu McCain vysvětlí svůj plán a dalšího dne ráno ho chce dát sežrat místním krokodýlům. Alex je na poslední chvíli zachráněn indickým špionem Rahimem, zatímco z Myry Beckettové se stane pokrm pro krokodýly. Díky Rahimovi se Alexovi podaří poslat zprávu MI-6 o McCainově plánu.\n\nAlex ví, že nemá moc času, a Rahim je zraněn a v bezvědomí. Chlapec mu tedy vezme bombu, která měla původně sloužit k vraždě McCaina, a vypraví se k přehradě Simba Dam, aby ji vyhodil do povětří a tím zaplavil pole a zastavil proces genetické modifikace.\n\nPodaří se mu umístit a odpálit bombu, ale je pronásledován McCainovými muži, takže se mu málem nepodaří uniknout z bortící se hráze. Na poslední chvíli ho ale zachrání Rahim: přiletí s letadlem, ze kterého je spuštěné lano, po kterém Alex vyšplhá. Když dorazí na letiště, Rahim je zastřelen McCainem. McCaina zabije Alex tím, že k němu pošle barel s benzínem a výbušnou propiskou, kterou ho předtím vybavil Smithers.\n"}
{"id": "517697", "url": "https://cs.wikipedia.org/wiki?curid=517697", "title": "Vlaková pošta", "text": "Vlaková pošta\n\nVlaková pošta, též ambulance, byl druh ambulantní pošty. Zpracovávala všechny druhy poštovních zásilek během jízdy v upravených železničních vozech.\n\nPrvní vlaková pošta byla zavedena ve Velké Británii, kdy byly zásilky zpracovávány za jízdy ve vagónu od 6. ledna 1838 na trati Birmingham–Liverpool. Od 17. září 1838 byly provozovány nově zkonstruované vozy na trati Londýn–Birmingham a tato technologie se po Evropě rychle šířila.\n\nV Rakousku byly vlakové pošty zavedeny 1. srpna 1850 na trati Vídeň–Břeclav–Přerov–Bohumín; tehdy se ještě jednalo o upravené osobní vozy. Tyto vlakové pošty byly označeny pořadovým číslem 1 a 2.\n\nV roce 1851 již byla takto Vídeň propojena speciálními vozy s Prahou a Děčínem (Podmokly).\n\nVlakové pošty (ambulance) byly tehdy obsazeny jednak poštovními úředníky a jednak poštovními průvodčími (konduktéry). Od 80. let 19. století vlakové pošty na vedlejších nebo krátkých tratích, případně i na tratích hlavních, ale s méně náročným provozem, byly obsazovány samostatně pracujícími poštovními průvodčími.\n\nV roce 1898 bylo zavedeno v českých zemích 24 nových poštovních ambulancí a 116 vlakových jízd s poštovními konduktéry.\n\nV lednu 1900 byly původní vlakové poštovní úřady přejmenovány na úřednické vlakové pošty. Vlakové pošty s poštovním průvodčím nebo s poštovním doprovodem byly považovány za vlakové pošty nižšího řádu. Tyto názvy se používaly až do roku 1918.\n\nPo vzniku Československa musela poštovní správa řešit to, že rozhodující vlakové pošty podléhaly nádražním poštovním úřadům ve Vídni, případně v Linci či v Budapešti a že byly obsazeny tamními poštovními úředníky a zřízenci. V roce 1927 pak v Československu bylo celkem 114 přednostenských úřadů (domovských úřadů vlakových pošt) a přes 700 vlakových pošt. V Praze byly přednostenskými poštovními úřady:\n\n\nVlaková pošta Praha-Komárno a zpět domovského úřadu Praha 7 měla číslo 1. Vlakové pošty na Podkarpatské Rusi měly čísla čtyřciferná, např. vlaková pošta Berehovo-Kušnice domovského úřadu Berehovo měla číslo 1008.\n\nByl to druh ambulantní pošty ve speciálním železničním voze. Zde byla vykonávána nejen všeobecně vymezená činnost ambulantních pošt, ale také byly přijímány obyčejné listovní zásilky, nádražní psaní, telegramy vhozené do schránek na vagoně. Vydávala se zde nádražní psaní, noviny a časopisy a na území Československa tato pošta do 31. srpna 1983 přijímala i doporučené zásilky.\n\nVlakové pošty byly obsazovány zpravidla třemi zaměstnanci: vedoucí vlakové pošty (kartoval zapsané zásiky do karet a seznamů), třídič (třídil listovní zásilky) a výpravčí závěrů (zpracovával nákladní předměty a prováděl ve stanicích výměnu závěrů). Ve vlakových poštách na hlavních tazích se počet členů posádky mohl zvýšit až na osm zaměstnanců.\n\nV České republice ukončila svou činnost 29. května 1999. V provozu zůstaly vlakové spoje pro přepravu poštovních zásilek, ve kterých se už poštovní činnost nevykonává. Obdobně postupovaly i ostatní světové pošty.\n\nČeská pošta\n\nAmbulantní pošta\n"}
{"id": "517700", "url": "https://cs.wikipedia.org/wiki?curid=517700", "title": "Steve Mullings", "text": "Steve Mullings\n\nSteve Mullings (* 28. listopadu 1982, Saint Elizabeth Parish) je jamajský atlet, sprinter.\n\nJeho prvním velkým úspěchem byla bronzová medaile v závodě na 100 metrů, kterou získal na panamerickém mistrovství juniorů v argentinském Santa Fe v roce 2001. V roce 2004 měl dvakrát pozitivní dopingový test na testosteron a přišel o účast na letních olympijských hrách v Athénách. Následně dostal dvouletý trest. V roce 2007 pomohl jamajské štafetě na mistrovství světa v Ósace k postupu do finále. Finálového běhu se již nezúčastnil stejně jako Dwight Thomas.\n\nNa světovém šampionátu 2009 v Berlíně byl členem štafety, která ve finále vybojovala zlaté medaile a časem 37,31 s vytvořila nový rekord šampionátu. Dalšími členy byli Michael Frater, Usain Bolt a Asafa Powell. Ve finále běhu na 200 metrů se umístil v novém osobním rekordu na pátém místě.\n\n16. dubna 2011 na mítinku v americkém Starkville ve státě Mississippi poprvé v kariéře zaběhl stovku pod deset sekund, když s povolenou podporou větru +2,0 m/s zaběhl trať v čase 9,90 s. 4. června na Diamantové lize v Eugene si osobní rekord vylepšil na 9,80 s, což je prozatím třetí nejrychlejší stovka tohoto roku (k 11. srpnu 2011). V témže měsíci měl na jamajském šampionátu znovu pozitivní dopingový test, tentokrát na diuretika. V listopadu 2011 byl jamajským svazem potrestán doživotním zákazem startů, toto rozhodnutí pak v březnu 2013 potvrdila sportovní arbitráž v Lausanne.\n\n\n"}
{"id": "517703", "url": "https://cs.wikipedia.org/wiki?curid=517703", "title": "Ťia-ťing", "text": "Ťia-ťing\n\nCísař Ťia-ťing (; 16. září 1507 – 23. ledna 1567), vlastním jménem Ču Chou-cchung (), z dynastie Ming vládl v letech 1521–1567 mingské Číně. Nastoupil po svém bratranci, císaři Čeng-te. Po převzetí vlády s novým rokem vyhlásil éru „Dokonalého míru“, \"Ťia-ťing\". Název éry je používán i jako jméno císaře.\n\nŤia-ťing se narodil jako bratranec vládnoucího císaře Čeng-tea, proto se nepředpokládal jeho nástup na trůn. Nicméně Čeng-te zemřel bezdětný a vláda v čele s velkým sekretářem Jang Tching-cheem a císařovnou vdovou Čang Ťia-ťinga vybrala za nového panovníka. Po císařově nastolení vypukl mezi ním a většinou úředníků spor o způsob legalizace jeho nástupu, tento velký spor o obřady znamenal pro počátek vlády nového panovníka velký politický problém. Císař nakonec po třech letech zvítězil, přičemž jeho hlavní oponenti byli vyhnání ode dvora, nebo popraveni.\n\nŤia-ťing se, podobně jako Čeng-te, rozhodl žít mimo pekingské Zakázané město a od roku 1542 přesídlil do Západního parku uprostřed Pekingu západně od Zakázaného města. V Západním parku vybudoval komplex paláců a taoistických chrámů, za vzor si přitom bral taoistickou koncepci Zemí nesmrtelných. V Západním parku se obklopil věrnými eunuchy, taoistickými mnichy a skupinou loajálních rádců (velkých sekretářů a ministrů obřadů), jejichž prostřednictvím řídil státní byrokracii. V čele Ťia-ťingových rádců a sekretářů stáli postupně Čang Fu-ťing, Sia Jen, Jen Sung a Sü Ťie.\n\nNa hranicích panoval zpočátku Ťia-ťingovy vlády klid. Na severu se Mongolové zprvu utápěli ve vnitřních rozbrojích, avšak po sjednocení Altan-chánem se od začátku 40. let domáhali obnovení svobodného obchodu, což císař odmítal a snažil se uzavřít hranice pomocí opevnění, Velké čínské zdi. Altan-chán reagoval nájezdy, v roce 1550 dokonce napadl předměstí Pekingu. Mingská vojska se omezovala na obranu. Válka ustala až po Ťia-ťingově smrti, kdy nový mingský císař Lung-čching připustil obnovení obchodu.\n\nVážným problémem v éře Ťia-ťing byli i piráti wo-kchou, jejichž útoky několik desetiletí pustošily pobřeží jihovýchodních provincií, zejména Če-ťiangu, Fu-ťienu a Kuang-tungu. Pirátské útoky a násilnosti s nimi spojené začaly růst ve 20. letech 16. století, na což mingské úřady reagovaly zpřísněním zákonů bránících soukromému obchodu se zámořím. Násilnosti se staly vážným problémem ve 40. letech, vrcholu dosáhly v letech 50. a postupně byly potlačeny během 60. let, zejména po roce 1567, kdy Lung-čching svolil k uvolnění zákonů namířených proti námořnímu obchodu se zahraničím.\n\nRoku 1556 severní Čínu postihla mimořádně ničivá přírodní katastrofa, nejsmrtonosnější zemětřesení lidské historie s epicentrem v provincii Šen-si. Zahynulo při něm přes 800 000 lidí. Přes zkázu způsobenou zemětřesením se ekonomika rozvíjela, rostlo zemědělství, průmysl i obchod. Se vzestupem ekonomiky se měnila i společnost, oficiální čusistická interpretace Konfuciova učení ustupovala Wang Jang-mingovu individualističtějšímu pojetí.\n\nZejména v pozdějších letech byl císař, v naději na prodloužení života, známý zájmem o mladé dívky a alchymii. Vyslal taoistické kněze sbírat po celé zemi vzácné nerosty na elixíry prodlužující život. Recepty na elixír nesmrtenosti však obsahovaly arsenik, olovo a rtuť, což císaři přineslo zdravotní problémy a zřejmě zkrátilo jeho život.\n\nŤia-ťing se narodil 16. září 1507, jeho vlastní jméno bylo Ču Chou-cchung, Ťia-ťing je jméno jeho panovnické éry. Jméno své éry si Ťia-ťing údajně vybral sám, ze své oblíbené kapitoly \"Knihy dokumentů\", přičemž \"ťia\" v čínštině znamená „zdokonalit, udělat skvělým“ a \"ťing\" „uklidnit“.\n\nByl nejstarším synem Ču Jou-jüana, od roku 1487 knížete ze Sing. Ču Jou-jüan byl čtvrtým synem mingského císaře Čcheng-chuy (vládl čínské říši Ming v letech 1464–1487) a jedné z jeho vedlejších žen, paní Šao. Matkou Ťia-ťinga byla Ču Jou-jüanova manželka příjmením Ťiang, dcera Ťiang Siaoa z Ta-singu v Pej č’-li, důstojníka pekingské posádky. Ťia-ťingovi rodiče žili od roku 1494 ve svém sídle v kraji An-lu (moderní okres Čung-siang) v provincii Chu-kuang v centrální Číně, kde se Ťia-ťing narodil, Ču Jou-jüan se zde věnoval poezii a kaligrafii.\n\nChlapec dostal klasické (konfuciánské) vzdělání pod dozorem a přímou účastí otce, jehož byl učenlivým a pozorným žákem. V červenci 1519 Ču Jou-jüan zemřel. Po smrti otce Ťia-ťing převzal řízení domácnosti s pomocí Jüan Cung-kaoa, schopného správce a později, po příchodu do Pekingu a nástupu na trůn, nejbližšího rádce. Koncem března 1421, po uplynutí předepsané doby smutku za smrt otce, se Ťia-ťing stal oficiálně knížetem ze Sing.\n\nV Pekingu mezitím onemocněl a 20. dubna 1521 zemřel mingský císař Čeng-te (vládl 1505–1521). Čeng-te byl synem císaře Chung-č’a (vládl 1487–1505), staršího bratra Ču Jou-jüana. Ťia-ťing byl Čeng-teho bratranec a nejbližší mužský příbuzný.\n\nUž před Čeng-teho smrtí velký sekretář Jang Tching-che, fakticky stojící v čele vlády mingské říše, připravil nástup Ťia-ťinga. Pět dní před Čeng-teho smrtí byl vydán edikt nařizující Ťia-ťingovi ukončit smutek a oficiálně převzít titul knížete ze Sing. V den císařovy smrti Jang Tching-che s podporou eunuchů ze správy obřadů v Zakázaném městě a císařovny vdovy Čang (matky zesnulého císaře) vydal edikt vyzývající knížete k příjezdu do Pekingu a nástupu na trůn.\nVěc byla kvůli mingskému nástupnickému právu nejistá. Totiž ačkoliv mingští císařové mívali řadu manželek, nástupnické právo měli pouze synové první z nich, císařovny, a pokus o dosazení potomka vedlejší manželky zákon trestal smrtí. Ťia-ťingův otec Ču Jou-jüan nebyl synem císařovny, ale pouze jedné z vedlejších manželek, proto neměl nárok na trůn. Jang Tching-che chtěl potíž s nástupnickým právem obejít adopcí Ťia-ťinga císařem Chung-č’, aby nastoupil jako mladší bratr zesnulého panovníka.\n\nV Pekingu žilo navíc plno oblíbenců zemřelého císaře, obávajících se změn. Nejvlivnější z nich, generál Ťiang Pin, velitel vojáků z pohraničí přeložených do Pekingu, se mohl pokusit dosadit vlastního kandidáta na trůn a sice Ču Ťün-čanga, knížete z Taj, sídlícího v pohraničním Ta-tchungu.\n\nDen po Čeng-teho smrti do An-lu vyrazila z Pekingu delegace vysoce postavených hodnostářů, která měla seznámit prince se situací. Do An-lu přijeli 2. května. Ťia-ťing je přijal, seznámil se s ediktem císařovny vdovy, souhlasil s nástupem na trůn a 7. května se vydal do Pekingu v doprovodu čtyřiceti vlastních rádců a sluhů. Jang Tching-che vydal příkaz, aby byl v Pekingu uvítán jako následník trůnu, Ťia-ťing však odmítl vystupovat jako následník, čínsky \"chuang-tchaj-c’\" (doslova „císařský velký syn“) s tím, že byl vyzván k převzetí císařské hodnosti a je tedy císařem, nikoliv synem císaře (v pojetí velkých sekretářů a vlády synem císaře Chung-č’a). Prosadil si vstup do města s císařskými poctami a téhož dne, 27. května 1521, slavnostně usedl na trůn.\n\nHlavním přáním nového panovníka bylo udělení císařské hodnosti zemřelému otci. Naopak Jang Tching-che požadoval k potvrzení legitimity nového císaře jeho formální adopci císařem Chung-č’, aby se tak stal mladším bratrem zemřelého Čeng-tea. Ťia-ťing a jeho matka však adopci odmítli, přičemž se odvolávali na znění povolávacího dekretu, kde o ní nebyla zmínka. Císař nechtěl své rodiče prohlásit za strýce a tetu. Naopak, „aby byly hodnosti uvedeny do souladu“, žádal o povýšení do císařského stavu pro své rodiče.\n\nZatímco většina úředníků souhlasila se zachováním přímé linie nástupnictví a podpořila Jang Tching-chea, císař argumentoval povinností k biologickým rodičům. Prosadil přijetí své matky jako císařovny vdovy, když přijela z An-lu a 2. listopadu vstoupila do Zakázaného města. To už se vytvořila skupina úředníků v čele s Čang Fu-ťingem, stojících na straně císaře. Koncem roku 1421 Ťia-ťing dosáhl udělení císařské hodnosti svým rodičům a babičce, paní Šao. Nicméně spory pokračovaly, dokud nebyl v březnu 1524 Jang Tching-che dotlačen k demisi a v srpnu 1424 zahájeno odvolávání panovníkových odpůrců. Po nesouhlasné demonstraci stovek oponujících úředníků před branami audienčního paláce byli opozičníci zbiti, 17 z nich na utržená zranění zemřelo, zbytek panovník přeložil do provincií.\n\nŤia-ťing si během sporu vybojoval nezávislost na velkých sekretářích a nadále rozhodoval spíše sám, dle svého úsudku, než aby s nimi diskutoval, nebo jen potvrzoval jejich návrhy. Dotčení učenci toto kritizovali jako despotismus neodpovídající tradičnímu způsobu vládnutí. Nepřímým důsledkem sporu bylo šíření učení konfuciánského učence a reformátora Wang Jang-minga, z jehož argumentace vycházeli někteří stoupenci panovníka. Současně se v diskuzích rozvíjelo kritické studium a interpretace textů a rostla kritika konzervativních postojů akademie Chan-lin.\n\nRoku 1530 císař nechal s biografií císařovny Ma a knihou \"Pokyny pro vnitřní komnaty\" císařovny Sü publikovat \"Nü-sün\" (, \"Pokyny pro ženy\", ve 12 \"ťüanech\") jejichž autorství bylo připsáno císařově matce. Dotyčné císařovny byly manželky zakladatele dynastie Chung-wua a prvního panovníka v nové větvi dynastie Jung-leho. Jung-lemu také císař změnil chrámové jméno, z Tchaj-cung na Čcheng-cu. Důvodem Ťia-ťingova zájmu o Jung-leho byl zřejmě precedens nástupu nové větve dynastie.\n\nCísař také navrhoval převezení otce z mauzolea v Chu-kuangu do blízkosti císařského pohřebiště u Pekingu, nakonec pro něj vznikla jen svatyně v paláci. Císař obnovil chrámy předků, dal rodičům delší tituly, dohlížel na rituály a rituální hudbu. Po smrti matky v prosinci 1538 podnikl císař cestu na jih do An-lu, aby tam rozřešil otázku, zda rodiče pohřbít společně na jihu, nebo u Pekingu. Na místě rozhodl pohřbít matku v otcově mauzoleu nedaleko Čung-siangu. K poctění otce vydal i jeho \"Pravdivé záznamy\" (\"Š’-lu\") a přejmenoval kraj An-lu na prefukturu Čcheng-tchien (, Čcheng-tchien-fu) po vzoru hlavních měst říše.\n\nNa cestě do An-lu Ťia-ťinga šokovali hladovějící zubožení lidé a běženci; ihned uvolnil 20 tisíc \"liangů\" (746 kg) stříbra na pomoc. Jejich neštěstí vnímal jako neúspěch reforem obřadů a správy. Ještě po dvou letech se při úřednických zkouškách ptal kandidátů, proč je v zemi strádání, když on sám, jako panovník, věrně následuje konfuciánské učení a dodržuje obřady.\n\nPo vítězství ve sporu o obřady se císař začal zabývat revizí dalších rituálů a obřadů, přes nesouhlas řady úředníků. Změny zasáhly obřady prováděné panovníkem – koncem roku 1530 byly zavedeny oddělené oběti Nebesům a Zemi, Slunci a Měsíci.\n\nSoučasně Ťia-ťing změnil tituly a formy ctění Konfucia. V Konfuciových chrámech zakázal obrazy, takže zůstaly pouze tabulky se jmény Konfucia a jeho následovníků. Změněna byla dispozice Konfuciova chrámu, když do jeho zadní části císař přidal samostatné kaple pro Konfuciova otce a tři žáky. Konfuciovi Ťia-ťing odebral titul krále (s odůvodněním, že císař by se neměl klanět králi). Císař rovněž nechtěl, aby byl Konfucius uctíván rituály používanými pro císařské oběti Nebesům. Obřady v Konfuciově chrámu byly proto zjednodušeny a podobnost s císařskými oběťmi odstraněna.\n\nTaké byly od císařských obětí Nebesům odděleny oběti bývalým císařům a králům a postaven pro ně zvláštní chrám, což pozvedlo status panovníka, když jeho obřady byly nyní odlišné od všech ostatních. Od let 1532–1533 již Ťia-ťing nemohl více povýšit status svůj ani svého otce a proto ztratil zájem o reformy obřadů, uctívání Nebes i obřady samy.\n\nDůležité pozice v císařském paláci obsadil Ťia-ťing eunuchy, které s sebou přivedl z An-lu. V souvislosti s odvoláváním eunuchů spojených s předešlým panovníkem byly rušeny i některé eunušské posty v provinciích. Celkově však vliv eunuchů neklesl, ba naopak spíše rostl, a nejvlivnější eunuchové se od 30. let považovali za rovné velkým sekretářům. Někdy v letech 1548–1549 byly spojeny funkce vedoucího Východního křídla a Ředitelství obřadů, jejich držiteli podléhala i palácová stráž (složená z eunuchů a založená roku 1552) a fakticky řídil celou eunušskou větev státní správy.\n\nNejbližšími rádci císaře byli po roce 1524 Čang Fu-ťing a Kuej E, kteří se snažili vystrnadit z vlivných funkcí stoupence Jang Tching-chea, vesměs spojené s akademií Chan-lin, což v letech 1427–1428 vyústilo v čistku v pekingských úřadech a radikální personální obměnu akademie. Současně se ve velkém sekretariátu dvojice Čang Fu-ťing a Kuej E snažila omezit vliv prvního velkého sekretáře Fej Chunga. Jako jeho protiváhu zorganizovali návrat Jang I-čchinga, který v sekretariátu sloužil už v letech 1515–1516. V následujících letech se velcí sekretáři a s nimi spojené skupiny úředníků v boji o moc očerňovali mezi sebou. Na místě prvního velkého sekretáře nikdo dlouho nevydržel, mezi sebou se střídali Fej Chung, Jang I-čching, Čang Fu-ťing a další.\n\nOd počátku 30. let si důvěru Ťia-ťinga získal Sia Jen, povýšený na sekretáře z místa ministra obřadů, a od konce 30. let Jen Sung, Sia Jenův nástupce na ministerstvu. Třebaže Sia Jen zpočátku podporoval vzestup Jen Sunga, brzy se dostali do konfliktu a roku 1542 nakonec Jen Sung ovládl sekretariát, když dosáhl odstavení soupeře. K vyvážení Jen Sungova vlivu císař v říjnu 1545 povolal Sia Jena zpět do čela sekretariátu. Oba státníci se nesnášeli, Sia Jen Jen Sunga ignoroval, odmítal s ním konzultovat a rušil jeho jmenování. Panovník k Sia Jenovi postupně ochladl, také kvůli jeho rezervovanému postoji k taoistickým rituálům a modlitbám; naopak Jen Sung císařův zájem o taoismus silně podporoval. Nakonec v únoru 1548 v záležitosti tažení do Ordosu Sia Jen akci podpořil bez uvědomění Jen Sunga, měl tak za ni odpovědnost a když císař – pod dojmem nepříznivých věšteb a zpráv o nespokojenosti v sousedící provincii Šen-si – svou podporu tažení stáhl, nepřátelé Sia Jena, včetně Jen Sunga, se proti Sia Jenovi postavili s řadou obvinění a dosáhli jeho popravy.\n\nPoté v letech 1549–1562 sekretariát ovládal Jen Sung. Panovníka zahrnul pozorností a pracovitostí a současně vytlačoval od moci kolegy. Desetiletí politických krizí a problémů přežil tak, že rozhodnutí i odpovědnost za ně přesouval na odpovědná ministerstva a úřady; tak za jednání s Mongoly odpovídalo ministerstvo obřadů, a za jejich vypuzení ministerstvo vojenství. Jen Sung se držel dál i od největšího problému tehdejší vlády – státních financí, jejichž řízení ponechal na ministerstvech daní a prací. Ponechal si jen kontrolu nad personálními otázkami a vybranými politickými problémy. Kritiku za korupci a prodávání úřadů odmítal, podařilo se mu přesvědčit císaře, že jde o falešná obvinění a kritici se ho snaží odstranit, protože jim překáží na cestě k moci. Císař, vždy ochotný myslet si o úřednících to nejhorší, mu věřil.\n\nJen Sung byl roku 1560 už osmdesátiletý a neschopný zastat práci velkého sekretáře, zvlášť, když roku 1561 zemřela jeho manželka a syn, už několik let za něj píšící edikty, odjel domů organizovat pohřeb. Navíc mu oponoval kolega, velký sekretář Sü Ťie. Také císař přestal na Jen Sunga spoléhat a v červnu 1562 ho odvolal. Poté sekretariát vedl Sü Ťie.\n\nS personálními změnami v bezprostředním okolí císaře se posouvalo i zaměření a styl císařovy politiky. V první fázi své vlády Ťia-ťing věnoval velkou pozornost obřadům, podle konfuciánského vidění světa nezbytných k zajištění řádu a pořádku v říši a k podpoření vědomí nadřazenosti vůči nečínským národům. Zdokonalení a uspořádání obřadů mělo z říše Ming vytvořit vzor osvětlující okolní země i celý svět. Císaři v tom významně pomáhal první velký sekretář Čang Fu-ťing. V období Sia Jenovy převahy v sekretariátu se císař stáhl ze Zakázaného města do Západního parku, přestal se věnovat svým veřejným povinnostem, nepustil však z rukou vládu. Mingská Čína tehdy hrozila okolí vojenskou silou, úspěšně v případě Vietnamu, neúspěch při znovudobytí Ordosu však roku 1548 stál Sia Jena život. V následujícím období, v bojích 50. let na severu i na pobřeží, dával Jen Sung přednost politice kompromisu a vyjednávání, doprovázené korupcí. Ve čtvrté fázi Ťia-ťingovy vlády, po pádu Jen Sunga roku 1562, se pod vlivem schopností a energie velkého sekretáře Sü Ťiea císař vrátil k zájmu o dobrou správu země. Ťia-ťingovu vládu po svržení Jang Tching-chea tak lze rozčlenit na období Čang Fu-ťingovy ideologické přísnosti, Sia Jenova energického expanzionismu, Jen Sungovy samolibé zkorumpovanosti a Sü Ťieových nápravných reforem.\n\nDůležitým prvkem rozhodovacího procesu od počátku říše Ming byl systém meziresortních konzultací mezi vysokými úředníky. Memoranda a návrhy bývaly předloženy debatě „devíti ministrů“, generálů ústředních vojenských komisí a dalších úředníků, výsledek diskuzí byl předložen císaři k definitivnímu rozhodnutí. Velcí sekretáři organizovali oběh memorand, neměli však rozhodovací pravomoc. Císař Ťia-ťing zdůrazňoval, že významná rozhodnutí musí být prodiskutována dvorem, a povzbuzoval úředníky k vyjádření, v případě vysokých vládních hodnostářů povinnému.\n\nV raně mingském období systém tíhl k ospravedlňování rozhodnutí císařů (zejména po krizi v roce 1380), jelikož neexistovala sociální základna pro diverzifikaci postojů. S krizemi poloviny 15. století se situace změnila a byla zřejmá nutnost politických změn. S příchodem úředníků spjatých s obchodem se objevil i základ pro posuzování problémů z různých hledisek. Úředníci využívali systém k diskuzi, budování sítí podpory, lobbování, vytlačování odpůrců z pozic a někdy i sabotování jejich politik.\n\nCísařův tvrdý postup vůči nesouhlasícím mu vynesl mnoho odpůrců a útoky na jeho život. Tak roku 1539 při cestě na jih do An-lu opakovaně vzplála jeho dočasná sídla. Nejvážnější incident proběhl 27. listopadu 1542, když se císaře pokusila uškrtit skupina jeho konkubín. U jedné z nich usnul, ta přivolala ostatní a začaly ho škrtit hedvábnou šňůrou. Jedna však zpanikařila a zavolala eunuchy, kteří informovali císařovnu Fang. Panovník se probral až po osmi hodinách bezvědomí. Nemohl však zatím mluvit, císařovna proto svým jménem přikázala popravu všech žen skutečně i údajně zapletených do atentátu. Motivy dívek nejsou jasné, snad jím bylo císařovo kruté chování k nim (které snad souviselo s jeho hledáním dlouhého života).\n\nPo atentátu se Ťia-ťing zcela stáhl z formálního života dvora i ze Zakázaného města a přesídlil do paláce Jung-šou (Palác věčného života) v Západním parku Císařského města, kde občas pobýval od roku 1539.\n\nZápadní park ležel v západní třetině Císařského města oddělený od něho a Zakázaného města soustavou tří jezer zvaných Tchaj-jie-čch’, táhnoucích se v délce více než dva kilometry od severu k jihu a zabírajících polovinu rozlohy parku. Císař budoval Západní park jako komplex, v němž by žil a našel nesmrtelnost. Západní park byl totiž od počátků mingské doby vnímán jako připomínka zemí nesmrtelných. Ťia-ťinga to v jeho zaujetí taoismem a nesmrtelností zaujalo a snažil se areál přebudovat v souladu s dobovými názory na země neumírajících. Názvy paláců i oděvy služebníků a úředníků uvedl do souladu s taoistickou symbolikou, prováděly se taoistické obřady, chovala zvířata a pěstovaly rostliny s věštebnými účely. Po smrti císaře byla většina jím postavených budov stržena, do moderní doby přežil pouze jediný chrám, Ta-kao-süan tien.\n\nVe svém paláci v Zakázaném městě po roce 1542 nikdy více nežil. S přesídlením panovníka do Západního parku se tam ze Zakázaného města přesunulo i administrativní centrum říše a zesílila císařova izolace od byrokracie. Už roku 1534 přestal pořádat císařské audience. Poté jeho rozhodnutí sdělovala ministerstvům a ostatním úřadům malá skupina rádců, která měla přístup k císaři. Tvořili ji velcí sekretáři, ministr obřadů a několik vojenských velitelů. Zrušení audiencí však neznamenalo nezájem o vládu, císař zprávy a podání úředníků pečlivě četl a běžně pracoval až dlouho do noci.\n\nOd počátku vlády Ťia-ťing tíhl k taoistické víře s jejím nadpřirozenem a hledáním nesmrtelnosti. Snad jej přitom ovlivnilo dětství prožité v Chu-kuangu, tamní lidé byli totiž všeobecně považováni za pověrčivé. Ťia-ťingova podpora taoismu však nebyla bez hranic. Tak roku 1527 ministři a velcí sekretáři Kuej E, Fang Sien-fu, Jang I-čching a Chuo Tchao navrhli přísnější regulaci zakládání nových taoistických a buddhistických chrámů a klášterů a zrušení ženských klášterů a chrámů, konfiskaci jejich majetku, a navrácení buddhistických mnišek i taoistických kněžek světskému životu. Panovník podepsal připravený dekret. Když však císař v prvních deseti letech vlády neměl dědice a někteří vysocí úředníci naznačovali, že taoistické modlitby a rituály mohou problém vyřešit, měl o ně větší zájem, který ještě zintenzívnil po atentátu z roku 1542.\n\nNa taoistické obřady Ťia-ťing nešetřil výdaji ani časem. Taoisté si pro potřeby modliteb vyžádali mimo jiné desítky kilogramů zlatého prachu, císař jim nechal postavit chrámy, na které bylo dopraveno množství dřeva ze vzdáleného S’-čchuanu, daroval jim cennosti. Mezi taoisty věnoval od roku 1526 přízeň zvláště Šao Jüan-ťieovi a jeho modlitbám za déšť a proti pohromám. Po narození prvních císařových synů (nejstarší zemřel malý 1533, druhý se narodil 1536) ho vyznamenal. Šao Jüan-ťien zemřel 1539; nahradil ho Tchao Čung-wen, který posílil císařovu víru v taoismus a získal respekt ke své osobě předpovězením požáru na cestě na jih do An-lu. Tchao Čung-wen nabízel císaři afrodisiaka a elixíry nesmrtelnosti na bázi suříku a arseniku. V září 1540 císař informoval vládu, že se v příštích letech stáhne do soukromí k hledání nesmrtelnosti. Úředníci byli zděšeni a preparáty kritizovali jako toxické. Otevřené kritiky císař popravil a v následujících desetiletích se pomalu trávil elixíry.\n\nPo roce 1545 se císař začal ve státních záležitostech spoléhat na věštby. Organizoval je Tchao Čung-wen, který tak mohl ovládat jejich výsledky. Jen Sung se také účastnil věštění, protože v něm viděl možnost jak usměrnit politiku vhodným směrem. Panovníkova snaha o nesmrtelnost zahrnovala i sex s mladými dívkami, kterých za tímto účelem s Tchao Čung-wenem shromáždil 960, a výzvu úředníkům celé země, aby hledali a zasílali magické byliny. Po Tchao Čung-wenově smrti v listopadu 1560 už císař nenašel taoistického adepta, který by mu vyhovoval.\n\nVe spojení s taoistickými modlitbami se oživila a rozvíjela literární forma \"čching-cch’\" (), poetický styl modliteb plný narážek; i císařova obliba úředníků více závisela na jejich umění psaní v tomto stylu než na státnickém umění. Jen Sung a Sia Jen, zvláště dovední v tomto stylu, byli proto pohrdavě zváni \"čching-cch’ caj-siang\" (čchingcch’oví rádci).\n\nBěhem panování Ťia-ťinga bylo podnebí chladnější a vlhčí, než v předešlých letech, ke konci byly zimy teplejší. Teploty byly o 1,5 stupně nižší než ve druhé polovině 20. století. Záplavy postihovaly jih i sever Číny, sucha především povodí Jang-c’-ťiang. Roku 1528 v Če-ťiangu, Šan-si, Šen-si a Chu-peji nastalo nejhorší sucho za celou mingskou éru, při němž v Che-nanu a Ťiang-nanu místy zemřela polovina obyvatel. Ťiang-nan trpěl suchy, epidemiemi, dešti a hladomory až do konce 40. let 16. století.\n\nČas od času ničila zemi zemětřesení, kterých bylo za vlády Ťia-ťinga celá řada a v mnoha oblastech. Například během deseti měsíců od července 1523 do května 1524 je zaznamenáno 38 zemětřesení, v Nankingu jich proběhlo patnáct v jednom měsíci roku 1525. Nejhorší následky mělo zemětřesení z 23. ledna 1556, které zasáhlo provincie Šen-si, Šan-si a Che-nan. V Šen-si byly celé regiony (Wej-nan, Chua-čou, Čchao-i a San-jüan) v troskách, Žlutá řeka i řeka Wej se vylily z břehů, otřesy v některých místech trvaly několik dní. Obětí katastrofy se stalo na 830 tisíc lidí, zemřelo i několik bývalých ministrů. Postiženým oblastem musely být odpuštěny daně na několik let.\n\nPřes občasnou nepřízeň přírody byla první polovina 16. století dobou hospodářského vzestupu, růstu zemědělství i řemesel, i když daně, zejména daně z nově obdělané půdy, z obchodu a řemeslné výroby stát nebyl chopen získat a fakticky nebyly naplňovány kvóty a příjmy stanovené o století dříve.\n\nV éře Ťia-ťing se soubor zemědělských plodin pěstovaných čínskými rolníky začal rozšiřovat o druhy pocházející ze střední a jižní Ameriky. Ve 30. letech 16. století je doloženo pěstování podzemnice olejné v Ťiang-nanu, s tím, že se tam rozšířilo z Fu-ťienu. Fuťienští rolníci ji zřejmě získali od portugalských námořníků. Sladké brambory jsou k začátku 60. let 16. století doloženy v Jün-nanu, kam se zřejmě dostaly přes Barmu. O jejich přítomnosti na jihovýchodním pobřeží (Fu-ťienu a Kuang-tungu) se tehdejší autoři začínají zmiňovat až v posledních desetiletích 16. století, to jest v éře Wan-li. Pěstování kukuřice je doloženo počátkem 50. let 16. století ve vnitrozemském Che-nanu, ale nejspíše byla získána od Evropanů o několik desetiletí dříve, a již před polovinou 16. století zasílána jünnanskými domorodci do Pekingu jako součást tributu. Kukuřici si Číňané neoblíbili a její pěstování na téměř tři století zůstalo záležitostí menšinových národů jihozápadu Číny; v Číňany osídlených regionech se ve větším měřítku začala pěstovat až od 18. století.\n\nJang Tching-che s nástupem Ťia-ťinga zahájil program drastických úspor. Během předcházejícího století totiž výrazně vzrostl počet hodnostářů vyplácených státem. Počet důstojníků se zvýšil z necelých 13 tisíc začátkem panování Chung-wua (vládl 1368–1398) a 28 tisíc na jeho konci na 100 tisíc roku 1520; z velké části žili v metropoli a okolí. Značná část z nich byli nadpočetní důstojníci, kteří fakticky u vojsk nesloužili. U civilních úředníků byla situace obdobná a tak celkem k výživě státních úředníků, vojáků a důstojníků stát dovážel do Pekingu kolem 4 milionů \"tanů\" zrna ročně, které bylo rozdělováno po 1 \"tanu\" (107,4 litru) na osobu a měsíc, celkem cca 300 tisícům osob. Jang Tching-che roku 1522 situaci rázně rozřešil, když zrušil platby 148 700 nadpočetným a čestným důstojníkům a úředníkům, čímž snížil státní výdaje o 1,5 milionu \"tanů\" zrna ročně.\n\nV polovině 16. století mohly úřady, v důsledku Jang Tching-cheových úspor, zmíněných 1,5 milionu \"tanů\" daně placené v zrnu převést na daň placenou ve stříbře, což významně pomohlo státním financím.\n\nPřes úspory v polovině 20. let zůstávala finanční situace státu problematická. Nákladné stavební akce vedly v prvních letech éry Ťia-ťing k úbytku zásob zrna (z 8–9 let výdajů na 3 roky) a vyčerpání rezerv stříbra nahromaděných ve 20. letech. Roku 1540 byl odvolán ministr daní, když odmítl odsouhlasit zvýšení počtu dělníků na veřejných pracích (kterých bylo 40 tisíc), s odůvodněním, že náklady na rekonstrukci paláců, obřadních oltářů a chrámů dosáhly od počátku vlády Ťia-ťinga už 6 milionů \"liangů\" (224 tun) stříbra a že nemá prostředky pro udržení tempa stavebních prací. Císař některé projekty zrušil, nikoliv však nejdražší stavby v Západním parku.\n\nPříjmy pokladny Tchaj-cchang, která soustřeďovala příjmy ministerstva daní ve stříbře, byly po roce 1532 průměrně 2 miliony \"liangů\" (74,6 tuny) stříbra za rok, z nich 1,3 milionu šlo na pohraniční obranu. Ve 40. letech však roční výdaje stříbra dosáhly 3,47 milionů \"liangů\" při deficitu 1,4 milionu. Ministerstvo daní zavedlo přísnější sledování příjmů a výdajů úřadů a předkládání závěrečných účtů koncem roku, deficity však nezmizely. Roku 1541 bylo z přebytku zrna vzniklého v důsledku úsporných opatření Jang Tching-chea 1,2 milionu \"tanů\" přeměněno na platby ve stříbře, po pěti letech bylo rozhodnutí zrušeno, ale později opět obnoveno. Začátkem 50. let bylo takto nahrazeno stříbrem 1,7 milionu \"tanů\" zrna, což umožnilo zvýšit roční příjem pokladny Tchaj-cchang z 2 na více než 3 miliony \"liangů\". Po roce 1540 se převod daní z naturálií na stříbro stal obecným, byť se přepočet daně v zrnu na stříbro a podíl takto upravených daní různil okres od okresu.\n\nV 50. letech rostly státní výdaje, řádné i mimořádné. Zdvojnásobily se náklady na řadu vojenských posádek na severní hranici, ranami pro státní finance bylo zemětřesení z roku 1556 a požár tří audienčních paláců a jižní brány Zakázaného města roku 1557. Paláce byly znovu stavěny pět let za velkých nákladů (statisíců \"liangů\" stříbra). Roku 1561 zase vyhořel císařův palác v Západním parku, taktéž znovu vystavěný. Roční výdaje státu ve stříbře v 50. letech kolísaly mezi 3 a 6 miliony \"liangů\", ale řádné příjmy dosahovaly sotva 3 milionů. Chybějící prostředky byly hrazeny mimořádnými daněmi, úsporami, a nakonec převody z osobní císařovy pokladny, často úplně vyprázdněné. Roku 1552 ministr daní navrhl dodatečnou daň ve výši dvou milionů \"liangů\" uvalenou na bohaté prefektury Ťiang-nanu, císař souhlasil a postup byl opakován. Ťiang-nan však v 50. letech opakovaně napadali piráti a postihovaly přírodní katastrofy, proto byl problém vybrat i obvyklé daně. Vyčerpané místní úřady neměly prostředky k řešení povodní a neúrod, a vláda nereagovala, dokud se uprchlíci a s nimi epidemie neobjevili v ulicích Pekingu. Vojenské operace na jihovýchodě Číny byly zase hrazeny daněmi vymáhanými v zasažených regionech (obvykle ve formě příplatků k pracovní povinnosti), které už zůstávaly natrvalo, dokud některé (celkem v hodnotě 400–500 tisíc \"liangů\") nebyly roku 1562 zrušeny.\n\nÚspory a šetření měly i negativní důsledky, roku 1560 se (po zdvojnásobení tržní ceny rýže na 0,8 \"liangu\" stříbra za \"tan\") vzbouřila nankingská posádka a musela být uklidněna rozdělením 40 tisíc \"liangů\" (1492 kg) stříbra. Vojáci nebyli potrestáni.\n\nProblémem byly i platy členů císařského rodu, které začátkem 60. let převýšily 8,5 milionů \"tanů\" zrna a ještě nestačily vysokému počtu členů rodu. Císař se omezil pouze na diskutování otázky, dokud se roku 1564 nesrotilo na 140 členů císařského rodu před palácem guvernéra Šen-si s požadavkem na výplatu dlužných platů – což představovalo přes 600 tisíc \"tanů\" zrna – přičemž místní úřady byly schopny shromáždit pouze 78 tisíc \"liangů\" stříbra. Císař dotyčné vyloučil z císařského rodu, problém však zůstal.\n\nPoptávka vlády po příjmech ve stříbře vedla k zavádění reformy jediného prutu, počínající od jihovýchodního pobřeží, kde byl v důsledku rozvinutého obchodu dostatek stříbra. Od 30. do 70. let 16. století bylo hlavním zdrojem stříbra pro Čínu západní Japonsko, kde byla objevena nová ložiska. V 50.–60. letech, když v souvislosti s násilnostmi na čínském pobřeží čínští obchodníci zajížděli do Japonska omezeně, převzali roli prostředníka mezi Japonskem a Čínou Portugalci.\n\nReformy, shrnované pod název reforma jediného prutu, zahrnovaly řadu jednotlivých opatření zaváděných na různých místech v různých kombinacích, patřily mezi ně přiřazení povinných robot k pozemkům (místo k poplatníkům), zavedení ročních plateb místo desetiletého cyklu odvodů systému li-ťia, nahrazení povinné práce daňovými platbami, sloučení různých poplatků a povinných služeb do jedné platby, zjednodušení kategorizace půdy. Od 1522 byla (zpočátku v jednom okresu) používána metoda přepočtu daní, v níž byla pozemková daň rozdělena i na nově zúrodněnou půdu, přičemž přepočet rozlohy polí na fiskální \"mu\" zohledňoval i úrodnost a další okolnosti, což zjednodušilo výpočet daně poplatníkům. Metoda se rozšířila na severu i jihu. Vláda ji střídavě podporovala i zakazovala (protože výpočty a přepočty dělali nižší úředníci podle vlády notoricky náchylní ke korupci). Úpravy a vyrovnání daní vedly zpravidla k růstu cen pozemků a tržní aktivity. Nové lokální katastry někdy vedly i k pořízení registrů pozemků podle domácností, které nahradily neaktuální Žluté registry.\n\nPočáteční léta Ťia-ťingovy vlády byla posledními roky života státníka a filozofa Wang Jang-minga († 1529). Neúčastnil se sporu o obřady, jeho žáci však sympatizovali s císařovým „sledováním vnitřního morálního hlasu“. Wang byl odvolán ze státní služby už za Čeng-teho, přes oslnivé vítězství nad povstáním knížete z Ning. Měl mimořádnou reputaci úspěšného státníka, roku 1525 proto ministr obřadů Si Šu navrhoval jeho znovupovolání do úřadu. Nicméně návrh se setkal s odporem velkých sekretářů Kueje E a Jang I-čchinga, jejichž vliv by s příchodem Wanga do Pekingu poklesl, proto ho radši poslali na jihovýchod s úkolem potlačit povstání v Kuang-si.\n\nWang Jang-mingovo nové pojetí neokonfuciánské filozofie, soustředěné na pojem \"sin\" (srdce/mysl) bylo představiteli oficiální čusistické ortodoxie kritizováno a jeho učení zakazováno, rehabilitován byl až roku 1567, po Ťia-ťingově smrti. Přesto se jeho názory rozšířily po celé zemi. S šířením Wang Jang-mingova učení se jeho stoupenci rozdělili do množství regionálních škol. Nejpřesněji Wangovy myšlenky interpretovala ťiangjouská škola, jejímž vůdčími postavami byli Luo Chung-sien, Cou Šou-i, Ou-jang Te a Nie Pao. Nejradikálnější byla tchajčouská škola (Wang Ken, Che Sin-jin a další).\n\nNěkteří neokonfuciáni nesouhlasili ani s Wang Jang-mingem, ani s Ču Siho názory na počátek vesmíru, a zaměřili se na rozpracování pojmu \"čchi\". Tak Wang Tching-siang vycházel z myšlenek sungského Čang Caje a mingského Süe Süana a tvrdil, že vesmír nepovstal z principu \"li\", ale z prvotní energie \"čchi\" (\"jüan čchi\"). Podobně Luo Čchin-šun pokládal energii za prvotní a princip za zdroj jejího řádu a pravidelnosti. Oba se přitom snažili posunout filozofii od moralizování k empirismu, což byl směr, který v čínském konfuciánství převládl o století později, v raně čchingském období.\n\nV éře Ťia-ťing byl centrem umělecké tvořivosti bohatý Ťiang-nan se střediskem v Su-čou, kde se více než jinde soustředili vzdělanci, pro které bylo umělecké sebevyjádření důležitější než úřední kariéra. Podle starého názvu regionu se jim dostalo označení škola Wu. Nejpřednější a nejcharakterističtější z malířů školy Wu byli Wen Čeng-ming a Čchen Čchun. Wen Čeng-ming zvládl rovnoměrně básnictví, kaligrafii i malbu. Maloval jednobarevné nebo lehce barevné krajiny ve stylu Šen Čoua i „zelenomodré krajiny“ v tchangském stylu. Je s ním spojeno obnovení tradice jižního amatérského malířství. Wen Čeng-mingův žák Čchen Čchun přinesl originalitu do žánru květin a ptáků, jako kaligraf byl známý svým konceptním písmem. Wen Čeng-ming měl mnoho žáků a následovníků, patřili k nim i jeho synové a malíři Wen Pcheng a Wen Ťia, Wen Pcheng získal uznání i pro své konceptní písmo a proslavil se řezbou pečetí. Uznávány byly i malby Wen Čeng-mingova příbuzného Wen Po-žena a také Čchien Kua a Lu Č’a.\n\nV Su-čou a okolí pracovalo v éře Ťia-ťing i mnoho umělců ke škole Wu nepočítaných, byť jí ovlivněných – například Čchiou Jing a Sü Wej. První patřil ke konzervativnímu křídlu jižní tradice. Sü Wej se od konzervativního výrazu odpoutal, jeho malby jsou typické úmyslnou nedbalostí a zjednodušením formy, čímž dosáhl výjimečné věrohodnosti a výraznosti kompozic. Čchiou Jingova díla byla mezi veřejností populárnější než tvorba vzdělanců a úředníků, tzv. literátské malířství, proto obchodníci jeho jménem podepisovali množství obrazů, často vzdálených jeho stylu.\n\nSměr literárního dění předešlé éry Čeng-te a počátků éry Ťia-ťing určovalo dřívějších sedm mistrů v čele s Li Meng-jangem a Che Ťing-mingem, patřil k nim i Wang Tching-siang. Jejich programem bylo odmítnutí poezie kabinetního stylu udávající tón v básnictví 15. století, kterou měli za svázanou konvencemi a prázdnou, bez výrazu a citů. Za vzor si brali chanskou a čchinskou prózu a tchangskou a starší poezii, zejména básníky vrcholného tchangského období. V druhé čtvrtině 16. století na ně navázal Sie Čen, první z pozdějších sedmi mistrů. V čele pozdější sedmičky stál Li Pchan-lung, největším básníkem z ní byl Wang Š’-čen.\n\nObě sedmice měly velký vliv na básníky mingské Číny a jejich básnický styl byl po mnoho desetiletí nejpopulárnější. Někteří literáti však považovali jejich zásady za příliš svazující a končící v pouhém kopírování vzorů bez vlastní invence. Mezi takové patřil Süe Chuej, nebo Jang Tching-cheův syn Jang Šen, jehož tvorba si získala mnoho obdivovatelů. Nejvíce ceněná byla sbírka básní, které si na dálku vyměňoval se svou ženou Chuang O, také nadanou básnířkou, když po roce 1524 žil ve vyhnanství. Vůči převládajícímu proudu obdivu k „tchangské poezii a chanské próze“ se vymezilo i osm talentů éry Ťia-ťing, kteří si za literární vzory brali autory tchangské a sungské doby. Nejvýznamnější z osmi talentů byli Li Kchaj-sien, Wang Šen-čung a Tchang Šun-č’.\n\nK významným dramatikům, v žánru severních her \"ca-ťü\", patřili Kchang Chaj a Wang Ťiou-s’. Po nich se dramatu věnoval zejména Li Kchaj-sien, který publikoval jüanská \"ca-ťü\" a skládal hry v jižním stylu \"čchuan-čchi\", a pak Sü Wej, nejslavnější mingský autor \"ca-ťü\". Autoři Li Kchaj-sienovy generace však byli poslední, kteří vynikli v severním dramatu, po nich jednoznačně převážily hry jižní.\n\nRoku 1513 Mansúr, sultán Turfanu, obsadil Chami, a pustošil čínská území dále na východě. Sajjíd Husajn, Mansúrův vyslanec v Pekingu, zprostředkoval dohodu, podle níž si Mansúr nechal Chami a byl obnoven (tributní) obchod. Roku 1521 byl však Sajjíd popraven pro zradu, turfanské poselstvo vypovězeno z Pekingu a vůči Turfanu zaujat nepřátelský postoj, který prosadil Jang Tching-che. Následkem bylo obnovení bojů, roku 1524 Turfanci zaútočili i na Kan-čou. Útočníkům se mingská vojska (složená většinou z Mongolů) úspěšně postavila, ale boje pokračovaly do roku 1528, kdy se Mansúr vrátil k taktice drobných nájezdů.\n\nRoku 1528 se západní hranice opět přihlásila: Ilan, jeden z generálů Mansúra, obdržel azyl na mingském území. Mansúr zažádal o jeho vydání, výměnou za Chami. Současně žádal o obnovení obchodu zastaveného roku 1524. Wang Ťiung (ministr vojenství pověřený záležitostmi západních hranic), Čang Fu-ťing a Kuej E obnovení obchodu podpořili proti hlasům, že shovívavost nevyžadující ani formální omluvu se dlouhodobě nevyplatí, a císař rozhodl o vyhovění žádosti. Západní hranice se pak uklidnila, a mingská vláda měla volné ruce proti Mongolům, kteří byli naopak po roce 1528 agresivnější.\n\nRoku 1537 se u mingského dvora rozhořela debata o Vietnamu. Totiž po narození císařova syna v listopadu 1536 byla s radostnou zprávou rozeslána poselstva do okolních zemí, ale velký sekretář Sia Jen mezi ně odmítl zařadit Vietnam s odůvodněním, že už dvacet let neposílá tribut a současný panovník (Mạc Thái Tông z dynastie Mạc) je nelegitimní. Ministr vojenství a válečnická strana ve vládě vedená Kuo Sünem, markýzem z Wu-ting, reagovali návrhem na trestní expedici. Proti návrhu se zvedla vlna kritiky, jako extravagantnímu a nákladnému. Návrh kritizoval Jen Sung.\n\nV březnu 1537 přibyli do Pekingu vyslanci legitimního vietnamského panovníka (Lê Trang Tông z dynastie Lê), kteří žádali o pomoc proti dynastii Mạc. Císař Ťia-ťing vyslal úředníky vyšetřit situaci, kterou vnímal jako urážku majestátu, a přikláněl se k vojenské akci. Proti ní protestovaly místní úřady v Kuang-tungu, s tím, že Vietnamci nenarušují hranice a výsledek jejich občanské války není jasný. V květnu v Pekingu převážily hlasy pro válku, pod dojmem protestů regionálních úředníků však císař později začal váhat a v červnu vojenské přípravy zrušil. V září 1537 však pod vlivem nových návrhů z regionů přípravu války obnovil.\n\nNa jaře 1538 Ťia-ťing jmenoval velitele tažení, ale když úřady z pohraničí vyčíslily předpokládané náklady a problémy války, a ministerstvo vojenství na císařův dotaz k tomuto reagovalo předložením věci k meziministerským konzultacím, císař válku zrušil. Shromáždění 110 tisíc vojáků v provincii Kuang-si během příprav na válku však znepokojilo Mạc Thái Tônga, který ve snaze o odvrácení invaze roku 1540 postoupil říši Ming sporná pohraniční území a přijal podřízený status svého státu.\n\nZ celé záležitosti si Ťia-ťing odnesl dojem, že úředníci se starají více o své osobní zájmy, než o stát, a nejsou schopni dospět k rozumné politice. Do roku 1540 se tak své vládě do značné míry odcizil a viděl v ní překážku řádného spravování země.\n\nV důsledku vnitřních konfliktů mezi Mongoly neměla s nimi Ťia-ťingova vláda v prvním desetiletí jeho panování mnoho starostí, jejich nájezdy byly ojedinělé. Naopak problematická byla vlastní, mingská, armáda. Už od počátku 16. století narůstaly potíže v pohraničních posádkách, roku 1510 vojáci zabili guvernéra Ning-sia, roku 1521 guvernéra Kan-su. V srpnu 1524 důstojníci a vojáci v Ta-tchungu zabili guvernéra a vypálili vládní budovy. Neklid načas ukončila až poprava vůdců vzpoury v dubnu 1525. Rebelie v Ta-tchungu spojená se smrtí velitele posádky se však opakovala roku 1533, menší vzpoury proběhly v letech 1535 a 1539 a roku 1545 povstali i členové císařského rodu. Vláda na rebelie vesměs reagovala ústupky, což problémy neřešilo.\n\nPo stabilizaci politické situace v Mongolsku pořádali Mongolové nájezdy na mingské území každý rok na jaře a počátkem podzimu. Mingské posádky byly nezřídka nebojeschopné, takže nájezdy byly pro Mongoly efektivní náhradou obchodu. V kontrastu s Vietnamem, ve vztazích s Mongoly císař jednoznačně preferoval sílu a odmítal návrhy na obnovení obchodu. Na druhé straně Altan-chán, který si ve 40. letech zabezpečil postavení vládce Mongolů ve stepích západně a jižně od pouště Gobi, si přál získat čínské zboží. Jeho útoky na mingské území měly za cíl zisk prostředků pro válku s Ojraty, případně zásob potřebných ke zmírnění následků such a hladomorů objevujících se ve 40. a 50. letech.\n\nMingská vojska byla schopna se menším nájezdům bránit efektivně, rozsáhlé mongolské akce s účastí desetitisíců jezdců však nebyla schopna zastavit, protože než se shromáždily dostatečné síly, Mongolové už byli zpět ve stepi. Mingská vláda reagovala posilováním obrany, budováním opevnění, na které císař neváhal uvolnit značné sumy, posilováním disciplíny, zpravodajskou činností. Příčiny nájezdů však neřešila.\n\nV průběhu 40. i 50. let Altan-chán opakovaně žádal o obnovení obchodu. Císař odmítal, Mongolové si proto potřebné brali silou. V letech 1541–1543 plenili Šan-si, koncem 40. let okolí Pekingu, roku 1550 došli až k pekingským hradbám. Ve snaze o uklidnění situace císař na jaře 1551 povolil otevření pohraničních trhů, ale už po půl roce trhy opět uzavřel a Mongolové se vrátili k nájezdům. Začátkem 50. let se k útokům na Čínu připojili i východní Mongolové plenící Liao-tung. V následujících dvou desetiletích byla v ohni celá severní hranice. Číňané se vesměs omezovali na obranu průsmyků otevírajících cestu do Severočínské nížiny a k Pekingu.\n\nŠok z nemohoucnosti pekingské posádky při mongolském nájezdu roku 1550 vedl k reformám: bylo zrušeno 12 divizí a západní a východní zvláštní oddíl, místo nich vznikly tři velké sbory celkem se 147 tisíci vojáků. Třem sborům velel Čchiou Luan (s titulem velitele vojenských záležitostí Pekingu, \"cung-tu ťing-jing žung-čeng\", ), který získal císařovo uznání během bojů s Mongoly roku 1550. Po Čchiou Luanově smrti (roku 1552) byly pravomoce velitele omezeny a roku 1570 byla funkce zrušena; tři sbory pak měly nezávislá velitelství.\n\nRoku 1552 také císař, když viděl nespolehlivost pekingské posádky, zřídil Palácovou armádu (\"Nej-wu-fu\") složenou z eunuchů. Příští rok bylo obehnáno hradbami jižní předměstí Pekingu, takzvané „Vnější město“.\n\nZahraniční námořní obchod říše Ming byl omezen politikou „zakázaného moře“, která se snažila obchod omezit na tributní výměnu a odmítala nelicencované soukromé obchodování. Omezení však vláda nedokázala vynutit a zámořský obchod, třebaže ilegální, byl součástí ekonomiky pobřežních oblastí.\n\nJihovýchodní Čína, zejména oblast Ťiang-nan na dolním toku Jang-c’-ťiang, od konce 15. století zažívala demografický růst, rozvoj komunikačních sítí, komercionalizaci, rozvoj kritického myšlení. S příchodem úředníků vzešlých z prostředí sympatizujícího s obchodem se rozvinuly debaty o vhodnosti a smysluplnosti dosavadní protiobchodní politiky. Za Ťia-ťinga byla proto vláda rozdělena. O povolení zahraničního obchodu se svářily dvě skupiny úředníků a generálů – proobchodní skupina varující před nákladnými boji a snažící se legalizací námořního zahraničního obchodu odstranit příčiny konfliktu; na druhé straně stáli reprezentanti konzervativních pozemkových vlastníků, podporující zákazy a považující válku za nevyhnutelnou v zájmu bezpečnosti a stability země.\nVe 20. a 30. letech 16. století začaly na jihovýchodním pobřeží od Če-ťiangu po Kuang-tung růst pirátské útoky a násilnosti s nimi spojené. Ťia-ťingova vláda na násilnosti a ilegální obchodování reagovala opakovanými zákazy soukromého námořního obchodu a dospěla až k zákazu stavby lodí s dvěma a více stěžni. Navzdory snahám konzervativců námořní obchodní výměna ve druhé třetině 16. století výrazně rostla. Mingský stát totiž během 15. a 16. století z nedostatku jiných alternativ postupně přecházel k platbám daní ve stříbře, těžba stříbra však byla nízká a stát nebyl schopen zajistit jeho dovoz prostřednictvím tributního systému. Vysoce ziskový dovoz stříbra se proto stal záležitostí pašeráků.\n\nProsazovat zákazy se nedařilo. Místní vojenské posádky pirátům vesměs nekladly vážnější odpor, vojáci měli špatný výcvik i disciplínu, důstojníci neměli bojové zkušenosti a naopak byli zapojeni do ilegálního obchodu. Laxní vymáhání zákazů mělo podporu i některých vysoce postavených úředníků, včetně velkého sekretáře Čang Fu-ťinga.\n\nVe 40. letech se skupiny pašeráků a pirátů spojovaly a sílily, budovaly si základny na ostrovech u pobřeží. Jejich centrem byl od poloviny 20. let přístav Šuang-jü v souostroví Čou-šan u Ning-po, kam od roku 1539 připlouvali i Portugalci a od roku 1545 Japonci. Koncem 40. a v 50. letech dosáhly násilnosti vrcholu, nájezdy pirátů a pašeráků zasáhly nejen venkov, ale i předměstí velkých měst Chang-čou a Ťia-singu. Ve druhé polovině 50. let se skupině úředníků v čele s Chu Cung-sienem a jejich generálům Jü Ta-jouovi a Čchi Ťi-kuangovi podařilo rozbít pašerácké skupiny a obnovit pořádek v Če-ťiangu, do roku 1563 vyčistili Fu-ťien a v polovině 60. let i Kuang-tung a Kuang-si. Pak pirátství nebylo závažnějším problémem.\n\nCísař Ťia-ťing odmítal uvolnění zákazů; až po jeho smrti, roku 1567, uspěla žádost o zrušení politiky zakázaného moře a umožnění „obchodu se západními i východními moři“. Obchod byl poté soustředěn do fuťienského Měsíčního přístavu (Jüe-kang). Výslovně zůstal zakázán obchod s Japonci.\n\nDo Číny dorazil první Portugalec roku 1513. Portugalský král Manuel I. se poté pokusil navázat s mingskou Čínou oficiální styky. Vyslanec Tomé Pires, kterého roku 1517 přivezla eskadra Fernãa Pirese de Andrade, však nebyl schopen dosáhnout přijetí u císaře Čeng-te, po Čeng-teho smrti roku 1521 nová Ťia-ťingova vláda odmítla Portugalce přijmout a poslala jej zpět do Kantonu. Téhož roku mingská flotila porazila Portugalce v bitvě u Tchun-men. Odmítnutí vyslance konzervativci ve vládě odůvodňovali portugalským obsazením Malakky, dosud čínského vazala, o deset let dříve. Po návratu do Kantonu byl vyslanec místními úřady obviněn ze zodpovědnosti za násilnické chování (včetně únosů dětí) svých druhů a zatčen, roku 1524 ve vězení zemřel.\n\nVe 30. a 40. letech se Portugalci účastnili ilegálního obchodu mezi Čínou a Japonskem. Vztahy se normalizovaly až v 50. letech. Číňané od roku 1549 každoročně přijímali portugalské obchodníky na ostrově Šang-čchuan v provincii Kuang-tung a roku 1557 dosáhli Portugalci, prostřednictvím podplacených místních úředníků, oficiálního souhlasu s přeměnou přístavu Macao ve svou obchodní kolonii. V 50.–60. letech, když v souvislosti s boji s piráty podél pobřeží čínští obchodníci zajížděli do Japonska omezeně, převzali Portugalci roli obchodního prostředníka mezi Japonskem a Čínou.\n\nCísař v 60. letech trpěl následky užívání elixírů nesmrtelnosti, nespavostí a změnami nálad. Často byl nemocný, kvůli špatnému zdraví po 11. listopadu 1566 nevydával písemné příkazy, a 23. ledna 1567 zemřel ve svém paláci v Západním parku. Byl pohřben v mauzoleu Jung-ling v areálu císařských hrobek dynastie Ming u Pekingu. Obdržel chrámové jméno Š’-cung a (zkrácené) posmrtné jméno Su-ti.\n\nŤia-ťingova vláda byla v bezprostředně následujících letech vnímána pozitivně, císař byl v \"Pravdivých záznamech\" své vlády popsán jako rozhodný a znalý panování, který vdechnul nový život zemi po výstřelcích svého předchůdce Čeng-teho a zavedl řád do obřadů a zastavil barbary na severu i moři. Autoři \"Pravdivých záznamů\" ho popisovali jako aktivního a energického, přísného na úředníky, ale soucitícího s lidem, synovsky oddaného. Cítil se lépe ve společnosti opatrných přitakávačů než osobností schopných mu přímo odporovat. Byl ješitný a neochotný přiznat svou chybu nebo omyl. Tresty vynášel tvrdé až kruté, odměny dával velké a rychlé.\n\nTřebaže za Ťi-ťinga politický systém dosáhl určité stability, byla to stabilita zahrnující napjaté vztahy vlády s císařem, které přetrvaly i za panování Wan-liho (vládl 1572–1620). Podobně jako jeho předchůdce Čeng-te se Ťia-ťing pokoušel prosadit proti státnímu byrokratickému aparátu, sice jinými cestami, ale také neuspěl. Spory s úředníky se týkaly role císaře, který měl být, podle neokonfuciánského učení, nestranným rozhodcem diskuzí ve vládě a vykonavatel rituálů. Tuto roli panovníci považovali za příliš svazující, jejich pokusy o prosazení však neuspěly. Úředníci vedení svými zájmy byli schopni nasměrovat vládní politiku navzdory císařské vůli.\n\nPříkladem neúspěchu císaře byla otázka registrace půdy pro daňové účely. Počátkem 16. století bylo mnoho zdanitelné půdy vyňato z daňových registrů a nově obdělaná půda se do nich nedostávala. Pokusy dostat do evidence polnosti vojenských rolníků podniknuté v prvních letech 16. století Liou Ťinem neuspěly a další pokus o registraci nově zúrodněných pozemků počátkem éry Ťia-ťing také nepřinesl úspěch. Naopak v letech 1512, 1531 a 1545 úředníci dosáhli rozšíření svých osvobození od daní. Zákaz námořního obchodu nebyl stát schopen vynutit a z ilegálního obchodu nebyl schopen získat daňové příjmy. A tak zisky ze zdokonalení zemědělských postupů, rozvoje průmyslu, řemesel i obchodu zůstávaly v soukromých rukou a stát z nich dostával jen málo. Ekonomika kvetla, ale státní pokladna nikoliv.\n\nŤia-ťing měl postupně tři císařovny. První, paní Čchen, mu vybrala jeho teta, císařovna vdova Čang. Paní Čchen se stala císařovnou roku 1522. Roku 1528 se natolik rozrušila kvůli sporu s císařem, že potratila a krátce poté, 21. října 1528, zemřela. Svou nevoli vůči ní císař vyjádřil skromným pohřbem a posmrtným jménem Tao-ling (), až před rokem 1536 bylo, na radu Sia Jena, jméno změněno na Siao-ťie-su.\nDruhá císařovna příjmením Čang, dcera důstojníka gardy, přišla do paláce roku 1526. Po smrti paní Čchen si ji Ťia-ťing vybral jako novou císařovnu, oficiálně nastoupila 8. ledna 1529. Začátkem roku 1534 byla sesazena bez udání důvodu, snad protože intervenovala ve prospěch císařovy tety, císařovny vdovy Čang. Zemřela roku 1536.\n\nTřetí, paní Fang, pocházela z jihu, z okolí Nankingu. Do paláce přišla roku 1530, 28. ledna 1534 (devět dní po sesazení předchůdkyně) se stala císařovnou. Ťia-ťing si ji údajně vybral, protože sdílela jeho názory na obřady. Roku 1542 zmařila atentát skupiny konkubín na císaře, panovník ji však zazlíval smrt jedné ze svých oblíbenkyň, popravené z rozhodnutí paní Fang po atentátu. Při požáru paláce roku 1547 proto odmítl vydat příkaz k její záchraně a uhořela. Uspořádal ji však honosný pohřeb a vybral příznivé posmrtné jméno.\n\nCísař měl osm synů a pět dcer, ale jen dva synové a dvě dcery dosáhli dospělosti. Nejstarší syn zemřel ve dvou měsících (žil 7. září – 27. října 1533). Druhý syn Ču Caj-žuej (20. října 1536 – 14. dubna 1549) byl od roku 1539 následníkem trůnu. Třetí Ču Caj-chou, syn konkubíny příjmením Tu († 12. února 1554), byl roku 1539 jmenován knížetem z Jü; současně se čtvrtý syn Ču Caj-sün stal knížetem z Ťing. Po roce 1549 císař váhal se jmenováním nového následníka, které považoval za nešťastné, což vyvolalo soupeření obou knížat. Nakonec roku 1561 kníže z Ťing odjel z Pekingu do svého sídla, Te-an v Chu-kuangu, kde 9. února 1565 zemřel. Ču Caj-chou po smrti císaře Ťia-ťinga roku 1567 nastoupil na trůn jako císař éry Lung-čching.\n\nŤia-ťing měl špatný vztah s příbuznými, zejména se svou tetou, císařovnou Čang (vdovou po císaři Chung-č’ovi), které zazlíval postoje k jeho rodičům ve sporu o obřady. Když roku 1525 vyhořel její palác, odmítl ho obnovit a přesunul ji do menšího sídla. Roku 1533 jejího mladšího bratra Čang Jen-linga nechal zatknout, poté, co vyšlo najevo, že roku 1515 zabil člověka a poté i důstojníka gardy, který ho kvůli první vraždě vydíral. Roku 1546 byl popraven. Druhý bratr excísařovny, Čang Chuo-ling, byl koncem roku 1537 zatčen kvůli obvinění z čarodějnictví. Vyšetřování zjistilo falešnost obvinění a žalobci skončili ve vyhnanství, Čang Chuo-ling však po měsíci ve vězení zemřel. Po smrti císařovny vdovy Čang roku 1541 ji Ťia-ťing nechal pohřbít s minimální možnou obřadností. Za císařovnu Sia, vdovu po císaři Čeng-tem, která zemřela v únoru 1535, odmítl držet smutek.\n\n\n"}
{"id": "517706", "url": "https://cs.wikipedia.org/wiki?curid=517706", "title": "Lung-čching", "text": "Lung-čching\n\nCísař Lung-čching (; 4. března 1537 – 5. července 1572) vlastním jménem Ču Caj-chou () z dynastie Ming vládl v letech 1567–1572 mingské Číně. Nastoupil po svém otci, císaři Ťia-ťing. Po převzetí vlády s novým rokem vyhlásil éru „Velkolepé slávy“, \"Lung-čching\". Název éry je používán i jako jméno císaře.\n\nPo smrti Ťia-ťinga, nový císař Lung-čching zdědil zemi v nepořádku po letech špatného hospodaření a korupce. Když si uvědomil hloubku chaosu způsobeného během otcovy dlouhé vlády, císař obnovil řádný chod státní správy, znovu povolal do služby dříve vyhnané talentované úředníky a odvolal zkorumpované činovníky i taoistické kněze, kteří obklopovali Ťia-ťinga. Dále podpořil ekonomiku říše zrušením zákazu zahraničního obchodu a rovněž posílil bezpečnost na hranicích ve vnitrozemí i na pobřeží reorganizací pohraničních vojsk. Byly opevněny námořní přístavy Če-ťiangu a Fu-ťienu proti pobřežním pirátům, neustále obtěžujícím během minulé vlády. Císař také odrazil mongolské vojsko Altan-chána, které proniklo Velkou zdí až k Pekingu. Krátce poté byla podepsána mírová smlouva obnovující výměnu koní za hedvábí.\n\nVláda Lung-čchinga se od předešlých lišila nižším vlivem palácových eunuchů. Nicméně později velký sekretář Kao Kung podpořil eunucha Meng Cchunga, který koncem vlády císaře začal dominovat vnitřnímu dvoru. Meng získal císařovu podporu uvedením Nu Er Chua-chua, tanečnice tureckého původu, k císaři, jejíž krása si prý získala panovníkovu plnou pozornost. Přes počáteční nadějné začátky, císař rychle opustil své vládní povinnosti a začal se věnovat osobní potěšením. Navíc vrátil ke dvoru taoistické kněze, čímž zvrátil své rozhodnutí z počátku vlády.\n\nLung-čching se narodil 4. března 1537 tehdejšímu císaři Ťia-ťingovi a konkubíně příjmením Tu. Lung-čchingovo vlastní jméno bylo Ču Caj-chou, Lung-čching je jméno jeho éry vlády. Byl císařovým třetím synem. Nejstarší syn Ťia-ťinga zemřel v dětství (ještě před narozením Lung-čchinga). Druhý Ťia-ťingův syn Ču Caj-žuej byl o šest měsíců starší než Lung-čching, měsíc po Lung-čchingovi se císaři narodil čtvrtý syn Ču Caj-sün. \n\nV únoru 1539 Ťia-ťing v jednom dni Ču Caj-žueje jmenoval následníkem trůnu, Ču Caj-chou dostal titul knížete z Jü a čtvrtý syn Ču Caj-sün titul knížete z Ťing. Roku 1549 korunní princ Ču Caj-žuej zemřel. Po jeho úmrtí byl Ťia-ťing přemožen žalem a obviňoval se, že nenaslouchal (údajné) radě svého taoistického kněze Tchao Čung-wena „dva draci by se měli vyhnout vzájemnému pohledu na sebe“. Snad kvůli této věštbě nechtěl udělit znovu titul následníka trůnu, ani vidět Lung-čchinga. Podle jiné verze císař opovrhoval Lung-čchingem, protože ten nedodržel sexuální abstinenci v období smutku (podnětem k této verzi byl fakt, že se Lung-čchingovi narodil syn v říjnu 1555, pouhých 18 měsíců po matčině smrti).\n\nOd září 1552 byl Lung-čching s mladším bratrem společně vyučován, o dva měsíce později jim byly vybrány manželky. Oženili se v únoru 1553, načež se přestěhoval ze Zakázaného města do svého knížecího paláce. Třináct let života mimo Zakázané město mu dalo zkušenost s poměry mimo císařský palác a porozumění pro problémy země. Ťia-ťing dbal na stejný vztah svůj i úředníků ke třetímu i čtvrtému synovi, což u dvora vyvolávalo spekulace o tom, kdo bude nový následník. Spekulace posilovala i Ťia-ťingova obliba matky mladšího Ču Caj-süna, se kterou trávil hodně času. Naopak když v únoru 1554 zemřela matka Lung-čchinga, dvakrát se musel přepracovávat plán pohřbu, protože Ťia-ťing škrtal každý náznak, že by byla víc než jen matkou předpokládaného následníka.\n\nV březnu 1560, když se Ťia-ťingovi dostalo na stůl memorandum o nutnosti jmenování Lung-čchinga následníkem, pohoršený císař reagoval příkazem k popravě pisatele. Později toho roku však změnil názor a přikázal Ču Caj-sünovi odjet do jeho sídla v Te-an v provincii Chu-kuang. To posílilo pozici Lung-čchinga, i když byl i nadále vyloučen z císařova okolí a zanedbáván. Císař ho neměl v oblibě, v kontrastu k zemřelému Ču Caj-žuejovi. A i když mu bylo v době nástupu na trůn 29 let a měl obvyklé konfuciánské vzdělání, nebyl nijak hluboce poučen ve státnictví ani patřičně připraven na řízení říše.\n\nCísař Ťia-ťing zemřel 23. ledna 1567, Lung-čching nastoupil na trůn o dvanáct dní později.\n\nS odvoláním na „předsmrtné příkazy“ Ťia-ťinga začala vláda Lung-čchinga érou nápravných reforem a politických změn. První velký sekretář Sü Ťie totiž ve spolupráci s Čang Ťü-čengem připravil „poslední edikt“ Ťia-ťinga a první edikty Lung-čchinga, které byly bezpochyby s Lung-čchingem konzultovány. Edikty pod heslem „odstranění špatného“ a „zavedení nového“ rušily nepopulární opatření Ťia-ťinga a zaváděly dlouho odkládané reformy. Taoističtí kněží z okolí zemřelého císaře, tak vlivní v předešlé éře, byli uvězněni a jejich rituály zakázány, příkazy k hledání ingrediencí pro jejich rituály zrušeny, areál v Západním parku budovaný Ťia-ťingem po vzoru taoistických zemí nesmrtelných zlikvidován. Všichni úředníci postižení za nesouhlas s Ťia-ťingovou politikou byli rehabilitováni a případně propuštěni z vězení, žijícím byly vráceny úřady, zemřelým jejich čest. Reformy byly všeobecně uvítány.\n\nZ dlouhodobého hlediska bylo nejvýznamnější událostí počátků Lung-čchingova panování jmenování Čang Ťü-čenga velkým sekretářem. Čang Ťü-čeng od roku 1563 sloužil jako Lung-čchingův učitel a Lung-čching v něm rozeznal muže výjimečných kvalit. Během Lung-čchingovy vlády Čangův vliv rostl a po Lung-čchingově smrti se rychle stal prvním sekretářem, na deset let dominantním politikem mingské vlády a nejschopnějším administrátorem pozdně mingské éry.\n\nI v dalších letech reformy pokračovaly, když Lung-čching schvaloval změny připravené zkušenými státníky jako byli Kao Kung, Čchen I-čchin a Čang Ťü-čeng. Bylo provedeno hodnocení úřednického sboru, včetně úředníků knížecích domácností. Kvalitní úředníci byli povýšeni, nevyhovující propuštěni. Byly sníženy daně obětem přírodních pohrom, provedeny revize katastrů a daňových soupisů. Omezeny některé výdaje na císařskou domácnost.\n\nPrvní velký sekretář z počátků Lung-čchingovy vlády Sü Ťie však už při psaní Ťia-ťingova „posledního ediktu“ odmítl spolupráci velkých sekretářů Kao Kunga a Kuo Pchua; místo nich přizval Čang Ťü-čenga, tehdy řídícího akademii Chan-lin. Vyvolal tak konflikt se svými kolegy v sekretariátu. Soudobý komentátor k tomu poznamenal, jak je smutné, že tak schopní muži nebyli schopni spolupracovat pro dobro říše, ale stali se z nich smrtelní nepřátelé. Kao Kung byl z velkého sekretariátu odvolán v létě 1567, Sü Ťie následující rok. Když se Kao Kung začátkem roku 1570 vrátil do úřadu, on a jeho stoupenci se mstili Süovi a jeho synům. \n\nInformace o Lung-čchingovi jsou vágní a rozporuplné, oficiální historie sice chválí jeho šetrnost a humanitu, nicméně zřejmě je to jen obvyklá rétorika. Povahově nebyl ani silný ani ambiciózní. Ve srovnání s otcem byl více přátelský a laskavý, za jeho vlády bylo, v kontrastu předešlými léty, tvrdě potrestáno jen málo vysokých úředníků. Postrádal otcovu vůli k moci, temperament a krutost, i sílu Ťia-ťingovy taoistické víry. Trpěl vadou řeči (koktání a zajíkávání), kvůli níž mluvil pouze se svými eunuchy, na veřejnosti vždy mlčel, dokonce i ryze formální repliky během ranní audience za něj pronášeli velcí sekretáři.\n\nZřejmě byl přinejlepším jen mužem průměrné inteligence, nicméně chtěl být brán vážně. Schvaloval reformy a změny politik spojovaných s Ťia-ťingem. Byl schopen zlepšit výkon moci podporou silných politiků ve své vládě, což bylo v mingské éře vzácné. Jeho relativně nízká míra zasahování do záležitostí státu nebyla škodlivá, protože záležitosti vyřizovali kompetentní ministři a sekretáři a od něj se očekávalo pouze potvrzení jejich návrhů. Negativním důsledkem jeho neautoritativního vedení však bylo, že se zostřil boj o moc ve velkém sekretariátu, jehož vítěz mohl aspirovat na roli koordinátora a arbitra majícího poslední slovo ve státních záležitostech. Kao Kung, který byl Lung-čchingovi nejbližší z hodnostářů vyučujících ho v mládí, tak mohl jako vedoucí velkého sekretariátu (a současně držitel titulu ministra státní správy) ve svých rukách soustředit více moci, než kterýkoliv z jeho předchůdců.\n\nBěhem několika měsíců po nástupu na trůn se odvrátil od státních záležitostí a začal trávit hodně času v palácových radovánkách mezi svými ženami, obklopovat se přepychem a žít rozmařile. Prý miloval zábavu a luxus jako kompenzaci za roky zanedbávání a nedostatku. Zaskočení úředníci proti tomu začali protestovat s poukazem na jeho zdraví a fyzické i psychické vyčepání.\n\nLung-čchingova vláda zaujala liberálnější postoj k obchodu než předešlý Ťia-ťingův režim. Roku 1567 vláda a císař schválili návrh velkého koordinátora \"sün-fu\" z Fu-ťienu na zrušení politiky zakázaného moře, obnovení námořních kontrolních úřadů a legalizaci námořního zahraničního obchodu, který byl soustředěn do Jüe-kangu (Měsíčního přístavu) ve Fu-ťienu. Výslovně však zůstal zakázán obchod s Japonci. Uvolnění zákonných omezení následoval vzestup obchodu.\n\nKromě jihovýchodního pobřeží byly otevřeny hranice i na severu, kde v rámci nového kurzu usmíření byla uzavřena dohoda s Mongoly a povolen pohraniční obchod s nimi.\n\n(Bronzové) mince, takzvané měďáky, se v polovině 16. století ve větším množství používaly pouze podél Velkého kanálu, jinde jejich nedostatek podvazoval obchod. Ministr daní Ke Šou-li proto roku 1567 navrhoval obnovení jejich výroby, protože dostatečnou nabídku mincí považoval za potřebnou pro život městského plebsu, a mínil, že ztráta kontroly státu nad měnou se sebou nese ztrátu kontroly nad celým hospodářstvím, když stříbro, a parazité z něho profitující, dominují v ekonomice. Ale ministerstvo veřejných prací odmítlo mince vyrobit s odůvodněním, že náklady na jejich odlévání dvojnásobně převyšují jejich cenu. Oponenti ministra dále tvrdili, že pro to málo regionů, kde skutečně obíhají, stačí dosavadní mince.\n\nPozději, v letech 1569–1570 císaře přesvědčili k otevření mincoven ministr vojenství Tchan Lun a inspektor kontrolního úřadu Ťin Süe-jen. Argumentovali, že je nutno rozšířit peněžní zásobu, když je stříbra málo, že následný pokles ceny stříbra zvýší relativní hodnotu zboží, a že je potřebný prostředek směny, který nebudou boháči hromadit a tím stahovat z oběhu, a konečně, že platby stříbrem jsou nevýhodné pro drobné plátce. Proti nim se stavěl Kao Kung, který argumentoval, že při existenci dvou měn má stát sklon manipulovat s jejich výměnným poměrem, což vyvolává nedůvěru obyvatelstva k oběma. Mincovny byly však otevřeny jen krátce, do smrti Lung-čchinga.\n\nV zahraničních záležitostech byla éra Lung-čching obdobím míru. Kromě Kuang-tungu utichly nájezdy pirátů, tak ničivé v éře Ťia-ťing.\n\nPamětihodná byla velká vojenská přehlídka na podzim 1569 (předešlé proběhly roku 1429 a 1481). V rámci přehlídky byl důstojnický sbor očištěn od neschopných a oddíly pečlivě cvičeny. Událost byla nákladná, morálku vojsk i diváků však pozvedla. Barevná šou s císařem uprostřed byla navržena Čang Ťü-čengem, který se hodně zabýval posílením pohraniční obrany a obrodou armády. Přehlídka vedle posílení morálky vojsk znamenala pro panovníka také příjemné vytržení z monotónního života v paláci.\n\nVzápětí po přehlídce mongolské vojsko Altan-chána proniklo Velkou zdí a pustošilo severní pohraniční kraje, boje trvaly i v zimě 1567/68, kdy mingská vojska kromě obrany podnikla i několik výpadů do mongolských stepí. I ve vztahu s Mongoly došlo ke změně dlouhodobé mingské politiky. Kromě posílení pohraničních vojsk Kao Kung a Čang Ťü-čeng prosadili politiku smířlivosti a roku 1571 vyjednali s Altan-chánem mír. Podle dohody říše Ming otevřela pohraniční trhy, na nichž mohli Mongolové směnovat koně a jiné své přebytky za čínské zboží a Altan-chán obdržel od Lung-čchinga titul Šun-i-wang (Poslušný a spravedlivý kníže).\n\nCísař zemřel 5. července 1572 v pětatřiceti letech. Než zemřel, dal pokyn ministrovi Čang Ťü-čengovi chopit se státních záležitostí a stát se oddaným poradcem císařova syna Wan-liho, který byl pouze desetiletý.\n\nByl pohřben v mauzoleu Čchao-ling v areálu císařských hrobek dynastie Ming u Pekingu. Obdržel chrámové jméno Mu-cung, jeho zkrácené posmrtné jméno je Čuang-ti.\n\nCísař Lung-čching měl celou řadu manželek, hodnosti císařovny se dostalo třem z nich, pouze jedné však za jeho vlády:\n\n\n\n\nLung-čching měl čtyři syny. Prvním byl Ču I-š’ (říjen 1555 – květen 1559, posmrtné jméno Sien-chuaj), který byl synem Lung-čchingovy první ženy. Druhý syn zemřel brzy. Třetí – Ču I-ťün – zdědil trůn. Čtvrtý, Ču I-liou (1568–1614, posmrtné jméno Ťien), sídlil ve Wej-chuej v Che-nanu s titulem knížete z Lu. Oba dva byli synové jedné z konkubín příjmením Li. Ze sedmi dcer čtyři dosáhly dospělosti.\nPo smrti byli připomínáni posmrtným jménem a titulem, například „kníže Ťien z Lu“ (, Lu Ťien-wang).\n\n\n"}
{"id": "517707", "url": "https://cs.wikipedia.org/wiki?curid=517707", "title": "Košťálová zelenina", "text": "Košťálová zelenina\n\nKošťálová zelenina je zelenina se ztlustlou lodyhou, tj. s košťálem. Jsou to rostliny rodu brukev (\"Brassica\") z čeledi brukvovité (\"Brassicaceae\"). Mezi košťálové zeleniny, které patří do druhu brukev zelná (\"Brassica oleracea\"), se řadí zelí, kapusta, kadeřávek, květák, brokolice a kedluben. Do druhu brukev čínská (\"Brassica sinensis\") patří zelí čínské a do druhu (\"Brassica campestris\") patří zelí pekingské. Květák a brokolice jsou jednoleté, ostatní výše vyjmenované jsou dvouleté rostliny.\n\nNejznámější košťálová zelenina, hlávkové zelí, pochází z Evropy. Prapředek dnešních košťálovin, brukev zelná, divoce rostla a místy stále roste od jihozápadu Středozemního moře až po Irsko. Tuhle bylinu začali staří Římané šlechtit a dali ji název (\"Caulis\"), tj. lodyha, košťál. Za mnohá staletí se tak podařilo vyšlechtit z neduživých rostlinek hlávková zelí, kapusty a brokolice do mnoha dnešních podob. Květák byl zase vypěstován v raném novověku arabskými národy, z drobných zelených růžiček se podařilo postupně získat až dnešní bílé obří růžice. Nejmladší je růžičková kapusta, která byla vyšlechtěná v Belgii v 19. století. Kedluben má původ ve středozemí a až Číny pochází, jak název napovídá, čínské i pekingské zelí.\n\nPlaná brukev zelná je vysoká bylina. Prvním rokem tvoří růžici velkých, tlustých, šťavnatých listů na zdřevnatělém košťálu, druhým rokem vyhání 1 až 2 m dlouhý stvol nesoucí žluté květy. Dobře snáší sucho, roste i na půdách s velkou salinitou i zásaditých (na vápencovém podloží), ale nesnáší konkurenci jiných rostlin. Proto se její výskyt většinou omezuje na útesy, kde jiné rostliny nerostou.\n\nPěstuje se pro listy, které tvoří charakteristickou tuhou hlávku. Přestože se pěstuje od dob prvních Římanů, dosáhlo se uzavřené hlávky až ve 12. století, a to jak u bílého, tak u červeného zbarvení. Rozdíl mezi bílým a červeným zelím je mimo barvy a chuti i v tom, že červené zelí má méně vlákniny, více sacharidů a větší množství vitamínů a minerálu. Hlávky se liší nejen velikostí, ale i tvarem. Nově se hodně pěstují hlávky špičaté. Rozmáhají se i okrasné kultivary červeného a bílého zelí které hlávky netvoří.\n\nZelí lze uchovávat i jako kysané, což je pravděpodobně asi tatarský vynález, který se zalíbil Slovanům a ti s ním seznámili ostatní Evropu. Tento zvláštní způsob konzervace spočívá v mléčném kvašení, vyvolaném mikroorganismem \"Streptococcus brassiace\". Zvláštností, kterou prý tomuto způsobu konzervace dodali Čechové, je šlapání zelí.\n\nMá tmavozelené zvlněné listy se zvláštní aromatickou chutí a vůni, vyžaduje tepelnou úpravu, jinak se používá obdobě jako zelí. Mezníkem v historii kapusty byl asi konec středověku, kdy byly vypěstovány první hlávky. Kapusta je otužilá rostlina a může přezimovat i na záhonu. Jedním z kultivarů je kapusta listová, kdy na košťálu vysokém až 120 cm vyrůstají křehké ploché listy, které se postupně sklízí, ve střední Evropě se však populární nestala.\nJinak také kapusta kadeřavá neboli jarmuz. Listová zelenina s vysokými výnosy zkadeřených (i hladkých) listů, které mají obdobné využití jako kapusta. Je ceněná zvláště v zimních měsících. Listy, které rostou na košťálu se sklízí postupně od října po celou zimu. Je to rostlina nejvíce podobná původnímu planému druhu. Používá se i jako rostlina dekorativní, může mít košťál vysoký až 3 metry a pak vzhledem připomíná palmu.\nVyužívá se jeho nerozvinuté zdužnatělé květenství převážně bílé barvy. Je lehce stravitelný a považuje se za dietní potravinu. Vzhledem k menšímu kořenovému systému vyžaduje dostatečné množství snadno přijatelných živin a dostatečné zásobování rostlin vodou. Je nejnáročnější košťálovou zeleninou. Oproti ostatním má také krátkou dobu skladovatelností a to jen v úzkém teplotním rozmezí.\nJe příbuzná květáku, pěstuje se také pro své nerozvinuté květenství, které může být zelené, nachové nebo bílé. Je považována za jednu z nejhodnotnějších křehkých zelenin, díky vysokému obsahu vitamínů a minerálních látek. Brokolice má typické aroma, které se zvýrazní při tepelné úpravě. Hlavní sklizeň je po narostení hlavní růžice, která se odřízne. Pokud se rostlina ponechá na záhonu, po čase narostou další, ale již menší.\nByla vyšlechtěna v Belgii asi kolem roku 1800. Pěstuje se pro drobné listy, vyvinuté z úžlabních pupenů, těsně semknuté do růžiček. Pro stejnoměrný vývoj růžiček se doporučuje odstranit koncem srpna růstový vrchol. Sklízí se postupně až do zámrazu (možno i v průběhu zimy), z jedné rostliny přibližně 0,3 kg růžiček. Lze ji používat jako čerstvou zeleninu z domácí sklizně od června do listopadu, jinak je k dostání ve zmražené formě.\n\nPěstuje se pro svou stonkovou hlízu, bulvu, buď světle či tmavě zelenou nebo červenou. Jíst se mohou také i povařené mladé listy. Jsou rostliny rané i pozdní. Nejčastější vadou je dřevnatost a pukání, hlavně při nepravidelné zálivce. Pro rychlení se používá pěstování ve foliových krytech. Při její přípravě nezapomínáme ani na malé středové lístečky, které jemně nakrájené přidáváme k pokrmům až po jejich tepelné úpravě.\n\nKromě „evropského kedlubnového vývojového centra“ ve Středozemí se dá mluvit i o centru tibetském nebo východoasijském. Společným pro obě linie je sklon ke tloustnutí stonku, košťálu. A tak v roce 1978 byla v Československu vyšlechtěna kedlubna pod názvem Gigant, který si získal věhlas. Je veliký, nedřevnatí a podrží si po sklizni ještě dlouho dobré chuťové vlastnosti. Obsahuje především vitamin B1, Vitamin B2, Vitamin C, z minerálních látek soli draslíku, vápníku, fosforu a železa.\n\nČínské zelí pěstované v Číně dorůstá až do 60 cm a u nás se s ním nesetkáte. Odrůdy pěstované v Česku byly vyšlechtěny v Americe. Obdobné čínskému zelí je zelí pekingské. Rozdíl je v tom, že pekingské zelí vytváří řídké hlávky, má tedy uvnitř hlávky listy jemnější a křehčí. Listy a řapíky čínského zelí jsou zase aromatičtější, uvnitř hlávky není košťál.\nVe Francii se od roku 1990 pěstuje nový druh košťálové zeleniny „Romanesco“ který má původ v Itálii na Jadranu. Tvarem a chutí se podobá květáku i brokolici, má pevnou růžici z drobných zelenožlutých růžiček uspořádaných do pyramidy.\n\nBrukvovité rostliny vyžadují úrodné půdy s dobrou zásobou živin a vysokou absorpci vody, půda by měla mít pH 6 až 7. Vyžadují pravidelnou vláhu, alespoň z počátku. Mají raději slunnější polohu, pěstujeme je v širokých sponech, nesnášejí hustou výsadbu.\n\nBrukvovitá zelenina, hlavně zelí, kapusta a kedluben, tvořila v minulosti jednu ze základních složek lidské stravy, a to během léta a pro svou skladovatelnost i v zimě. Tyto rostliny obsahují hodně vody, jejich kalorický obsah je velmi nízký, proto jsou také využívány při různých redukčních dietách. Teprve omaštěním se dostanou kaloricky na výši.\n\nHlávkové zelí, bílé nebo červené, je nejoblíbenější zeleninou nejen v Česku, ale v celé střední Evropě. Konzumuje se nakrouhané buď syrové či lehce povařené formou salátů, nebo dušené klasickým „českým“ způsobem s jíškou jako příloha současně s brambory a knedlíky nebo se zelných listů užívá jako obalů pro různě připravená masa. Způsobem konzervace zelí je zakvašování, které je prastarým způsobem uchovávání přes zimní období zdroje potravy i nedostatkového vitamínu C.\n\nHlávková kapusta se používá převážně krouhaná dušená a připravují se z ní obdobně jako ze zelí přílohy ke knedlíkům a bramborám, nebo se celých listů využívá pro zabalení mletých mas.\n\nKedluben se konzumuje v syrovém stavu buď celý nebo nastrouhaný v salátech. Z nastrouhaného se také často „dělá kedlubnové zelí“, v němž se využívají i mladé listy. Jarní odrůdy jsou chutnější podzimních.\nKvětáku se za syrova nebo mírně spařeného a rozebraného na drobné růžičky používá do zeleninových salátů, nebo se růžičky dozlatova osmaží v oleji, případně rozdrcený se zapéká či tvoří základ pro různé zeleninové placičky. Brokolice má obdobný způsob využití jako květák, snad jen častěji se zapéká s mletými masy, sýry a vejci.\n\nRůžičková kapusta se konzumuje převařená buď jako součást zeleninových salátů či polévek nebo dušená i zapékaná jako příloha.\n\nKadeřávku se využívá stejně jako kapusty, navíc jeho čerstvé široké listy se také obalují v těstíčku a smaží na pánvi.\n\nČínské nebo pekingské zelí se převážně používá za syrová pro různé druhy zeleninových salátů.\n\nU mnoha lidí je konzumace košťálové zeleniny spojená s plynatostí. Tato zelenina obsahuje komplex sacharidů, které žaludek ani tenké střevo nedokážou zcela rozložit. Když se pak dostanou do tlustého střeva, tamní bakterie je štěpí a vedlejšími produkty jsou oxid uhličitý, sirovodík a metan.\n\nBrokolice, květák, kapusta, růžičková kapusta, zelí a další košťálová zelenina obsahují isothiocyanáty, to jsou látky, které působí proti rakovině – působí proti enzymům vedoucím ke vzniku nádorových buněk a mohou přispět k prevenci rakoviny. Dále dusičnany a dusitany obsažené v košťálové zelenině mohou pomoci osobám po infarktu k rychlejšímu zotavení, tyto sloučeniny omezují rozsah a míru poškození srdce. Obsahuje dále velké množství látek, které chrání buněčnou DNA před poškozením. Košťálová zelenina je všeobecně bohatá na vlákniny, minerální látky (fosfor, vápník a draslík) a vitamíny B, C, provitamín A a kyselinu listovou.\n\n"}
{"id": "517708", "url": "https://cs.wikipedia.org/wiki?curid=517708", "title": "Petr Koukal (lední hokejista)", "text": "Petr Koukal (lední hokejista)\n\nPetr Koukal (* 16. srpna 1982, Žďár nad Sázavou) je český lední hokejista hrající na postu středního útočníka a reprezentant, který od května 2017 nastupuje za český klub Mountfield HK. Mimo Česko působil na klubové úrovni v Rusku a Finsku.\n\nS ledním hokejem začal v mužstvu HC Žďár nad Sázavou, odkud v průběhu mládeže zamířil do klubu HC IPB Pardubice, se kterým získal dva juniorské tituly. V sezoně 2001/02 debutoval v dresu \"áčka\" v extralize a v dalších letech nastupoval kromě Pardubic také formou střídavých startů za tehdy prvoligové týmy HC Papíroví Draci Šumperk a HC VČE Hradec Králové. 27. října 2005 odešel výměnou za Marka Vorla na měsíční hostování do Lasselsbergeru Plzeň. Od ročníku 2006/07 již nastupoval pouze za pardubický celek, v němž byl od roku 2010 také kapitánem mužstva. S klubem vybojoval během svého dlouhého působení v nejvyšší soutěži jednu bronzovou (2010/11), dvě stříbrné (2002/03 a 2006/07) a tři zlaté (2004/05, 2009/10 a 2011/12) medaile. V květnu 2012 Pardubice opustil a odešel do KHL, kde postupně nastupoval dvě sezony za Neftěchimik Nižněkamsk (Rusko), rok v dresu Jokeritu Helsinky (Finsko) a dva ročníky v ruském Avtomobilistu Jekatěrinburg. V Avtomobilistu vykonával funkci kapitána a stejně jako s Jokeritem se s ním rovněž představil na prestižním Spenglerově poháru. V květnu 2017 se po pěti letech vrátil do Česka a uzavřel tříletý kontrakt s extraligovým Mountfieldem HK z Hradce Králové, tedy největším rivalem Pardubic.\n\n\nPetr studoval na sportovním gymnáziu, těchto studií však zanechal a složil trenérské zkoušky. Žije v obci Srch u Pardubic v ulici Sluneční č.p. 476, se svou manželkou a 2 dcerami. Jeho starší bratr Martin je český reprezentant a mistr světa v běhu na lyžích, otec František byl lékař († 15. dubna 2017) a matka Božena učitelkou v mateřské škole.\n\n"}
{"id": "517714", "url": "https://cs.wikipedia.org/wiki?curid=517714", "title": "Petr Koukal", "text": "Petr Koukal\n\nJméno a příjmení Petr Koukal nosí více osobností:\n\n"}
{"id": "517715", "url": "https://cs.wikipedia.org/wiki?curid=517715", "title": "Juval", "text": "Juval\n\nJuval někdy též Kfar Juval ( , nebo , oficiálně Yuval, někdy též Kfar Yuval) je vesnice typu mošav v Izraeli, v Severním distriktu, v oblastní radě Mevo'ot ha-Chermon.\n\nLeží v nadmořské výšce 260 metrů v nejsevernějším výběžku Horní Galileje poblíž pramenišť řeky Jordán, přímo na hranici s Libanonem.\n\nVesnice se nachází cca 4 kilometry severovýchodně od města Kirjat Šmona, cca 150 kilometrů severovýchodně od centra Tel Avivu a cca 75 kilometrů severovýchodně od centra Haify. Juval obývají Židé, přičemž osídlení v tomto regionu je zcela židovské. Výjimkou je město Ghadžar cca 3 kilometry na severovýchod, které obývají arabští alavité.\n\nJuval je na dopravní síť napojen pomocí severojižního tahu dálnice číslo 90. Spojení ve východozápadním směru zajišťuje dálnice číslo 99, která vede na Golanské výšiny.\n\nJuval byl založen v roce 1952. Prvními obyvateli byli židovští přistěhovalci z Kurdistánu a ze severní Afriky. Ti zde ale z větší části nevydrželi. Do mošavu pak zamířilo nové osadnické jádro tvořené Židy původem z jižní Indie\n(z okolí města Kočin). Ti zde vytrvali dodnes.\n\n15. června 1975 pronikli do mošavu Juval čtyři arabští teroristé a zabili dva zdejší obyvatele a šest jich zranili.\n\nEkonomika obce je založena na zemědělství (150 hektarů pozemků) a turistice (13 zdejších rodin vytvořilo ubytování pro turisty). V Juval jsou k dispozici zařízení předškolní péče. Základní škola je v nedalekém Kfar Gil'adi. Střední školství je v okolních obcích. Juval disponuje sportovními areály, synagogou, zdravotním střediskem a veřejnou knihovnou.\n\nZápadně od nynějšího mošavu Juval se do roku 1948 rozkládala arabská vesnice az-Zúq al-Fauqání. V roce 1945 v ní žilo 160 lidí. Během války za nezávislost v květnu 1948 během operace Jiftach byla vesnice dobyta izraelskými silami a byla vysídlena. Zástavba arabské vesnice byla zbořena a na jejím místě jsou nyní zemědělské pozemky.\n\nObyvatelstvo mošavu Juval je sekulární. Podle údajů z roku 2014 tvořili naprostou většinu obyvatel v mošavu Juval Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 655 lidí. Během roku 2014 populace stoupla o 2,9 %.\n\n\n"}
{"id": "517722", "url": "https://cs.wikipedia.org/wiki?curid=517722", "title": "Bejt Hilel", "text": "Bejt Hilel\n\nBejt Hilel někdy též Bejt Hillel ( בֵּית הִלֵּל, Beit Hillel, v oficiálním seznamu sídel Bet Hillel) je vesnice typu mošav v Izraeli, v Severním distriktu, v Oblastní radě Mevo'ot ha-Chermon.\n\nLeží v nadmořské výšce 85 metrů v nejsevernějším výběžku Horní Galileji v Chulském údolí při horním toku řeky Jordán.\n\nVesnice se nachází cca 3 kilometry východně od města Kirjat Šmona, cca 147 kilometrů severovýchodně od centra Tel Avivu a cca 72 kilometrů severovýchodně od centra Haify. Bejt Hilel obývají Židé, přičemž osídlení v tomto regionu je zcela židovské.\n\nBejt Hilel je na dopravní síť napojen pomocí lokální silnice číslo 9888, která severně od vesnice ústí do dálnice číslo 99, jež vede na Golanské výšiny.\n\nBejt Hilel byl založen v roce 1940. K založení došlo 3. ledna 1940. Vesnice vznikla jako součást bloku židovských osad, takzvaných Usiškinových pevností - Mecudot Usiškin (מצודות אוסישקין), které Židovská agentura v této době zřizovala v Horní Galileji kvůli posílení židovských vojenských a demografických pozic v tomto regionu.\n\nVýchodně od nynějšího mošavu, při řece Hasbani, se do roku 1948 rozkládala arabská vesnice Lazzaza. V roce 1931 měla 176 obyvatel a 39 domů. Roku 1945 v ní žilo 160 lidí. Během války za nezávislost v květnu 1948 byla vesnice dobyta izraelskými silami. Její obyvatelé uprchli. Zástavba arabské vesnice Lazzaza byla zbořena a na jejím místě jsou nyní zemědělské pozemky.\n\nBěhem války za nezávislost v roce 1948 byla kvůli bojům dočasně vesnice Bejt Hilel opuštěna. V té době měl mošav 98 obyvatel a rozkládal se na ploše 1085 dunamů (1,085 kilometru čtverečního).\n\nZnovu se sem trvalé osídlení vrátilo roku 1950. Novými obyvateli Bejt Hilel byli Židé z Evropy, kteří přežili holokaust. Ani tato skupina se tu ale trvale neuchytila. V jednu dobu přebývala v mošavu pouze jedna rodina. Teprve pak došlo k přílivu nových osadníků a populace se stabilizovala.\n\nV Bejt Hilel jsou k dispozici zařízení předškolní péče. Základní škola je v nedalekém Kfar Gil'adi. Střední školství v Kfar Blum. Bejt Hilel disponuje synagogou, zdravotním střediskem a obchodem se smíšeným zbožím. Ekonomika obce je založena na zemědělství a turistice.\n\nObyvatelstvo mošavu Bejt Hilel je sekulární. Podle údajů z roku 2014 tvořili naprostou většinu obyvatel v mošavu Bejt Hilel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 749 lidí. Během roku 2014 populace stoupla o 1,5 %.\n\n\n"}
{"id": "517724", "url": "https://cs.wikipedia.org/wiki?curid=517724", "title": "Mir (město)", "text": "Mir (město)\n\nMir (: \"Мір\", : Мир, : \"Mir\") je sídlo městského typu v Hrodenské oblasti v Bělorusku, nacházející se 80 kilometrů jihozápadně od hlavního města Minsk. V roce 2004 zde žilo 2500 obyvatel.\n\nVesnice Mir byla založena před rokem 1345. Nachází se zde pozdně středověký hrad, díky čemuž bylo město po staletí vystaveno mnoha útokům. V moderních dějinách se stalo město známé především díky tomu, že se jednalo o původní sídlo ješivy Mir, která zde existovala nepřetržitě od roku 1815 až do pádu Polska v roce 1939 (současné obnovené ješivy Mir se nachází v New Yorku a v Jeruzalémě).\n\n\n"}
{"id": "517725", "url": "https://cs.wikipedia.org/wiki?curid=517725", "title": "Padvariai (Kretinga)", "text": "Padvariai (Kretinga)\n\nPadvariai je ves na severoseverovýchodním okraji Kretingy, při silnici č. 218 Kretinga – Darbėnai za železniční tratí, fakticky již příměstská čtvrť Kretingy. Poštovní směrovací číslo je LT-95157. Ves v současnosti nejvíce proslavila vesnická rekreační turistická základna s pensionátem a restaurací (Vienkiemis), chráněná od severu vysokou hrází průtočného rybníku Padvariai na řece Akmeně. V roce 2007 zde byla neobvykle velká povodeň.\n"}
{"id": "517728", "url": "https://cs.wikipedia.org/wiki?curid=517728", "title": "Wilfrid Mellers", "text": "Wilfrid Mellers\n\nWilfrid Howard Mellers (26. dubna 1914 – 17. května 2008) byl anglický hudební kritik, muzikolog a hudební skladatel.\n\nWilfrid Mellers se narodil 26. dubna 1914 v Leamingtonu (Warwickshire). Studoval na Leamington college a později vyhrál stipendium na Cambridgeskou univerzitu. Po studiu začal psát, malovat a brzy také komponovat. \n\nPo napsání mnoha článků pro Scrutiny se roku 1942 dostal do redakční rady tohoto časopisu a v této pozici zůstal až do roku 1948.\n\nMezi lety 1964 a 1981 byl profesorem a ředitelem katedry hudby na Yorské univerzitě, kde zůstal profesorem hudby až do své smrti v roce 2008. Byl také čestným členem na Downing College na Cambridgeské univerzitě. 12. července 1981 obdržel čestný titul na City University London.\n\nYorský Late Music Festival začal roku 2004 víkendem na počest Wilfrida Mellerse. Koncert na oslavu Mellersových devadesáti let se konal v říjnu 2004 na Downing College a kromě jeho hudby zde zazněla i nová díla napsaná například Stephenem Dogsonem či Davidem Matthewsem právě pro tuto příležitost.\n\nW. H. Mellers zemřel 17. května 2008 v Scrayinghamu (Severní Yorkshire).\n\nHudba Wilfrida Mellerse spojuje styly klasiky, folku, jazzu i popu. Mellers je autorem několika oper, mnoha děl pro komorní soubory, dvou rozsáhlých skladeb pro klávesové nástroje a spousty písní a sborových děl.\n\nMellers publikoval mnoho knih včetně studií například Bacha, Beethovena nebo Couperina.\n\n"}
{"id": "517730", "url": "https://cs.wikipedia.org/wiki?curid=517730", "title": "Nachman Syrkin", "text": "Nachman Syrkin\n\nNachman Syrkin (: נחמן סירקין, Нахман Сыркин, 1868–1924), někdy též Nachum Syrkin, byl politický teoretik a jeden ze zakladatelů dělnického sionismu.\n\nNarodil se v carském Rusku (dnešním Bělorusko) a již v mládí jej ovlivnil sionismus a socialismus a rozhodl se věnovat své úsilí syntéze těchto dvou konceptů. V rámci tohoto úkolu se spojil s Berem Borochovem, i když na rozdíl od Borochova Syrkin nebyl marxista. Syrkin byl zástupcem dělnických sionistů na prvním sionistickém kongresu v Basileji roku 1897 a jedním z prvních zastánců zřízení Židovského národního fondu. Byl rovněž jedním z prvních, kteří navrhovali, aby emigranti do Palestiny vytvářeli společné osady.\n\nNa rozdíl od mnoha jiných socialistických myslitelů té doby, Syrkinovi docela vyhovovalo jeho židovské dědictví, a přestože to ve své eseji „Židovský problém a židovský socialistický stát“ z roku 1898 neuvádí explicitně, je jasné, že má na mysli biblický důraz na přísnou sociální spravedlnost, bez ohledu na bohatství, moc nebo privilegia. Sám však spatřoval sionismus jako náhradu za tradiční judaismus:\nNový sionistický judaismus stojí v naprostém protikladu k judaismu vyhnanství (…) sionismus vykořeňuje religióní judaismus mnohem silněji než reformní judaismus či asimilace, a to vytvořením nových standardů „judaismu,“ které představují novou ideologii, jenž může být povýšena na status náboženství.\n\nSyrkin pracoval na vytvoření socialistické sionistické skupiny v celé střední Evropě. Po studiu a práci v Německu a Francii se vrátil po Ruské revoluci v roce 1905 do Ruska. Coby delegát Sionistické socialistické dělnické strany se zúčastnil se 7. světového sionistického kongresu v Basileji. Později se přestěhoval do Spojených států, kde se stal vůdcem strany Poalej Cijon v USA.\n\nV roce 1919 byl členem americké židovské delegace na Versailleské mírové konferenci. Byl taktéž vůdčí osobností světové konference Poalej Cijon, která se konala téhož roku. Na konferenci dostal za úkol navštívit Palestinu, aby vypracoval plán pro vesnice typu kibuc. Zamýšlel návrat do Palestiny, ale v roce 1924 zemřel v USA na srdeční infarkt.\n\nRoku 1951 byly jeho ostatky pochovány na hřbitově Kineret v Izraeli.\n\n\n"}
{"id": "517734", "url": "https://cs.wikipedia.org/wiki?curid=517734", "title": "Key West", "text": "Key West\n\nVýraz Key West může znamenat:\n\n"}
{"id": "517737", "url": "https://cs.wikipedia.org/wiki?curid=517737", "title": "Březinka (Kokořín)", "text": "Březinka (Kokořín)\n\nBřezinka je malá vesnice, část obce Kokořín v okrese Mělník. Nachází se asi 1,5 km na severozápad od Kokořína. Je zde evidováno 39 adres. Trvale zde žije 68 obyvatel.\n\nBřezinka leží v katastrálním území Březinka u Kokořína o rozloze 2,07 km².\n\nPrvní písemná zmínka o vesnici pochází z roku 1517.\n\n\n"}
{"id": "517738", "url": "https://cs.wikipedia.org/wiki?curid=517738", "title": "Janova Ves (Kokořín)", "text": "Janova Ves (Kokořín)\n\nJanova Ves je vesnice, část obce Kokořín v okrese Mělník. Nachází se asi 1 km na jih od Kokořína. Je zde evidováno 57 adres. Trvale zde žije 47 obyvatel.\n\nJanova Ves je také název katastrálního území o rozloze 2,05 km².\n\nPrvní písemná zmínka o vesnici pochází z roku 1798.\n\n\n"}
{"id": "517739", "url": "https://cs.wikipedia.org/wiki?curid=517739", "title": "Kokořínský Důl", "text": "Kokořínský Důl\n\nKokořínský Důl je vesnice a část obce Kokořín v okrese Mělník. Nachází se asi 1,5 km na východ od Kokořína. Vesnicí protéká Pšovka. Je zde evidováno 173 adres. Trvale zde žije 13 obyvatel.\n\nKokořínský Důl leží v katastrálním území Kokořín o výměře 7,05 km², obklopují ho pískovcové útvary CHKO Kokořínsko a mokřady Liběchovky a Pšovky.\n\nPrvní písemná zmínka o vesnici pochází z roku 1834.\n\n\n"}
{"id": "517740", "url": "https://cs.wikipedia.org/wiki?curid=517740", "title": "Šemanovice", "text": "Šemanovice\n\nŠemanovice je malá vesnice, část obce Kokořín v okrese Mělník. Nachází se asi 2,5 km na sever od Kokořína. Je zde evidováno 50 adres. Trvale zde žije 48 obyvatel.\n\nŠemanovice je také název katastrálního území o rozloze 3,88 km².\n\nPrvní písemná zmínka o vesnici pochází z roku 1444.\n\nRoku 1890 zde žilo 269 obyvatel v 52 domech. Stavení byla dílem kamenná, dílem dřevěná; na blízku se nacházely pískovcové lomy. Z řemeslníků zde byl k roku 1890 kovář, obuvník, pekař, zámečník, truhlář, tesař a pak několik dělníků zednických. Z jiných živností byly v Šemanovicích dva hostinští, dva smíšené obchody a dva prodeje tabáku.\n\nNa východní straně obce stál kostel zasvěcený sv. Janu Nepomuckému, založený roku 1803. Kostelní věž měla tři zvony, jeden z nich pocházel ze zrušeného kostela sv. Jana Nepomuckého na Chloumku. Obec měla nový hřbitov, založený roku 1869 (dříve pohřbívalo se v sousední obci Vidimi). Jednotřídní škola byla zřízena roku 1801, nacházela se uprostřed obce; před rokem 1873 bývala v zámečku, kde za dávných dob stávala tvrz. V zámečku byl stále příbytek správce školy.\n\nPro vysokou polohu obce nebylo možné nikde v obci přijít na pitnou vodu. Chodilo se pro ni do „Hradkovské“ studánky vzdálené půl hodiny, která se nacházela v šemanovickém dole. Bližší studánka, ale s méně kvalitní vodou, se nazývala „Vlkovská“. V čase sucha ovšem obě vysychaly a obyvatelé chodili pro pitnou vodu až do údolí Kokořínského k Hlučovu, vzdálenému 4 km. V lese u Šemanovic byla velká jeskyně, zvaná \"Hradkov\". Za husitských válek byla zřejmě skrýší pronásledovaných katolíků.\n\n\n\n"}
{"id": "517741", "url": "https://cs.wikipedia.org/wiki?curid=517741", "title": "Truskavna", "text": "Truskavna\n\nTruskavna je malá vesnice, část obce Kokořín v okrese Mělník. Nachází se asi 1 km na severozápad od Kokořína. Je zde evidováno 21 adres. Trvale zde žije 10 obyvatel.\n\nTruskavna je také název katastrálního území o rozloze 1,35 km².\n\nPrvní písemná zmínka o vesnici pochází z roku 1379.\n\n\n"}
{"id": "517742", "url": "https://cs.wikipedia.org/wiki?curid=517742", "title": "Janko Smole", "text": "Janko Smole\n\nJanko Smole (2. červen 1921, Lublaň – 11. června 2010, Lublaň) byl slovinský bankéř, finančník a politik.\n\nNarodil se v Lublani, studoval v Bělehradě. Do Svazu komunistické mládeže Jugoslávie vstoupil v roce 1939. Po okupaci Jugoslávie se přidal do hnutí odporu, byl však Italy zajat a v období od února 1942 do května 1944 byl vězněn. Po návratu do Jugoslávie vstoupil do Komunistické strany. Následně zastával různé funkce: byl tajemníkem ústředního výboru Komunistické strany Slovinska, vedoucím skupiny Svazové plánovací komise, předsedou Slovinské plánovací komise (1950–1953). V letech 1958 až 1962 byl guvernérem Národní banky Federativní lidové republiky Jugoslávie. V letech 1967 až 1974 byl federálním ministrem financí. V roce 1970 dosáhl Smole neuvěřitelného úspěchu, když se mu podařilo snížit rozpočet Jugoslávské lidové armády na necelých šest procent národního důchodu. V období let 1965 až 1967 byl slovinským premiérem. V roce 1966 inicioval Smole vytvoření Centra pro výzkum veřejného mínění. Funkci premiéra (předsedy výkonného výboru) opustil v důsledku neshod s republikovou skupščinou v roce 1967. Tyto neshody spočívaly především v tom, že Smole navrhoval snížení sociálních výdajů, což tvrdě pobouřilo federální vládu (SIV) v Bělehradu. V období let 1974 až 1978 a 1982 až 1984 byl opět členem federální vlády.\n\nV říjnu 2006 obdržel za svůj přínos slovinskému národu na poli bankovnictví a finančnictví a za účast v humanitární a charitativní činnosti z rukou slovinského prezidenta Janeze Drnovšeka \"Zlatý řád za zásluhy\".\n\n"}
{"id": "517743", "url": "https://cs.wikipedia.org/wiki?curid=517743", "title": "Izraelská liberální strana", "text": "Izraelská liberální strana\n\nIzraelská liberální strana (: מפלגה ליברלית ישראלית, \"Miflega Libralit Jisra'elit\") byla izraelská politická strana a jedna z předchůdkyň současného Likudu.\n\nLiberální strana vznikla 8. května 1961 ke konci funkčního období čtvrtého Knesetu, sloučením Všeobecných sionistů a Progresivní strany (tak měla nová strana 14 mandátů ještě ve starém Knesetu). V roce 1961 se pak konaly předčasné volby poté, co Všeobecní sionisté a stran Cherut vyvolali hlasování o nedůvěře vládě kvůli Lavonově aféře. Ve volbách strana získala 17 mandátů, stejný počet jako Cherut, což z obou stran společně tvořilo druhé největší uskupení po Mapaj Davida Ben Guriona.\nV roce 1965 probíhaly diskuse s Cherutem Menachema Begina ohledně případného sloučení stran. Dne 16. března 1965 na protest proti sloučení vystoupilo sedm poslanců vedených Pinchasem Rosenem ze strany (převážně bývalí členové Progresivní strany) a založili novou stranu Nezávislí liberálové. Dne 25. května 1965 se pak Liberální strana sloučila s Cherutem a vzniklo uskupení Gachal (hebrejský akronym názvu Blok Cherut-Liberálové, hebrejsky: גוש חרות-ליברלים, \"Guš Cherut-Libralim\"), ačkoliv obě strany zůstaly v rámci aliance i nadále samostatnými frakcemi.\n\nVytvoření Gachalu znamenalo v izraelské politice zlomový okamžik, neboť to bylo poprvé co mohla nějaká strana postavit hegemonii Mapaje. Koncem funkčního období Knesetu měl Gachal 27 mandátů, pouze o sedm méně než Mapaj, která měla 34 (z původních 42, neboť osm poslanců vedených Ben Gurionem opustilo stranu a založilo Rafi).\n\nPřed volbami v roce 1973 se Gachal sloučil s množstvím malých pravicových stran, včetně strany Svobodného středu (odštěpenec od Gachalu), Národní kandidátky a neparlamentní strany Hnutí za velký Izrael, a vytvořil stranu Likud. Ve volbách v roce 1977 pak Likud přepsal politické dějiny Izraele, když poprvé od vzniku státu v roce 1948 vyhrála pravice. Liberální strana přestala existovat v roce 1988, když se Likud stal jednotnou stranou.\n\n"}
{"id": "517747", "url": "https://cs.wikipedia.org/wiki?curid=517747", "title": "ShowView", "text": "ShowView\n\nShowView je funkce umožňující rychle nastavit záznam pořadu opatřeného tímto číslem.\n\nSystém ShowView je prakticky shodný se systémy VCR Plus+, G-Code a VideoPlus+. Pod označením ShowView je systém zápisu známý v Evropě kromě Velké Británie a Irska a v Jižní Africe. Kódy jednotlivých programů bývají uvedeny v televizních programech.\n\nTato technologie měla největší smysl v minulosti, kdy videorekordéry obsahovaly pouze malý LED displej, pomocí kterého bylo potřeba zadat čas nahrávání. Zadání kódu bylo jednodušší, než ruční výběr časů a programů.\n\nPořad má kód ShowView 123456789 (ten se dá nalézt v TV programu), který se vloží do videorekordéru a ten pak již sám rozezná o jaký pořad se jedná, předpokládanou dobu jeho začátku a konce a daný pořad nahraje.\n"}
{"id": "517749", "url": "https://cs.wikipedia.org/wiki?curid=517749", "title": "Ajsám Kúreší", "text": "Ajsám Kúreší\n\nAjsám Kúreší, anglicky \"Aisam-ul-Haq Qureshi\" (* 17. března 1980 Láhaur) je pákistánský profesionální tenista, specialista na čtyřhru. Ve své dosavadní kariéře vyhrál na okruhu ATP World Tour osm  turnajů ve čtyřhře. Na turnajích typu Challenger zaznamenal 25 finálových vítězství (jednou zvítězil ve dvouhře a 24× ve čtyřhře).\n\nJeho nejvyšším umístěním na žebříčku ATP ve dvouhře bylo 125. místo (prosinec 2007) a ve čtyřhře 8. místo (červen 2011).\n\nNa US Open 2010 se společně s Květou Peschkeovou probojoval do finále smíšené čtyřhry, stejně jako s Rohanem Bopannou do finále mužské čtyřhry. V obou zápasech prohrál.\n\nAisam-ul-Haq Qureshi se zúčastnil 26 zápasů v Davisově poháru za tým Pákistánu s bilancí 28-12 ve dvouhře a 16-4 ve čtyřhře.\n\n"}
{"id": "517751", "url": "https://cs.wikipedia.org/wiki?curid=517751", "title": "Septický šok", "text": "Septický šok\n\nSeptický šok je zdravotní stav, který nastává v důsledku závažné infekce a následné sepse. Mikrob, který ho vyvolá, může být přítomen v celém organismu nebo je lokalizovan na konkrétním místě. V důsledku závažné infekce dochází k syndromu multiorgánové dysfunkce (dříve známý jako multiorgánového selhání) a smrti.  Nejčastějšími oběťmi septického šoku jsou děti, imunokompromitovaní jedinci a starší lidé, protože jejich imunitní systém se hůře vyrovnává s infekcí než imunitní systém zdravého dospělého jedince. Pacienti se septickým šokem jsou nejčastěji hospitalizováni na jednotkách intenzivní péče. Úmrtnost na septický šok je přibližně 25 až 50% podle počtu selhávajících orgánů. Mortalita sepse s jedním selhávajícím orgánem pohybuje mezi 20-30 %, u dvou selhávajících orgánů dosahuje 30-40 % a při 3 selhávajících orgánech již přesahuje 70 %.\n\nPodle konsensu SIRS (systemic inflammatory response syndrome), sepse, těžká sepse a MODS (syndrom multiorgánové dysfunkce) reprezentují různá stadia jednoho patofyziologického procesu. Ten začíná infekcí, která může v případě, že se s ní organismus nevyrovná, vést k systémové odpovědi – sepsi, jež může dále progredovat do těžké sepse, septického šoku, orgánových selhání a případně skončit smrtí.\n\nAby bylo možné stanovit diagnozu septického šoku (SIRS), musí být splněny následující specifické podmínky:\nSeptický šok je druh cirkulačního šoku a vyznačuje se arteriální hypotenzí, která je způsobená generalizovaným poklesem periferní rezistence. Jde v podstatě o šok distribuční. Je způsoben snížením perfúze tkání následkem ischemie a orgánové dysfunkce.  Ve velkém měřítku se vyplavují cytokiny, v jejichž důsledku dochází k zánětlivé reakci s masivní vazodilatací, zvýšení propustnosti kapilár a hypotenzi. Hypotenze snižuje prokrvení tkání, dochází k tkáňové hypoxii. Ve snaze organismu vyrovnat snížení krevního tlaku dochází k ventrikulární dilataci a myokardiální dysfunkci.\n\nPokud se prokážou bakterie nebo viry v krevním řečišti, lze hovořit o bakteriémii nebo virémie. Sepse je konstelace symptomů, které vedou sekundárně k infekci, která se projevuje jako narušení srdečního rytmu, dechové frekvence, změnami teploty a počtu bílých krvinek. Pokud se sepse zhoršuje, dochází postupně k selhání funkce orgánů (selhání ledvin, jaterní dysfunkce, porucha vědomí, nebo poškození srdce). Tento stav se nazývá těžkou sepsí. Jakmile se těžká sepse zhoršuje do bodu, kdy krevní tlak již nemůže být udržován  pomocí intravenózních tekutin, pak jsou splněna kritéria pro septický šok. Do septického šoku jsou zahrnuty: zánět slepého střeva, zápal plic, bakteriémie, divertikulitida, pyelonefritis, meningitida, pankreatitida, a nekrotizující fasciitis.\n\nDnes je prokázáno, že zásadní roli v rozvoji těžké sepse hrají faktory imunitní (zánětlivé) a hemokoagulační odpovědi organismu na infekci.\nVětšina případů septického šoku je způsobena gram-negativními bakteriemi, které produkují endotoxiny.  Endotoxiny jsou bakteriální membránové lipopolysacharidy (LPS), které se stávají z toxických mastných kyselin (lipid A) tvořících dřeňovou oblast vnější membrány všech gram-negativních bakterií.  Komplexní polysacharidový povlak (včetně O antigen) je unikátní pro každý druh. Analogické molekuly ve stěnách gram-pozitivních bakterií a plísní můžou také vyvolat septický šok. LPS se váže na cirkulující LPS-vazebný protein, následně se celý komplex váže na specifický receptor (CD14) na monocytech, makrofázích a neutrofilech. Zapojení CD14 vede k intracelulární signalizaci přes přidružené \"toll-like receptor 4\" ( protein TLR-4).  Tato signalizace má za následek aktivaci nukleárního faktoru kappaB (NFkappaB), pod jehož vlivem dochází k transkripci řady genů zahrnutých do zánětové odpovědi. Výsledkem je výrazná aktivaci mononukleárních buněk a syntéza účinných efektorových cytokinů. Hlavním prozánětlivým mediátorem je tumor necrosis factor α (TNF-α). TNF- α stimuluje uvolnění cytokinu interleukinu (IL) 1, destičky aktivujícího faktoru (PAF), metabolitů kyseliny arachidonové, posiluje adhezivní molekuly, dále zvyšuje aktivaci koagulace, produkci bradykininu, zapříčiňuje depresi myokardu a je odpovědný za zvýšení tělesné teploty. Mezi další prozánětlivé cytokiny patří IL-6, IL-2 a IL-8, ale vývoj a rozpoznání těchto mediátorů zdaleka není ukončen. TLR-zprostředkovaná aktivace urychluje aktivaci vrozené imunitní odpovědi, která účinně odstraňuje invazi mikrobů.  Ovšem masivní produkce zánětlivých cytokinů rovněž působí na endoteliální buňky a má vliv na snížení syntézy antikoagulačních faktorů .\n\nPacient většinou tuto fázi přežije a dochází ke kompenzační protireakci v důsledku aktivace protizánětlivě působících látek – např. IL-4, IL-10, antagonistů receptoru IL-1, kortizolu a adenozinu . Tato fáze se nazývá kompenzační protizánětlivá reakce - CARS (Compensatory Antiinflammatory Response Syndrome). Obě reakce jsou odpovědné za cyklický průběh sepse. Na dalším průběhu sepse se pak podílí SIRS i CARS a stav je popisován jako MARS (Mixed Antagonistic Response Syndrome). Cílem těchto procesů je udržet zánět pod kontrolou. Pokud převáží SIRS, vznikne septický šok a multiorgánové selhání. Pokud dominuje CARS, vzniká nedostatečná protiinfekční obrana. Vysoká hladina prozánětlivých cytokinů a sekundárních mediátorů má za následek systémovou vazodilataci (hypotenzi), poruchu kontraktility myokardu, rozšíření endoteliálních spojů. Obecně je akutní zánětová odpověď provázena také aktivací koagulace. Místem, které oba systémy spojuje, je endoteliální buňka. V důsledku může dojít k diseminované intravaskulární koagulaci (DIC). Hypoperfuze způsobuje multiorgánové selhání. Nedostane-li se základní infekce rychle pod kontrolu, pacient obvykle umírá.\n\nIncidence sepse se v posledních letech stále dramaticky zvyšuje. Celosvětově se sepse vyskytuje u více než 20 000 000 případů ročně. Úmrtnost v důsledku septického šoku dosahuje až 50% a to i v industrializovaných zemích.\nPodle průzkumu amerického Centers for Disease Control and Prevention je septický šok 13. hlavní příčinou úmrtí ve Spojených státech a 1. příčinou úmrtí na jednotkách intenzivní péče. Nárůst počtu pacientů se septickým šokem je připisován zejména nárůstu počtu invazivních zdravotnických postupů a zvýšení počtu imunokompromitovaných pacientů. Stále častější používání implantátů, provádění invazivních procedur, agresivní chemoterapie u nádorových onemocnění a imunosupresivní léčba po transplantacích i v jiných indikacích zvyšují riziko vzniku virulentních infekcí a sepse.  Zároveň se zvyšují počty starších pacientů v Centrech terciární péče (jako jsou například hospicová zařízení). Tato centra mají 2-4x větší výskyt pacientů se sepsí (z nichž 75% je získaných v nemocničním zařízení) než centra primární péče.\n\n35% případů septického šoku pochází z infekce močových cest, 15% z respiračního traktu, 15% z kůže, více než 30% všech případů jsou idiopatického původu.\n\nNáklady na léčbu těžké sepse jsou obrovské - v našich podmínkách dosahují většinou řádu statisíců Kč, ale vzácností nejsou ani náklady několikamilionové; v západních zemích či USA mohou být i násobně vyšší.\n\nLéčba musí být intenzivní a musí být zahájena včas. Léčba primárně sestává z následujících kroků.\n"}
{"id": "517756", "url": "https://cs.wikipedia.org/wiki?curid=517756", "title": "Davar", "text": "Davar\n\nDavar (: דבר, doslova: „Slovo“) byl hebrejsky psaný deník vydávaný v britské mandátní Palestině a Izraeli v letech 1925 až 1996.\n\nDeník Davar byl založen Moše Beilinsonem a Berlem Kacnelsonem (druhý zmíněný byl jeho prvním redaktorem). První výtisk byl vydán 1. června 1925 pod názvem \"Davar – Iton Poalej Erec Jisra'el\" (doslova „Davar – Noviny dělníků Erec Jisra'el“).\n\nDeník byl úspěšný a měl několik příloh, včetně \"Davar ha-Poelet\" („Davar dělník“), \"ha-Mišek ha-Šifuti\" („Společná ekonomika“), \"Davar ha-Švua\" („Davar tento týden“) a \"Davar le-Jeldim\" („Davar pro děti“), plus bulletin odborového svazu Histadrut pod názvem \"Va'adken\" („Aktuality“). V roce 1950 zaměstnával zhruba 400 zaměstnanců a měl rozsáhlý distribuční systém.\n\nPo Kacnelsonově smrti v roce 1944 se stal novým redaktorem budoucí izraelský prezident Zalman Šazar. V letech 1970 až 1990 byla redaktorkou Hana Zemer.\n\nPo vzniku Strany práce v roce 1968 sloučením stran Mapaj, Achdut ha-Avoda a Rafi došlo ke sloučení deníku la-Merchav strany Achdut ha-Avoda s Davarem. Poslední vydání vyšlo 31. května 1971 a poté došlo k přejmenování deníku na \"Davar – Me'uchad im la-Merchav\" (doslova „Davar – Sjednocený s la-Merchav“).\n\nV 80. letech měl deník vážné finanční problémy. Poté co Hana Zemer v roce 1990 odešla z redaktorského postu, ujali se jej společně Joram Peri a Daniel Bloch. Deník se přejmenoval na \"Davar Rišon\" a post redaktora převzal Ron Ben Jišaj. V roce 1996 byl deník Histadrutem zrušen. Jeho budova na rohu Melchettovy a Šenkinovy ulice v Tel Avivu byla zbořena a dnes na jejím místě stojí blok domů.\n\n\n"}
{"id": "517763", "url": "https://cs.wikipedia.org/wiki?curid=517763", "title": "Perec Bernstein", "text": "Perec Bernstein\n\nPerec Bernstein (: פרץ ברנשטיין, rodným jménem Šlomo Fric Bernstein; 12. června 1890 – 21. března 1971) byl sionistický aktivista, izraelský politik a jeden ze signatářů izraelské deklarace nezávislosti. Byl prvním izraelským ministrem průmyslu a obchodu a tento post zastával ve dvou funkčních obdobích. V roce 1952 byl kandidátem v prezidentských volbách, ale svou kandidaturu po druhém kole voleb stáhl, a v roce 1963 neúspěšně v prezidentských volbách kandidoval proti Zalmanu Šazarovi.\n\nNarodil se v německém městě Meiningen a ještě před vypuknutím první světové války se přestěhoval do Nizozemska, kde pracoval v obchodu s obilím. V roce 1917 vstoupil do Sionistické organizace a byl jejím sekretářem a členem rady. V roce 1925 se stal šéfeditorem týdeníku Sionista a tento post zastával až do roku 1935. V letech 1930 až 1934 byl prezidentem Sionistické organizace.\n\nV roce 1936 podnikl aliju do mandátní Palestiny a stal se redaktorem deníku ha-Boker. Stal se členem Židovské agentury a stal se členem její rady a posléze v letech 1946 až 1948 ředitelem jejího ekonomického oddělení.\n\nBernstein byl jedním ze signatářů izraelské deklarace nezávislosti a posléze byl jmenován ministrem obchodu a průmyslu v prozatímní vládě Davida Ben Guriona.\n\nV parlamentních volbách v roce 1949 kandidoval za stranu Všeobecní sionisté, stal se poslancem Knesetu, ale přišel o své křeslo vládě. Poslanecký mandát obhájil v následujících volbách v roce 1951 a opětovně se stal ministrem obchodu a průmyslu ve čtvrté a páté vládě. Bernstein byl kandidátem v prezidentských volbách v roce 1952, ale po druhém kole svou kandidaturu stáhl, neboť měl velký odstup na svého protikandidáta Jicchaka Ben Cvi.\n\nPoslancem byl i po volbách v roce 1955 a 1959 ale opět bez ministerské funkce. V roce 1961 se Všeobecní sionisté sloučili s Progresivní stranou a vznikla Liberální strana. Bernstein pak byl jedním z jejích dvou předsedů. V následujících volbách byl opět zvolen poslancem a přihlížel alianci Liberální strany s Cherutem Menachema Begina, která dala vzniknout uskupení Gachal. V roce 1963 se opět ucházel v prezidentských volbách o úřad prezidenta, ale prohrál se Zalmanem Šazarem v poměru 33 ku 67 hlasům. O poslanecký mandát přišel ve volbách v roce 1965 a zemřel v roce 1971.\n\n\n"}
{"id": "517765", "url": "https://cs.wikipedia.org/wiki?curid=517765", "title": "José Gabriel Funes", "text": "José Gabriel Funes\n\nJosé Gabriel Funes SJ (* 31. ledna 1963, Córdoba) je argentinský jezuitský duchovní a astronom, od 19. srpna 2006 ředitel Vatikánské observatoře.\n\nMagisterské studium astronomie absolvoval na Národní univerzitě v rodné Córdobě. Poté pokračoval v postgraduálním doktorském studiu na Padovské univerzitě v Itálii, které uzavřel v roce 2000. Od tohoto roku pracuje ve Vatikánské observatoři jako vědec. Bakalářský diplom z filosofie získal na jezuitské Universidad del Salvador v Buenos Aires. Bakalářem se také stal v oboru teologie na římské Papežské univerzitě Gregoriána.\n\nJako člen Tovaryšstva Ježíšova přijal kněžské svěcení v roce 1995.\n"}
{"id": "517768", "url": "https://cs.wikipedia.org/wiki?curid=517768", "title": "Veronika Arichteva", "text": "Veronika Arichteva\n\nVeronika Arichteva, rodným příjmením Nová, (* 20. května 1986 Praha) je česká divadelní, televizní, seriálová i filmová herečka, a televizní reportérka hudební televize Óčko. Do veřejného povědomí se dostala díky roli Sylvy Petrové v televizním seriálu \"Ordinace v růžové zahradě\".\n\nNarodila se v Praze do rodiny producenta Pavla Nového. Již v roce 1990 se ve svých čtyřech letech objevila v malé roli ve filmu \"Čarodějky z předměstí\". V roce 2007 maturovala na hudebně-dramatickém oddělení Pražské konzervatoře, 6. ročník dokončila v roce 2009 a získala titul diplomovaný specialista (DiS.).\n\nMezi její partnery patřili zpěvák Tomáš Klus či zpěvák a herec Michal Kavalčík, známý spíše jako „Ruda z Ostravy“. Od 1. srpna 2013 je jejím manželem režisér Biser A. Arichtev, který režíroval seriály jako \"Vyprávěj\" či \"První republika\"; poznala se s ním právě při natáčení seriálu \"Vyprávěj\". \n\nSpolečně s Nikol Štíbrovou a Martinou Pártlovou začala vytvářet pořad \"3v1\", v němž natáčí vtipná videa čerpaná z okolí. Show \"3v1\" je vysílaná každý všední den na Evropě 2.\n\n13. října 2018 začala účinkovat v show \"StarDance\", kde vystupovala společně s Michalem Necpálem. \"StarDance\" opustila v semifinále.\n\n"}
{"id": "517771", "url": "https://cs.wikipedia.org/wiki?curid=517771", "title": "Höschl", "text": "Höschl\n\nPříjmení Höschl může znamenat:\n\n"}
{"id": "517772", "url": "https://cs.wikipedia.org/wiki?curid=517772", "title": "Ivana Korolová", "text": "Ivana Korolová\n\nIvana Korolová (* 17. září 1988 Pardubice) je česká herečka, zpěvačka a dabérka. Vystudovala obor hudebně-dramatický na Pražské konzervatoři. Hrála ve filmech \"Panic je nanic\" (2005) a \"Ať žijí rytíři!\" (2009), v seriálech a vystupovala v televizním pořadu \"O korunu krále Karla\" (2007). Věnuje se také dabingu, od úmrtí Heleny Štáchové převzala v seriálu Simpsonovi Lízu.\n\nV roce 2018 vydala hudební singl s názvem \"PMS\" v žánru elektropop. Ve videoklipu se s ní objevily herecké kolegyně Patricie Solaříková a Marika Šoposká. V roce 2019 vydala hudební singl Kruhy. Ve stejném roce vyšel její třetí singl V tom.V prosinci 2019 jí vyšel čtvrtý debutový singl „Paleo“ a následně celé album \"Kruhy\". 17. prosince 2019 oznámila, že s manželem čekají miminko.\n\n\n\n\n\n\nMalá scéna Divadla pod Palmovkou\n\n\n\n\n\n\n\n"}
{"id": "517778", "url": "https://cs.wikipedia.org/wiki?curid=517778", "title": "Jiřice (Kostelec nad Labem)", "text": "Jiřice (Kostelec nad Labem)\n\nJiřice je část města Kostelec nad Labem v okrese Mělník. Nachází se asi 2 km na západ od Kostelce nad Labem. Leží na levém břehu Labe. Prochází zde silnice II/101. Je zde evidováno 187 adres. Trvale zde žije 377 obyvatel.\n\nJiřice leží v katastrálním území Jiřice u Kostelce nad Labem o rozloze 5,06 km².\n\nPrvní písemná zmínka o vesnici pochází z roku 1052.\n\n\n"}
{"id": "517780", "url": "https://cs.wikipedia.org/wiki?curid=517780", "title": "Lobeček", "text": "Lobeček\n\nLobeček je část města Kralupy nad Vltavou v okrese Mělník. Nachází se na severovýchodě Kralup nad Vltavou na pravém břehu Vltavy. Prochází zde silnice II/101. Je zde evidováno 779 adres. Trvale zde žije 5996 obyvatel.\n\nLobeček je také název katastrálního území o rozloze 3,56 km².\n\nPrvní písemná zmínka o vesnici pochází z roku 1389. V té době patřila obec proboštu svatovítské kapituly. V době husitských válek vesnice téměř zpustla. Od roku 1623 byl Lobeček v majetku Lobkoviců až do roku 1848. V roce 1919 byl Lobeček připojen k městu Kralupy nad Vltavou.\n\nV minulých dobách patřil Lobeček k obci Nelahozeves na protějším břehu řeky.\n\n"}
{"id": "517782", "url": "https://cs.wikipedia.org/wiki?curid=517782", "title": "Mikovice", "text": "Mikovice\n\nMikovice je část města Kralupy nad Vltavou v okrese Mělník, tvořená katastrálním územím Mikovice u Kralup nad Vltavou o rozloze 3,07 km². Tvoří západní část souvislé zástavby Kralup nad Vltavou. Je zde evidováno 560 adres. Trvale zde žije 1795 obyvatel.\n\nKnovízský potok se tu vlévá do Zákolanského potoka.\n\nProchází zde silnice II/101 (ul. Přemyslova a 28. října) a silnice II/240 (ul. Na Velvarské silnici), obě silnice pak vedou peáží do Minic, kde se opět rozcházejí.\n\nV údolí Knovízského potoka se nachází železniční stanice Kralupy nad Vltavou předměstí (původním názvem Mikovice). Železniční trať Kralupy nad Vltavou – Louny se tu odděluje od trati Kralupy nad Vltavou – Velvary. Společný úsek obou tratí přichází ze stanice Kralupy nad Vltavou přimknut k železniční trati Kralupy nad Vltavou – Kladno, tedy údolím Zákolanského potoka. Tento stav je výsledkem přeložení trati, která do roku 1975 vedla údolím Knovízského potoka již od jeho ústí.\n\nPrvní písemná zmínka o vesnici pochází z roku 1318. Jejich držitelé byli světští feudálové, z nichž za zmínku stojí rytíři Boryňové ze Lhoty, jimž patřila ves a statek od roku 1524. Boryňové zde vybudovali centrum menšího panství s tvrzí a hospodářským zázemím, včetně pivovaru, vinic a bažantnice. Roku 1641 byl zadlužený statek Boryni prodán a od roku 1669 byl součástí velkého panství Zvoleněves vévodů Sasko-Lauenburských, později vystřídaných Toskánskými velkovévody a od druhé poloviny 19. století v majetku Habsburků. Tvrz zanikla v letech 1794–1845. Zanikly též stopy po těžbě uhlí a olova.\n\nPři Velvarské silnici stojí sloup se sousoším Panny Marie Bolestné z 1. pol. 18. stol.\n\n"}
{"id": "517783", "url": "https://cs.wikipedia.org/wiki?curid=517783", "title": "Minice (Kralupy nad Vltavou)", "text": "Minice (Kralupy nad Vltavou)\n\nMinice jsou vesnice, která je od 1960 jednou z okrajových částí města Kralupy nad Vltavou v okrese Mělník. Sídlo si uchovalo převážně vesnický ráz, směrem k centru města však plynule přechází v další čtvrti. Minice se rozkládají asi 2 km jižně od středu Kralup a 17,5 km ssz. od středu Prahy, po pravé straně údolí Zákolanského potoka, s návsí v místech, kde zprava ústí boční údolí drobného potůčku Turského (jinak též Debrnského). Tato poloha, téměř v ústí údolí, zaříznutého do severního okraje Pražské plošiny, vedla k tomu, že se v prostoru Minic křižuje několik komunikací regionálního významu: Minicemi od roku 1856 vede železniční trať 093 Kralupy nad Vltavou – Kladno, jejíž zastávka \"Kralupy nad Vltavou Minice\" je situována téměř ve středu vesnice. Dále sídlem procházejí silnice II/101 (pražský aglomerační okruh, zde spojující města Kladno a Kralupy) a silnice II/240 (Praha – Kralupy – Velvary).\n\nV roce 2011 zde trvale žilo obyvatel. Je zde evidováno 226 adres. Většina zástavby je soustředěna ve spodních partiích údolí, počátkem 21. století však dochází k budování nových ulic i výše na úbočích vrchu Nehošť (269 m), který se zvedá na východní straně minického katastru.\n\nMinice leží v katastrálním území Minice u Kralup nad Vltavou o rozloze 3,58 km².\n\nPrvní písemná zmínka o vesnici pochází z roku 1352, v souvislosti s odváděním papežských desátků ze zdejšího farního kostela, který je dnes nejstarší budovou Minic i celého města Kralup. Do roku 1425 byly Minice věnným statkem českých královen. Od roku 1530 příslušela vesnice k panství Mikovice Boryňů ze Lhoty a pak od roku 1545 až do zrušení poddanství v roce 1848 k panství Nelahozeves, jehož majiteli byli v předbělohorském období Gryspekové z Gryspachu a později Lobkovicové. Význam Minic tkvěl v tom, že stály na tehdejší hlavní cestě do Saska. To mohlo mít někdy i stinné stránky, jak ukázalo vyplenění obce švédským vojskem Johana Banéra v roce 1639.\n\nPočátkem 17. století patřila k obci fara, kostel, 16 usedlostí, mlýn a jediná škola v širém okolí. Po zpustošení za třicetileté války zde roku 1670 opět stálo 11 usedlostí a jejich počet se postupně zvyšoval jak ukazuje tabulka:\n\nBěžné zemědělské hospodářství doplňovaly ještě v 17. století vinice, postupně přibylo několik zájezdních hostinců, ve druhé půli 18. století se ve stráních směrem k Otvovicům začalo dobývat černé uhlí.\n\nAž do poloviny 19. století představovaly právě Minice spádové centrum dnešní kralupské aglomerace, převratný průmyslový rozvoj však během několika desetiletí vynesl do té doby bezvýznamnou sousední vesničku Kralupy do pozice tehdejšího okresního města. Roku 1960 tak byly Minice připojeny ke Kralupům, jako jejich IV. část.\n\nJihozápadně od Minic se po levé straně údolí Zákolanského potoka, nad silnicí z Otvovic nalézá přírodní památka Minická skála, skalní výchoz tvořený spility proterozoického stáří. Lokalita je významná výskytem teplomilných rostlinných a živočišných společenstev.\n\nTakřka na protilehlé straně údolí se jižně od Minic v místě zvaném \"V Rusavkách\" na ostrožně, převyšující o zhruba 70 m soutok Zákolanského a Holubického potoka, nachází zbytky minického hradiště z mladší doby halštatské. Systematický archeologický průzkum lokality proběhl v sedmdesátých a osmdesátých letech dvacátého století pod vedením Miloslava Slabiny a jeho výsledky vedou k domněnce, že toto jen krátce existující zařízení plnilo nejspíše funkci kultovního centra pro své okolí. Zlomek džbánku odtud představuje nejstarší doposud známý doklad použití hrnčířského kruhu na území Česka.\n\nNejstarší dodnes užívanou stavbou nejen Minic, ale celého města Kralupy nad Vltavou, je kostel svatého Jakuba Většího, připomínaný coby farní k roku 1352 a v průběhu staletí rozšiřovaný a přestavovaný. Jednolodní stavba s pětibokým gotickým presbytářem stojí na vyvýšenině po severní straně návsi. Kostel je obklopen vysokou ohradní zdí někdejšího hřbitova, na jejímž jihozápadním nároží je nad průjezdní silnicí osazena barokní socha sv. Jana Nepomuckého z doby kolem roku 1730. V minickém kostele měli mj. svatbu rodiče básníka Jaroslava Seiferta.\n\nV jihozápadním sousedství kostela se na opačné straně silnice nalézá fara (čp. 7), v nynější podobě postavená roku 1826. Na průčelí nad vstupem do budovy lze spatřit pamětní desku z roku 1934, jež připomíná zdejší působení Jana Valeriána Jirsíka.\n\nU silnice přímo naproti faře stojí na návsi pomník obětem první světové války. K původnímu výčtu 33 jmen místních občanů později přibyla ještě tabulka, připomínající další také tři oběti nacistické okupace. Autorem díla, odhaleného roku 1932, je Břetislav Vobořil z Kralup nad Vltavou (velmi podobný pomník téhož tvůrce lze potkat i v nedalekém Brandýsku).\n\nPamátkově chráněna je usedlost čp. 5, nacházející se jen několik desítek kroků jižně od fary. Dům s datací 1809 ve štítě je dokladem původní lidové architektury.\n\nDlouhou historii má bývalý vodní mlýn čp. 1, který stojí pod Pražskou silnicí, zhruba v polovině vzdálenosti mezi návsí a zatáčkou k Tursku. Mlýn, v písemných pramenech připomínaný od roku 1525, fungoval až do druhé světové války.\n\nZa zmínku stojí též kříž Anny Vrškové, osazený při jižním konci Minic, na vnitřní straně zatáčky silnice do Turska. Nynější kamenný kříž nechala zřídit žena minického truhláře na místě původního dřevěného křížku.\n\nV letech 1832 až 1846 ve zdejší farnosti působil Jan Valerián Jirsík, pozdější biskup českobudějovický, přední národní obrozenec a iniciátor českého školství. V obci se roku 1869 narodil MUDr. Antonín Heveroch, zakladatelská osobnost moderní české psychiatrie a neurologie.\n\n"}
{"id": "517785", "url": "https://cs.wikipedia.org/wiki?curid=517785", "title": "Zeměchy (Kralupy nad Vltavou)", "text": "Zeměchy (Kralupy nad Vltavou)\n\nZeměchy jsou vesnice, část města Kralupy nad Vltavou v okrese Mělník. Zeměchy se rozkládají v údolí Knovízského potoka necelých 3,5 km zjz. od centra Kralup nad Vltavou. Jádro zástavby se nalézá po pravé straně údolí, v mírném odstupu od potoka i od všech průjezdních komunikací, které se protínají severně od vesnice. Silnice II/240 (Kralupy – Velvary) se zde křižuje s místní silnicí do Olovnice, ze které zajišťuje příjezd do Zeměch slepá odbočka. Nachází se zde i železniční zastávka \"Kralupy nad Vltavou Zeměchy\" na trati 110 Kralupy nad Vltavou - Louny, kde staví všechny vlaky kromě víkendových spěšných vlaků Praha – Louny – Most.\n\nV Zeměchách je evidováno 154 adres. Trvale zde žije 400 obyvatel.\n\nZeměchy leží v katastrálním území \"Zeměchy u Kralup nad Vltavou\" o rozloze 4,93 km². V tomto katastrálním území se nachází též osada Nový Dvůr, vzdálená od Zeměch asi 1,5 km severním směrem.\n\nPrvní písemná zmínka o vesnici pochází z roku 1238. Od 16. století Zeměchy náležely k mikovickému panství (tehdy v držení Boryňů ze Lhoty), s nímž od roku 1669 připojeny k panství Zvoleněves. Součástí Kralup nad Vltavou (jako V. městská část) se Zeměchy staly roku 1986; podnes si však sídlo uchovalo čistě venkovský charakter.\n\nMimořádnou geologickou pozoruhodnost představuje na jihozápadním okraji vesnice přírodní památka Sprašová rokle u Zeměch, zhruba 450 m dlouhá a v průměru 15 m hluboká erozní rokle, vzniklá v mohutných vrstvách spraší. Světlejší a tmavší vrstvy ve stěnách rokle odhalují střídání dob ledových a meziledových v časovém úseku zhruba 200 tisíc let. Lokalita patří k opěrným bodům evropské sprašové stratigrafie; její horní okraje jsou též významné výskytem stepních rostlin a bezobratlých živočichů.\n\nNa vyvýšenině uprostřed vesnice se nalézá barokní, hřbitovem obklopený kostel Narození svatého Jana Křtitele, k němuž vede kamenné schodiště. Existence kostela v Zeměchách je písemně doložena od roku 1352; nynější svatostánek nechala od základů nově vybudovat Anna Marie Františka velkovévodkyně Toskánská v roce 1723. Kostel doplňuje samostatně stojící kamenná zvonice. U paty přistupového schodiště do areálu stojí kamenný krucifix, přenesený sem roku 1980 z opačné strany bývalé fary. Jen několik desítek kroků severněji se při hlavní ulici nalézá pomník obětem světových válek.\n\nNad jihovýchodním okrajem Zeměch se zvedá zalesněný vrch Špičák (236 m) s křížem z roku 1906 na temeni.\n\nSeverně od vesnice, při křižovatce silnice do Olovnice lze spatřit torzo barokního křížového sloupu z doby kolem roku 1715. Podobně jako u kostela byla iniciátorkou této památky Anna Marie Františka Toskánká. Okrouhlý pískovcový sloup původně vrcholil křížem zakončenou hlavicí, zdobenou motivem vinných hroznů (odtud též lidové pojmenování „Viniční křížek“). Dnes dochována zhruba pouze spodní polovina dříku, chráněná coby kulturní památka ČR.\n\nDlouhou tradici v Zeměchách má rybnikářství při Knovízském potoce. Zatímco v minulosti se vodní plocha prostírala východně od vesnice, směrem k Mikovicům, dnes se soustava tří rybníků (rozloha 0,6, 1 a 4 ha) rozkládá na západní straně, směrem k Olovnici. Na kraji lesa při jižním konci hráze nejhořejšího rybníka stojí na kamenném podstavci litinová socha sv. Jana Nepomuckého z roku 1860.\n\nPod lesní strání západně od rybníků roste při cestě ze Zeměch do Olovnice památný strom Dub u Zeměch.\n\n\n"}
{"id": "517786", "url": "https://cs.wikipedia.org/wiki?curid=517786", "title": "Ješovice", "text": "Ješovice\n\nJešovice je část města Liběchov v okrese Mělník. Nachází se asi 3 km na sever od Liběchova a 6 km jihovýchodně od Štětí. Je zde evidováno 112 adres. Trvale zde žije 117 obyvatel.\n\nJešovice je také název katastrálního území o rozloze 4,8 km².\n\nPrvní písemná zmínka o vesnici pochází z roku 1456.\n\n\n"}
{"id": "517787", "url": "https://cs.wikipedia.org/wiki?curid=517787", "title": "Chramostek", "text": "Chramostek\n\nChramostek je malá vesnice, část obce Lužec nad Vltavou v okrese Mělník. Nachází se asi 1 km na východ od Lužce nad Vltavou. Leží na pravém břehu Vraňansko-Hořínského plavebního kanálu. Je zde evidováno 19 adres. Trvale zde žije 34 obyvatel.\n\nChramostek je také název katastrálního území o rozloze 2,41 km².\n\nPrvní písemná zmínka o vesnici pochází z roku 1338.\n\n"}
{"id": "517788", "url": "https://cs.wikipedia.org/wiki?curid=517788", "title": "Jelenice (Malý Újezd)", "text": "Jelenice (Malý Újezd)\n\nJelenice je vesnice, část obce Malý Újezd v okrese Mělník. Nachází se asi 2 km na sever od Malého Újezda. Je zde evidováno 82 adres.\n\nJelenice leží v katastrálním území Jelenice u Mělníka o rozloze 4,24 km². V katastrálním území Jelenice u Mělníka leží i Vavřineč.\n\nPrvní písemná zmínka o vesnici pochází z roku 1361.\n\nK západnímu okraji vesnice zasahují národní přírodní památka Polabská černava a přírodní památka Dolní Pšovka.\n\n"}
{"id": "517789", "url": "https://cs.wikipedia.org/wiki?curid=517789", "title": "Vavřineč", "text": "Vavřineč\n\nVavřineč je vesnice, část obce Malý Újezd v okrese Mělník. Nachází se asi 0,5 km na jihovýchod od Malého Újezda. Vesnicí protéká Jelenický potok. Prochází zde silnice I/16. Je zde evidováno 134 adres. Trvale zde žije 416 obyvatel.\n\nVavřineč leží v katastrálním území Jelenice u Mělníka o výměře 4,24 km².\n\nPrvní písemná zmínka o vesnici pochází z roku 1525\n\n"}
{"id": "517790", "url": "https://cs.wikipedia.org/wiki?curid=517790", "title": "Státní odrůdová kniha České republiky", "text": "Státní odrůdová kniha České republiky\n\nStátní odrůdová kniha je úřední seznam všech odrůd rostlin, které byly v České republice registrované pro zemědělskou, ovocnářskou, vinařskou a zahradnickou činnost. Ústřední kontrolní a zkušební ústav zemědělský (ÚKZÚZ) zapisuje odrůdy do \"Státní odrůdové knihy\" po splnění všech podmínek daných zákonem.\n"}
{"id": "517792", "url": "https://cs.wikipedia.org/wiki?curid=517792", "title": "Chudolazy", "text": "Chudolazy\n\nChudolazy je malá vesnice, část obce Medonosy v okrese Mělník. Nachází se asi 2 km na jih od Medonos. Vesnicí protéká Liběchovka. Prochází zde silnice I/9 na jejímž 39. kilometru se nachází socha Svatého Jana Nepomuckého, kterou mylně považují za sochu Svatého Kryštofa, u které při průjezdu troubí pro štěstí. Je zde evidováno 41 adres. Trvale zde žije 44 obyvatel.\n\nChudolazy je také název katastrálního území o rozloze 3,07 km².\n\nPrvní písemná zmínka o vesnici pochází z roku 1357.\n\n"}
{"id": "517793", "url": "https://cs.wikipedia.org/wiki?curid=517793", "title": "Nové Osinalice", "text": "Nové Osinalice\n\nNové Osinalice je malá vesnice, část obce Medonosy v okrese Mělník. Nachází se asi 2 km na jihovýchod od Medonos. Je zde evidováno 26 adres. Trvale zde žije 7 obyvatel. Zástavba vsi s cennými příklady lidové architektury je od roku 1995 chráněna jako vesnická památková rezervace.\n\nNové Osinalice leží v katastrálních územích Osinalice o výměře 5,18 km² a Medonosy o výměře 6,63 km².\n\nPrvní písemná zmínka o vesnici pochází z roku 1790.\n\nVe vesnici se nachází soubor lidových staveb z konce 18. století ležící na okraji skalního města Kokořínska. Zastoupeny jsou jak chalupy roubené, tak hrázděné i zděné. Obec leží 320 m nad mořem a 8 km severně od Želíz. Je obklopená lesy a stržemi s pískovcovými skalami. Většina chalup je obývána rekreanty. Na zeleně značené turistické trase od autobusové zastávky Chudolazy je necelý 1 km před Novými Osinalicemi památná lípa.\n\n"}
{"id": "517795", "url": "https://cs.wikipedia.org/wiki?curid=517795", "title": "Osinalice", "text": "Osinalice\n\nOsinalice je malá vesnice, část obce Medonosy v okrese Mělník. Nachází se 4 km na východ od Medonos. Je zde evidováno 27 adres. Trvale zde žije 11 obyvatel.\n\nOsinalice je také název katastrálního území o rozloze 5,18 km². V katastrálním území Osinalice leží i Nové Osinalice a Osinaličky.\n\nPrvní písemná zmínka o vesnici pochází z roku 1396.\n\n"}
{"id": "517796", "url": "https://cs.wikipedia.org/wiki?curid=517796", "title": "Osinaličky", "text": "Osinaličky\n\nOsinaličky je evidenční část obce Medonosy v okrese Mělník. Statisticky je vedena jako díl 2 základní sídelní jednotky Nové Osinalice v katastrálním území Osinalice. Nachází se asi 1 km na jihovýchod od Medonos, na levém břehu Liběchovky souběžně se silnicí silnice I/9.\n\nPrvní písemná zmínka o vesnici pochází z roku 1790.\n\nK části Osinaličky je přiřazeno 5 až 7 adres, respektive jedno až dvě čísla popisná (176, někde též 5) a 4 až 5 čísel evidenčních (167, 168, 169, 177, někde též 134). Trvale zde žijí tři obyvatelé. Domy če. 168 a 167 se nacházejí v blízkosti domů čp. 2 a če. 134 a 148 příslušejícím k části Medonosy, domy čp. 176 a če. 169 a 177 stojí o něco jižněji, v blízkosti domu čp. 31 příslušejícího již k části Chudolazy. Identita domů če. 134 a čp. 5 je nejasná, v mapě registrů CZSO nejsou zakresleny, RÚIAN přiřazuje adresu Osinaličky čp. 5 stejnému domu jako adresu Medonosy čp. 5 a adresu Osinaličky če. 134 stejnému domu jako adresu Medonosy če. 134.\n\nAutobusová zastávka „Medonosy, Osinaličky“ a skupina domů kolem ní, která je v některých mapách označována jako Osinaličky (čp. 2, 3, 4, 5, 6, 7, 8, 9, 11, 14, 76, 147 a če. 134, 148, 149, 151), příslušejí evidenčně i katastrálně k části Medonosy. Hranice části Osinaličky je jihovýchodně od čp. 2.\n\nDatabáze kulturních památek MonumNet k části Osinaličky přiřazuje památky s čp. 7, 8, 9, 11 a 13, avšak podle parcelních čísel jde ve všech případech o domy v části Nové Osinalice.\n\n"}
{"id": "517798", "url": "https://cs.wikipedia.org/wiki?curid=517798", "title": "Explorer 18", "text": "Explorer 18\n\nExplorer 18 byla americká družice určená k výzkumu meziplanetárního prostoru a vyšších vrstev magnetosféry. Byla vybavena přístroji pro měření nabitých částic, rentgenového záření, magnetických polí a meziplanetárního plazmatu.\n\nStart se konal 27. listopadu 1963 na startovacím komplexu 17B na mysu Canaveral, pomocí nosné rakety Delta-C. Družice byla stabilizována rotací a elektrickou energii dodávaly solární panely a chemické baterie. Dráha byla silně eliptická s výškou apogea 192 000 km. Vědecká měření začala po navedení na oběžnou dráhu a data byla vysílána normálně do 30. května 1964, kdy byla ukončena základní fáze mise a na družici se začínaly projevovat závady. Činnost byla v omezené míře obnovena 17. září. Definitivně byla činnost ukončena 30. května 1965 a koncem roku byla družice prohlášena za ztracenou.\n\nExplorer 18 byl první z řady \"Interplanetary Monitoring Platform\", zkráceně \"IMP\". Tyto družice byly určeny k výzkumu kosmického prostoru v blízkosti oběžné dráhy měsíce. Další v sérii byl Explorer 21, který byl vypuštěn 4. října 1964.\n\n"}
{"id": "517803", "url": "https://cs.wikipedia.org/wiki?curid=517803", "title": "Alois Bubák", "text": "Alois Bubák\n\nAlois Bubák (20. srpna 1824 Kosmonosy – 6. března 1870 Praha) byl český malíř – krajinář a ilustrátor.\n\nPocházel z rodiny řezbáře. Po absolvování gymnázia v Mladé Boleslavi nastoupil podle přání rodičů na bohosloveckou fakultu v Praze. Nadání i láska k umění ho ale brzy přivedly na malířskou akademii. Jeho učiteli se stali ředitel akademie Christian Ruben a krajinář Max Haushofer. Oba oceňovali jeho rychlé pokroky i snahu o osobité umělecké vyjádření. Ještě jako student podnikl cesty do Krkonoš, Alp a později do jihozápadních Čech. Obrazy pak úspěšně představil na několika výstavách.\n\nVedle tvorby olejomaleb a akvarelů také vyučoval od roku 1858 kreslení na pražské obchodní akademii a od roku 1863 na Vyšší dívčí škole.\nDne 25. listopadu 1856 se v Praze oženil s Terezií Terebovou (* 1831); manželé měli dcery Marii (* 1856) a Annu (* 1858), která však roku 1862 zemřela.\n\nByl velmi aktivní a pracovitý, mimo jiné i z existenčních důvodů – aby se uživil a mohl podporovat i příbuzné, musel intenzivně malovat i učit. Velká námaha a nedostatek odpočinku přispěly k tomu, že v létě 1868 onemocněl na tuberkulózu a za necelé dva roky zemřel. Zanechal po sobě nezaopatřenou vdovu a třináctiletou dceru. Na jejich podporu vyhlásil majitel \"Světozoru\" František Skrejšovský 21. března 1870 sbírku; přispěli např. malíř František Chalupa (60 krejcarů), pivovarník Ferdinand Vališ (2 zlaté) a řada dalších lidí. Za prvních deset týdnů se vybralo 491 zlatých.\n\nAlois Bubák se zaměřil na krajinomalbu. Známé byly například obrazy z jeho studentských cest \"Krajina nad Labem\", \"Krajina pod Studničovem\", \"Jezero Gosauské\" a dvě malby z okolí Bad Ischlu. Obraz Holnavského rybníku si do svých sbírek pořídil Ferdinand I. Dobrotivý. Kritika rovněž vysoce cenila jeho \"Jezero Plökensteinské v Šumavě\", a to pro realističnost a detail v popředí a širokou perspektivu v pozadí; tímto dílem podle nich překonal svého učitele Haushofera, který na stejné výstavě předvedl mnohem skromnější obraz \"Partie Sonenta\". Proslavily ho i obrazy \"Počasí deštivé v Alpách\", \"Okolí Bezdězu\", \"Trosky s okolím\" aj.\n\nMnoha ilustracemi (letohrádek Hvězda, zámek Strakonice aj.) přispěl i do časopisů \"Květy\" a \"Světozor\".\n\nJeho díla jsou zastoupena v pražské Národní galerii, Alšovy Jihočeské galerie a Muzea Mladoboleslavska.\n\n\n"}
{"id": "517808", "url": "https://cs.wikipedia.org/wiki?curid=517808", "title": "Hlavatka (nástroj)", "text": "Hlavatka (nástroj)\n\nSekera hlavatka (na Moravě hlavačka) je tradiční sekera s vysokou úzkou čepelí a krátkým ostřím na (obvykle) dlouhém topůrku. Sekera hlavatka je používána tesaři od raného středověku hlavně k otesávání kulatiny na hranoly, takzvanému hrubování. Vzhledem k úzkému ostří snadněji vniká do dřeva než sekera širočina, ale zanechává nahrubo opracovaný povrch, který se potom začišťuje pomocí sekery širočiny. Váží 1,8–3,6 kg.\n\nV současné době je hlavatka často nahrazována motorovými pilami – řetězovými, pásovými či kotoučovými.\n\n"}
{"id": "517811", "url": "https://cs.wikipedia.org/wiki?curid=517811", "title": "French Open 2010", "text": "French Open 2010\n\nDruhý grandslamový tenisový turnaj sezóny French Open se v roce 2010 konal ve dnech 23. května až 6. června. Hrál se tradičně na antukových dvorcích Rolanda Garosse v Paříži. Kvalifikace před hlavním turnajem probíhala již od 18. května.\n\nObhájci titulu ve dvouhře byli Švýcar Roger Federer a Ruska Světlana Kuzněcovová. Na turnaj se vrátila také čtyřnásobná vítězka Justine Heninová po obnovení profesionální kariéry.\n\nMužskou dvouhru popáté vyhrál Španěl Rafael Nadal, který se tak v žebříčku ATP vrátil na pozici světové jedničky. Na rekordní počet šesti vítězství Švéda Björna Borga mu schází jediná výhra.\n\nŽenskou dvouhru vyhrála Francesca Schiavoneová, pro niž to byl první grandslamový titul. Díky tomu se posunula na 6. místo žebříčku WTA. Stala se tak první Italkou v historii, která turnaj vyhrála.\n\nV mužské čtyřhře triumfoval kanadsko-srbský pár Daniel Nestor a Nenad Zimonjić. Pro Nestora se jednalo o druhý titul (první v roce 2007), pro Zimonjiće to bylo první vítězství.\nSvůj druhý titul ve čtyřhře žen získaly sestry Venus Williamsová a Serena Williamsová (první titul v roce 1999).\n\nVe smíšené čtyřhře vyhrál slovinsko-srbský pár Katarina Srebotniková a Nenad Zimonjić. Pro oba to byl celkově čtvrtý grandslamový titul ve smíšené čtyřhře.\n\n\n\n Agustín Velotti – Andrea Collarini 6–4, 7–5\n\n Elina Svitolinová – Ons Jabeurová 6–2, 7–5\n\n Duilio Beretta / Roberto Quiroz – Facundo Argüello / Agustín Velotti 6–3, 6–2\n\n Tímea Babosová / Sloane Stephensová – Lara Arruabarrenaová-Vecinová/ María-Teresa Torrová-Florová 6–2, 6–3\n\n Jevgenij Kafelnikov / Andrij Medveděv – Goran Ivanišević / Michael Stich 6–1, 6–1\n\n John McEnroe / Andrés Gómez – Mansour Bahrami / Henri Leconte 6–1, 6–1\n\n Martina Navrátilová / Jana Novotná – Iva Majoliová / Nathalie Tauziatová 6–4, 6–2\n\n Shingo Kunieda – Stefan Olsson 6–4, 6–0\n\n Esther Vergeerová – Sharon Walravenová 6–0, 6–0\n\n Stéphane Houdet / Šingo Kunijeda – Robin Ammerlaan / Stefan Olsson 6–0, 5–7, [10–8]\n\n Daniela Di Torová / Aniek van Kootová – Esther Vergeerová / Sharon Walravenová 3–6, 6–3, [10–4]\n\nZde jsou uvedeni hráči, kteří obdrželi od turnaje divokou kartu (\"Wild Card\", /WC/) s právem účastnit se příslušné soutěže, tj. přímo hlavního turnaje nebo kvalifikace na tento turnaj.\n\nZde jsou uvedeni kvalifikanti, kteří se do hlavní soutěže probojovali z kvalifikace:\n\nFinanční odměny hráčům jsou v Eurech (€); částky ve čtyřhrách jsou uváděny celkově na pár.\n\n"}
{"id": "517818", "url": "https://cs.wikipedia.org/wiki?curid=517818", "title": "Radouň (Mělnické Vtelno)", "text": "Radouň (Mělnické Vtelno)\n\nRadouň je malá vesnice, část obce Mělnické Vtelno v okrese Mělník. Nachází se asi 2 km na západ od Mělnického Vtelna. Je zde evidováno 43 adres. Trvale zde žije 117 obyvatel.\n\nRadouň je také název katastrálního území o rozloze 3,59 km².\n\nPrvní písemná zmínka o vesnici pochází z roku 1352.\n\n"}
{"id": "517820", "url": "https://cs.wikipedia.org/wiki?curid=517820", "title": "Vysoká Libeň", "text": "Vysoká Libeň\n\nVysoká Libeň je vesnice, část obce Mělnické Vtelno v okrese Mělník. Nachází se asi 2,5 km na západ od Mělnického Vtelna. Prochází zde silnice I/16. Je zde evidováno 126 adres. Trvale zde žije 195 obyvatel.\n\nVysoká Libeň je také název katastrálního území o rozloze 10,76 km²\n\nPrvní písemná zmínka o vesnici pochází z roku 1207.\n\nŽije zde (k roku 2015) žokej Josef Bartoš, dvojnásobný vítěz Velké pardubické.\n\n"}
{"id": "517822", "url": "https://cs.wikipedia.org/wiki?curid=517822", "title": "Brusné 2.díl", "text": "Brusné 2.díl\n\nBrusné 2.díl je západní (ve směru spádu údolí pravá) a severní (horní) část osady Brusné a část města Mšeno v okrese Mělník. V některých mapách se jako Brusné 2. díl označuje horní část osady Brusné. Osada se nachází asi 3,5 km na sever od Mšena. Ve 2. díle je evidováno 10 adres (č. p. 1, 6, 7, 8, 10, 11, 12, 13 a 18) a při sčítání lidu roku 2001 zde byli zaznamenáni tři obyvatelé. Leží v katastrálním území Olešno, které má rozlohu 4,44 km. Osada Brusné je na díly rozdělena podélně – hranici tvoří z větší části cesta v údolí, které je její přirozenou osou. Druhá, východní část osady Brusné nese název Brusné 1.díl a patří k obci Nosálov.\n\nPrvní písemná zmínka o vesnici pochází z roku 1790.\n\n\n"}
{"id": "517823", "url": "https://cs.wikipedia.org/wiki?curid=517823", "title": "Hradsko (Mšeno)", "text": "Hradsko (Mšeno)\n\nHradsko je část města Mšeno v okrese Mělník. Nachází se asi 3 km na západ od Mšena, na šíji ostrožny, sevřené hlubokými skalnatými údolími Kokořínského dolu a Kočičiny. Je zde evidováno 15 adres. Trvale zde žije 14 obyvatel.\n\nHradsko leží v katastrálním území Sedlec u Mšena o výměře 5,65 km².\n\nPrvní písemná zmínka o vesnici pochází z roku 1217.\n\nHradsko a jeho okolí je některými badateli ztotožňována se slovanským hradištěm Canburg napadeným na přelomu 8. a 9. století vojsky Karla Velikého. Český historik August Sedláček odvozoval z písemných pramenů a znalosti o opevněném zdejším hradišti souvislost jmen Canburg s Hradskem a nedalekou vesnicí Kanina.\n\n\n"}
{"id": "517825", "url": "https://cs.wikipedia.org/wiki?curid=517825", "title": "Olešno", "text": "Olešno\n\nOlešno je část města Mšeno v okrese Mělník. Nachází se asi 3,5 km na severozápad od Mšena, na horním konci krátkého bezejmenného bočního dolu po pravé straně údolí potoka Pšovky. Spodní konec osady míjí silnice II/259. Je zde evidováno 27 adres. Trvale zde žijí dva obyvatelé.\n\nOlešno je také název katastrálního území o rozloze 4,44 km². V katastrálním území Olešno leží i Brusné 2.díl, Ráj a Vojtěchov. Zástavba vsi s řadou cenných příkladů lidové architektury je od roku 1995 chráněna jako vesnická památková rezervace.\n\nPrvní písemná zmínka o vesnici pochází z roku 1414.\n\n\n"}
{"id": "517826", "url": "https://cs.wikipedia.org/wiki?curid=517826", "title": "Stade Roland-Garros", "text": "Stade Roland-Garros\n\nStade Roland-Garros (česky: \"Stadion Rolanda Garrose\" nebo \"Tenisový areál Rolanda Garrose\") je tenisový areál ležící v 16. městském obvodu Paříže v sousedství Boulogneského lesíka, dějiště druhého a současně jediného antukového grandslamu sezóny French Open, který se tradičně uskutečňuje na přelomu května a června.\n\nPojmenování získal po francouzském letci Rolandu Garrosovi, který 23. září 1913 jako první přeletěl Středozemní moře a účastnil se v roli bojového pilota první světové války. Areál zahrnuje 22 dvorců na ploše osmi hektarů, včetně dvou hlavních – kurtu Philippa Chatriera, kurtu Suzanne Lenglenové, a také kurtu č. 1 a muzeum tenisu Tenniseum.\n\nSídlí zde národní tenisový svaz Fédération Française de tennis.\n\nCourt Philippe Chatrier (centr kurt) je hlavní tenisový dvorec areálu Stade Roland Garros. Byl postaven v roce 1928 a od zahájení rekonstrukce v roce 2010 má kapacitu 14 840 diváků. Je pojmenován po bývalém prezidentovi Francouzského tenisového svazu Philippu Chatrierovi, který se zasloužil o znovuzařazení tenisu do rodiny olympijských sportů v Soulu 1988. Tribuny získaly názvy po čtyřech mušketýrech francouzského tenisu, kteří dominovali tenisu ve 20. a na počátku 30. let. Jsou to Jacques Brugnon, Jean Borotra, Henri Cochet a René Lacoste.\n\nDo roku 2010 kapacita činila 15 059 diváků. V rámci rekonstrukce by měl být dvorec, po vzoru Australian Open a Wimbledonu, opatřen zatahovací střechou pro případ deště. Konec úprav byl po zpoždění projektu stanoven na rok 2017.\n\nCourt Suzanne Lenglen je druhý největší dvorec areálu. Byl otevřen v květnu 1994 a jeho kapacita činí 10 068 diváků. Roku 1997 byl pojmenován po nejslavnější francouzské tenistce všech dob Suzanne Lenglenové. Její socha stojí před dvorcem.\n\nPo francouzském vítězství nad americkým družstvem v Davis Cupu 1927 konaném ve Filadelfii, se Francouzi rozhodli rychle vybudovat nový sportovní areál, na kterém by obhajovali salátovou mísu. Tak vznikl Tenisový areál Rolanda Garrose, který byl otevřen v roce 1928. Od tohoto roku se zde každoročně koná grandslam French Open. Areál se stal také dějištěm šesti za sebou jdoucích vítězných finálových střetnutí daviscupového týmu Francie v letech 1928, 1929, 1930, 1931, 1932 a 1933.\n\nV květnu 1968 antukové dvorce hostily šestý ročník ženské týmové soutěže Pohár federace, jehož vítězem se stala Austrálie. V září 2014 pak zde Francie porazila Českou republiku 4:1 na zápasy v semifinále Světové skupiny Davis Cupu 2014. \n\n\n"}
{"id": "517827", "url": "https://cs.wikipedia.org/wiki?curid=517827", "title": "Ráj (Mšeno)", "text": "Ráj (Mšeno)\n\nRáj je část města Mšeno v okrese Mělník. Nachází se asi 3 km na severozápad od Mšena v údolí potoka Pšovky. Osadou prochází silnice II/259. Je zde evidováno 15 adres. Trvale zde žije 11 obyvatel.\n\nRáj leží v katastrálním území Olešno o výměře 4,44 km².\n\nPrvní písemná zmínka o vesnici pochází z roku 1609.\n\n\n"}
{"id": "517828", "url": "https://cs.wikipedia.org/wiki?curid=517828", "title": "Romanov (Mšeno)", "text": "Romanov (Mšeno)\n\nRomanov je část města Mšeno v okrese Mělník. Nachází se asi 1 km na sever od Mšena. Prochází tudy silnice II/259. Je zde evidováno 10 adres. Trvale zde žije 21 obyvatel.\n\nRomanov leží v katastrálním území Mšeno o výměře 14,46 km².\n\nPrvní písemná zmínka o vesnici pochází z roku 1708.\n\n\n"}
{"id": "517830", "url": "https://cs.wikipedia.org/wiki?curid=517830", "title": "Sedlec (Mšeno)", "text": "Sedlec (Mšeno)\n\nSedlec je část města Mšeno v okrese Mělník. Nachází se asi 1,5 km na západ od Mšena. Je zde evidováno 62 adres. Trvale zde žije 117 obyvatel.\n\nSedlec leží v katastrálním území Sedlec u Mšena o rozloze 5,65 km². V katastrálním území Sedlec u Mšena leží i Hradsko.\n\nPrvní písemná zmínka o vesnici pochází z roku 1237.\n\n\n"}
{"id": "517832", "url": "https://cs.wikipedia.org/wiki?curid=517832", "title": "Skramouš", "text": "Skramouš\n\nSkramouš je část města Mšeno v okrese Mělník. Nachází se asi 2,5 km na východ od Mšena. Prochází tudy železniční trať Mladá Boleslav – Mělník, vlaky zde mají zastávku na znamení. Je zde evidováno 34 adres. Trvale zde žije 35 obyvatel.\n\nSkramouš je také název katastrálního území o rozloze 2,16 km².\n\nPrvní písemná zmínka o vesnici pochází z roku 1388.\n\n\n"}
{"id": "517833", "url": "https://cs.wikipedia.org/wiki?curid=517833", "title": "Vojtěchov (Mšeno)", "text": "Vojtěchov (Mšeno)\n\nVojtěchov je část města Mšeno v okrese Mělník. Nachází se asi 3,5 km na severozápad od Mšena v údolí potoka Pšovky. Je zde evidováno 28 adres. Trvale zde žije 11 obyvatel.\n\nVojtěchov leží v katastrálním území Olešno o výměře 4,44 km².\n\nPrvní písemná zmínka o vesnici pochází z roku 1720.\n\n\n"}
{"id": "517834", "url": "https://cs.wikipedia.org/wiki?curid=517834", "title": "Hleďsebe 1.díl", "text": "Hleďsebe 1.díl\n\nHleďsebe 1.díl je díl vesnice Hleďsebe, část obce Nelahozeves v okrese Mělník. Leží na levém břehu Vltavy. Je zde evidováno 74 adres. Trvale zde žije 182 obyvatel.\n\nHleďsebe 1.díl leží v katastrálním území Nelahozeves.\n\nPrvní písemná zmínka o vesnici pochází z roku 1616.\n\n"}
{"id": "517835", "url": "https://cs.wikipedia.org/wiki?curid=517835", "title": "Hleďsebe 2.díl", "text": "Hleďsebe 2.díl\n\nHleďsebe 2.díl je díl vesnice Hleďsebe, část obce Nelahozeves v okrese Mělník. Nachází se asi 1 km na sever od Nelahozevsi. Leží na levém břehu Vltavy. Prochází zde silnice II/616. Je zde evidováno 15 adres. Trvale zde žije 40 obyvatel.\n\nHleďsebe 2.díl leží v katastrálním území Podhořany. Jedná se v podstatě jen o domy kolem uličky V Uličce.\n\n"}
{"id": "517839", "url": "https://cs.wikipedia.org/wiki?curid=517839", "title": "Hotel Avion", "text": "Hotel Avion\n\nHotel Avion je funkcionalistická budova stojící v centru Brna v České ulici poblíž náměstí Svobody, spolu s Vilou Tugendhat jediná národní kulturní památka tohoto architektonického stylu v Brně. Hotel vznikl v roce 1928 podle plánů architekta Bohuslava Fuchse. Jako jeden z nejužších hotelů v Evropě je specifický velmi úzkou parcelou o šířce 8 metrů, na níž byl vystavěn, a tomu odpovídá i neobvykle řešený prostor.\n\nV devadesátých letech 19. století se v tehdejší Rudolfsgasse (po roce 1918 přejmenované na \"Česká\") v č. 20 nacházel hostinec. Jeho pozdější majitel Ignác Kostelecký byl ještě v roce 1891 hostinským v Novém Městě na Moravě. Později, zřejmě v první polovině 90. let, přešel do Brna a po nějaké době zakoupil, přebudoval a přejmenoval hostinec na Rudolfsgasse č. 20 na \"Hostinec u Kosteleckých\". Stalo se to nejpozdji v roce 1898, jak dokládá zápis v matrice. Ve dvacatých letech byl hostinec U Kosteleckých místně oblíbenou a prosperující lokalitou.\n\nPo smrti Ignáce Kosteleckého (~1923) zdědil hostinec na České ulici č. 20 jeho syn Miroslav. Díky otcově inspiraci a vlastní aktivitě zadal projekt přestavby hostince na hotel s restaurací, barem a kavárnou u architekta Bohuslava Fuchse. Stavba s průčelní frontou jen 8 metrů byla realizována v letech 1927–1928. Od počátku sloužila jako hotel s 50 pokoji, v přízemí byla kavárna a bar.\n\nDne 23. března 1964 byla budova zapsána na seznam nemovitých památek. Od 80. let probíhaly částečné opravy, při nichž však byly také necitlivými zásahy odstraněny prvky původního vybavení. Dlouhodobě se její stav zhoršoval.\n\nHotel v roce 2005 zakoupil od restituentů člen cirkusového rodu Stanislav Berousek. V roce 2010 byl hotel Avion zařazen na seznam národních kulturních památek České republiky. Majitel jej uzavřel k provedení rekonstrukce podle projektu architektky Evy Jiřičné. Nepodařilo se mu však shromáždit potřebné finance, např. v roce 2009 marně žádal o dotaci z \"Regionálního operačního programu Jihovýchod\" . Chtěl hotel i prodat, nenašel však kupce. \nPočátkem srpna 2016 byl ohlášen záměr majitele hotelu Stanislava Berouska od podzimu téhož roku zahájit rekonstrukci. Kvůli finanční náročnosti však musel upoustit od původně ambiciózního projektu Evy Jiřičné v odhadované ceně kolem 80 milionů korun. Podle záměru by se některé části měly přiblížit k původní podobě z roku 1928, zatímco jiné by mohly být modernizovány, nově by mělo vzniknout malé muzeum a vyhlídková terasa na střeše čtyřicetimetrové budovy.\n\nČtyřicet metrů vysoký objekt je vystavěn na železobetonové konstrukci. Sestává ze samostatně přístupných provozů: hotelové části s recepcí a kavárnou. Tu při úpravách v 2. polovině 20. století doplnila a téměř nahradila restaurace. Výrazným prvkem kavárenské části interiéru v prvních dvou patrech je schodiště s nauticky působícím zábradlím. Autorkou sochařské výzdoby je Magdalena Jetelová. Interiér prostorných hotelových pokojů využívá ve značné míře vestavěných skříní.\n\nHotelu pohledově dominuje fasáda s velkými okny; recepce je umístěna poblíž hlavního vchodu. Z vyšších pater se otvírá rozhled na Špilberk a katedrálu sv. Petra a Pavla na Petrově.\n\n\n\n"}
{"id": "517840", "url": "https://cs.wikipedia.org/wiki?curid=517840", "title": "Lešany (Nelahozeves)", "text": "Lešany (Nelahozeves)\n\nLešany je vesnice, část obce Nelahozeves v okrese Mělník. Nachází se asi 2,5 km na jihozápad od Nelahozevsi. Je zde evidováno 203 adres. Trvale zde žije 402 obyvatel.\n\nLešany leží v katastrálním území Lešany u Nelahozevsi o rozloze 3,21 km².\n\nPrvní písemná zmínka o vesnici pochází z roku 1318.\n\n"}
{"id": "517842", "url": "https://cs.wikipedia.org/wiki?curid=517842", "title": "Corbin Bleu", "text": "Corbin Bleu\n\nCorbin Bleu (* 21. února 1989, Brooklyn) je americký herec, který je znám pro svou roli Chad Danforth ve filmu \"Muzikál ze střední\".\n\n"}
{"id": "517843", "url": "https://cs.wikipedia.org/wiki?curid=517843", "title": "Še'ar Jašuv", "text": "Še'ar Jašuv\n\nŠe'ar Jašuv ( שְׁאָר יָשׁוּב, doslova „Pozůstatek se vrátí,“ She'ar Yashuv) je vesnice typu mošav v Izraeli, v Severním distriktu, v Oblastní radě Mevo'ot ha-Chermon.\n\nLeží v nadmořské výšce 127 metrů v Chulském údolí v nejsevernějším výběžku Horní Galileji, poblíž pramenišť řeky Jordán.\n\nVesnice se nachází cca 7 kilometrů severovýchodně od města Kirjat Šmona, cca 152 kilometrů severovýchodně od centra Tel Avivu a cca 72 kilometrů severovýchodně od centra Haify. Še'ar Jašuv obývají Židé, přičemž osídlení v tomto regionu je zcela židovské.\n\nŠe'ar Jašuv je na dopravní síť napojen pomocí dálnici číslo 99, která vede na Golanské výšiny.\n\nŠe'ar Jašuv byl založen v roce 1940. Jméno obce odkazuje na biblický citát z Knihy Izajáš 10,21 - \"\"Pozůstatek se vrátí\"\" \n\nVesnice vznikla jako součást bloku židovských osad, takzvaných Usiškinových pevností - \"Mecudot Usiškin\" (מצודות אוסישקין), které Židovská agentura v této době zřizovala v Horní Galileji kvůli posílení židovských vojenských a demografických pozic v tomto regionu. Podobně jako vesnice Bejt Hilel nebo Dan. Pracovně byla tato vesnice nazývána מצודת אוסישקין ג Mecudat Usiškin Gimel.\n\nPo druhé světové válce do obce dorazila další skupina osadníků. Během války za nezávislost v roce 1948 byla vesnice vystavena ostřelování Syřany. Po válce mošav opustila většina jeho obyvatel, kromě jedné rodiny, a odešli zčásti osídlit mošav Bnej Atarot poblíž Tel Avivu. V roce 1949 byl Še'ar Jašuv nově osídlen skupinou židovských přistěhovalců z Maďarska a Rumunska. Na osidlování vesnice se podíleli členové mládežnického hnutí ha-No'ar ha-cijoni.\n\nV roce 1949 měl mošav 126 obyvatel a rozkládal se na ploše 1735 dunamů (1,735 kilometru čtverečního).\n\nAž do roku 1967, kdy během Šestidenní války dobyla izraelská armáda Golanské výšiny, čelila vesnice Še'ar Jašuv opakovanému ostřelování ze syrských pozic umístěných v lokalitě Tel Azazijat. Na izraelské straně hranice se nacházel strategicky významný pahorek Giv'at ha-Em na úpatí Golan. Během prvních dnů Šestidenní války Syřané právě na vesnice v této oblasti směřovali masivní ostřelování. V prostoru poblíž mošavu Še'ar Jašuv dokonce provedli několik průzkumných průniků na izraelské území. K žádné vážnější syrské invazi ale nedošlo. Nakonec ale Izraelci v prostoru Giv'at ha-Em zahájili útok, jehož výsledkem pak bylo dobytí celých Golanských výšin a eliminace bezpečnostních rizik ze strany syrského dělostřelectva pro zemědělské vesnice v Chulském údolí.\n\nV roce 1997 se nedaleko mošavu srazily dva vrtulníky izraelské armády a zemřelo zde 73 vojáků.\n\nEkonomika vesnice je zčásti založena na zemědělství. Z celkem 100 zde usedlých rodin jich 68 disponuje farmou. Ostatní obyvatelé už nejsou vázáni na zemědělské hospodaření. Dalším zdrojem příjmů je turistika (ubytování, koňská farma). V Še'ar Jašuv jsou k dispozici zařízení předškolní péče. Základní škola je v nedalekém Kfar Gil'adi a nebo v Kfar Blum. V Kfar Blum je též střední školství. Še'ar Jašuv disponuje synagogou, zdravotním střediskem, restaurací a obchodem.\n\nObyvatelstvo mošavu Še'ar Jašuv je sekulární. Podle údajů z roku 2014 tvořili naprostou většinu obyvatel v Še'ar Jašuv Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 629 lidí. Během roku 2014 populace stoupla o 4,5 %.\n\n\n"}
{"id": "517847", "url": "https://cs.wikipedia.org/wiki?curid=517847", "title": "Byškovice", "text": "Byškovice\n\nByškovice je část města Neratovice, od 10. června 1960 v okrese Mělník. Nachází se na jihozápadě Neratovic, necelé 2 km od centra města. Byškovicemi probíhá silnice I/9. Je zde evidováno 159 adres. Trvale zde žije 291 obyvatel. V Byškovicích se nachází Základní škola Byškovice a fotbalový klub pod názvem TJ Byškovice. Byškovice je také název katastrálního území o rozloze 5,68 km, do nějž patří i část Horňátky.\n\nPrvní písemná zmínka o vesnici pochází z roku 1342.\n\nByškovice byly až do 9. června 1960 samostatnou obcí, 10. června 1960 byly (i s Horňátkami) připojeny k městu Neratovice.\n\nU Družstevní ulice stojí památkově chráněná kaplička, která byla v roce 2013 zrestaurována.\n\nSklad na obilí a jinou zemědělskou činnost na konci Družstevní ulice byl vybudován v roce 1930, v současné době je v rekonstrukci.\n\nHostinec u Pražské ulice (silnice I/9) stojí od roku 1933, v současné době je v rekonstrukci.\n\nVe vesnici se nachází též jeden rybník a dva menší rybníčky. V centru vsi začíná Byškovický potok, přítok Korycanského potoka.\n\nU Byškovické ulice se nachází menší základní škola. Kromě vzdělávacího programu běžné základní školy zde uplatňuje též vzdělávací program pro děti s lehkým mentálním postižením (program Přátelská škola) a s těžkým mentálním postižením (speciální škola) a funguje též jako komunitní středisko pro děti. V minulosti se účastnila též programu pro zařazení dětí ze sociálně vyloučených lokalit do hlavního vzdělávacího proudu.\n\nV Byškovicích se nachází menší sportovní areál s fotbalovým hřištěm a s vlastním fotbalovým klubem TJ Byškovice. Na Den dětí se v tomto areálu konají různé sportovní aktivity, např. skok v pytli, běh, střílení do plechovek atd.\n\nPřes Byškovice prochází silnice I/9 jako Pražská ulice. Do Neratovic odbočuje Byškovická ulice, směrem k Horňátkům a Korycanům vede Družstevní a na ni navazující Větrná ulice.\n\nPo silnici I/9 projíždějí meziměstské autobusové linky směrem na Mělník, Českou Lípu a Rumburk, v Byškovicích však zastavují pouze linky regionálního charakteru. Přes Byškovice jedou a zastavují zde také některé z linek mezi Prahou a Neratovicemi. Z Neratovic směrem na Horňátky a Korycany jezdila přes Byškovice linka neratovické městské autobusové dopravy č. 2 (256002).\n\nPrvní vlna integrace do PID zasáhla Byškovice 30. září 2001, kdy byla zavedena linka 418 Odolena Voda – Libiš, další 15 prosince 2002, kdy byla zavedena linka 348 z Prahy do Kralup nad Vltavou. Obě provozovala společnost ČSAD Střední Čechy a.s., která provozovala i některé neintegrované linky na Mělnicko (125732 Praha–Mělník, 155731 Praha–Mělník–Štětí, 250027 Praha–Libiš–Mělník)\n\nDominantním autobusovým dopravcem v okolí Neratovic a provozovatelem neratovické MHD byl od 90. let soukromý dopravce NERABUS, který v roce 2009 zanikl fúzí ze společností Veolia Transport Praha a ta se v roce 2013 přejmenovala na název Arriva Praha. Linky zděděné po Nerabusu dlouho odolávaly začlenění do integrovaných dopravních systémů, až v dubnu 2015 byla dopravní obsluha včetně neratovické MHD začleněna do Pražské integrované dopravy.\n\nOd 7. dubna 2015 v Byškovicích zastavují páteřní linky PID č. 349 a 369 dopravce ČSAD Střední Čechy, jedoucí po silnici č. 9 mezi Prahou a Mělníkem, a páteřní linka PID č. 348 dopravce Arriva Praha mezi Prahou a Neratovicemi, pokračující přes Obříství do Zálezlic, resp. Kozárovic. Neratovická městská linka č. 256002 byla nahrazena linkou PID č. 479 dopravce Arriva Praha. V Byškovicích tak zůstala zachována jediná nezaintegrovaná linka ČSAD Střední Čechy: 250018 Praha–Mšeno s jedním párem nedělních spojů a jedním brzkým ranním spojem do Prahy v pracovní den.\n\nNa hlavní, Pražské ulici se nachází pár zastávek s názvem Neratovice, Byškovice. Na Byškovické ulici je pár zastávek s názvem Neratovice, Byškovická. U začátku Družstevní ulice poblíž zastávky na hlavní silnici se nacházejí zastávky Neratovice, Byškovice, Družstevní, v západní části vsi ve Větrné ulici zastávka Neratovice, Byškovice, Větrná.\n\n"}
{"id": "517848", "url": "https://cs.wikipedia.org/wiki?curid=517848", "title": "Horňátky", "text": "Horňátky\n\nHorňátky je část města Neratovice v okrese Mělník. Nachází se asi 3 km na západ od Neratovic. Protéká tu Horňátko. Je zde evidováno 12 adres. Trvale zde žije 28 obyvatel.\n\nHorňátky leží v katastrálním území Byškovice o výměře 5,68 km².\n\nPrvní písemná zmínka o vesnici pochází z roku 1271.\n\nV letech 1869–1890 byla ves pod názvem Horňátka součástí obce Byškovice.\n\nPo okupaci Československa v roce 1968 zde sídlila sovětská vojenská posádka.\n\n"}
{"id": "517849", "url": "https://cs.wikipedia.org/wiki?curid=517849", "title": "Korycany", "text": "Korycany\n\nKorycany je část města Neratovice v okrese Mělník. Nachází se asi 4,5 km na západ od Neratovic. Protéká tu Korycanský potok. Je zde evidováno 83 adres. Trvale zde žije 134 obyvatel.\n\nKorycany je také název katastrálního území o rozloze 4,33 km².\n\nPrvní písemná zmínka o vesnici pochází z roku 1368.\n\n\n"}
{"id": "517852", "url": "https://cs.wikipedia.org/wiki?curid=517852", "title": "Mlékojedy (Neratovice)", "text": "Mlékojedy (Neratovice)\n\nMlékojedy je část města Neratovice v okrese Mělník. Leží na pravém břehu Labe asi 1 až 1,5 km na východ od centra Neratovic. Obě části města spojuje železniční most se stezkou pro pěší a cyklisty. Je zde evidováno 302 adres. Trvale zde žije 511 obyvatel.\n\nMlékojedy leží v katastrálním území Mlékojedy u Neratovic o rozloze 2,69 km².\n\nPrvní písemná zmínka o vesnici pochází z roku 1235.\n\n"}
{"id": "517853", "url": "https://cs.wikipedia.org/wiki?curid=517853", "title": "Brusné 1.díl", "text": "Brusné 1.díl\n\nBrusné 1.díl je východní (ve směru spádu údolí levá) část osady Brusné; je částí obce Nosálov v okrese Mělník. V některých mapách se jako Brusné 1. díl označuje dolní část osady Brusné,\n\nBrusné se nachází asi 4,5 km na západ od Nosálova. V 1. díle jsou evidovány dvě adresy (čp. 14 u křižovatky se silnicí III/25929, čp. 4 na blízké samotě s místním názvem Na Čtyřce, podle zákresu hranice v mapě Cenia na Portálu veřejné správy též čp. 2 u hlavní cesty v horní části osady). Trvale zde nežije žádný obyvatel. Brusné 1.díl leží v katastrálním území Libovice, které má rozlohu 5,27 km. Osada Brusné je na díly rozdělena podélně – hranici tvoří z větší části cesta v údolí, které je její přirozenou osou. Druhá, západní část osady Brusné (včetně celé nejhořejší části) nese název Brusné 2.díl a patří k městu Mšeno.\n\nPrvní písemná zmínka o vesnici pochází z roku 1790.\n\n"}
{"id": "517854", "url": "https://cs.wikipedia.org/wiki?curid=517854", "title": "Libovice (Nosálov)", "text": "Libovice (Nosálov)\n\nLibovice jsou malá vesnice, část obce Nosálov v okrese Mělník. Nachází se asi 2,5 km na západ od Nosálova, na jižním úbočí Vrátenské hory. Je zde evidováno 46 adres. Trvale zde žije 34 obyvatel.\n\nLibovice je také název katastrálního území o rozloze 5,27 km². V katastrálním území Libovice leží i Brusné 1.díl a Příbohy.\n\nPrvní písemná zmínka o vesnici pochází z roku 1414.\n\n\n"}
{"id": "517855", "url": "https://cs.wikipedia.org/wiki?curid=517855", "title": "Příbohy", "text": "Příbohy\n\nPříbohy jsou malá vesnice, část obce Nosálov v okrese Mělník. Nachází se asi 3,5 km na západ od Nosálova. Je zde evidováno 11 adres. Trvale zde žije 11 obyvatel.\n\nPříbohy leží v katastrálním území Libovice o výměře 5,27 km².\n\nPrvní písemná zmínka o vesnici pochází z roku 1253.\n\n\n"}
{"id": "517856", "url": "https://cs.wikipedia.org/wiki?curid=517856", "title": "Miřejovice (Nová Ves)", "text": "Miřejovice (Nová Ves)\n\nMiřejovice je malá vesnice, část obce Nová Ves v okrese Mělník. Nachází se asi 3,5 km na jih od Nové Vsi. Leží na levém břehu Vltavy. Je zde evidováno 33 adres. Trvale zde žije 61 obyvatel.\n\nMiřejovice leží v katastrálním území Nové Ouholice o výměře 3,42 km².\n\nPrvní písemná zmínka o vesnici pochází z roku 1390.\n\n"}
{"id": "517858", "url": "https://cs.wikipedia.org/wiki?curid=517858", "title": "Nové Ouholice", "text": "Nové Ouholice\n\nNové Ouholice jsou vesnice, část obce Nová Ves v okrese Mělník. Nachází se asi 1,5 km na jihovýchod od Nové Vsi. Prochází tudy železniční trať Kralupy nad Vltavou – Děčín a silnice II/608. Je zde evidováno 81 adres. Trvale zde žije obyvatel.\n\nNové Ouholice je také název katastrálního území o rozloze 3,42 km². V katastrálním území Nové Ouholice leží i Miřejovice a Staré Ouholice.\n\nPrvní písemná zmínka o vesnici pochází z roku 1784.\n\n"}
{"id": "517859", "url": "https://cs.wikipedia.org/wiki?curid=517859", "title": "Staré Ouholice", "text": "Staré Ouholice\n\nStaré Ouholice jsou vesnice, část obce Nová Ves v okrese Mělník. Nachází se asi 2,5 km na jihovýchod od Nové Vsi. Leží na levém břehu Vltavy. Je zde evidováno 88 adres. Trvale zde žije 107 obyvatel.\n\nStaré Ouholice leží v katastrálním území Nové Ouholice o výměře 3,42 km². \n\nPrvní písemná zmínka o vesnici pochází z roku 1088.\n\nV roce 2002 a 2013 proběhly povodně, při kterých byla poškozena velká část obce.\n\n"}
{"id": "517861", "url": "https://cs.wikipedia.org/wiki?curid=517861", "title": "Vepřek", "text": "Vepřek\n\nVepřek je vesnice, část obce Nová Ves v okrese Mělník. Nachází se asi 1,5 km na východ od Nové Vsi na levém břehu Vltavy. Vesnicí protéká Bakovský potok. Je zde evidováno 69 adres. Trvale zde žije 86 obyvatel.\n\nVepřek je také název katastrálního území o rozloze 1,92 km².\n\nPrvní písemná zmínka o vesnici pochází z roku 1346.\n\nTři stavby ve Vepřku jsou zapsány do ústředního seznamu kulturních památek ČR:\n\nSeverně od silnice I/16 a východně od dálnice D8 se nachází fotovoltaická elektrárna Vepřek otevřená 8. září 2010. V době svého spuštění byla největší fotovoltaickou elektrárnou v Česku.\n\n"}
{"id": "517862", "url": "https://cs.wikipedia.org/wiki?curid=517862", "title": "Dušníky (Obříství)", "text": "Dušníky (Obříství)\n\nDušníky je vesnice, část obce Obříství v okrese Mělník. Nachází se asi 0,5 km na západ od Obříství. Prochází zde silnice II/101. Je zde evidováno 72 adres. Trvale zde žije 169 obyvatel.\n\nDušníky leží v katastrálních územích \"Úpor\" o rozloze 5,78 km² a \"Obříství\".\n\nPrvní písemná zmínka o vesnici pochází z roku 1227.\n\n"}
{"id": "517863", "url": "https://cs.wikipedia.org/wiki?curid=517863", "title": "Pražský zlom", "text": "Pražský zlom\n\nPražský zlom je název přírodní památky, která se nachází v katastru Hloubětín v Praze 14. Chráněné území je v péči Magistrátu hlavního města Prahy.\n\nPP byla vyhlášena pro ochranu jediného odkryvu Pražského zlomu, významné poruchy zemské kůry. Zachovaly se zde ordovické křemence a břidlice.\n\nRumištní vegetace, hodnotnější je výskyt druhů hvozdík kartouzek a rozchodník ostrý. Je však třeba bránit zarůstání skály vegetací.\n\nZ hlediska ochrany živočichů není území předmětem zvláštní ochrany.\n\n"}
{"id": "517865", "url": "https://cs.wikipedia.org/wiki?curid=517865", "title": "Semilkovice", "text": "Semilkovice\n\nSemilkovice je část obce Obříství v okrese Mělník. Nachází se asi 1 km na západ od Obříství a bezprostředně navazuje z jihu na Dušníky. Prochází zde silnice II/101. Je zde evidováno 29 adres. Trvale zde žije 87 obyvatel.\n\nSemilkovice leží v katastrálním území Obříství o výměře 9,44 km².\n\nPrvní písemná zmínka o vesnici pochází z roku 1352.\n\n\n"}
{"id": "517866", "url": "https://cs.wikipedia.org/wiki?curid=517866", "title": "Ostrý (Stránka)", "text": "Ostrý (Stránka)\n\nOstrý je malá vesnice, část obce Stránka v okrese Mělník. Nachází se asi 3 km na východ od Stránky. Je zde evidováno 13 adres. Trvale zde žije 9 obyvatel.\n\nOstrý je také název katastrálního území o rozloze 0,95 km².\n\nPrvní písemná zmínka o vesnici pochází z roku 1454.\n\n"}
{"id": "517867", "url": "https://cs.wikipedia.org/wiki?curid=517867", "title": "Tajná", "text": "Tajná\n\nTajná je malá vesnice, část obce Stránka v okrese Mělník. Nachází se 1,5  km na východ od Stránky, 4  km na jihovýchod od Mšena a 15 km na západ od Mladé Boleslavi. Je zde evidováno 21 adres. Trvale zde žije 11 obyvatel.\n\nTajná je také název katastrálního území o rozloze 1,73 km².\n\nPrvní písemná zmínka o vesnici pochází z roku 1400.\n\n\n"}
{"id": "517868", "url": "https://cs.wikipedia.org/wiki?curid=517868", "title": "Jenichov", "text": "Jenichov\n\nJenichov je vesnice, část obce Střemy v okrese Mělník. Nachází se asi 2 km na jihovýchod od Střem. Je zde evidováno 72 adres. Trvale zde žije 88 obyvatel. Vesnice (dříve též Noněchov, Niněchov, Nyněchov, Mnichov) leží od Mělníka asi 10,5 km na severovýchod.\n\nJenichov je také název katastrálního území o rozloze 4,74 km².\n\nPrvní písemná zmínka o vesnici pochází z roku 1227. Jenichov již roku 1228 náležel jako Nebužely a Velký Újezd jeptiškám panenského kláštera svatého Jiří na Pražském hradě. Jenichov náležející k liblickému statku zdědil po svém otci Smil Vlínský z Vliněvsi, který jej prodal roku 1621 své matce Anně Špetlové, rozené z Dubé.\n\nV roce 1841 celá ves až na čtyři domy vyhořela. Oheň založil z pomsty vojín jízdního pluku, jehož oddělení zde bylo ubytováno. Kroupy zde padaly v letech 1864 a 1869 a v letech 1863 a 1869 postihla zemědělce neúroda.\n\n"}
{"id": "517869", "url": "https://cs.wikipedia.org/wiki?curid=517869", "title": "Chrást (Tišice)", "text": "Chrást (Tišice)\n\nChrást je velká vesnice, část obce Tišice v okrese Mělník. Nachází se asi 2 km na jihovýchod od Tišic. Prochází zde silnice II/331. Je zde evidováno 348 adres. Trvale zde žije 605 obyvatel.\n\nChrást leží v katastrálním území Chrást u Tišic o rozloze 3,3 km².\n\nPrvní písemná zmínka o vesnici pochází z roku 1371.\n\n"}
{"id": "517870", "url": "https://cs.wikipedia.org/wiki?curid=517870", "title": "Kozly (Tišice)", "text": "Kozly (Tišice)\n\nKozly jsou velká vesnice, část obce Tišice v okrese Mělník. Nachází se asi 2 km na jih od Tišic. Leží na pravém břehu Labe. Je zde evidováno 367 adres. Trvale zde žije 310 obyvatel.\n\nKozly leží v katastrálním území Kozly u Tišic o rozloze 5,37 km².\n\nPrvní písemná zmínka o vesnici pochází z roku 1052.\n\nJižně od vesnice se na pravém břehu Labe nachází přírodní památka Jiřina. \n\n\n\n"}
{"id": "517872", "url": "https://cs.wikipedia.org/wiki?curid=517872", "title": "Sde Eli'ezer", "text": "Sde Eli'ezer\n\nSde Eli'ezer ( שְׂדֵה אֱלִיעֶזֶר, doslova \"\"Eli'ezerovo pole\"\", Sde Eli'ezer, v oficiálním seznamu sídel Sede Eli'ezer) je vesnice typu mošav v Izraeli, v Severním distriktu, v Oblastní radě Mevo'ot ha-Chermon.\n\nLeží v nadmořské výšce 198 metrů v Chulském údolí v Horní Galileji, poblíž horního toku řeky Jordán. Ze západu, z kopců Horní Galileje sem přitéká vádí Nachal Dišon, do kterého zprava ústí při vstupu do údolí ještě vádí Nachal Marot. Západně od obce se terén zvedá směrem k vysočině při izraelsko-libanonských hranicích. Nacházejí se tu vrchy Har Geršom, Har Cvi nebo Har Jachmur.\n\nVesnice se nachází cca 28 kilometrů severně od města Tiberias, cca 130 kilometrů severovýchodně od centra Tel Avivu a cca 60 kilometrů severovýchodně od centra Haify. Sde Eli'ezer obývají Židé, přičemž osídlení v tomto regionu je zcela židovské. Výjimkou je město Tuba-Zangarija cca 9 kilometrů jihovýchodním směrem, které obývají izraelští Arabové, respektive Beduíni.\n\nSde Eli'ezer je na dopravní síť napojen pomocí dálnici číslo 90.\n\nSde Eli'ezer byl založen v roce 1952. Vesnice byla pojmenována podle Roberta (Eli'ezera) Rotschilda – člena rodiny, která se zasloužila od konce 19. století o rozvoj židovských zemědělských osad v Palestině.\n\nSde Eli'ezer vznikl roku 1952 na pozemcích, které patřily Jewish Colonization Association, jež nedaleko odtud již měla fungující zemědělskou vesnici Jesud ha-Ma'ala. Právě z Jesud ha-Ma'ala a také z nedalekého města Kirjat Šmona pocházeli první zdejší obyvatelé, které posílili rovněž noví židovští přistěhovalci. Šlo o přistěhovalce z Československa, Polska, Rumunska a Jugoslávie. Na osidlování vesnice se podíleli členové mládežnického hnutí ha-No'ar ha-cijoni.\n\nV počáteční fázi prožívala vesnice těžkou ekonomickou situaci, kvůli které část osadníků odešla, ale pak došlo ke stabilizaci populace. Ekonomika mošavu Sde Eli'ezer je založena na zemědělství (ovocné sady) a turistice (oficiálně uznán jako turistická lokalita).\n\nV Sde Eli'ezer jsou k dispozici zařízení předškolní péče. Základní škola je v nedalekém Ajelet ha-Šachar a nebo v Korazim. V Kfar Blum je střední školství. Sde Eli'ezer disponuje synagogou, obchodem a sportovními areály.\n\nObyvatelstvo mošavu Sde Eli'ezer je smíšené, tedy složené ze sekulárních i nábožensky orientovaných lidí. Podle údajů z roku 2014 tvořili naprostou většinu obyvatel v mošavu Sde Eli'ezer Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 745 lidí. Během roku 2014 populace stoupla o 4,9 %.\n\n\n"}
{"id": "517874", "url": "https://cs.wikipedia.org/wiki?curid=517874", "title": "Červená Lhota (Úžice)", "text": "Červená Lhota (Úžice)\n\nČervená Lhota je osada, část obce Úžice v okrese Mělník. Nachází se asi 1,5 km na severovýchod od Úžice. Jsou zde evidovány tři adresy. Trvale zde nežije žádný obyvatel.\n\nČervená Lhota leží v katastrálním území Úžice u Kralup nad Vltavou o výměře 4,65 km².\n\nPrvní písemná zmínka o vesnici pochází z roku 1374.\n\n"}
{"id": "517876", "url": "https://cs.wikipedia.org/wiki?curid=517876", "title": "Kopeč", "text": "Kopeč\n\nKopeč je malá vesnice, část obce Úžice v okrese Mělník. Nachází se asi 3,5 km na východ od Úžice. Prochází zde silnice II/522. Je zde evidováno 31 adres. Trvale zde žije 56 obyvatel.\n\nKopeč je také název katastrálního území o rozloze 1,85 km².\n\nPrvní písemná zmínka o vesnici pochází z roku 1293.\n\n\n"}
{"id": "517877", "url": "https://cs.wikipedia.org/wiki?curid=517877", "title": "Cheder", "text": "Cheder\n\nCheder (: חדר, doslova „pokoj, místnost“) je tradiční židovská základní škola, kde jsou vyučovány základy judaismu a hebrejštiny.\n\nChedery byly v Evropě široce rozšířeny ke konci 18. století. Výuka probíhala v domě učitele, kterému se říkalo \"melamed\", jehož platila buď židovská komunita nebo skupina rodičů. Za normálních okolností navštěvovali výuku pouze chlapci – dívky vyučovaly jejich matky doma. Když měla židovská komunita nedostatek finančních prostředků a nemohla si dovolit více učitelů, probíhala výuka různě starých chlapců v jedné skupině.\n\nAčkoliv se tradičně židovští chlapci začínají učit hebrejské písmo od třetího roku, do chederu nastupovali od pěti let. Poté co se naučí hebrejsky začnou okamžitě studovat Tóru (začíná se knihou Vajikra a dalšími knihami Mojžíšovými). Zhruba v sedmi letech začnou studovat Mišnu a poté, co ji zvládnou, pokračují Gemarou a jejími komentáři. Mezi hlavní techniky používané při studiu těchto složitých děl patří čtení nahlas a učení se nazpaměť. Studium v chederu končí ve třináctém nebo čtrnáctém roku, kdy chlapci dosáhnou věku pro bar micva.\n\nTi, kteří se po studiu v chederu chtěli stát rabíny nebo sofery, museli pokračovat ve studiu na ješivě. Známé evropské ješivy, které byly pokládány za nejlepší, se nacházely ve Wormsu, Fürthu a Praze. Poté, co mnoho Židů uprchlo z východní Evropy před středověkými pogromy souvisejícími s křížovými výpravy z té doby, došlo na několik století k přesunutí intelektuálního centra evropského judaismu do těchto tří měst.\n\nKoncem 18. století se systém chederů stal terčem kritiky členů židovské ortodoxie, jakož i ze strany liberálnější haskaly (židovského osvícenství).\n\nKritici z řad ortodoxního judaismu tvrdili, že učitelé nejsou dostatečně kvalifikovaní. V té době byli učitelé v chederech placeni natolik špatně, že mnoho z nich muselo své příjmy doplňovat podřadnými úkoly. Bylo proto docela běžné, že \"melamed\" byl zároveň řezník, zpěvák nebo dokonce hrobník. Tvrdilo se rovněž, že někteří učitelé v chederu předčasně pouští své žáky do dalšího ročníku, neboť ti musí za své hodiny platit více peněz.\n\nKritici oddaní ideálům židovského osvícení haskala kritizovali systém jako celek a tvrdili, že vede k jazykové i prostorové izolaci jeho studentů, čímž brání v integraci a emancipaci Židů. Navrhovali proto další lekce v místním jazyce a více sekulárního odborného vzdělání.\n\nTyto představy osvíceneckých Židů byly uvedeny do praxe ke konci 18. století německými Židy, kteří založili reformní školy, nebo tzv. („svobodné školy“). To, společně se zavedením povinné školní docházky Marií Terezií, nakonec vedlo k postupnému rozpouštění systému chederů, a to přinejmenším v německy mluvících zemí. V některých částí Evropy, zejména v její východní části, však chedery existovaly až do holocaustu.\n\nVe více sekulárních a asimilovaných židovských komunitách jsou chedery často navštěvovány mimo výuku v normálních školách, podobně jako v křesťanských nedělních školách. Židovské děti navštěvující běžně nežidovské školy tak mohou získat základní znalosti židovského náboženství a tradice.\n\nV ortodoxním judaismu je cheder pojmem používaným k popisu soukromého základního vzdělání, kde je kladen důraz na náboženské studium a druhotný důraz na sekulární znalosti, které jsou rovněž vyučovány. Popularita chederů roste zejména v charedi komunitách v Evropě a Spojených státech, kde jsou základní osnovy povinné, takže i ortodoxní školy nabízejí poměrně široký okruh, byť někdy povrchního, sekulárního vzdělání.\n\n"}
{"id": "517879", "url": "https://cs.wikipedia.org/wiki?curid=517879", "title": "Netřeba", "text": "Netřeba\n\nNetřeba je malá vesnice, část obce Úžice v okrese Mělník. Nachází se asi 3,5 km na východ od Úžic. Vesnicí protéká Černavka. Prochází tudy železniční trať Neratovice – Kralupy nad Vltavou a silnice II/522. Je zde evidováno 43 adres. Trvale zde žije 100 obyvatel.\n\nNetřeba je také název katastrálního území o rozloze 3,81 km².\n\nPrvní písemná zmínka o vesnici pochází z roku 1606.\n\n\n"}
{"id": "517883", "url": "https://cs.wikipedia.org/wiki?curid=517883", "title": "Red Bull Arena (Harrison)", "text": "Red Bull Arena (Harrison)\n\nRed Bull Arena je fotbalový stadion ve městě Harrison v New Jersey. Otevřen byl 20. března 2010, své domácí zápasy zde hraje tým MLS New York Red Bulls.\n\nStadion byl navržen tak, aby všech více než 25 tisíc sedadel bylo skryto pod průsvitnou zatahovací střechou a odpovídal úrovni fotbalových stadionů ve světě. Je podobný Hypo-Areně v rakouském Klagenfurtu. Stojí na břehu řeky Passaic, s vyhlídkou na město Newark, západně od New Yorku.\n\nPůvodně se měl stadion začít stavět už v létě 2004, aby se sem mohl tým MetroStars přestěhovat z Giants Stadium už před sezonou 2006, ale projekt byl zastaven. Jednání mezi MLS a státem New Jersey se protáhlo a stavební povolení bylo vydáno až v létě 2005. Další průtahy zapříčinilo sdružení ochránců životního prostředí a zemní práce tak započaly až 9. září 2006. Poté však MetroStars koupila od AEG rakouská firma Red Bull a otevření stadionu plánované na rok 2007 se opět oddálilo. Po dalších jednáních Red Bull odkoupil od AEG také podíl na stadionu. Red Bull změnil název na Red Bull Park a především plány na vybudování pódia na stadionu. Nechal také předělat celkový design projektu, do kterého chtěl zahrnout zatahovací střechu, což zvýšilo napětí mezi oběma společnostmi. Stavební práce začaly se začátkem roku 2008 zapuštěním 3 tisíc dřevěných pilotů podpírajících konstrukci z 9 tisíc tun oceli. Stavbu prováděla firma Hunter Roberts Construction Group, LLC z New Jersey.\n\nPrvním zápasem v Red Bull Areně byl 27. března 2010 duel domácích Red Bulls proti celku Chicago Fire.\n\n"}
{"id": "517886", "url": "https://cs.wikipedia.org/wiki?curid=517886", "title": "Pohořany (Žitenice)", "text": "Pohořany (Žitenice)\n\nPohořany (něm. \"Pohorschan\"), jsou vesnice, která je dnes místní částí obce Žitenice v okrese Litoměřice v Ústeckém kraji. Leží na jižních svazích Českého středohoří. Od severu chráněná zalesněnými masivy Křížové hory (590 m n. m.) a Liščína (437 m n. m.). Na jihu s výhledem na nedaleké Litoměřice a polabí s posvátnou horou Říp.\nPrvní písemné zmínky o vesnici ležící 310 m n. m. pocházejí z roku 1302, kdy patřily litoměřické kapitule. Od 15. století pak pánům z Roupova. Po bitvě na Bílé hoře 1620 je získala vyšehradská kapitula. Kolem roku 1830 připadla větší část vsi ploskovickému panství. V tomto roce patřilo ze 76 domů a 411 obyvatel vsi jen 18 domů a 98 lidí do Žitenic. V části ploskovického panství byl mlýn, v žitenickém pak hostinec, neboť podle uzavřených smluvních vztahů nesměla nikdy ploskovická vrchnost provozovat ve své části hostinec. Nejvíce obyvatel zde žilo v roce 1900 převážně německé národnosti. Po druhé světové válce došlo k odsunu těchto obyvatel a po příchodu obyvatel z vnitrozemí se stav s mírnými výkyvy držel až do 90. let 20. století mírně nad třemi sty obyvateli.\n\nVe vesnici přibývá rodinných domů, které dnes již zástavbou splývají se Žitenicemi. Zástavba je protažená podél průjezdné silnice vedoucí ze Žitenic do Ploskovic. Hodnotnější architekturu reprezentují pozdně empírová kaple sv. Floriána z roku 1842, obnovená v roce 1935. Nedaleko ní stojí pískovcová socha sv. Jana Nepomuckého a několik lidových staveb s dochovanými dřevěnými konstrukcemi. Ve vesnici také probíhá rekreačně zahrádkářská činnost. Obyvatelé ve dnech pracovního volna tráví svůj čas chalupařením a prací v sadech, na teplých jižních svazích se pěstuje hlavně meruňky.\n"}
{"id": "517889", "url": "https://cs.wikipedia.org/wiki?curid=517889", "title": "Hlavatka", "text": "Hlavatka\n\nHlavatka může být:\n\n"}
{"id": "517893", "url": "https://cs.wikipedia.org/wiki?curid=517893", "title": "Hlístoun červenohřívý", "text": "Hlístoun červenohřívý\n\nHlístoun červenohřívý (\"Regalecus glesne\") je ryba z čeledi hlístounovitých. Jedná se o nejdelší kostnatou rybu na světě. Dospělý jedinec dosahuje délky až 8 metrů a hmotnosti 270 kilogramů (údaje o délce až kolem 17 metrů jsou neověřené). Druh žije v hloubkách několika stovek metrů. Její tělo je ze stran zploštělé, stuhovité a jak se vlní ve vodě v tropických a mírných mořích. V roce 2010 se vědcům z Louisianské státní univerzity podařilo pravděpodobně vůbec poprvé natočit hlístouna červenohřívého v jeho přirozeném prostředí. Záznam pořídili v Mexickém zálivu v hloubce zhruba půl kilometru.\n\nPro svou délku je v některých jazycích označován jako \"mořský had\".\n\nNámořníci dlouho pokládali hlístouna červenohřívého za druh mořského hada. Jeho vzhled, vzácnost a zbarvení daly mezi námořníky a rybáři vzniknout příběhům a pověrám. Je například pokládán za krále, který vede sledě a lososy během jejich migrace (odtud i anglický název , tj. doslova „král sleďů“).. Ve skutečnosti se jedná o zvíře neagresivní, a to i přes vzhled monstra: vypoulené oči, jasně červená hřbetní ploutev.\n\n"}
{"id": "517898", "url": "https://cs.wikipedia.org/wiki?curid=517898", "title": "Bukol", "text": "Bukol\n\nBukol je vesnice, část obce Vojkovice v okrese Mělník. Nachází se asi 2,5 km na severovýchod od Vojkovic. Leží na pravém břehu Vltavy. Je zde evidováno 57 adres. Trvale zde žije 101 obyvatel.\n\nBukol je také název katastrálního území o rozloze 3,02 km².\n\nPrvní písemná zmínka o vesnici pochází z roku 1295.\n\n\n"}
{"id": "517900", "url": "https://cs.wikipedia.org/wiki?curid=517900", "title": "Dědibaby", "text": "Dědibaby\n\nDědibaby je malá vesnice, část obce Vojkovice v okrese Mělník. Nachází se asi 2 km na severozápad od Vojkovic. Leží na pravém břehu Vltavy. Je zde evidováno 30 adres. Trvale zde žije 84 obyvatel.\n\nDědibaby leží v katastrálním území Křivousy o výměře 4,98 km².\n\nNázev se vyvíjel od varianty de Jedibab (1295), de Diedibab (1350), Gedybabich a Gyedybab (1384), Dyedybabiech (1395), Diedibabi (1400), Diedibabiech (1462), v Diedibabech (1586) až k podobě ve vsi Gedibabech v 17. století. Pojmenování vzniklo sloučením dvou slov dědi a baby.\n\nPrvní písemná zmínka o vesnici pochází z roku 1295.\n\n\n"}
{"id": "517901", "url": "https://cs.wikipedia.org/wiki?curid=517901", "title": "Křivousy", "text": "Křivousy\n\nKřivousy je malá vesnice, část obce Vojkovice v okrese Mělník. Nachází se asi 1 km na sever od Vojkovic. Je zde evidováno 18 adres. Trvale zde žije 35 obyvatel.\n\nKřivousy je také název katastrálního území o rozloze 4,98 km². V katastrálním území Křivousy leží i Dědibaby.\n\nPrvní písemná zmínka o vesnici pochází z roku 1382.\n\n"}
{"id": "517907", "url": "https://cs.wikipedia.org/wiki?curid=517907", "title": "Mlčechvosty", "text": "Mlčechvosty\n\nMlčechvosty je vesnice, část obce Vraňany v okrese Mělník. Nachází se asi 2 km na jihozápad od Vraňan. Leží na levém břehu Vltavy. Prochází tudy železniční trať Kralupy nad Vltavou - Děčín a silnice I/16. Je zde evidováno 99 adres. Trvale zde žije 273 obyvatel.\n\nMlčechvosty je také název katastrálního území o rozloze 4,52 km².\n\nPrvní písemná zmínka o vesnici pochází z roku 1436.\n\nRoku 1800 v dubnu na Bílou sobotu vyhořely celé Vraňany kromě Vrby a myslivce. Dne 22. téhož měsíce vyhořel mlýn ve Vepřku. (Téhož dne asi vyhořely i zbytky vepřecké tvrze.) Dne 2. června 1818 chtěl arcibiskup Václav Leopold Chlumčanský na Vepřku biřmovat, ale protože byl celý vyhořelý, byla vepřecká kolatura přidělena k biřmování do Černoušku. Před tím, totiž 4. května 1818 kol 4 hodiny odpoledne, vzňal se oheň u Toužilů č. 2 a celá ves v půlhodině vyhořela, krom fary (obytného domu) a čísel 15, 24, 25, a 19 (mlýna). Po žních opět vyhořela stodola s obilím u č. 10. Dne 11. dubna 1802 na Květnou neděli v 8 hod. večer začalo hořet v Mlčechvostech u Kmochů a vyhořel Obt, Koukol, Janda a j. Celkem bylo postiženo 10 živností. Devíti stodoly zůstaly, ale Koukolovi nic. Shořelo mnoho vepřového dobytka, husí a slepic. Zahynul přitom Obt a voják Novotný, kteří uhořeli ve sklepě. Koukolovi shořely 2 stodoly a žádný nemohl vstoupit na dvůr, neboť byl bouřlivý vítr a tak jeho stavení hořelo stále jediným plamenem po celých 7 hodin. Měl prý předtím tolik zásob, že by mohl vyživit 3 sedláky s lidmi i dobytkem, ale to vše shořelo.\n\nZrušení roboty a poddanského vztahu a ideály revoluce 1848 vedly k tomu, že se v Mlčechvostech u Kratochvílů začínali scházet přední stoupenci obrozeneckého hnutí. Do Mlčechvost dojížděl Karel Havlíček Borovský, Karel Sladkovský, Josef Barák, Josef Václav Frič, Karel Sabina, František Ladislav Rieger, bratři Julius a Eduard Grégrové, manželé Náprstkovi, Miroslav Tyrš, dále Jan Neruda, Josef Václav Sládek, Karolina Světlá, Sofie Podlipská, skladatel Vilém Blodek a často i Antonín Dvořák a další.\n\n\n\n"}
{"id": "517909", "url": "https://cs.wikipedia.org/wiki?curid=517909", "title": "Přívory", "text": "Přívory\n\nPřívory je vesnice, část městyse Všetaty v okrese Mělník. Nachází se asi 1,5 km na severozápad od Všetat. Vesnicí protéká Košátecký potok. Je zde evidováno 295 adres. Trvale zde žije 622 obyvatel.\n\nPřívory je také název katastrálního území o rozloze 6,74 km².\n\nPrvní písemná zmínka o vesnici pochází z roku 1318.\n\nVýšinná lokalita leží na výběžku Turbovického hřbetu. Poloha převyšuje okolní terén o 25 až 35 metrů. Opevnění hradiště uzavírá plochu asi 4-5 ha a není v terénu patrné. Po identifikaci opevnění pomocí letecké prospekce a geofyzikálním průzkumem byl v roce 2000 proveden archeologický výzkum pod vedením Naďi Profantové. Nalezený materiál datoval opevnění do 10. století. Při dřívějším průzkumu vedeném v roce 1939 na vnitřní ploše hradiště bylo nalezeno zahloubené obydlí s kamennou pecí a několik dalších sídlištních jam zahloubených do opukového podloží. Materiál datoval lokalitu odlišně do 8. a 9. století.\n\n\n"}
{"id": "517910", "url": "https://cs.wikipedia.org/wiki?curid=517910", "title": "Bosyně", "text": "Bosyně\n\nBosyně je vesnice, část obce Vysoká v okrese Mělník. Nachází se asi 10 m na severovýchod od Vysoké. Je zde evidováno 86 adres.\n\nBosyně je také název katastrálního území o rozloze 1,87 km². V katastrálním území Bosyně leží též osada Harasov.\n\nPrvní písemná zmínka o vesnici pochází z roku 1356.\n\n\n"}
{"id": "517911", "url": "https://cs.wikipedia.org/wiki?curid=517911", "title": "Jan Burian (režisér)", "text": "Jan Burian (režisér)\n\nJan Burian (* 5. března 1959 Moskva) je český divadelní ředitel, režisér a vysokoškolský pedagog.\n\nV roce 1984 absolvoval obor režie na pražské DAMU, již během studia působil v Satirickém divadle Večerní Brno (1983–1984). Do svého prvního angažmá nastoupil jako režisér v olomouckém Divadle Oldřicha Stibora (dnes Moravské divadlo Olomouc; 1984–1987). V letech 1987–1991 byl členem Divadla J. K. Tyla v Plzni, kde do roku 1989 působil jako režisér. Stál za takovými tituly, jako jsou Eviny sny (A. Kazancev), Adam a Eva (M. Bulgakov), Tatarská pouť (K. Steigerwald). V letech 1989-1991 pak vykonával funkci šéfa plzeňské činohry.\n\nV roce 1991 byl angažován na pozici uměleckého šéfa (1991–1993) a režiséra v pražském Divadle na Vinohradech, odkud se roku 1995 vrátil do Plzně jako ředitel DJKT. Na Vinohradech režíroval například \"Zvěstování aneb Bedřichu, jsi anděl\" nebo inscenaci Lev v zimě.\n\nDne 1. srpna 2013 nastoupil do funkce ředitele Národního divadla, ovšem ještě tentýž den jej ministr kultury Jiří Balvín z funkce odvolal.\nNásledujícího dne bylo odvolání zrušeno. Než byl jmenován ředitelem Národního divadla v Praze od sezony 2013/14, působil jako ředitel vícesouborového Divadla J. K. Tyla v Plzni (od května 1995), jehož repertoár zahrnuje činohru, operu, balet, muzikál a operetu. Jeho režie na této scéně byly žánrově široce rozkročeny - od klasických titulů (Lakomec, Macbeth, Romeo a Julie, Strýček Váňa, Cyrano z Bergeracu apod.) po současnou českou a světovou dramatiku. Režíroval i několik operních titulů, jako například Trubadúra, Rusalku či Carmen. Uvedl ve světové premiéře hry Pavla Kohouta Nuly a Arthurovo bolero. První zmíněnou nastudoval na pozvání ředitele MCHATu Olega Tabakova v roce 2002 a stal se tak prvním českým režisérem hostujícím na této světově proslulé scéně.\n\nOd roku 1990 je pedagogem oboru režie na DAMU. V roce 1992 se stal tamním vedoucím katedry činoherního divadla, v roce 2004 byl jmenován docentem, v roce 2015 profesorem.\n\nZastává funkci ředitele Mezinárodního festivalu Divadlo, který patří k nejvýznamnějším divadelním přehlídkám v ČR. Je členem Asociace profesionálních divadel České republiky a pokladníkem organizace Opera Europa. Dříve byl také viceprezidentem národního střediska ITI – UNESCO a viceprezident Unie zaměstnavatelských svazů.\n\nPřed listopadem 1989 vstoupil do KSČ, aby mohl studovat.\n\n\n\n"}
{"id": "517912", "url": "https://cs.wikipedia.org/wiki?curid=517912", "title": "Chodeč (Vysoká)", "text": "Chodeč (Vysoká)\n\nChodeč je malá vesnice, část obce Vysoká v okrese Mělník. Nachází se asi 1,5 km na sever od Vysoké. Je zde evidováno 34 adres.\n\nChodeč leží v katastrálním území Chodeč u Mělníka o rozloze 3,1 km².\n\nPrvní písemná zmínka o vesnici pochází z roku 1352.\n\n\n"}
{"id": "517913", "url": "https://cs.wikipedia.org/wiki?curid=517913", "title": "Střednice", "text": "Střednice\n\nStřednice je vesnice, část obce Vysoká v okrese Mělník. Nachází se asi 1 km na západ od Vysoké. Je zde evidováno 59 adres. Trvale zde žije 239 obyvatel.\n\nStřednice je také název katastrálního území o rozloze 4,73 km².\n\nPrvní písemná zmínka o vesnici pochází z roku 1398.\n\n"}
{"id": "517914", "url": "https://cs.wikipedia.org/wiki?curid=517914", "title": "Strážnice (Vysoká)", "text": "Strážnice (Vysoká)\n\nStrážnice je vesnice, část obce Vysoká v okrese Mělník. Nachází se asi 1,5 km na západ od Vysoké. Je zde evidováno 72 adres. Trvale zde žije 142 obyvatel.\n\nStrážnice leží v katastrálním území Strážnice u Mělníka o rozloze 8,91 km².\n\nPrvní písemná zmínka o vesnici pochází z roku 1549.\n\n"}
{"id": "517915", "url": "https://cs.wikipedia.org/wiki?curid=517915", "title": "Kozárovice (Zálezlice)", "text": "Kozárovice (Zálezlice)\n\nKozárovice () je malá vesnice, část obce Zálezlice v okrese Mělník. Nachází se asi 1 km na severozápad od Zálezlic. Leží na pravém břehu Vltavy. Je zde evidováno 37 adres. Trvale zde žije 94 obyvatel.\n\nKozárovice leží v katastrálním území Zálezlice o výměře 7,61 km².\n\nPrvní písemná zmínka o vesnici pochází z roku 1337.\n\n"}
{"id": "517917", "url": "https://cs.wikipedia.org/wiki?curid=517917", "title": "Dolánky (Zlončice)", "text": "Dolánky (Zlončice)\n\nDolánky je samota, část obce Zlončice v okrese Mělník. Nachází se asi 1,5 km na jih od Zlončic. Leží na pravém břehu Vltavy. Není zde evidována žádná adresa. Trvale zde žije 12 obyvatel.\n\nDolánky leží v katastrálním území Zlončice o výměře 4,66 km².\n\nPrvní písemná zmínka o vesnici pochází z roku 1322.\n\n"}
{"id": "517919", "url": "https://cs.wikipedia.org/wiki?curid=517919", "title": "Toronto FC", "text": "Toronto FC\n\nToronto FC je kanadský fotbalový klub hrající severoamerickou Major League Soccer. Byl založen v roce 2006, do MLS vstoupil v roce 2007.\n\n"}
{"id": "517921", "url": "https://cs.wikipedia.org/wiki?curid=517921", "title": "Nové Tupadly", "text": "Nové Tupadly\n\nNové Tupadly je malá vesnice, část obce Želízy v okrese Mělník. Nachází se asi 2,5 km na severovýchod od Želíz. Je zde evidováno 9 adres.\n\nNové Tupadly leží v katastrálním území Sitné o výměře 4,34 km².\n\n"}
{"id": "517922", "url": "https://cs.wikipedia.org/wiki?curid=517922", "title": "Sitné", "text": "Sitné\n\nSitné je spolu s osadou Nové Tupadly součástí obce Želízy. Nachází se ve Středočeském kraji, severně od Prahy, mezi městy Mělník a Dubá. Je zde 29 domů a k roku 2001 zde žilo 58 obyvatel. Sitné je součástí Chráněné krajinné oblasti Kokořínsko.\n\nPrvní písemná zmínka o vesnici pochází z roku 1363.\n\nV roce 2013 Sitné oslavilo 650 let od první zmínky o obci. Slavnosti se účastnila také bývalá první dáma Livia Klausová, která společně se starostou obce Želízy zasadila mladou lípu.\n\nVzhledem k zachovalé lidové architektuře byla vesnice v roce 1995 vyhláškou Ministerstva kultury prohlášena za vesnickou památkovou zónu. Ve vesnici roste dvousetletá památná lípa malolistá (Sitenská lípa). Na zahradě bývalé školy se nachází křížek se zvoničkou, další křížek stojí u silnice mezi domy čp. 17 a 19 a v nedalekých pískovcových skalách je vytesaný smírčí kříž a kaplička.\n\n"}
{"id": "517926", "url": "https://cs.wikipedia.org/wiki?curid=517926", "title": "Seznam katastrálních území v okrese Mělník", "text": "Seznam katastrálních území v okrese Mělník\n\nSeznam katastrálních území okresu Mělník\n\nV této tabulce je uveden kompletní výčet katastrálních území Okresu Mělník, včetně rozlohy a místních částí, které na nich leží.\nCelková výměra 701,06 km\n\nhttp://www.uir.cz/, územně identifikační registr ČR\n"}
{"id": "517931", "url": "https://cs.wikipedia.org/wiki?curid=517931", "title": "47 (číslo)", "text": "47 (číslo)\n\nČtyřicet sedm je přirozené číslo. Následuje po číslu čtyřicet šest a předchází číslu čtyřicet osm. Řadová číslovka je \"čtyřicátý sedmý\" nebo \"sedmačtyřicátý\". Římskými číslicemi se zapisuje XLVII.\n\nČtyřicet sedm je\n\n\n\n"}
{"id": "517932", "url": "https://cs.wikipedia.org/wiki?curid=517932", "title": "Bělá (Bělá pod Pradědem)", "text": "Bělá (Bělá pod Pradědem)\n\nBělá (do roku 1949 \"Valdenburk\", něm. \"Waldenburg\", pol. \"Biała\") je malá vesnice, část obce Bělá pod Pradědem v okrese Jeseník. Nachází se asi 4 km na jih od Bělé pod Pradědem. Vesnicí protéká Bělá. Prochází tudy silnice II/450.\n\nBělá leží v katastrálním území Domašov u Jeseníka o výměře 57,17 km.\n\nBělá byla založena jako osada obce Domašov roku 1798, uváděn je i rok 1796. Až do konce patrimoniální správy roku 1850 patřila osada Bělá k panství Frývaldov patřícímu vratislavskému biskupství, v letech 1850 až 1964 byla osadou obce Domašov. Nové poválečné jméno bylo převzato od říčky Bělé, na jejímž horním toku se vesnice nalézá, a následně roku 1964 využito – s přívlastkem „pod Pradědem“ – pro název nové obce vzniklé sloučením Domašova a Adolfovic.\n\nV současnosti je Bělá, nacházející se v bezprostřední blízkosti nejvyšších partií Hrubého Jeseníku, především rekreační oblastí.\n\nPočet obyvatel Bělé podle sčítání nebo jiných úředních záznamů:\nV Bělé je evidováno 35 adres: 10 čísel popisných (trvalé objekty) a 25 čísel evidenčních (dočasné či rekreační objekty). Při sčítání lidu roku 2001 zde bylo napočteno 7 domů, všechny trvale obydlené.\n\n"}
{"id": "517933", "url": "https://cs.wikipedia.org/wiki?curid=517933", "title": "Městys Bílá Voda", "text": "Městys Bílá Voda\n\nMěstys Bílá Voda (1880 \"Bílá Voda (městec)\", , ) je část obce Bílá Voda v okrese Jeseník. Leží v katastrálním území Bílá Voda u Javorníka o výměře 12,83 km.\n\nSamostatná osada Městys Bílá Voda vznikla roku 1748 povýšením severní části dosud jednotné obce Bílá Voda na městys (městečko). V této části se nacházela hlavní instituce obce, piaristická kolej s kostelem. V důsledku okrajové polohy však městečko nikdy nenabylo městského charakteru. Historii v zásadě sdílelo se Vsí Bílá Voda (popsána společně v článku Bílá Voda).\nPočet obyvatel Městyse Bílá Voda podle sčítání nebo jiných úředních záznamů\nV Městysu Bílá Voda je evidováno 48 adres, vesměs čísel popisných (trvalé objekty). Při sčítání lidu roku 2001 zde bylo napočteno 40 domů, z toho 30 trvale obydlených.\n\n"}
{"id": "517934", "url": "https://cs.wikipedia.org/wiki?curid=517934", "title": "Šešuvis", "text": "Šešuvis\n\nŠešuvis je řeka v Litvě, v Žemaitsku, levý a největší přítok řeky Jūra. Pramení u vsi Šienlaukis, 12 km na severozápad od města Raseiniai. Teče zpočátku směrem jihozápadním, zprava podél železniční trati Tilžė - Tauragė - Radviliškis, potom střídavě směry jižním a západním. Největší šířka koryta (2 km před ústím) je 50 m. V povodí řeky Jūra prakticky nejsou jezera, proto i průtok Šešuvisu v průběhu roku silně kolísá a silně jej zvyšují jeho přítoky. Na jaře se Šešuvis obvykle silně rozvodňuje. V horním toku je proud řeky na litevské poměry dosti prudký, spád dosahuje 3 m/km. Převažují mělké úseky s rychlým proudem, peřeje, prahy, koryto bývá silně zarostlé vodním rostlinstvem. Po přibrání vod z přítoků se spád postupně zmenšuje, řeka je stále hlubší, rychlost toku se snižuje. V dolním toku spád dosti nízký (jen 0,2 m/km). Úroveň hladiny během roku silně kolísá, v období sucha bezmála vysychá a v jarním období nebo po silnějších deštích se silně rozvodňuje.\n\nŠienlaukis, Bagamolai, Molavėnai, Pašešuvys, Mažintai, Viduklė, Taubučiai, Vaibalai, Kartupiai, Varlaukis, Pašešuvis, Rikyškiai, Milgaudžiai, Gauraičiai, Gaurė, Liperiškė, Kunigiškiai, Baltrušaičiai, Milaičiai, Skirgailai\n\ncesta Gyliai - Šienlaukis, cesta Viduklė - Pėriškiai, stará \"Žemaitská magistrála\" č. 196 Kryžkalnis - Kaunas, dálnice A1 Klaipėda - Vilnius, železniční trať Tilžė - Tauragė - Radviliškis, cesta Eržvilkas - Nemakščiai, silnice č. 198 Skaudvilė - Jurbarkas, silnice Tauragė - Eržvilkas, cesta Gauraičiai - Gaurė, silnice č. 147 Tauragė - Smalininkai - Jurbarkas, silnice Tauragė - Skirgailai\n\nhradiště Molavėnų piliakalnis, balvan \"Skirtino akmuo\", rybník Paalsio tvenkinys\n\nŠešuvis je v litevštině v jednotném čísle, ale na rozdíl od češtiny je rodu ženského\n\n \n"}
{"id": "517935", "url": "https://cs.wikipedia.org/wiki?curid=517935", "title": "Ves Bílá Voda", "text": "Ves Bílá Voda\n\nVes Bílá Voda (1880 \"Bílá Voda (ves)\", něm. \"Weißwasser Dorf\", pol. \"Wieś Biała Woda\") je část obce Bílá Voda v okrese Jeseník. Nachází se na západě Bílé Vody.\n\nVes Bílá Voda leží v katastrálním území Bílá Voda u Javorníka o výměře 12,83 km.\n\nSamostatná osada Ves Bílá Voda vznikla roku 1748, když byla severní část dosud jednotné obce Bílá Voda povýšena na městys (městečko). Jižní část, skládající se z roztroušených zemědělských usedlostí, zůstala vsí. Zde se nacházelo i sídlo vrchnosti (zámek). Součástí vsi byla i dnes zaniklá osada \"Růženec\". Historii ves v zásadě sdílela s Městysem Bílá Voda (popsána společně v článku Bílá Voda).\nPočet obyvatel Vsi Bílá Voda podle sčítání nebo jiných úředních záznamů\nVe Vsi Bílá Voda je evidováno 33 adres : 28 čísel popisných (trvalé objekty) a 5 čísel evidenčních (dočasné či rekreační objekty). Při sčítání lidu roku 2001 zde bylo napočteno 23 domů, z toho 14 trvale obydlených.\n\n"}
{"id": "517941", "url": "https://cs.wikipedia.org/wiki?curid=517941", "title": "Seznam katastrálních území v okrese Jeseník", "text": "Seznam katastrálních území v okrese Jeseník\n\nV této tabulce je uveden kompletní výčet katastrálních území Okresu Jeseník, včetně rozlohy a místních částí, které na nich leží.\nCelková výměra 718,94 km\n\nhttp://www.uir.cz/, územně identifikační registr ČR\n"}
{"id": "517942", "url": "https://cs.wikipedia.org/wiki?curid=517942", "title": "Heumannova metoda", "text": "Heumannova metoda\n\nHeumannova metoda je nejstarší analytická metoda ke zjištění postavení pojezdu kolejového vozidla v oblouku a velikosti řídící síly. Jde o metodu grafickou, která navíc vychází ze značně zjednodušujících předpokladů. Přesto tato metoda i dnes dobře poslouží k jednoduchému zhodnocení konstrukce pojezdu. Současné výpočetní metody zjišťování vzájemné polohy a působení vozidla a koleje mají základ právě v Heumannově metodě. \n\nHeumannova metoda vychází z následujících předpokladů:\n\n\nHeumannova metoda posuzuje průjezd obloukem kvazistaticky, nezohledňuje působení odstředivých sil a nezáleží zde ani na poloměru oblouku. Následující obrázek ukazuje použití Heumannovy metody pro vyšetření velikosti řídící síly při průjezdu dvounápravového podvozku obloukem. Rozvor podvozku přibližně odpovídá elektrickým lokomotivám Škoda 1. generace – řady 140, 141 atd.\n\nHeumann vychází z předpokladu, že při průjezdu obloukem dochází na jednotlivých kolech ke skluzům. Situaci lze zjednodušit tak, že se podvozek otáčí kolem svislé osy procházející bodem S´. Velikost momentu potřebného k natočení podvozku je dána součtem momentů třecích sil T k bodu S´. Celkový moment je roven 2.T.q1 + 2.T.q2. Graficky je zobrazen průběh velikosti momentu v závislosti na poloze středu otáčení S´ křivkou v horní části obrázku. Jediná síla, která přemáhá moment třecích sil, je řídící síla P. Její moment roste lineárně se vzdáleností středu otáčení od první nápravy. To je vyjádřeno přímkou vycházející ze středu první nápravy. Tato přímka je vedena jako tečna k uvedené křivce, její sklon, a tedy i velikost řídící síly jsou nejmenší možné. Bod, ve kterém se obě čáry stýkají, udává polohu středu otáčení podvozku. Graficky je tak vyšetřena ne přímo velikost řídící síly, ale poměr řídící a třecí síly: \n\nU třínápravového podvozku je situace obdobná, pouze s tím rozdílem, že jsou zde tři různá ramena. Na rozdíl od dvounápravového podvozku se zde střed otáčení nachází před poslední nápravou. Konkrétní uvedené hodnoty platí pro řadu 781. Řídící síla je zhruba o 40 % vyšší při stejném kolovém tlaku, než u předchozího dvounápravového podvozku.\n\nV obloucích menších poloměrů se používá rozšíření rozchodu, aby alespoň u většiny provozovaných vozidel nedocházelo k nalehnutí okolku některého dvojkolí pojezdu, resp. podvozku na vnitřní kolejnici. Rozšíření rozchodu je dáno předpisy podle poloměru oblouku. PTPŽ z roku 1978 udávají pro normální rozchod dovolené rozšíření rozchodu v oblouku menším než 300 m nejvýše 16 mm, přičemž dovolují toto rozšíření ponechat, pokud bylo zřízeno podle dřívějších předpisů v obloucích o poloměru až 500 m. Maximální přípustná hodnota rozchodu koleje standardního rozchodu v provozu je 1470 mm.\n\nPři znalosti středu otáčení podvozku je možno dále vyšetřit průjezd podvozku obloukem. Střed otáčení podvozku (nezaměňovat s otočným čepem!) je zároveň místem, kde je podélná osa podvozku kolmá na poloměr oblouku, t.j. spojnici středu otáčení podvozku S a středu oblouku C. Na dalším obrázku je znázorněn stejný třínápravový podvozek, jako na obrázku předchozím. V rámci zjednodušení je střed otáčení posunut do polohy 3. nápravy a pro názornost je zvoleno značně odlišné měřítko zobrazení podvozku a poloměru oblouku. Má-li podvozek projet obloukem hladce, bez vzpříčení, je nutné, aby poloměry obou kolejnicových pásů odpovídaly obrázku. Střed 3. nápravy a zároveň uvažovaný střed otáčení podvozku se pohybuje po poloměru R1, střed 1. nápravy po poloměru R2. Velikost kolejového kanálu k, tedy rozdílu rozchodu koleje 2S a rozchodu dvojkolí 2s, lze jednoduše spočítat pomocí Pythagorovy věty, jak je uvedeno na obrázku. Vzhledem k řádovému rozdílu poloměru oblouku a rozměrů podvozku lze ve výpočtu zanedbat fakt, že poloha 1. dvojkolí je v koleji mírně vzpříčená, což obrázek značně zveličuje. Velikost tohoto vzpříčení – tzv. úhel náběhu – je v obrázku označen jako alfa.\n\nZ výpočtu vyplývá, že pro poloměr oblouku 150 m je potřebná šířka kolejového kanálu 59 mm. Toho lze dosáhnout pouze při maximálním povoleném rozchodu koleje 1470 mm a minimálním povoleném rozchodu dvojkolí 1410 mm. Je tedy zřejmé, že tyto lokomotivy jezdily oblouky menších poloměrů s podvozky ve vzpříčené poloze, čili že třetí dvojkolí nabíhalo okolkem na vnitřní kolejnici a lokomotiva tzv. rovnala oblouky.\n\nV období 9. prosinec 2009 - 28. únor 2010 proběhla v Muzeu hlavního města Prahy výstava Merkur. Součástí výstavy byla i část věnovaná plechovým vláčkům. Na kolejovém oválu cirkulovala několik týdnů \"modelová\" tříspřežní lokomotiva. Ovál se skládal z kruhových oblouků o poloměru 760 mm a dvou krátkých přímých úseků o délce 300 mm. \n\nČást pojezdu lokomotivy tvořená hnací nápravou a spřaženými nápravami prakticky odpovídala předpokladům použití Heumannovy metody - kromě shodných kolových tlaků (lokomotiva neměla odpružené nápravy) a nulového působení spojených vozidel. Za dobu provozu se na lokomotivě projevilo silné opotřebení pojezdu, které je vidět i na následujících obrázcích:\n\nNa obrázku vlevo je pojezd tak, jak byl zachycen fotoaparátem, na obrázku vpravo jsou zeleně naznačeny kolejnice a modře styčné plochy kol a kolejnic. Kolo 1L nese největší stopy opotřebení. Toto kolo nabíhalo na kolejnici, takže došlo ke značnému opotřebení okolku, které zejména vynikne ve srovnání s okolky 3. dvojkolí. Žlábky v kolech způsobené kontaktem s hlavami kolejnic, které mají u této železnice kruhový průřez, svědčí o různém namáhání jednotlivých kol. Nejvíce je v tomto směru opotřebené 1. dvojkolí, zde dochází k největším smykům v příčném směru. U druhého dvojkolí je již opotřebení do hloubky jízdní plochy menší, u třetího dvojkolí je minimální, ale přesto patrné. Opotřebení u třetího dvojkolí koresponduje s faktem, že toto dvojkolí se pohybuje v (téměř) radiální poloze a jízdní plocha je namáhána pouze podélnými skluzy a spinem.. \n\nDrobná drážka v jízdní ploše 1L kola a vyhlazená plocha u okolku 1R kola svědčí o krátkém provozu v opačném směru.\n\n\n\n\nZáznam přednášky doc. Pohla z ČVUT\n"}
{"id": "517943", "url": "https://cs.wikipedia.org/wiki?curid=517943", "title": "Neulerchenfeld", "text": "Neulerchenfeld\n\nNeulerchenfeld byl do roku 1892 samostatnou obcí a dnes je městskou částí v 16. vídeňském okrese Ottakring jako jedno z 89 katastrálních území.\nNeulerchenfeld leží na východě vídeňského okresu Ottakring na vídeňském silničním okruhu. Katastrální území má plochu 60,15 hektaru. Hranice u okresu Ottakring probíhá podél Friedmanngasse, Haberlgasse, Thaliastraße a Habichergasse.\n\nNázev Lerchenfeld byl již znám v roce 1295 a takto se nazývala území, která se svými poli, pastvinami a vinohrady rozdělila mezi dnešní 7., 8. a 16. okres. Název \"Lerchenfang\" nebo \"Lärchenwald\" se odvozuje od německého výrazu skřivan \"(die Lerche)\", avšak jsou také teorie nad keltským, nebo slovanským původem.\nMísto bylo za druhého tureckého obléhání Vídně 1683 založené a zpustošené. Nejstarší část Ottakringu se svými statky kolem \"Lamprechtskirche\" byla úplně zničená a byla či nebyla již více vybudovaná. Mnoho pozůstalých se usídlilo nyní blíže chráněného města, protože se uprostřed lesů necítili bezpečně. Nové sídliště se nazývalo nejdříve \"Unter-Ottakring\". Pravděpodobně snad od roku 1703 se místo jako samostatná osada nazývalo \"Neulerchenfeld\". Ale na Lerchenfeldu byla ještě jiná osada. Místo osídlené blíže města Vídně dostalo název Altlerchenfeld. Díky výstavbě ochranných valů v roce 1704 byla obě osídlení od sebe oddělena. Osada se rychle rozvinula. Roku 1706 měla jen 25 domů, dále rychle rostla a roku 1732 měla obec 150 domů a 3 000 obyvatel. Z počátku měla obec jen tři ulice (dnešní \"Gaullachergasse\", \"Neulerchenfelder Straße\" a \"Grundsteingasse\"). Měla obecní dům se špitálem, chudobinec, soud a ponocného, vystavěla se brzy ulice \"Brunnengasse\", která však 1788 přesídlila do „Neulerchenfelderstraße“. Mimo to byl postaven také dům pro školu. Z důvodů morové epidemie v roce 1713 byl založený morový hřbitov, poblíž současného Neulerchenfelderského farního kostela, který byl později rozšířený k obecnímu hřbitovu. Hřbitov přestál do roku 1832, byl nejprve zrušený a 1888 odstraněn. \n\nZatímco Ottakring po velkém požáru v roce 1830 dosáhl vzestupu, bylo rozrůstání Neulerchenfeldu z důvodu chybějících ploch nepatrné. V revolučnímu roku 1848 se Neulerchenfeld bránil úspěšně, nakonec ale byla obec dobyta císařským vojskem 29. října. K rozvoji samostatné obce Neulerchenfeldu došlo až po roce 1872. Od sousedních osad Fünfhaus, Rudolfsheim a Breitensee obec odkoupila části území, z části je upravila a zastavěla obytnými stavbami. Zvýšenou výstavbou se počet obyvatel mezi lety 1850 a 1890 zvýšil z šesti tisíc na 45 tisíc. Obec byla zastavěna domy s více podlažními nájemnými byty zastavěna, jen 39 ze 600 domu bylo přízemních.\n\nPo připojení vídeňských předměstí v roce 1850 bylo na přání císaře Františka Josefa I. (1830-1916) při projevu v roce 1888 o dolnorakouské reorganizaci, chtěl sloučit Vídeň s předměstími. Zákon byl vyhlášen s platností od 1. ledna 1892. Navzdory nesouhlasu proti připojení obcí byl Ottakring a Neulerchenfeld spojeny v 16. městský okres Ottakring.\n\nZatímco sousední Ottakring zůstal rolnického rázu, který žil z pěstování vinné révy, Neulerchenfeld byl ovlivněn zahradnictvím. Ovoce i byliny se prodávaly na okolních trzích. Mimoto se v místě usadili řemeslníci. Ve druhé polovině 18. století získaly na významu výčepní živnosti. Díky ochranného valu \"(Linienwallu)\" mohla předměstí nabízet své produkty levněji, ostatně Neulerchenfeld ležel na rozdíl od jiných obcí blízko ochranného valu a byl pro obyvatele předměstí přístupnější.\n\n103 ze 150 domů mělo v té době hostinskou koncesi, 86 ji provozovali trvale. Mnohé hostince nabízeli přitom ne více než tři až čtyři stoly s lavicemi. Kolem roku 1800 označil historik Franz Anton de Paula Gaheis Neulerchenfeld jako \"největší hospodu Svaté říše římské\"\n\nNa počátku 18. století se v Neulerchenfeldu usídlilo také více dělníků, kteří pracovali v textilních závodech v dnešním 3. okrese a bydleli levněji v Neulerchenfeldu. Velkou industrializací nedostával se dostatek míst, proto 1862 vznikly např. tři továrny \"(výroba papírenská, svíček, hudebních nástrojů)\", kde bylo více míst v dílenských provozech. Naopak počet pohostinství byl stále výrazně velký, mimoto se v oblasti dnešního Gürtelu vyvinul malý Prater.\n\nJiž od 1786 na severu od Neulerchenfeldu vznikl Brunnenmarkt, nato Naschmarkt, dvě největší městské tržnice ve Vídni.\n\nLidová univerzita Ottakring na \"Ludo-Hartmann-Platz\" vzniklla na Volksheim Ottakringu, postavené již roku 1901, zejména v meziválečné době hrála kulturně osvětovou a politickou úlohu. V budově z roku 1884/1885, kde býval špitál princezny Stephanie v Neulerchenfeldu je nyní Městská hudební škola Vídně.\n"}
{"id": "517944", "url": "https://cs.wikipedia.org/wiki?curid=517944", "title": "48 (číslo)", "text": "48 (číslo)\n\nČtyřicet osm je přirozené číslo. Následuje po číslu čtyřicet sedm a předchází číslu čtyřicet devět. Řadová číslovka je \"čtyřicátý osmý\" nebo \"osmačtyřicátý\". Římskými číslicemi se zapisuje XLVIII. Je to třetina veletuctu nebo čtyři tucty.\n\nČtyřicet osm je\n\n\n\n"}
{"id": "517945", "url": "https://cs.wikipedia.org/wiki?curid=517945", "title": "Carson", "text": "Carson\n\nCarson je město v Kalifornii, USA, předměstí 13 mil vzdáleného Los Angeles. Žije zde více než 100 tisíc obyvatel.\n\nPodle sčítání lidu z roku 2010 zde žilo 91 714 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 38,6% populace.\n\n\nV Carsonu stojí fotbalový stadion StubHub Center, který je sídlem dvou celků severoamerické Major League Soccer: Los Angeles Galaxy a CD Chivas USA a ženského fotbalového týmu Los Angeles Sol.\n\nCarson bylo jedním z měst, pořádajících mistrovství světa ve fotbale žen v roce 2003. Na stadionu StubHub Center (tehdy ještě Home Depot Center) se hrály 4 zápasy ve skupině, zápas o bronz i finále, které vyhrály Němky porazily výběr Švédska 2:1 v nastavení.\n\n"}
{"id": "517951", "url": "https://cs.wikipedia.org/wiki?curid=517951", "title": "Lovčice (Bílé Podolí)", "text": "Lovčice (Bílé Podolí)\n\nLovčice () je vesnice, část městyse Bílé Podolí v okrese Kutná Hora. Nachází se asi 4 km na jihovýchod od Bílého Podolí. Vesnicí protéká Lovčický potok. Je zde evidováno 88 adres. Trvale zde žije 103 obyvatel.\n\nLovčice je také název katastrálního území o rozloze 3,53 km.\n\n"}
{"id": "517952", "url": "https://cs.wikipedia.org/wiki?curid=517952", "title": "Conservatoire national supérieur de musique et de danse de Paris", "text": "Conservatoire national supérieur de musique et de danse de Paris\n\nConservatoire national supérieur de musique et de danse de Paris neboli \"Národní konzervatoř hudby a tance v Paříži\" je pařížská vysoká škola vyučující hudbě a tanci. Založena byla roku 1795. Budova konzervatoř se nachází v 19. pařížském obvodu na \"avenue Jean-Jaurès\" v nové budově z roku 1990.\n\nRoku 1946 byla instituce rozdělena na dvě konzervatoře: dramatickou, vyučující herectví - Conservatoire national supérieur d'art dramatique (CNSAD) a hudební, vyučující hudbu a tanec Conservatoire national supérieur de musique et de danse de Paris (CNSMDP).\n\nPředchůdcem konzervatoře byla \"École Royale de Chant\" založená 28. června 1669 králem Ludvíkem XIV., obnovená roku 1784 skladatelem François-Josephem Gossecem.\n\nRoku 1793 začala \"École Royale\" vyučovat také hudebníky Národní gardy a přejmenovala se na \"Institut national de musique\". V roce 1795 Národní konvent ustavil přeměnu této školy na \"Conservatoire national supérieur de musique\" a prvních 350 žáků zahájilo svá studia v říjnu roku 1796.\n\nV roce 1818 byl zdejším profesorem kontrapunktu a fugy jmenován český hudebník Antonín Josef Rejcha, jenž v této funkci nahradil zesnulého Étienna-Nicolase Méhula. Rejcha zde sepsal své teoretické a pedagogické práce pro své žáky. Mezi ně patřli např. George Onslow, Hector Berlioz, Ferenc Liszt, Louis Clapisson, Charles Gounod nebo César Franck. \n\nVe čtyřicátých letech 19. století se konzervatoř stala jednou z největších a nejprestižnější škol tohoto typu v Evropě. Roku 1946 byla rozdělena na dramatickou a hudební část. Dnes má hudební část konzervatoře okolo 1200 studentů a 350 učitelů v 9 odděleních.\n\n\"Conservatoire national supérieur d'art dramatique\" dnes sídlí v původní historické budově na rohu ulic \"rue du Conservatoire\" a \"rue Sainte-Cécile\" v 9. pařížském obvodu.\n\nHudební konzervatoř sídlí od roku 1990 v novém kampusu v 19. pařížském obvodu\n\n\n"}
{"id": "517953", "url": "https://cs.wikipedia.org/wiki?curid=517953", "title": "Zaříčany", "text": "Zaříčany\n\nZaříčany () je vesnice, část městyse Bílé Podolí v okrese Kutná Hora. Nachází se asi 2 km na západ od Bílého Podolí. Leží na pravém břehu Starkočského potoka. Je zde evidováno 90 adres. Trvale zde žije 118 obyvatel.\n\nZaříčany je také název katastrálního území o rozloze 6,4 km.\n\n"}
{"id": "517958", "url": "https://cs.wikipedia.org/wiki?curid=517958", "title": "49 (číslo)", "text": "49 (číslo)\n\nČtyřicet devět je přirozené číslo. Následuje po číslu čtyřicet osm a předchází číslu padesát. Řadová číslovka je \"čtyřicátý devátý\" nebo \"devětačtyřicátý\". Římskými číslicemi se zapisuje XLIX.\n\n\n\n\n"}
{"id": "517964", "url": "https://cs.wikipedia.org/wiki?curid=517964", "title": "Pinchas Kehati", "text": "Pinchas Kehati\n\nRabi Pinchas Kehati, , (žil 11. září 1910 – 21. prosince 1976) byl rabín a autor \"Mišnajot mevu'arot\" ( - „Vysvětlené mišnajot“, obecně známých jako „Kehatiho Mišnajot“), což je komentované vydání Mišny, napsané v moderní hebrejštině (anglicky vyšlo roku 1994).\n\nNarodil se v Polsku, vystěhoval se do mandátní Palestiny na podzim 1935. Pracoval v izraelské bance Mizrachi. Ač se hlásil k náboženskému sionismu, byla jeho práce dobře přijata i charedi komunitou.\n\nMezi lety 1955 a 1964 publikoval týdeník, který byl roznášen pěti tisícům objednavatelů. V každém vydání vyložil 14 mišen a dvě halachy z Šulchan aruchu a dvě z díla Rambama. Po několika letech bylo vydáno souborné vydání.\n\nZemřel během svátku Chanuka v roce 1976.\n\n"}
{"id": "517970", "url": "https://cs.wikipedia.org/wiki?curid=517970", "title": "Oscar za nejlepší cizojazyčný film", "text": "Oscar za nejlepší cizojazyčný film\n\nSeznam cizojazyčných (z hlediska angličtiny, tedy neaglicky mluvených) hraných filmů, které byly oceněny Americkou akademií filmových umění a věd v příslušném roce cenou Oscar.\n"}
{"id": "517971", "url": "https://cs.wikipedia.org/wiki?curid=517971", "title": "Dvorecko", "text": "Dvorecko\n\nDvorecko () je osada, část obce Bohdaneč v okrese Kutná Hora. Nachází se asi 1,5 km na jih od Bohdanče. Jsou zde evidovány čtyři adresy. Trvale zde žije jeden obyvatel.\n\nDvorecko je také název katastrálního území o rozloze 0,94 km.\n\nNachází se zde památník ze druhé světové války patřící partyzánské skupině Zarevo.\n\n"}
{"id": "517972", "url": "https://cs.wikipedia.org/wiki?curid=517972", "title": "Kotoučov", "text": "Kotoučov\n\nKotoučov () je malá vesnice, část obce Bohdaneč v okrese Kutná Hora. Nachází se asi 1 km na jihovýchod od Bohdanče. Je zde evidováno 33 adres. Trvale zde žije 14 obyvatel.\n\nKotoučov je také název katastrálního území o rozloze 3,81 km.\n\n\n"}
{"id": "517973", "url": "https://cs.wikipedia.org/wiki?curid=517973", "title": "Prostřední Ves", "text": "Prostřední Ves\n\nProstřední Ves () je malá vesnice, část obce Bohdaneč v okrese Kutná Hora. Nachází se 1,5 km na severozápad od Bohdanče. Je zde evidováno 40 adres. Trvale zde žije 79 obyvatel.\n\nProstřední Ves je také název katastrálního území o rozloze 3,25 km. V katastrálním území Prostřední Ves leží i Šlechtín.\n\n"}
{"id": "517974", "url": "https://cs.wikipedia.org/wiki?curid=517974", "title": "Řeplice", "text": "Řeplice\n\nŘeplice () je malá vesnice, část obce Bohdaneč v okrese Kutná Hora ve Středočeském kraji. Nachází se asi 2 km severovýchodně od Bohdanče. Je zde evidováno 24 adres. Trvale zde žije 28 obyvatel. Osadou protéká Ostrovský potok, který je pravostranným přítokem řeky Sázavy.\n\nŘeplice je také název katastrálního území o rozloze 4,18 km.\n\n"}
{"id": "517975", "url": "https://cs.wikipedia.org/wiki?curid=517975", "title": "Šlechtín", "text": "Šlechtín\n\nŠlechtín () je malá vesnice, část obce Bohdaneč v okrese Kutná Hora. Nachází se 1 km na sever od Bohdanče. Je zde evidováno 18 adres. Trvale zde žije 24 obyvatel.Šlechtín leží v katastrálním území Prostřední Ves o výměře 3,25 km.\n\nPrvní zmínka o vesnici pochází již z roku 1367.\n\nV polovině 19. století zde žilo 150 lidí, od té doby počet obyvatel klesá.\n\n"}
{"id": "517976", "url": "https://cs.wikipedia.org/wiki?curid=517976", "title": "Jakub (Církvice)", "text": "Jakub (Církvice)\n\nJakub (dříve Svatý Jakub, ) je vesnice, část obce Církvice v okrese Kutná Hora. Nachází se asi 0,5 km na sever od Církvice. Je zde evidováno 219 adres. Trvale zde žije 532 obyvatel.\n\nJakub je také název katastrálního území o rozloze 5,96 km².\n\n\n"}
{"id": "517977", "url": "https://cs.wikipedia.org/wiki?curid=517977", "title": "Zdeslavice (Černíny)", "text": "Zdeslavice (Černíny)\n\nZdeslavice (dříve Zdeslavice u Červených Janovic ) je malá vesnice, část obce Černíny v okrese Kutná Hora. Nachází se 2 km na jihovýchod od Černín. Je zde evidováno 35 adres. Trvale zde žije 24 obyvatel.\n\nZdeslavice leží v katastrálním území Zdeslavice u Černín o rozloze 3,65 km.\n\n\n"}
{"id": "517978", "url": "https://cs.wikipedia.org/wiki?curid=517978", "title": "Chvalov (Červené Janovice)", "text": "Chvalov (Červené Janovice)\n\nChvalov () je malá vesnice, část obce Červené Janovice v okrese Kutná Hora. Nachází se asi 2,5 km na jihovýchod od Červených Janovic. Je zde evidováno 7 adres. Trvale zde žije 13 obyvatel.\n\nChvalov leží v katastrálním území Chvalov u Červených Janovic o rozloze 1,5 km. V katastrálním území Chvalov u Červených Janovic leží i Plhov a Zadní.\n\n"}
{"id": "517979", "url": "https://cs.wikipedia.org/wiki?curid=517979", "title": "Plhov (Červené Janovice)", "text": "Plhov (Červené Janovice)\n\nPlhov () je osada, část obce Červené Janovice v okrese Kutná Hora. Nachází se asi 2,5 km jihovýchodně od Červených Janovic. Jsou zde evidovány čtyři adresy. Trvale zde žije 5 obyvatel. Při jihovýchodním okraji osady protéká Paběnický potok, který je levostranným přítokem řeky Klejnárky.\n\nPlhov leží v katastrálním území Chvalov u Červených Janovic o výměře 1,5 km².\n\n"}
{"id": "517980", "url": "https://cs.wikipedia.org/wiki?curid=517980", "title": "Vilémovice (Červené Janovice)", "text": "Vilémovice (Červené Janovice)\n\nVilémovice () je malá vesnice, část obce Červené Janovice v okrese Kutná Hora. Nachází se asi 1,5 km na severovýchod od Červených Janovic (14 km od Časlavi a 15 km od Kutné Hory). Je zde evidováno 22 adres. Trvale zde žije 42 obyvatel.\n\nVilémovice leží v katastrálním území Vilémovice u Červených Janovic o rozloze 3,22 km. V katastrálním území Vilémovice u Červených Janovic leží i Lány.\n\n\n"}
{"id": "517981", "url": "https://cs.wikipedia.org/wiki?curid=517981", "title": "Zadní", "text": "Zadní\n\nZadní () je osada, část obce Červené Janovice v okrese Kutná Hora. Nachází se asi 2,5 km na východ od Červených Janovic. Jsou zde evidovány čtyři adresy. Trvale zde žije 6 obyvatel.\n\nZadní leží v katastrálním území Chvalov u Červených Janovic o výměře 1,5 km.\n\n"}
{"id": "517982", "url": "https://cs.wikipedia.org/wiki?curid=517982", "title": "Zhoř (Červené Janovice)", "text": "Zhoř (Červené Janovice)\n\nZhoř () je vesnice, část obce Červené Janovice v okrese Kutná Hora. Nachází se asi 2 km na jihovýchod od Červených Janovic. Je zde evidováno 57 adres. Trvale zde žije 38 obyvatel.\n\nZhoř leží v katastrálním území Zhoř u Červených Janovic o rozloze 3,73 km.\n\nRoku 1950 získala obec vzniklá sloučením Bludova a Zhoře název Zhoř. Dnes je Bludov opět samostatnou obcí a Zhoř částí Červených Janovic.\n\n"}
{"id": "517984", "url": "https://cs.wikipedia.org/wiki?curid=517984", "title": "Chinatown, My Chinatown", "text": "Chinatown, My Chinatown\n\n\"Chinatown, My Chinatown\" je populární píseň, kterou napsali William Jerome a Jean Schwartz v roce 1910.\n\nPísnička se objevuje i ve hře .\n"}
{"id": "517985", "url": "https://cs.wikipedia.org/wiki?curid=517985", "title": "Dálnice M100 (Maďarsko)", "text": "Dálnice M100 (Maďarsko)\n\nDálnice M100 (dříve známá jako dálnice R11) v Maďarsku je plánovanou komunikací vytvářející vnější obchvat maďarského hlavního města Budapešti, odlehčující stávajícímu obchvatu M0. Dálnice propojí město Ostřihom ležící severně od Budapešti na slovensko-maďarských hranicích s městem Hatvan východně od Budapešti. Dálnice bude křižovat většinu dálnic vycházejících z Budapešti a to (proti směru hodinových ručiček):\n\nNa své trase dálnice třikrát překročí Dunaj:\n\n"}
{"id": "517987", "url": "https://cs.wikipedia.org/wiki?curid=517987", "title": "Expo 2000 (skladba)", "text": "Expo 2000 (skladba)\n\nExpo 2000 je skladba německé electro skupiny Kraftwerk která vyšla roku 1999 na singlu a roku 2000 byly vydány remixy této skladby. Expo 2000 byla první skladbou Kraftwerk, která byla vydána po dlouholeté tvůrčí odmlce (1986 až 1999, posledním studiovým albem bylo Electric Cafe).\n\nKraftwek byli požádáni, aby připravili hudební doprovod pro nadcházející výstavu Expo, která se konala roku 2000 v německém Hannoveru. Kraftwerk nejdříve zkomponovali krátký půlminutový jingle bez doprovodu hudebních nástrojů, ve kterém přes vokodér zkreslený hlas říkal slova \"Expo dva tisíce\" v angličtině, němčině, ruštině, španělštině a japonštině. Za tuto práci měli údajně zinkasovat 400 000 německých marek, což způsobilo kontroverzní ohlasy.\n\nProto později, v prosinci 1999, vychází singl, který obsahuje plnohodnotnou skladbu i s instrumentálním doprovodem, doplněný o tři remixy, které vytvořili sami Kraftwerk (označené jménem jejich nahrávacího studia \"Kling Klang\").\n\nO rok později, v listopadu 2000, vychází další singl nazvaný \"Expo Remix\", na kterém se podíleli mnozí hudebníci z Evropy i Ameriky.\n\nKraftwerk tuto skladbu později přejmenovali a nyní je prezentována na koncertech jako \"Planet of Visions\" (\"Planet der Visionen\"). Pod tímto názvem vyšla také roku 2005 na koncertním albu Minimum-Maximum.\n\n\n"}
{"id": "517990", "url": "https://cs.wikipedia.org/wiki?curid=517990", "title": "Klára Křížová", "text": "Klára Křížová\n\nKlára Křížová (* 13. července 1989 Gottwaldov) je bývalá česká alpská lyžařka. Je dcerou bývalé československé lyžařky Olgy Charvátové. Kariéru ukončila v lednu 2018 kvůli nedostatku financí zapříčiněnému odchodem sponzorů.\n\n\n\n\nVe Světovém poháru dosáhla bodovaného umístění zatím dvakrát − v sezóně 2009/10 ve Svatém Mořici obsadila 20. místo ve sjezdu a ve stejné disciplíně skončila na 28. příčce 2. března 2013 v Garmischi-Partnenkirchenu. V prosinci 2012 opět ve Svatém Mořici získala svou první medaili v Evropském poháru za 3. místo ve sjezdu.\n\n"}
{"id": "517992", "url": "https://cs.wikipedia.org/wiki?curid=517992", "title": "Marek Hrubec", "text": "Marek Hrubec\n\nMarek Hrubec (* 23. prosince 1968) je český filosof a sociální vědec, zaměřuje se na sociální a politickou filosofií, globální studia a kritickou teorii společnosti a politiky. Teritoriálně se v rámci globálních studií věnuje především makroregionům: hlavně EU, USA, Číně, Brazílii a východní Africe. Je aktivní také v rámci občanské společnosti, veřejnosti a sociálních hnutí v České republice a zahraničí.\n\nStudoval filosofii a sociologii na Filozofické fakultě Univerzity Karlovy v Praze (Mgr. 1996), včetně stipendia v USA, ve Velké Británii ad. Doktorandské studium filosofie absolvoval na FF UK v Praze, včetně stipendia na Oxfordské univerzitě (PhDr. 2001, PhD. 2001).\n\nZaměřuje se na globální studia, politickou a sociální filosofii a na politologickou a sociologickou teorii. Zkoumá vzorce uznání různých sociálních skupin a provádí kritickou analýzu sociální, ekonomické, politické a kulturní nespravedlnosti. Rozšiřuje dosavadní rozbory sociálního, politického a dalšího uznání v lokálních a národních kontextech o analýzu v makroregionálním a globálních měřítku. Rozvíjí normativní koncepce sociálního a politického uspořádání a studuje vztahy mezi kulturami a globální civilizací. Ve své teorii formuluje rovněž koncepci extrateritoriálního a interkulturního uznání.\n\nPublikuje odborné články a knihy zaměřené na témata svého výzkumu v oblasti teorie společnosti a politiky, především s orientací na globální témata. Je členem redakčních rad časopisů: Filosofický časopis, Human Affairs (Německo, Slovensko), Civitas (Brazílie), Philosophica Critica.\n\nVede Centrum globálních studií a Oddělení morální a politické filosofie při Filosofickém ústavu Akademie věd ČR v Praze. Je členem European Academy of Sciences and Arts, se sídlem v Rakousku. V letech 2014 a 2015 byl zakládajícím rektorem East Africa Star University, která poskytuje vzdělání studentům z post-konfliktních a konfliktních zemí sub-saharské Afriky, především z východní Afriky. Univerzita je umístěna na hranicích Burundi, Rwandy a Konga. Je členem Global Studies Association, International Political Science Association a dalších vědeckých organizací. V rámci aktivit UNESCO se zaměřuje na vědeckou diplomacii.\n\nPřed založením uvedené africké univerzity přednášel především sociální a politickou filosofii a globální studia na Ústavu politologie Filozofické fakulty Univerzity Karlovy v Praze, nyní přednáší externě na Katedře sociologie na stejné fakultě. Ve spolupráci s kolegy z Itálie, Německa, Irska, USA a Mexika organizuje od roku 2001 každý rok v květnu mezinárodní konferenci „Philosophy and Social Science“. Ve spolupráci s českými a slovenskými kolegy pořádá rovněž od roku 2001 místní verzi této konference „Filosofie a sociální vědy“ každý rok v listopadu. Přednášel na mnoha univerzitách v zahraničí: v EU, USA, Číně, Brazílii, Rusku, Indii, Indonésii, Jižní Koreji, Chile, Uruguayi, Íránu, Burundi, Rwandě, na Kubě a dalších zemích.\n\nPodílí se na aktivitách občanské společnosti a poskytuje poradenskou činnost politikům.\n\n\n"}
{"id": "517993", "url": "https://cs.wikipedia.org/wiki?curid=517993", "title": "Bejt Zajit", "text": "Bejt Zajit\n\nBejt Zajit ( בֵּית זַיִת, doslova „\"Dům oliv\"“, v oficiálním přepisu do angličtiny Bet Zayit, přepisováno též Beit Zayit) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nNachází se 7 km západně od Jeruzaléma. Bejt Zajit leží na kraji Jeruzalémského lesa v Judských horách v údolí potoku Sorek. Podél jižního okraje obce do něj od východu teče vádí Nachal Revida. Sorek je poblíž vesnice přehrazen a nachází se zde umělé jezero Ma'agar Bejt Zajit.\n\nVesnice byla založena roku 1949 imigranty z Jugoslávie, Rumunska a Maďarska a později také z Egypta.\nHospodářství je založeno především na ovocných sadech, pěstování zeleniny a drůbeže. Ve vsi je bazén. Nedaleko od ní se nachází nádrž Ejn Kerem, vybudovaná k zadržení vody zimních povodní.\n\nVesnice Bejt Zajit je zmíněna v knihách Makabejských, ale má se za to, že ležela více severně, asi na místě současné arabské vesnice Bir Zeit, severně od Ramalláhu.\n\nVe vesnici byly objeveny stopy dinosaura, nejspíše z rodu Ornithomimosauria. Jde o unikátní nález v Izraeli.\n\nPodle údajů z roku 2014 tvořili naprostou většinu obyvatel v Bejt Zajit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rychle rostoucí populací. K 31. prosinci 2014 zde žilo 1610 lidí. Během roku 2014 populace stoupla o 1,3 %.\n\n"}
{"id": "518002", "url": "https://cs.wikipedia.org/wiki?curid=518002", "title": "Petra Zakouřilová", "text": "Petra Zakouřilová\n\nPetra Zakouřilová (* 5. září 1978 Liberec) je bývalá česká reprezentantka v alpském lyžování.\n\nOlympijské hry\n\nMistrovství světa\n\nMistrovství světa juniorů\n\nMistrovství republiky\n\n"}
{"id": "518016", "url": "https://cs.wikipedia.org/wiki?curid=518016", "title": "Agluona (přítok Šešuvisu)", "text": "Agluona (přítok Šešuvisu)\n\nAgluona je řeka v Litvě, v Žemaitsku, pravý přítok řeky Šešuvis. Pramení na jižní straně Žemaitijské vysočiny, 7 km jižně od města Skaudvilė. Teče jižním směrem. Do řeky Šešuvis se vlévá u obce Gauraičiai, 26,4 km od jejího ústí do řeky Jūra. Průměrný spád je 369 cm/km. Údolí řeky je široké asi 200 m. Přes řeku vede dálnice A12 Šiauliai – Kryžkalnis – Tauragė (3 x) a také železniční trať Radviliškis – Pagėgiai.\n\nLevé:\nPravé:\nO jazykových souvislostech sledujte část rozcestníku Původ názvu.\n\n"}
{"id": "518019", "url": "https://cs.wikipedia.org/wiki?curid=518019", "title": "O Fortuna", "text": "O Fortuna\n\nO Fortuna je jedna z básní gotického souboru Carmina Burana. Je psána v latině. Mluví se v ní o osudu a o štěstí, to je zosobněno římskou bohyní Fortunou.\n"}
{"id": "518033", "url": "https://cs.wikipedia.org/wiki?curid=518033", "title": "Filip Trejbal", "text": "Filip Trejbal\n\nFilip Trejbal (* 5. leden 1985 Jilemnice) je bývalý český alpský lyžař.\n\nVystudoval sportovní gymnázium v Jilemnici. Bydlí v Rokytnici nad Jizerou, kde také začal svoji lyžařskou kariéru v oddíle TJ Spartak.\n\nZimní olympijské hry\n\nMistrovství světa\n\nMistrovství světa juniorů\n\nUniverziáda\n\nMistrovství republiky\n\n"}
{"id": "518034", "url": "https://cs.wikipedia.org/wiki?curid=518034", "title": "Giovanni Bizzelli", "text": "Giovanni Bizzelli\n\nGiovanni Bizzelli (1556 – 1612) byl florentský malíř.\n\nJako spoupracovník Alloriho spolupracoval na výzdobě koridoru v Uffizi, kde pomáhal Tempestovi v realizaci groteskních fresek.\n"}
{"id": "518040", "url": "https://cs.wikipedia.org/wiki?curid=518040", "title": "Boston (Lincolnshire)", "text": "Boston (Lincolnshire)\n\nBoston je město a malý přístav v Lincolnshire, na východním pobřeží Anglie. Je největším městem bostonské samosprávy s 58 124 obyvateli. V Bostonu samotném žilo podle sčítání z roku 2001 35 124 obyvatel.\n\nNejviditelnějším znakem města je kostel svatého Botolpha, největší farní kostel v Anglii, který má jednu z nejvyšších věží v Anglii viditelnou v rovné krajině Lincolnshire na kilometry daleko.\n\nEmigranti z Bostonu pojmenovali podle tohoto města několik svých osad. Nejznámější je Boston v Massachusetts ve Spojených státech amerických.\n\nJméno \"Boston\" bývá spojováno se \"St. Botolph's Town\" (městem sv. Botolpha) nebo také se \"St. Botolph's stone\" (kamenem sv. Botolpha). Mnoho lidí dnes stále věří příběhu, že první osada v místech dnešního Bostonu byla založena v roce 654, kdy saský mnich jménem Botolph založil klášter na břehu řeky Witham. Závažným důvodem, proč je tento příběh zpochybňován je fakt, že v roce 654 řeka Witham ještě neprotékala v blízkosti Bostonu. Botolphova osada tak mnohem pravděpodobněji vznikla v Suffolku. Tak či onak, Botolph byl velmi populárním mnichem, kterému bylo zasvěceno velké množství kostelů mezi Yorkshire a Sussexem, včetně toho v Bostonu.\n\nDomesday Book z roku 1086 jmenovitě Boston nezmiňuje. Nicméně zmiňuje osadu Skirbeck, část bohatého panství Drayton. Skirbeck měl dva kostely, z nichž jeden byl pravděpodobně zasvěcen svatému Botolphovi, z čehož patrně vychází název \"Botolphovo město\". Skirbeck je nyní považován za část Bostonu. Ponechal si však své jméno, farnost i volební okres.\n\nNejcennější je zde kostel svatého Botolpha. Byl postaven v dekorativním a perpendikulárním stylu. V 19. a 20. století byl nákladem města Bostnu (USA) rekonstruován. Jeho věž je vysoká 90 metrů a je z ní nádherný rozhled na okolní krajinu.\n\nDále je zde možné navštívit muzeum (Guildhall) a nedaleko ležící Fydell House, postavený v roce 1726 v georgiánském stylu.\n\n"}
{"id": "518042", "url": "https://cs.wikipedia.org/wiki?curid=518042", "title": "Imunofluorescence", "text": "Imunofluorescence\n\nImunofluorescence je molekulární biologická metoda, používaná v biologickém výzkumu a v diagnostice chorob.\n\nNejprve se určitý antigen nebo naopak protilátka označí fluorescenčním barvivem, jako je fluorescein nebo rhodamin. Následně se přidají ke „svému“ odpovídajícímu komplementárnímu antigenu nebo protilátce, což se v typickémp řípadě uskutečňuje na podložním skle se vzorkem tkáně. Díky tomu se požadovaná molekula ve vzorku tkáně zbarví pomocí navázaných fluorescenčních látek, je jasně viditelná a může být pozorována např. pod fluorescenčním mikroskopem (tzv. imunofluorescenční mikroskopie) např. pod UV zářením.\n"}
{"id": "518047", "url": "https://cs.wikipedia.org/wiki?curid=518047", "title": "CZ 100", "text": "CZ 100\n\nCZ 100 je samonabíjecí pistole, výrobek České zbrojovky v Uherském Brodě, konstruktérem byl zaměstnanec České zbrojovky Ing. Václav Polanský, průmyslový design vytvořil akademický sochař Vojtěch Anderle. Šlo o první zbraň vyráběnou v Československu s rámem z kvalitního plastu. Je to zbraň s velmi nízkou váhou a vysokou životností. Má plastové tělo a kovový závěr. Na horní straně závěru je záchyt, který umožňuje natáhnout závěr jednou rukou, např. o opasek, o nohu, hranu nábytku, zeď atd.\n\nZbraň se vyrábí v ráži 9 mm Luger (9x19) a .40 S&W. Zásobník má kapacitu 13 nábojů pro 9 mm Luger, 10 nábojů pro .40 S&W. Varianta .40 S&W je vybavena jednoduchým kompenzátorem. Vzhledem k určení zbraně jako sebeobranné a služební, je bicí mechanizmus (přímoběžný úderník) ovládán a napínán pouze pomocí spouštového mechanizmu (DAO - Double Action Only), což má za následek dlouhý chod spouště. Zbraň je vybavena pojistkou úderníku. Zbraň je určena hlavně na osobní ochranu a pro služební účely.\n"}
{"id": "518051", "url": "https://cs.wikipedia.org/wiki?curid=518051", "title": "Volby do Knesetu 1951", "text": "Volby do Knesetu 1951\n\nVolby do 2. Knesetu se v Izraeli konaly 30. července 1951. Výsledkem bylo vítězství levice vedené stranou Mapaj Davida Ben Gurion. Volební účast byla 74,3 %.\n\nPolitická situace během druhého Knesetu byla značně nestabilní. Došlo během něj k výměně čtyř vlád za dvou ministerských předsedů. Obdobně jako v prvním Knesetu byl jejím předsedou Josef Šprincak.\n\nDruhý Kneset začal ustanovením třetí izraelské vlády pod vedením Davida Ben Guriona (během prvního Knesetu byly celkem dvě vlády) dne 8. října 1951. Jeho strana Mapaj vytvořila koaliční vládu se stranami Mizrachi, ha-Po'el ha-Mizrachi, Agudat Jisra'el, Poalej Agudat Jisra'el a třemi stranami izraelských Arabů (Demokratická kandidátka izraelských Arabů, Pokrok a práce a Zemědělství a rozvoj). Počet ministrů byl stejný jako v prvním Knesetu, tj. 15. Vláda rezignovala 19. prosince 1952 v důsledku sporu s náboženskými stranami nad náboženským vzděláním.\nČtvrtou vládu vytvořil Ben Gurion 24. prosince 1952 tak, že ultraortodoxní strany (Agudat Jisra'el a Poalej Agudat Jisra'el) nahradil Všeobecnými sionisty a Progresivní stranou. Nová vláda měla 14 ministrů. Dne 6. prosince 1953 Ben Gurion rezignoval a odstěhoval se do kibucu Sde Boker v Negevu.\n\nPátou vládu vytvořil 26. ledna 1954 Moše Šaret se stejnými koaličními partnery a ministry. Šaret rezignoval 29. ledna 1955, když se Všeobecní sionisté odmítli zdržet hlasování při hlasování o nedůvěře vládě, vyvolaném stranami Cherut a Maki kvůli vládnímu postoji k soudu s Malchielem Gruenwaldem, který obvinil Rudolf Kastnera ze spolupráce s nacisty během druhé světové války.\n\nŠestou vládu vytvořil 29. června 1955 opět Šaret. Z vládní koalice vyloučil Všeobecné sionisty a Progresivní strany a snížil tak počet ministrů na 12. Nová vláda však nevládla dlouho, neboť parlamentní volby se konaly již 26. července téhož roku.\n\n\n\n"}
{"id": "518055", "url": "https://cs.wikipedia.org/wiki?curid=518055", "title": "External Stowage Platform", "text": "External Stowage Platform\n\nExternal Stowage Platform (ESP) neboli Vnější Úložné platformy jsou tři složky Mezinárodní vesmírné stanice (ISS).Každá platforma ESP je externí paleta, která může držet náhradní díly pro vesmírné stanice. Jako platforma není pod tlakem, ale vyžaduje elektřinu pro napájení ohřívačů.\n\nPrvní z Vnějších Úložných Platform, tzv. ESP-1, byla instalována na trup modulu Destiny ze dne 13. března 2001 v průběhu druhého výstupu do vesmíru při misi STS-102.\n\nESP-2 byl nainstalován s pomocí robotického ramene raketoplánu Discovery během mise STS-114.\n\nESP-3 byla instalována 14. srpna 2007 při misi STS-118.Tato platforma má zábradlí a připojovací místa pro nohy postrojů.\n"}
{"id": "518057", "url": "https://cs.wikipedia.org/wiki?curid=518057", "title": "Andrea Corsini", "text": "Andrea Corsini\n\nAndrea Corsini (počeštěně Ondřej Corsini; 1301 Florencie – 6. ledna 1374 Fiesole) byl italský karmelitán, biskup ve Fiesole. Katolická církev ho oslavuje jako svatého.\n\nPocházel ze šlechtického rodu Corsiniů a v roce 1318 vstoupil do kláštera ve Florencii. Roku 1328 byl vysvěcen na kněze a odešel do Paříže, kde studoval teologii a filozofii. Byl přijat i u avignonského dvora.\n\nV roce 1332 se vrátil do Florencie a stal se priorem karmelitánského kláštera. Biskupem ve Fiesole byl jmenován v roce 1349. Papež Urban V. ho jako legáta vyslal do Bologni, kde měl uklidnit napjatou situaci mezi znepřátelenými frakcemi.\n\nCorsini byl blahořečen v roce 1440 a kanonizován 22. dubna 1629 Urbanem VIII. Jeho ostatky jsou uloženy v Cappella Corsini v bazilice Santa Maria del Carmine ve Florencii.\n\nJeho svátek je slaven 6. ledna.\n"}
{"id": "518062", "url": "https://cs.wikipedia.org/wiki?curid=518062", "title": "Mobile Servicing System", "text": "Mobile Servicing System\n\nMobile Base System (MBS) je základní platformou pro robotický manipulátor Canadarm2. Byl připojen ke stanici ISS během STS-111 v červnu 2002. Plošina stojí na vrcholu mobilního transportéru (instalovaný v průběhu STS-110), který jí umožňuje klouzat po celé příhradové konstrukci Truss.\n"}
{"id": "518070", "url": "https://cs.wikipedia.org/wiki?curid=518070", "title": "Úřad práce České republiky", "text": "Úřad práce České republiky\n\nÚřad práce České republiky je správní úřad České republiky podřízen Ministerstvu práce a sociálních věcí, jehož hlavní činností je poskytování informací z oblasti pracovního trhu nejen v České republice, ale i v Evropské unii, evidence uchazečů o zaměstnání a volných pracovních míst. Spadá pod správu Ministerstva práce a sociálních věcí České republiky, ale jeho působnost se dělí do menších administrativních celků, které působí na jednotlivých pobočkách po celé České republice. Na úřadu práce, který je místně příslušný bydlišti, je možné vyhledat aktuální pracovní nabídky, s příslušným referentem si společně vytvořit svůj kariérní profil, dále se prostřednictvím úřadu můžete přihlásit na nejrůznější rekvalifikační školení apod. Od 1. května 2004 patří do služeb úřadu práce i služba EURES, která usnadňuje mobilitu pracovníků v rámci Evropy. \n\nDne 1. dubna 2011 vznikl jednotný Úřad práce České republiky. V Úřadu práce České republiky působí generální ředitelství, krajské pobočky a pobočka pro hlavní město Prahu; součástí krajských poboček jsou kontaktní pracoviště. Úřad práce je organizační složkou státu a účetní jednotkou, vedle České správy sociálního zabezpečení je největším sociálně-správním úřadem v České republice. \n\nÚřad práce je správním úřadem, ve správním řízení rozhoduje generální ředitelství, krajské pobočky, případně kontaktní pracoviště (dle agendy) jako správní orgán 1. stupně, odvolacím orgánem je Ministerstvo práce a sociálních věcí ČR. Při rozhodování o některých dávkách poskytovaných v systému dávek hmotné nouze, příspěvku na péči a dávek pro osoby se zdravotním postižením se úřad práce řídí mj. výsledky lékařského posouzení klienta (provádí jej lékařská posudková služba České správy sociálního zabezpečení) a sociálním šetřením.\n\nZákladní působnost Úřadu práce České republiky je k 1. lednu 2015 v těchto oblastech:\n\nV rámci působnosti v oblasti zaměstnanosti úřad práce zejména eviduje uchazeče a zájemce o zaměstnání, poskytuje podporu v nezaměstnanosti, eviduje volná pracovní místa, provádí aktivní politiku zaměstnanosti (příspěvky SÚPM, VPP, rekvalifikace), povoluje agentury práce (generální ředitelství), poskytuje pomoc osobám se zdravotním postižením (pracovní rehabilitace), poskytuje příspěvky zaměstnavatelům osob se zdravotním postižením na chráněných pracovních místech, rozhoduje o povolení k zaměstnání pro cizince z třetích zemí (pokud nemají tzv. duální povolení) a eviduje zaměstnance ze zemí EU, povoluje výkon umělecké, sportovní a reklamní činnosti dětí, zaměstnavatelé hlásí úřadu práce plnění tzv. povinného podílu. Kontroly stanovených povinností v oblasti zaměstnanosti a ukládání pokut za delikty provádí Státní úřad inspekce práce (oblastní inspektoráty práce).\n\nV rámci působnosti v oblasti ochrany zaměstnanců při platební neschopnosti zaměstnavatele poskytuje úřad práce zaměstnancům náhradu za nevyplacené mzdové nároky od zaměstnavatelů za podmínek a v limitech stanovených zákonem. Podmínkou podání žádosti o uspokojení mzdových nároků u úřadu práce je platební neschopnost zaměstnavatele, tj. že je vedeno u příslušného krajského soudu insolvenční řízení.\n\nV rámci působnosti v oblasti státní sociální podpory úřad práce poskytuje rodinné dávky: rodičovský příspěvek, pohřebné, přídavek na dítě, příspěvek na bydlení a porodné.\n\nV rámci působnosti v oblasti dávek pro osoby se zdravotním postižením úřad práce poskytuje dávky: příspěvek na mobilitu a příspěvek na zvláštní pomůcku. Současně rozhoduje o průkazech pro osoby se zdravotním postižením.\n\nV rámci působnosti v oblasti příspěvku na péči úřad práce poskytuje dávku příspěvek na péči pro osoby závislé na pomoci jiných osob podle zákona o sociálních službách.\n\nV rámci působnosti v oblasti pomoci v hmotné nouzi úřad práce poskytuje dávky: příspěvek na živobytí, doplatek na bydlení a mimořádnou okamžitou pomoc.\n\nV rámci působnosti v oblasti dávek pěstounské péče poskytuje úřad práce dávky: příspěvek na úhradu potřeb dítěte, odměnu pěstouna, příspěvek při převzetí dítěte, příspěvek na zakoupení osobního motorového vozidla a příspěvek při ukončení pěstounské péče. Podle zákona o sociálně-právní ochraně dětí (§ 50a) úřad práce rovněž provádí inspekci sociálně-právní ochrany u pověřených osob.\n\nPodpora v nezaměstnanosti je upravena v ustanovení § 39 až 57 zákona o zaměstnanosti (č. 435/2004 Sb.). Nárok na podporu v nezaměstnanosti má uchazeč o zaměstnání, který:\n\nDo předchozího zaměstnání se započítává i náhradní doba zaměstnání, tj. doba:\n\nPodpora v nezaměstnanosti náleží uchazeči o zaměstnání při splnění stanovených podmínek ode dne podání žádosti o podporu v nezaměstnanosti, pokud žádost podá do tří dnů od skončení zaměstnání.\n\nKoncem roku 2017 se Asociace malých a středních podniků a živnostníků ČR vymezila proti aktivitě úřadu práce v Liberci, kdy tento úřad práce ve spolupráci s Bundesagentur für Arbeit v Bautzenu prováděl podle asociace cílený nábor českých zájemců o práci v Německu.<ref name=\"www.podnikatel.cz/clanky/podnikatelum-vadi-ze-ceske-urady-prace-pomahaji-lidem-ziskat-praci-v-nemecku\"></ref> Podle úřadu práce ale tento pouze vykonává svoje poslání, kterým je obsazování volných pracovních míst uchazeči z evidence a že se ČR se vstupem do EU zapojila také do systému EURES, který je plně integrován na úřadu práce ČR a který má poskytovat informace uchazečům o práci a zaměstnavatelům, kteří mají zájem využívat práva volného pohybu osob. Podle Karla Havlíčka z Asociace malých a středních podniků a živnostníků ČR je ale potřeba se jinak chovat v době, kdy je vysoká nezaměstanost a jinak v době, kdy poptávka po pracovnících převyšuje nabídku. Podle něj běžný podnikatel neví, co je EURES, ale vidí, že nemá pracovníky a že na zájemce o práci z Ukrajiny jsou nastaveny kvóty.\n\n\n"}
{"id": "518073", "url": "https://cs.wikipedia.org/wiki?curid=518073", "title": "Samer el Nahhal", "text": "Samer el Nahhal\n\nSamer el Nahhal (* 11. července 1975 Espoo, Finsko) je v pořadí již čtvrtý baskytarista ve finské hard rockové/heavy metalové skupině Lordi. Vystupuje pod přezdívkou Ox (v překladu do češtiny \"vůl\")\n\nOx je po Otusovi nejnovější člen kapely. I když oficiálně vstoupil do kapely ve stejný čas jako Awa a to je v roce 2005, na koncertech začal hrát (na rozdíl od Awy) až v roce 2006. Tento jeden rok většinou trávil s Kalmou a učil se hrát na basovou kytaru dosavadní písně skupiny Lordi. Díky těmto setkáním se staly z Oxe a Kalmy velcí přátelé.\n\nJeště před vstoupením do skupiny Lordi se Ox přátelil s Kitou, který ho přivedl do skupiny.\n\nSvoji premiéru na koncertu si Ox odbyl ve Finské Eurovision. Před tímto vystoupením se fanoušci rozdělili na dva tábory. První se těšil na první vystoupení Oxe a neměl o něm žádné pochybnosti. Druhá skupina si naopak myslela že není dobré před něčím tak důležitým měnit baskytaristu, měla obavy a Oxovi příliš nevěřila. Jak Ox, tak celá skupina Lordi svoje první vystoupení zvládla a nakonec celou Eurovision 2006 vyhrála. Možná že i díky této výhře si fanoušci Oxe tak rychle oblíbili.\n\nJako každý člen skupiny Lordi i Ox vystupuje v masce. Motiv této masky je stále stejný, i když si ji Ox v roce 2008 a 2010 pozměnil. Jeho maska má motiv \"Pekelného býka\".\n\nVětšina lidí kteří se o Lordi alespoň trochu zajímají, si myslí, že Ox nahrál alba The Arockalypse, Deadache, Zombilation a Babez for Breakfast. Ve skutečnosti Ox The Arockalypse nenahrál. I když je zapsaný jako autor a je na přední straně, na druhé straně bookletu je napsáno, že všechny basové výstupy hraje Kalma.\nV roce 2019 kapela na svém instagramu oznámila, že OX z kapely odchází. \n"}
{"id": "518076", "url": "https://cs.wikipedia.org/wiki?curid=518076", "title": "Poalej Cijon", "text": "Poalej Cijon\n\nPoalej Cijon (: פועלי ציון, doslova „Dělníci Sijónu“) bylo marxisticko-sionistické dělnické hnutí vzniklé v různých městech carského Ruska, ale i v jiných částech Evropy a mimoevropských zemích na počátku 20. století. \n\nHnutí vzniklo poté, co židovský dělnický Bund odmítl sionismus. První moderní hnutí Poalej Cijon v klasickém smyslu bylo založené v roce 1901 v ruském Minsku (dnešní Bělorusko). V mandátní Palestině se hnutí Poalej Cijon přetransformovalo v roce 1919 v politickou stranu Achdut ha-avoda.\n\nTeoretikem hnutí byl Ber Borochov.\n"}
{"id": "518083", "url": "https://cs.wikipedia.org/wiki?curid=518083", "title": "Rocío Dúrcal", "text": "Rocío Dúrcal\n\nRocío Dúrcal, celým jménem María de los Angeles de las Heras Ortiz, (4. října 1944 Madrid, Španělsko – 25. března 2006 tamtéž) byla španělská herečka a zpěvačka, známá též velmi dobře v Latinské Americe, především v Mexiku. Během své kariéry natočila na patnáct celovečerních filmů a prodala 40 miliónů hudebních nosičů.\n\nRocío Dúrcal zemřela 25. března 2006 ve svém domě v Madridu. Pohřbena je na hřbitově Tres Cantos v Madridu.\n\n"}
{"id": "518087", "url": "https://cs.wikipedia.org/wiki?curid=518087", "title": "Mravenčan draselný", "text": "Mravenčan draselný\n\nMravenčan draselný (systematický název \"methanoát draselný\" nebo \"draselná sůl kyseliny methanové\") je organická sloučenina, draselná sůl kyseliny mravenčí. Je meziproduktem při výrobě draslíku z potaše (uhličitanu draselného). Byl také studován jako potenciální ekologická sůl pro zimní solení silnic.\n"}
{"id": "518091", "url": "https://cs.wikipedia.org/wiki?curid=518091", "title": "NGC 65", "text": "NGC 65\n\nNGC 65 je eliptická galaxie vzdálená od nás zhruba 327 milionů světelných let nacházející se v souhvězdí Velryby.\n\n"}
{"id": "518099", "url": "https://cs.wikipedia.org/wiki?curid=518099", "title": "Encomienda", "text": "Encomienda\n\nEncomienda je forma společenské a hospodářské instituce, která existovala v raném období iberské conquisty v Jižní a Severní Americe a která byla v během první poloviny 16. století postupně nahrazována repartimientem. Přesto se ale encomienda v některých oblastech zachovala až do 17.století. Základní princip encominedy byl založen na přenosu feudálních vztahů z iberského prostředí do Ameriky, avšak princip odvádění tributu a především mity nebyly cizí ani lokálním společnostem (např. u Inků). Encomendero získal od Koruny pod ochranu určitý počet obyvatelstva. Jeho úkolem bylo zajistit jejich ochranu, výuku španělského jazyka a christianizaci. Výměnou za to mu obyvatelstvo muselo odvádět tribut v podobě zemědělské produkce nebo zlata a dalších surovin a konečně také nucené práce. Systém encomiendy byl tedy také založen na nucené práci ale sociální postavení indiánů neodpovídalo postavení otroka. Encomendero měl naproti tomu vojenskou a daňovou povinnost vůči Koruně. \n\nEncomienda byla charakteristická pro prvních několik desetiletí iberské conquisty a odpovídala slabé pozici Koruny v první fázi kolonizace kontinentu. Od počátku 16. století byl tento systém kritizován pro hospodářskou neefektivnost a krutost s jakou encomedoři zacházeli a vykořisťovali indiánské obyvatelstvo. Zákony z Burgosu (1512-13) a následně Nové zákony (1542) se snažily o zavedení větší kontroly Koruny nad pozemky a o větší ochranu pro původním obyvatelstvem, které představovalo poddané španělské Koruny. V rámci těchto změn byla encomienda nahrazována repartimientem a následně haciendou. \n\n\n"}
{"id": "518100", "url": "https://cs.wikipedia.org/wiki?curid=518100", "title": "Diskografie Petera Gabriela", "text": "Diskografie Petera Gabriela\n\nToto je diskografie dokumentující alba a singly rockového umělce Petera Gabriela jako sólového umělce. Neobsahuje jeho nahrávky z dob spolupráce s Genesis. Gabrielova první čtyři alba byla pojmenována jednoduše − \"Peter Gabriel\" a jak je poznamenáno níže, byly jim fanoušky a médii přiřazeny alternativní názvy.\n\nSeznam alb Genesis najdete na Diskografie Genesis.\n\n\n\n\n\n\n"}
{"id": "518102", "url": "https://cs.wikipedia.org/wiki?curid=518102", "title": "Výškařský mítink v Arnstadtu", "text": "Výškařský mítink v Arnstadtu\n\nVýškařský mítink v Arnstadtu (oficiálně: Hochsprung mit Musik) je mezinárodní halový atletický mítink ve skoku do výšky, který je pořádán každoročně od roku 1977 v německém Arnstadtu. \n\n4. února 2006 zde vytvořila Švédka Kajsa Bergqvistová nový halový světový rekord, když skočila 208 cm a o jeden cm vylepšila původní rekord Němky Heike Henkelové. Mezi muži zde předvedl nejlepší výkon Rus Jaroslav Rybakov, který v roce 2007 překonal 238 cm. V roce 1999 zde vyhrál výkonem 231 cm český výškař Tomáš Janků. Třikrát na stupních vítězů byl i Jaroslav Bába, který v roce 2003 obsadil třetí místo. V roce 2004 a 2005 skončil druhý. V roce 2005 zde skočil svůj dosud platný osobní a národní rekord 237 cm.\n\n"}
{"id": "518107", "url": "https://cs.wikipedia.org/wiki?curid=518107", "title": "Draper (kráter)", "text": "Draper (kráter)\n\nDraper je malý impaktní kráter v jižní části Mare Imbrium. Má miskovitý tvar s malým porušením severovýchodního okraje. Severoseverně se nachází kráter Pytheas a jižně leží pohoří Montes Carpatus (Karpaty). Poblíž kráteru směrem na jihojihovýchod se nachází menší kráter nazvaný Draper C. Kráter byl nazván podle amerického astronoma Henryho Drapera.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n\n"}
{"id": "518108", "url": "https://cs.wikipedia.org/wiki?curid=518108", "title": "Histadrut", "text": "Histadrut\n\nHistadrut (: , doslova „Federace“, celým názvem Všeobecná federace pracujících v zemi Izrael, : , \"ha-Histadrut ha-klalit šel ha-ovdim be-Erec Jisra'el\") je izraelský odborový svaz se sídlem v Tel Avivu s 650 tisíci členy. Byl založen v prosinci 1920 v Haifě jako židovský odborový svaz, jehož cílem bylo „zajištění práce, družstevního zásobování, učňovského školení a vzdělávání.“ Michael Krupp popisuje Histadrut následovně:\nV době svého založení v roce 1920 měl Histadrut přibližně 4400 členů a o dva roky později 8394 členů, což však byla pouhá polovina židovské dělnické třídy v Palestině. K roku 1927 se však jednalo již o 25 tisíc členů, což bylo 75 % všech židovských pracujících v Palestině.\n\nProstřednictvím své ekonomické větve \"Chevrat ha-ovdim\" („Společnost pracujících“) Histadrut vlastnil a provozoval množství podniků, včetně největších izraelských průmyslových konglomerátů, včetně největší izraelské banky ha-Po'alim. Histadrut rovněž poskytoval komplexní systém zdravotní péče Klalit. V roce 1924 založil také mládežnické hnutí dnes známé pod názvem ha-No'ar ha-oved ve-ha-lomed, které se mimo jiné podílelo na zakládání židovských osad.\n\nHistadrut také měl významné postavení na mediálním trhu. Vydával deník Davar (od roku 1925) a pro potřeby nových imigrantů i deník Omer (od roku 1950) tištěný včetně hebrejských znamének pro samohlásky.\n\nV roce 1934 byl revizionistickým hnutím jako protiváha centristicky a levicově orientované odborové centrály Histadrut založen odborový svaz Histadrut ha-ovdim ha-le'umit.\n\n"}
{"id": "518112", "url": "https://cs.wikipedia.org/wiki?curid=518112", "title": "Gibonovití", "text": "Gibonovití\n\nGibonovití nebo gibbonovití (Hylobatidae) je čeleď opic kterou řadíme do nadčeledi hominoidi (Hominoidea), do skupiny vývojově nejvyšších primátů. V oligocénu a miocénu byli pravděpodobně rozšířeni i v Africe, dnes obývají pouze tropické pralesy jihovýchodní Asie.\n\nDnešním gibonům zcela chybí ocas, mají však ještě vyvinuty sedací mozoly. Charakterizuje je vysoký rozvoj mozku. Jejich přední končetiny jsou velmi dlouhé a malý palec mají posunut daleko k zápěstí, ostatní prsty jsou dlouhé. To jim dovoluje používat prsty jako závěsný hák, na který se zavěšují při pohybu v korunách stromů. Jsou rozdíly ve velikostech druhů, největší gibon siamang (\"Hylobates syndactylus\") váží až 20 kg a nejmenší gibon malý (\"Hylobates klossi\") jen 5 kg. Giboni neumí plavat, do vody nevstupují.\n\nZbarvení gibonů je různé v závislostí na jednotlivých druzích, pohlaví i stáří. Mláďata se rodí většinou světlejší a teprve později se přebarvují do dospělého šatu.\n\nCharakteristickým pohybem gibonů je pohyb v závěsu pod větví, kdy se drží jen prsty a tělo mohutným švihem přenáší na velké vzdálenosti, až do 10 m. Zadní končetiny při skocích téměř nepoužívá. Tento pohyb se nazývá brachiace a giboni se takto přemísťují téměř v 80 %. Další možný pohyb na krátké vzdálenost ve větvích stromů nebo po zemi je polovzpřímená chůze jen po zadních končetinách, přičemž dlouhými předními končetinami udržují rovnováhu. Odtud pochází vědecký název \"Hylobates\" = stromový chodec.\n\nJsou to všežravci, živí se ovocem, listy, výhonky stromů a občas se zmocní hmyzu, menších živočichů, ptačích mláďat a vajec.\n\nJsou to po vřešťanech nejhlasitější primáti, mají většinou hrdelní rezonanční vaky. Svým hlasem si označují teritoria, volání samice je složitější než samce. K zahánění rivalů používají kromě hlasových projevů i různé grimasy a výhrůžné postoje. Zcela jinými zvuky se dorozumívají v rodině.\n\nU gibonů již můžeme hovořit o rodině, protože jsou jedni z mála z primátů, kteří žijí monogamně. Rodina se skládá ze samce, samice a mláďat, kterých nebývá více šest. Odrostlejší mláďata jsou z rodiny vypuzena. Rodina žije na nevelkém teritoriu, které se mohou navzájem překrývat. Vzájemné půtky rodin jsou četné, ale většinou nekrvavé.\nMláďata mají hodně prvků svého chování vrozená, ale mnoho se toho naučí příkladem rodičů.\nSamice je březí okolo 200 dnů a mláďata, která se drží matce na břiše, kojí téměř dva roky. Později ho samci učí sbírat potravu a ochraňovat území. Samci pohlavně dospívají asi v 6 a samice v 8 létech.\n\nGiboni se dožívají okolo 40 let. některé druhy jsou často chované v zajetí a dají se i snadno ochočit, např. gibon lar (\"Hylobates lar\") a jsou také ve volné přírodě poměrně početní. Jiní, např. gibon hainanský (\"Nomascus hainanus\") patří k nejohroženějším primátům, žije pouze na malém území a vlivem odlesňování a nelegálního lovu jeho stavy poklesly až na několik desítek kusů.\n\n\n\n\n\n"}
{"id": "518116", "url": "https://cs.wikipedia.org/wiki?curid=518116", "title": "Klementina Burgundská", "text": "Klementina Burgundská\n\nKlementina Burgundská (1078–1133) byla hraběnkou flanderskou, hraběnkou z Lovaně a dolnolotrinskou vévodkyní.\n\nKlementina byla jedním z mnoha potomků burgundského hraběte Viléma a Štěpánky, dcery Adalberta Lotrinského. Kolem roku 1090 byla provdána za budoucího flanderského hraběte Roberta. Z manželství se narodili dva nebo tři synové a možná i dcera. Dospělosti se dožil pouze nejstarší syn Balduin.\n\nRytířský hrabě Robert považoval za svou povinnost udržovat v duchu rodinné tradice vztahy k východu, a proto patřil k těm, kteří odpověděli na výzvu papeže Urbana II. a přidal se s nepříliš početným vojskem k první křížové výpravě. Klementina, propagátorka clunyjské reformy, byla po dobu manželovy nepřítomnosti jmenována flanderskou regentkou a po jeho slavném návratu ze Svaté země společně učinili nadání několika církevním institucím. Roku 1097 údajně vzpomínala kterak \"Duch svatý\" přesvědčil hraběte Roberta, aby se vydal potírat \"proradné Turky\" ozbrojenou silou.\n\nRobert poslední roky svého života věnoval pendlování mezi znepřátelenými stranami anglického krále a krále francouzského. Byl ušlapán v bitvě u Meaux, když bojoval na straně francouzského Ludvíka VI. proti Theobaldovi z Blois. Flanderského hrabství se ujal syn Balduin.\n\nOkolo roku 1121 se Klementina znovu provdala za ovdovělého Geoffroye z Lovaně a porodila mu syna Joscelina. Zdá se, že zemřela po roce 1133.\n\n\n"}
{"id": "518117", "url": "https://cs.wikipedia.org/wiki?curid=518117", "title": "Lego Castle", "text": "Lego Castle\n\nLego Castle je podskupina stavebnice Lego.\n\nLego Castle je stavebnice, ze které si můžete postavit hrady (castle = hrad), nechybí ani bojovníci. V Lego Castle tedy probíhá nekonečný boj dobra se zlem, který se odehrává v lego krajině. Od roku 2009 se také vyrábí kromě Lego Castle, také jeho odvětví Lego Kingdoms.V Legu Kingdoms jsou jen dobří a zlí rytíři.\n\nFigurky: \n\n"}
{"id": "518118", "url": "https://cs.wikipedia.org/wiki?curid=518118", "title": "Brachiace", "text": "Brachiace\n\nBrachiace je pohyb v závěsu předních končetin pod větví. Tělo se pohybuje pod větví a švihem se přenáší na značnou vzdálenost. Zadní končetiny se do pohybu nezapojují nebo zapojují jen málo. Je to pohyb charakteristický pouze pro některé příslušníky nadčeledi hominoidi (Hominoidea). Brachiaci poprvé popsal anglický anatom a paleontolog Richard Owen.\n\nK podávání takových výkonů museli hominoidi projít určitým morfologickým vývojem.\n\nPravý brachiální pohyb se vyskytuje pouze u gibonů, kteří využívají švihu předních končetin ke skákání na principu uvolněného kyvadla. Délku skoku určují pokrčením nebo natažením zadních končetin. Překážející palec na předních končetinách mají redukovaný a nepotřebný ocas nemají vůbec. Giboni však neztratili schopnost uchopit za skoku plod a utrhnout ho. \n\nJe to opatrné šplhání (ručkování) charakteristické pro lidoopy, hlavně pro orangutany. Mění se s věkem, pohyb lehkých mláďat se blíží k pravé brachiaci, těžcí samci opatrně ručkují a nemohou vyvinout velkou rychlost už proto, že musí vybírat jen silné větve které udrží jejich hmotnost. \n\nTento pohyb je naopak charakteristický pro nehominoidy, tj. pro ploskonosé nebo úzkonosé opice. Nastává tehdy, když jsou větve příliš tenké aby se po nich dalo chodit. Tehdy dochází k zavěšování za přední končetiny, ale opice si pomáhají i zadními končetinami nebo ocasem.\nOpice pohybující se semibrachiálně jsou typickými stromovými obyvateli a na zem nesestupují, nebo jen vzácně.\n\n\n"}
{"id": "518120", "url": "https://cs.wikipedia.org/wiki?curid=518120", "title": "Wu San-kuej", "text": "Wu San-kuej\n\nWu San-kuej (čínsky 吳三桂, pinyin Wú Sānguì; 1612 – 2. října 1678) byl generál říše Ming, roku 1644 přešel na stranu mandžuské dynastie Čching a podílel se na jejím dobytí Číny. Roku 1655 obdržel vládu nad provincií Jün-nan v jihozápadní Číně, o sedm let později i nad provincií Kuej-čou. Později rozšířil svůj vliv i na provincie Chu-nan, S’-čchuan, Kan-su a dokonce Šen-si. Na pokus čchingské vlády o jeho odvolání z roku 1673 reagoval vyhlášením nezávislosti a v březnu 1678 se dokonce prohlásil císařem nové dynastie Čou. O půl roku později onemocněl a zemřel. Nastoupil po něm jeho vnuk Wu Š'-fan.\n\nNarodil se v Kao-jou v provincii Ťiang-su. Pod patronátem otce a strýce, generálů Wu Sianga a Cu Ta-šou, rychle postupoval k vysokým vojenským hodnostem. Byl jedním z velitelů mingské armády poražené Mandžuy v bitvě u Sung-ťin roku 1640.\n\nRoku 1644 Wu otevřel brány Velké čínské zdi v Šan-chaj-kuanu, aby propustil mandžuskou armádu, s jejíž pomocí hodlal potřít povstalecká vojska Li C'-čchenga, která předtím dobyla Peking.\n\nKoalice Mandžuů a nyní již bývalých mingských vojsk rychle obsadila Peking i severní Čínu a vládce Mandžuů Šun-č', císař dynastie Čching, se stal čínským císařem.\n\nWu byl odměněn udělením titulu kníže z Pching-si (平西王, titul kníže – wang – byl jen zřídka udělován mimo císařskou rodinu) a přidělením provincie Jün-nan jako údělu, poté co odtud vyhnal mingské stoupence. Wu San-kuejův syn, Wu Jing-siung (吳應熊) se oženil se čtvrtou dcerou předešlého čchingského císaře Chung Tchaj-ťiho.\n\nNeměl důvěru na císařském dvoře, ale byl schopný vládnout svěřenému údělu s malými nebo žádnými zásahy ze strany císařského dvora, a to především proto, že Mandžuové, potřebovali dosti dlouhou dobu na stabilizaci vlády ve svých rukou. Ve skutečnosti byl jako polonezávislý vládce na dalekém jihozápadu považován čchingským dvorem za užitečného a dostával masivní roční dotace od centrální vlády. Tyto peníze a dlouhé období stability, využil pro konsolidaci svého vojska, v rámci přípravy na eventuální střet s Čchingy. Postupem doby rozšířil svou moc i na Kuej-čou, Chu-nan, S’-čchuan, Kan-su a dokonce Šen-si.\n\nRoku 1673 nový císař Kchang-si rozhodl o odvolání Wu San-kueje a dalších dvou mocných údělných knížat, Keng Ťing-čunga ve Fu-ťienu a Šang Kche-siho v Kuang-tungu. V důsledku toho se všichni tři vzbouřili a začala osmiletá občanská válka známá jako Vzpoura tří feudálů, přičemž Wu se prohlásil „nejvyšším vojenským velitelem celé země“ (Tchien-sia tou-čao-tchao ping-ma ta-jüan-šuaj, 天下 都 招讨 兵马 大元帅). V březnu 1678 šel ještě dál a prohlásil se císařem nové dynastie Čou a vyhlásil éru Čao-wu (昭武). Sídlil v Cheng-čou (衡州, nyní Cheng-jang) v Chu-nanu. Onemocněl a zemřel v říjnu 1678. Jeho vnuk Wu Š'-fan převzal vládu. Zbytky čouské armády byly poraženy krátce poté v prosinci 1681 a Wu Š'-fan spáchal sebevraždu.\n"}
{"id": "518121", "url": "https://cs.wikipedia.org/wiki?curid=518121", "title": "Filip Jícha", "text": "Filip Jícha\n\nFilip Jícha (* 19. dubna 1982 Plzeň) je bývalý český házenkář a reprezentant. Pravoruký hráč ukončil kariéru v říjnu 2017 kvůli zdravotním problémům. V sezónách 2015–2017 nastupoval za FC Barcelona Lassa na postu levé spojky a mezi lety 2007–2015 byl členem bundesligového klubu THW Kiel. V roce 2010 se stal nejlepším házenkářem světa. Nyní je jako asistent trenéra THW Kiel.\n\nMěří 201 cm a během aktivní sportovní kariéry vážil 103 kg. V Německu měl přezdívku „Pavel“, v reprezentaci pak „Filda“. Je ženatý s Hanou Jíchovou, se kterou má dceru Valérii a syna Vincence. 16. června měl rozlučku s kariérou v Plzni na hokejovém stadionu, rozlučky se účastnilo více než 5 tisíc lidí.\n\nJako žák začínal ve Starém Plzenci v roce 1988, od roku 1995 do roku 2000 hrál ve Slavii Plzeň. Za Kovopetrol Plzeň odehrál jediný ligový zápas. V 18 letech podepsal profesionální smlouvu v Dukle Praha, kde zůstal do roku 2003. \n\nNásledně v lednu přestoupil poprvé do zahraničího saúdskoarabského klubu Al Ahlí Jeddah, odkud v únoru 2003 přestoupil do katarského Al Ahlí Sport Club Qatar. Od června 2003 se vrátil do Evropy a hrál v klubu TSV St. Otmar St. Gallen (Švýcarsko). Odtud si v roce 2004 odskočil v květnu zpět do katarského klubu. V roce 2005 začalo jeho účinkování v  bundeslize, nejprve v TBV Lemgo. Zde získal po sedmnácti letech jako první Čech evropskou trofej, a to Pohár EHF. Od 20. června 2007 hrál za klub THW Kiel, kde nastupoval v dresu číslo 39 na pozici levé spojky. V roce 2015 přestoupil z německého klubu do FC Barcelona, kde podepsal smlouvu na čtyři roky.\n\nV české reprezentaci debutoval během září 2000 v Považské Bystrici proti Slovensku, s dvěma vstřelenými brankami. V reprezentaci odehrál 158 zápasů a vstřelil 877 branek. S reprezentací vybojoval 8. místo na Mistrovství Evropy 2010, 10. místo na Mistrovství světa 2005 a 12. místo v roce 2007. Nastupoval v dresu číslo 9.\n\n\nJícha byl 13. ledna 2011 vyhlášen nejlepším házenkářem světa roku 2010, když těsně předčil francouzského reprezentanta Nikolu Karabatice. Stal se také pětinásobným vítězem ankety Házenkář roku ČR v letech 2008, 2009, 2010, 2011 a 2012, nejlepším střelcem Ligy mistrů 2009 a 2010, vítězem ankety týdeníku \"Handballwoche\" o nejlepšího hráče bundesligy v letech 2009 a 2010, nejužitečnějším hráčem, nejlepším střelcem a členem All Star týmu na Mistrovství Evropy 2010 v Rakousku. Opakovaně získal cenu pro nejlepšího sportovce Kielu.\n\n"}
{"id": "518122", "url": "https://cs.wikipedia.org/wiki?curid=518122", "title": "Barnard (kráter na Měsíci)", "text": "Barnard (kráter na Měsíci)\n\nBarnard je měsíční kráter umístěný blízko východního okraje přivrácené strany Měsíce. Je spojen s jihovýchodním okrajem velkého kráteru Humboldt. Na severovýchodě leží kráter Curie a na jihovýchodě je Mare Australe. Kráter byl nazván podle amerického astronoma Edwarda E. Barnarda. Vnitřní část je nepravidelná s narušením na jihozápadním okraji a nerovná zvláště v jižní části. Blízko středu dna se nachází dvojice malých kráterů.\n\nV tabulce jsou krátery, které souvisí s kráterem Barnard.\n\n\n"}
{"id": "518124", "url": "https://cs.wikipedia.org/wiki?curid=518124", "title": "Zevulun Hammer", "text": "Zevulun Hammer\n\nZevulun Hammer (: זבולון המר‎, 31. května 1936 – 20. ledna 1998) byl izraelský politik, poslanec za Národní náboženskou stranu, ministr a místopředseda izraelské vlády.\n\nNarodil se v Haifě za dob britského mandátu Palestina. Angažoval se v mládežnickém hnutí Bnej Akiva, které později vedl, a sloužil v Izraelských obranných silách v programu Nachal. Studoval na Bar-Ilanově univerzitě, kde získal titul bakalář v oboru judaismus a Bible, rovněž tak získal učitelský certifikát a pracoval jako učitel. Na univerzitě vedl studentský svaz a byl členem prezidia izraelské studentské asociace a Světové unie židovských studentů.\n\nPoprvé byl zvolen poslancem Knesetu ve volbách v roce 1969 za Národní náboženskou stranu. V lednu 1973 se stal náměstkem ministra školství a kultury. V říjnu 1975 byl jmenován ministrem sociálních věcí, avšak tuto funkci zastával pouze do prosince 1976, kdy jeho strana odešla z vlády.\n\nPo volbách v roce 1977 byl jmenován ministrem školství a tento post si udržel až do září 1984. Po krátké období během 10. Knesetu vystoupili Hammer a Jehuda Ben Me'ir z Národní náboženské strany a založili novou frakci s názvem Gešer - Sionistický náboženský střed. Po dvou týdnech se však oba nakonec vrátili zpět do své mateřské strany.\n\nV říjnu 1986 se stal ministrem pro náboženské věci a v roce 1990 se stal opět ministrem školství. O své ministerské posty přišel poté, co jeho strana opustila vládu Jicchaka Rabina. Ministrem se stal po volbách v roce 1996, kdy byl opět jmenován ministrem školství a navíc se stal místopředsedou vlády. V srpnu 1997 byl navíc jmenován ministrem pro náboženské věci.\n\nHammerovi byla diagnostikována rakovina, na kterou zemřel při výkonu úřadu dne 20. ledna 1998. Zanechal po sobě ženu a čtyři děti.\n\n"}
{"id": "518126", "url": "https://cs.wikipedia.org/wiki?curid=518126", "title": "Watkins Glen", "text": "Watkins Glen\n\nWatkins Glen je obec v okrese Schuyler County, stát New York, USA. V roce 2000 zde žilo 2 149 obyvatel.\n\nObec se nachází na jižním cípu jezera Seneca, v turistické oblasti známé mnoha vodopády a jezery. Watkins Glen je velmi známé i jako dějiště automobilových závodů. V roce 1973 se na blízké závodní dráze konal rockový festival, který navštívilo asi 600 000 diváků.\n\nZávodní okruh ve Watkins Glen patří mezi přední silniční závodní tratě ve Spojených státech. První Watkins Glen Sports Car Grand Prix se konala v roce 1948 na veřejných ulicích v obci a okolí. Původní trať měřila 6,6 mil (10,6 km) a procházela středem obce. V roce 1956 byl otevřen nový okruh, na kterém se mimo jiné závody pořádaly v letech 1961–1980 i závody vozů Formule 1.\n\nObec byla založena v roce 1842 jako Gardnervile, ale byla později přejmenována Watkins po zakladateli Dr. Samuelu Watkinsovi. Současný název Watkins Glen byl přijat v roce 1926. První osídlení evropany v oblasti začalo kolem roku 1800.\n\n"}
{"id": "518127", "url": "https://cs.wikipedia.org/wiki?curid=518127", "title": "Kaltenleutgeben", "text": "Kaltenleutgeben\n\nKaltenleutgeben je městys v okrese Mödling v Dolních Rakousích.\n\nKaltenleutgeben leží v Industrieviertelu v Dolních Rakousích, v jižní části Vídeňského lesa. 73,41 % výměry katastru je zalesněna. Plocha městyse činí 17,5 čtverečních kilometrů. Obec sousedí s jihozápadním okrajem města Vídně a je oblíbenou příměstskou rekreační oblastí pro Vídeňany.\n\nZástavba Kaltenleutgebenu je v údolí Dürren Liesingu, které se táhne na východ do Perchtoldsdorfu. Úzké a až 80 metrů hluboké údolí má velmi svažitá úbočí. Kaltenleutgebenerský úval svými pasekami a čerstvým vzduchem prospívá vídeňskému jižnímu území.\n\nMimo Kaltenleutgebenu nejsou již další katastrální území.\n\nSeverně leží Breitenfurt bei Wien, severovýchodně Vídeň, východně Perchtoldsdorf, jihovýchodně Gießhübl, jižně Hinterbrühl a západně je obec Wienerwald.\n\nV dávnověku byla oblast součástí provincie Pannonia. Jádro Dolních Rakous má stejně proměnlivé dějiny jako celé Rakousko. Po \"anšlusu\" Rakouska v roce 1938 se stala obec součástí 24. okresu Vídně.\n\nTeprve od roku 1954 se obec stala opět samostatnou v rámci země Dolní Rakousko. V důsledku obecních reforem došlo ke změně nových hranic. Tak přišla o část stepních pastvin u Gießhüblu, jako i \"Rotte Wassergspreng\", které přešlo pod sousední obec Weissenbach.\n\n\n\nStarostou obce je Josef Graf (SPÖ). Vedoucím úřadu a zástupcem starosty je Peter Fuchs (SPÖ), druhým zástupcem starosty je Elisabeth Beiglböck (ÖVP).\nV obecním zastupitelstvu je 21 křesel s rozdělením mandátů\n\nNezemědělských pracovišť bylo v roce 2001 124, zemědělských a lesnických pracovišť bylo v roce 1999 11. Počet výdělečně činných v místě bydlišti podle sčítání obyvatel 2001 bylo 1403, to představuje 48,93 %.\n\nHlavním provozem v Kaltenleutgebenu byla po desetiletí cementárna Perlmoser, která nyní patří pod koncern Lafarge v Taleingangu, kde jsou vyšší zásoby vápence. Dnešní provoz je jen udržovací, protože výroba se již odstěhovala. Pro továrnu se také stavěla Kaltenleutgebenerská dráha od Jižní dráhy z Liesingu.\n\nDnes je obec spíše sídlištěm pro bydlení. Mnoho vídeňanů si zde buduje přechodná bydliště, protože toto území je z Vídně snadno dostupné.\n\n"}
{"id": "518128", "url": "https://cs.wikipedia.org/wiki?curid=518128", "title": "Oblastní rada Emek ha-Jarden", "text": "Oblastní rada Emek ha-Jarden\n\nOblastní rada Emek ha-Jarden, ( - \"mo'aca ezorit Emek ha-Jarden\", doslova „\"oblastní rada Jordánské údolí\"“, Emek HaYarden Regional Council) je administrativní část izraelského distriktu Sever, která zahrnuje sídla v Galileji, podél břehů Galilejského jezera, zejména při jeho jižním břehu (u výtoku řeky Jordán) a při jeho severozápadním břehu.\n\nOblastní rada Emek ha-Jarden byla založena roku 1949. Šlo o první oblastní radu zřízenou v Izraeli po vzniku státu a její organizační struktura byla pak inspirací pro vznik desítek podobných oblastních rad po celé zemi.\n\nPrvní novověké židovské osady zde vznikly již počátkem 20. století (Deganija roku 1909). Během britského mandátu Palestina pak přibyly další zemědělské vesnice. Ve 30. letech 20. století začaly zdejší kolektivní kibucy spolupracovat v rámci Va'ad ha-Guš (ועד הגוש) - regionálního sdružení, které předznamenalo pozdější vznik oblastních rad. Další obce vznikaly po první arabsko-izraelské válce tedy po roce 1948, ale vzhledem k intenzivnímu osidlování již před rokem 1948 šlo už jen o drobné zahuštění stávající sítě zemědělských obcí.\n\nStarostou oblastní rady je Idan Greenbaum. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Emek ha-Jarden sdružuje 22 izraelských vesnic, které fungují buď jako kolektivně hospodařící komunity typu kibuc či mošav nebo jako individuální společné osady. Sídlo úřadů oblastní rady leží přibližně 1 km východně od obce Deganja Alef, přímo na březích Galilejského jezera, nedaleko křižovatky dálnice číslo 90 a dálnice číslo 92.\n\n<mapframe text=\"Oblastní rada Emek ha-Jarden\" latitude=32.7814 longitude=35.572 width=480 height=640 zoom=11 align=center>\n</mapframe>\n\n\nK 31. prosinci 2014 žilo v oblastní rada Emek ha-Jarden  obyvatel. Z celkové populace bylo  Židů. Včetně statistické kategorie „ostatní“, tedy nearabští obyvatelé židovského původu, ale bez formální příslušnosti k židovskému náboženství, jich bylo . Podle starosty oblastní rady má být v obcích pod její jurisdikcí postaveno do roku 2014 dalších 1000 nových bytových jednotek.\n\n\n"}
{"id": "518134", "url": "https://cs.wikipedia.org/wiki?curid=518134", "title": "Zajeté zvíře", "text": "Zajeté zvíře\n\nZajeté zvíře je termín označující zvíře nebo zvířata, která byla zabita dopravním prostředkem.\n\nNa začátku 20. století se jedním ze významných znaků rozvoje automobilové dopravy stalo zvýšené množství zvěře usmrcené dopravním prostředkem. Mohla posloužit k jídlu a několik knih bylo věnováno její přípravě (v angličtině je pro tyto kuchařky termín \"Roadkill cuisine\"). Například \"Buck Peterson\" je spisovatel a autor originální \"Road Kill Cookbook\".\n\n\n\n\nV letech 2006 a 2007 analyzovali Hlaváč a Anděl soubor savců zabitých na 1282 km silnic různých tříd. Z celkového počtu 2144 jedinců bylo 80 kun skalních, 24 lasic, 10 hranostajů, 7 kun lesních, 4 vydry, 3 tchoři tmaví, 2 norci američtí a 1 jezevec.\n\nCentrum dopravního výzkumu uvádí, že každoročně dojde v České republice zhruba k sedmi a půl tisícům střetů se zvěří, při nichž se smrtelně zraní až pět řidičů. Z průzkumu prováděného v letech 2007 až 2008 pro Ministerstvo životního prostředí vyplynulo, že na silnicích a dálnicích v ČR je ročně usmrceno na 570 000 zajíců, 52 000 kusů zvěře srnčí, 350 000 ježků, 70 000 bažantů a 50 000 kun.\n\nStřet se zvířetem má mnoho negativních dopadů i na člověka:\n\nAčkoliv ke srážce může dojít v kteroukoliv denní dobu, má vysoká zvěř tendenci pohybovat se za svítání a za soumraku. Obzvláště aktivní jsou v době páření v říjnu až prosinci. V noci je snížená viditelnost a to zvláště do stran. Zvíře při nočním oslnění světlomety vozu ztratí možnost identifikovat polohu přijíždějícího auta, protože noční živočichové vidí ve tmě lépe než za světla. Oslnění světly tak zvíře zmate, to pak zůstane stát strnule na silnici a neuteče. Prevencí střetu je snížená rychlost, zraková kontrola obou stran silnice a soustředění se na možnost náhlého objevení zvířete. Je běžné, že řidiči ve tmě spatří záblesk očí zvířete dříve než zvíře celé.\n\nAby se snížila možnost úhynu zvířat kolem silnic, používají se různá výstražná znamení a zábrany.\n\n\n\n\n\n\nPokud dojde při střetu dopravního prostředku se zvířetem ke smrti zvířete, je řidič povinen nahlásit to mysliveckému hospodáři dané honitby, který přijede a označí uhynulé zvíře žlutou plombou.\n\n"}
{"id": "518138", "url": "https://cs.wikipedia.org/wiki?curid=518138", "title": "Stane Kavčič", "text": "Stane Kavčič\n\nStane Kavčič (30. říjen 1919, Lublaň – 27. březen 1987, Lublaň) byl slovinský politik.\n\nKavčič se narodil v Lublani, kde také absolvoval základní školu a gymnázium. Ještě před druhou světovou válkou začal působit v odborových organizacích. V červenci 1941 vstoupil do Komunistické strany Jugoslávie. Během války byl tajemníkem okresního výboru strany ve Vrhnice, tajemníkem slovinské sekce Svazu komunistické mládeže Jugoslávie. Krátce také studoval v Sovětském svazu.\n\nPo válce zastával funkce v mládežnické organizaci, straně i v odborech. V letech 1951 až 1956 byl místopředsedou slovinské vlády, jejím předsedou byl v období let 1967 až 1972. Od roku 1965 prosazoval Kavičič reformy, jež měly směřovat ke zlepšení hospodářské situace Slovinska, jeho participaci na ekonomických tocích i zlepšení vazeb s okolními státy. Jeho reformní úsilí však naráželo nejen na odpor části slovinského vedení, ale i na odpor nejvyššího jugoslávského vedení. Situace se ještě více vyostřila v důsledku tzv. silniční aféry. Akcentace slovinských zájmů a jeho liberální politika vyústily na podzim 1972 k jeho sesazení. Nucený důchod Kavčič využil k sepsání svých pamětí, které po jeho smrti vydali Janez Janša a Igor Bavčar.\n\nZemřel v březnu 1987. Na podzim 2009 byla v Lublani odhalena jeho busta.\n\nByl nositelem \"Řádu národního hrdiny\", \"Řádu bratrství a jednoty\", \"Řádu za zásluhy o národ\" a dalších vyznamenání.\n\n\n"}
{"id": "518139", "url": "https://cs.wikipedia.org/wiki?curid=518139", "title": "Ekkard", "text": "Ekkard\n\nEkkard (také: Ekkehard; Ekhard; Helicardus; † 8. srpen 1023) byl pražský biskup v letech od 1017 do 1023.\n\nPrý byl příbuzným císaře Jindřicha II. V mládí vstoupil do řádu benediktinů a byl mnichem v Břevnovském klášteře. Později se stal opatem v naumburském klášteře. Ve vyšším věku byl povolán proboštem pražské kapituly do Prahy.\n\nPo smrti pražského biskupa Thiddaga byl zvolen pražským biskupem ačkoli kníže Oldřich chtěl prosadit svého kaplana Přibyslava.\nPo investituře 8. října 1017 se mu dostalo svěcení v Merseburgu od mohučského metropolity Erkanbalda.\nBěhem svého funkčního období, vedl Ekkard pravidelné diecézní synody, což mu umožnilo ovlivňovat duchovenstvo a skrze to lid.\nKněží museli biskupovi dvakrát ročně a osobně podávat zprávu o své činnosti a museli přijímat nařízení týkající se své části biskupství.\nEkkard ovládal český jazyk a byl prý výborný kazatel.\n\n"}
{"id": "518143", "url": "https://cs.wikipedia.org/wiki?curid=518143", "title": "Volby do Knesetu 1949", "text": "Volby do Knesetu 1949\n\nVolby do Ústavodárného shromáždění se v nově založeném Izraeli konaly 25. ledna 1949. Volební účast byla 85,8 %. Dva dny po prvním zasedání sboru ze dne 14. února 1949, zákonodárci odhlasovali změnu tohoto sboru na Kneset (: כנסת, doslova „Shromáždění“). Funkční období od roku 1949 do roku 1951 je pak známo jako tzv. První Kneset. Kneset nahradil dosavadní parlamentní sbor Asifat ha-nivcharim, který v letech 1920–1949 fungoval v rámci židovské komunity v mandátní Palestině.\n\nPrvní vláda byla vytvořena Davidem Ben Gurionem dne 8. března 1949. Jeho strana Mapaj vytvořila koaliční vládu s Jednotnou náboženskou frontou, Progresivní stranou, Sefardy a orientálními komunitami a Demokratickou kandidátkou za Nazaret. Vláda měla 12 ministrů a předsedou Knesetu se stal Josef Šprincak.\n\nTrend politické nestability byl v Izraeli odstartován, když Ben Gurion 15. října 1950 rezignoval kvůli neshodám s Jednotnou náboženskou frontou ohledně vzdělávání v nových imigračních táborech (ma'abarot), náboženského vzdělávacího systémů, požadavcích na zrušení ministerstva přídělového systému a zásobování a personálním obsazení ministerstva obchodu a průmyslu.\n\nDruhou vládu vytvořil Ben Gurion 1. listopadu 1950 se stejnými koaličními partnery. Ve vládě však došlo k několika změnám; David Remez se přesunul z ministerstva dopravy na resort školství, kde nahradil Zalmana Šazara, který již v nové vládě nebyl. Remezovo uvolněné křeslo na ministerstvu dopravy obsadil Dov Josef. Ministrem obchodu a průmyslu byl jmenován Ja'akov Geri, který nebyl členem Knesetu. Došlo taktéž ke jmenování nového náměstka ministra dopravy.\n\nPředčasné parlamentní volby byly vyvolány poté, co vláda 14. února 1951 rezignovala kvůli odmítnutí návrhu ministra školství a kultury na registraci školáků.\n\n\n\n"}
{"id": "518148", "url": "https://cs.wikipedia.org/wiki?curid=518148", "title": "Almagor", "text": "Almagor\n\nAlmagor ( אַלְמָגוֹר, Almagor) je vesnice typu mošav v Izraeli, v Severním distriktu, v Oblastní radě Emek ha-Jarden.\n\nLeží v nadmořské výšce 12 metrů pod mořskou hladinou v údolí řeky Jordán v Horní Galileji. Mošav je situován na svazích cca 2 kilometry severně od břehů Galilejského jezera, nedaleko vtoku Jordánu do jezera.\n\nVesnice se nachází cca 15 kilometrů severovýchodně od města Tiberias, cca 120 kilometrů severovýchodně od centra Tel Avivu a cca 58 kilometrů severovýchodně od centra Haify. Almagor obývají Židé, přičemž osídlení v tomto regionu je ryze židovské. Výjimkou je město Tuba-Zangarija cca 6 kilometrů severním směrem, které obývají izraelští Arabové, respektive Beduíni.\n\nAlmagor je na dopravní síť napojen pomocí lokální silnice číslo 8277, která jižně od vesnice ústí u břehu Galilejského jezera do dálnice číslo 87.\n\nAlmagor byl založen v roce 1961. Původně se jednalo o polovojenské sídlo typu Nachal nazývané zpočátku též Giv'at Kal'a (גבעת קלע). V roce 1965 byl Almagor proměněn na ryze civilní sídlo. Šlo o první případ, kdy se osada typu Nachal neměnila na kolektivistický kibuc ale na mošav s volnější hospodářskou kooperací.\n\nŠlo o první osadu v rámci zamýšleného bloku vesnic v regionu Korazim, jehož zřizování bylo spuštěno roku 1962. Podle regionálních plánů mělo řešené území pokrývat rozlohu cca 12 500 akrů (cca 50 kilometrů čtverečních), z toho 2000 akrů se mělo získat dodatečnou meliorací. Projektovalo se tu 5 nových zemědělských vesnic, z nichž jedna měla být rybářská. Projekt byl inspirován podobnými regionálními programy jako například vznik bloku osad Ta'anach nedaleko Afuly nebo výstavba v regionu Chevel Lachiš v 50. letech 20. století. V tomto případě ale nakonec realizace postupovala pomalu. Po Almagoru vznikly další vesnice až mnohem později (Amnun 1983, Korazim 1983 a Karkom 1986)\n\nV době založení Almagoru se nová vesnice nacházela v demilitarizované zóně na dotyku izraelských a syrských pozic. Poblíž stávajícího mošavu se roku 1951 odehrála bitva u Tel Motilo, kterou připomíná památník. Izrael založil v této lokalitě vesnici Almagor, protože na celé syrsko-izraelské hranici právě toto místo nabízelo Izraelcům v případném konfliktu taktickou výhodu vzhledem k vyvýšené poloze. Bezpečnostní situace vesnice se zlepšila po Šestidenní válce v roce 1967, kdy Izrael dobyl na Sýrii sousední Golanské výšiny.\n\nV polovině 80. let 20. století postihla mošav ekonomická krize. Obec měla vysoké dluhy, které způsobily zhoršení hospodářských a sociálních poměrů.\n\nEkonomika mošavu Almagor je založena na zemědělství (mango,liči) a turistice (ubytování). Mnozí obyvatelé dojíždějí za prací mimo obec.\n\nObyvatelstvo mošavu Almagor je sekulární. Podle údajů z roku 2014 tvořili naprostou většinu obyvatel v mošavu Almagor Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 335 lidí. Během roku 2014 populace klesla o 4,3 %.\n\n"}
{"id": "518158", "url": "https://cs.wikipedia.org/wiki?curid=518158", "title": "Ottomar Anschütz", "text": "Ottomar Anschütz\n\nOttomar Anschütz (16. května 1846 Leszno dnes Polsko - 30. května 1907 Berlin-Friedenau), byl německý vynálezce, fotograf a chronofotograf.\n\nVynalezl závěrku o rychlosti 1/1000 sekundy a v roce 1887 elektrotachyskop. Elektrotachyskop byl disk s 24. skleněnými diapozitivy na ruční pohon a osvětlovaný jiskřící spirálou Geißlerovy trubice, kterou používal jeden divák nebo malá skupina.\n\nV roce 1887 vyvinul Anschütz takzvaný projekční elektrotachyskop a v roce 1891 ještě o něco menší motorovou verzi Electrical Schnellseher (česky elektrický rychloprohlížeč), který vyráběla firma Siemens & Halske v Berlíně. Používal se ve veřejných arkádách a byl vystaven na Mezinárodní elektrotechnické výstavě ve Frankfurtu. Téměř 34000 platících diváků jej vidělo na výstavě v Berlíně v létě 1892, pak také v Londýně a nakonec v roce 1893 na Světové výstavě v Chicagu.\n\nJeho albuminové fotografie čápů z roku 1884 inspirovaly leteckého průkopníka Otto Lilienthala k experimentálním letům kluzákem.\n\n\n\n\n"}
{"id": "518162", "url": "https://cs.wikipedia.org/wiki?curid=518162", "title": "Volby do Knesetu 1955", "text": "Volby do Knesetu 1955\n\nVolby do 3. Knesetu se v Izraeli konaly 26. července 1955. Výsledkem bylo vítězství levice vedené stranou Mapaj Davida Ben Gurion. Volební účast byla 80,7 %.\n\nNa rozdíl od druhého Knesetu byl třetí Kneset jedním z nejstabilnějších v izraelských dějinách. Během funkčního období Knesetu se vyměnily pouze dvě vlády a do dnešní doby (2010) se jedná o jediný Kneset, během něhož nedošlo k rozdělování či slučování politických stran. Obdobně jako v prvním a druhém Knesetu byl i ve třetím Knesetu jeho předsedou Josef Šprincak, a to až do své smrti 28. ledna 1959. Ve funkci jej nahradil poslanec za stranu Achdut ha-Avoda Nachum Nir.\n\nNa začátku třetího Knesetu vytvořil David Ben Gurion 3. listopadu 1955 v pořadí sedmou izraelskou vládu (během předchozích dvou Knesetů bylo celkem šest vlád; dvě v prvním a čtyři ve druhém). Jeho strana Mapaj vytvořila koaliční vládu s Národní náboženskou frontou (která se později přejmenovala na Národní náboženskou stranu), Mapam, Progresivní stranou, Achdut ha-Avodou a třemi stranami izraelských Arabů (Demokratickou kandidátkou pro izraelské Araby, Pokrokem a prací a Zemědělství a rozvojem). Vláda měla 16 ministrů. Vláda padla po Ben Gurionově rezignaci dne 31. prosince 1957 kvůli prosakování informací ze zasedání vlády.\n\nOsmou vládu vytvořil Ben Gurion o týden později dne 7. ledna 1958 se stejnými koaličními partnery. Stejný zůstal i počet ministrů. Osmá vláda padla po Ben Gurionově rezignaci ze dne 5. července 1959 poté, co levicové strany hlasovaly proti vládnímu návrhu na prodej zbraní Západnímu Německu a odmítly opustit koalici. Volby do čtvrtého Knesetu pak byly svolány na 3. listopadu 1959.\n\n\n\n"}
{"id": "518165", "url": "https://cs.wikipedia.org/wiki?curid=518165", "title": "Merchavja", "text": "Merchavja\n\nMerchavja též Merchavia (: ) může být:\n\n"}
{"id": "518167", "url": "https://cs.wikipedia.org/wiki?curid=518167", "title": "Třída Kongó (1990)", "text": "Třída Kongó (1990)\n\nTřída Kongó je třída torpédoborců Japonských námořních sil sebeobrany. Skládá se z jednotek \"Kongó\", \"Kirišima\", \"Mjókó\" a \"Čókai\", postavených v letech 1990–1998. Plavidla jsou vybavena americkým zbraňovým systémem Aegis a zajišťují protivzdušnou obranu flotily. Jsou to první válečné lodě, mimo plavidla US Navy, které systém Aegis nesou. Jsou jádrem čtyř doprovodných uskupení, která soustřeďují hlavní síly celého japonského námořnictva. Všechny čtyři jednotky mají též sloužit jako součást protiraketové obrany. Konstrukce lodí je blízká americké třídě \"Arleigh Burke\".\n\nNa stavbě všech čtyř torpédoborců spolupracovaly japonské firmy Mitsubishi Heavy Industries a IHI Corporation, přičemž stavba probíhala mezi lety 1990–1998. Stavba první jednotky \"Kongó\" (DDG-173) byla zahájena v květnu 1990 a do služby torpédoborec vstoupil v březnu 1993. \"Kirišima\" (DDG-174) byla stavěna od dubna 1992 a dokončena v březnu 1995. Kýl \"Mjókó\" (DDG-175) byl založen v dubnu 1993 a loď byla dokončena v březnu 1996. Konečně poslední jednotka \"Čókai\" (DDG-176) byla stavěna od května 1995 a dokončena v březnu roku 1998.\n\nJednotky třídy \"Kongó\":\nTorpédoborce nesou pokročilý americký zbraňový systém Aegis s radarem SPY-1D, který dokáže sledovat najednou až 200 vzdušných cílů. Všechny torpédoborce byly po roce 2005 upraveny pro fungování v rámci systému protiraketové obrany (\"Ballistic missile defence\" – BMD). Jádrem výzbroje lodí jsou dvě skupiny vertikálních odpalovacích zařízení Mk 41 s celkovou kapacitou 90 řízených střel — 61 na zádi a 29 na přídi. Z nich jsou odpalovány řízené střely SM-2MR Block II a protiponorková torpéda RUM-139 VL-ASROC. Dále nesou dva čtyřnásobné kontejnery protilodních střel Boeing Harpoon. Hlavňovou výzbroj tvoří jeden 127mm kanón OTO Melara s délkou hlavně 54 ráží a dva systémy blízké obrany Phalanx CIWS. Protiponorkovou výzbroj doplňují dva trojhlavňové 324mm protiponorkové torpédomety. Na palubě je rozměrná plošina pro operace dvou protiponorkových vrtulníků, lodě však nemají hangár pro jejich uskladnění.\n\nPohon koncepce COGAG využívá čtyř plynových turbín General Electric LM2500. Lodní šrouby jsou dva. Lodě dosahují rychlosti přes 30 uzlů.\n\n"}
{"id": "518172", "url": "https://cs.wikipedia.org/wiki?curid=518172", "title": "Sorin Matei", "text": "Sorin Matei\n\nSorin Matei (* 6. července 1963, Bukurešť) je bývalý rumunský atlet, jehož specializací byl skok do výšky.\n\nV roce 1986 získal v Moskvě bronzovou medaili na hrách dobré vůle . O rok později skončil na druhém mistrovství světa v atletice v Římě na šestém místě (232 cm). Třikrát se kvalifikoval na letní olympijské hry. Největšího úspěchu dosáhl na olympiádě v Moskvě 1980 a v Barceloně 1992, kde shodně skončil ve finále na třináctém místě. Své největší úspěchy zaznamenal na halovém mistrovství Evropy. V Budapešti 1988 získal bronz, o čtyři roky později v Janově stříbro. Třikrát se stal vítězem prestižního halového výškařského mítinku v Arnstadtu.\n\nPatří mezi sedm výškařů celé historie, kteří překonali pod otevřeným nebem hranici 240 cm. Totéž dokázali dále Rudolf Povarnicyn, Igor Paklin, Patrik Sjöberg, Charles Austin, Vjačeslav Voronin a hned sedmnáctkrát Javier Sotomayor.\n\n\n"}
{"id": "518173", "url": "https://cs.wikipedia.org/wiki?curid=518173", "title": "Eufonie", "text": "Eufonie\n\nEufonie neboli libozvuk či libozvučnost je umělecky působivé uspořádání hlásek nebo jejich skupin ve verši a jejich následné opakování. Především jsou používány samohlásky a dvojhlásky. Opakem je kakofonie neboli nelibozvučnost.\n\nPříklad: V první sloce básně Roberta Browninga \"Meeting at night\" (\"Noční setkání\") opakuje se souhláska [l].\n\nMistrovské eufonicky dílo je \"Havran\" Edgara Allana Poea.\n\nV české poezii příklady eufonie jsou básně Karla Hlaváčka, jako třeba \"Hrál kdosi na hoboj\":\n\nKomplikované skupiny a sekvence hlasek se vyskytuji v lyrice Vladimíra Holana. Slovní hřičky jsou typické také pro Jiřího Ortena (\"Cítím již na patře sám samet samoty\" v básni \"U tebe teplo je...\"). \nEufonii se zabýval ve svých článcích Jan Mukařovský. Jiní eufonolozi jsou Roman Jakobson, Miroslav Červenka, Iván Fónagy, Robert Abernathy, Lucylla Pszczołowska, Katarzyna Lesiak a Lukáš Neumann.\n\n"}
{"id": "518176", "url": "https://cs.wikipedia.org/wiki?curid=518176", "title": "Ber Borochov", "text": "Ber Borochov\n\nDov Ber Borochov (: דב בר בורוכוב; žil 3. červenec 1881 v Zolotonoši – 17. prosince 1917) byl marxisticko-sionistický vůdce a spisovatel, jeden ze zakladatelů hnutí dělnického sionismu a průkopník studia jidiš. Borochov byl rovněž teoretik; mezi jeho hlavní přínosy patří syntéza třídního boje a nacionalismu. Masové migrace Židů do Palestiny známé jako alije chápal „jako nevyhnutelný výraz vnitřní jednoty židovského proletariátu k řešení problémů způsobených žitím v diaspoře.“\n\nByl si vědom hrozby antisemitismu, ale nespatřoval jej jako základ nebo motivaci sionismu. Sionismus byl podle něj propojen se socialismem. Toto propojení zdůvodňoval tvrzením, že socialismus i sionismus mají stejný účel: „učinit židovský život opět produktivním.“ Židovské dělníky považoval za průkopníky židovské budoucnosti.\n\n"}
{"id": "518183", "url": "https://cs.wikipedia.org/wiki?curid=518183", "title": "Sprite (rozcestník)", "text": "Sprite (rozcestník)\n\nSprite může být:\n\n"}
{"id": "518187", "url": "https://cs.wikipedia.org/wiki?curid=518187", "title": "Lymfatická masáž", "text": "Lymfatická masáž\n\nLymfatická masáž, často také nazývaná lymfatická drenáž nebo manuální lymfodrenáž, je masáž založená na rytmickém hnětení svalů. Její pomocí se má zajistit správné proudění lymfy (mízy) v těle. Oproti klasické masáži jsou zde hmaty prováděny menším tlakem a mají i menší frekvenci.\n\nLymfatická masáž je populární kosmetická metoda, která umožňuje odstraňování celulitidy. Jde však o uznávanou léčebnou metodou s širšími možnostmi využití, např. při léčení chronických otoků. Lze ji provádět jak manuální technikou, tak pomocí řady speciálních přístrojů - přístrojová lymfodrenáž\n\nTato masáž má díky zlepšení proudění mízy přispět k odvádění nečistot z krve. Pomocí této jemné techniky lze zbavit tělo otoků a vyřešit tak zdravotní problémy, kterým by klasická sportovně-rekondiční masáž spíše uškodila.\n\nLymfatická masáž není univerzální metoda a při některých zdravotních stavech by se neměla vůbec provádět:\n"}
{"id": "518188", "url": "https://cs.wikipedia.org/wiki?curid=518188", "title": "Seznam apoštolských nunciů u císařského dvora (1529–1916)", "text": "Seznam apoštolských nunciů u císařského dvora (1529–1916)\n\n\n\n"}
{"id": "518190", "url": "https://cs.wikipedia.org/wiki?curid=518190", "title": "Giovanni Stefano Ferreri", "text": "Giovanni Stefano Ferreri\n\nGiovanni Stefano Ferreri OCist. († 21. září 1610) byl katolický biskup a papežský diplomat.\n\nOpat cisterciáckého kláštera Sv. Salvátora, 1599-1610 biskup ve Vercelli, 1604-1607 nuncius u císařského dvora v Praze. Ferreri byl vysvěcen na biskupa Federicem kard. Borromeem 1. května 1599 v Římě.\n\n"}
{"id": "518191", "url": "https://cs.wikipedia.org/wiki?curid=518191", "title": "Jozef Banáš", "text": "Jozef Banáš\n\nIng. Jozef Banáš (* 27. září 1948 Bratislava) je slovenský prozaik, dramatik, diplomat a politik.\n\n\nPodle podkladů slovenského Ústavu pamäti národa byl agentem StB v letech 1974–1989 pod krycím jménem „Lotos“. Banáš tvrdí, že žádnou spolupráci nepodepsal a jeho podpis ve svazcích StB je zfalšovaný. Přes tříleté úsilí o vydání údajného podpisu na písmoznalecké zkoumání, Ústav paměti národa toto odmítl. Banáš proto podal v listopadu 2005 trestní oznámení Generální prokuratuře SK na neznámého pachatele za falšování úřední listiny.\n\nJozef Banáš je ženatý a má dvě dcery, jednou z nich je známá moderátorka Adela Vinczeová.\n\n\nKromě literární tvorby se věnuje i politické publicistice a esejistice. Jeho eseje a úvahy o politice vycházejí i v zahraničních médiích.\n\n"}
{"id": "518193", "url": "https://cs.wikipedia.org/wiki?curid=518193", "title": "Merchavja (mošav)", "text": "Merchavja (mošav)\n\nMerchavja nebo Merchavia ( , Merhavia, v oficiálním seznamu sídel Merhavya Moshav) je vesnice typu mošav v severním Izraeli. Spadá pod oblastní radu Jizre'elské údolí.\n\nLeží v nadmořské výšce 84 metrů ve východní části Jizre'elského údolí, které dál k jihovýchodu přechází do Charodského údolí. Severně od obce se z rovinaté krajiny prudce zvedá masiv Giv'at ha-More, ze kterého sem přitéká vádí Nachal Merchavja, jež míjí vesnici z východu a ústí do Nachal Charod, které protéká jihozápadně od vesnice.\n\nNachází se v oblasti s intenzivním zemědělstvím, 2 kilometry východně od města Afula, cca 77 kilometrů severovýchodně od centra Tel Avivu a cca 38 kilometrů jihovýchodně od centra Haify.\n\nNa dopravní síť je mošav napojen pomocí dálnice číslo 71.\n\nMerchavja byla založena roku 1922, má ale starší sídelní tradici v roce 1911. Byla první novověkou židovskou osadou v Jizre'elském údolí. Vznik osídlení tu byl umožněn transakcí z roku 1910, při které zde sionistická organizace získala první zemědělské pozemky v centrální části Jizre'elského údolí. K založení osady došlo pak 24. ledna 1911. Potřebné převody pozemků (10 000 dunamů = 10 kilometrů čtverečních) v tomto regionu provedl Jehošua Chankin. Už v říjnu 1910 sem přišli první obyvatelé, mezi které patřili členové kvucy Kibuš a dělníci druhé aliji. Počátkem roku 1911 začalo obdělávání pozemků.\n\nVesnice byla založena na družstevním základě, podle idejí německo-židovského teoretika Franze Oppenheimera. Ten navrhl, aby se v tehdejší turecké Palestině zakládaly zemědělské samosprávné osady. Jejich utváření mělo probíhat ve třech fázích. V první fázi měla být založena komerční farma vedená odborníky, jejíž členové by byli pouhými placenými zaměstnanci. V druhé fázi měli zaměstnanci přejímat odpovědnost za chod farmy a ve třetí by se rozhodli pro kolektivní nebo individuální hospodaření. Tak vznikla Kooperacija (\"קואופרציה\") – pokusná kolektivní komunita.\n\nMěla fungovat jako družstevní farma s diferencovanými mzdami a byla založena s pomocí Arthura Ruppina, Jehošuy Chankina, Anglo-palestinské banky a Elijahu Blumenfelda. V roce 1915 navrhl Alexander Baerwald první zděnou budovu a uliční síť s centrálním náměstím.\n\nRoku 1914 farmu Kooperacija převzala skupina zemědělských dělníků, ale kvůli vypuknutí první světové války byla neúspěšná. Experiment s farmou Kooperacija selhal také pro spory mezi vedením a zaměstnanci. Vesnice byla navíc vystavena útokům okolních Arabů (v září 1912). I po krachu Kooperacije zůstávalo na místě několik osadníků. Ty po první světové válce doplnili noví lidé (židovští přistěhovalci z Polska a obyvatelé Tel Avivu). V roce 1922 tak došlo k faktickému novému založení osady, která se roku 1924 ustavila jako mošav (konkrétně mošav ovdim).\n\nV roce 1929 vznikla nedaleko mošavu vesnice typu kibuc se stejným názvem, který se ale vyvíjí administrativně jako samostatná obec.\n\nRoku 1949 měl mošav Merchavja 309 obyvatel a rozlohu katastrálního území 8537 dunamů (8,537 kilometrů čtverečních).\n\nNa přelomu 80. a 90. let 20. století vesnice prošla v době ekonomické krize izraelských mošavů transformací a otevřela se i nově příchozím individuálním uchazečům o pobyt. Fungují zde zařízení předškolní péče o děti. Základní škola je k dispozici v sousedním kibucu Merchavja. V obci jsou sportovní areály, obchod a zdravotní středisko.\n\nNázev mošavu je odvozen od verše z knihy Žalmů, konkrétně z Žalmu 118:5.\nV metaforickém významu: „Hospodin mě osvobodil.“ Tj. zkušenosti Židů, kteří se přistěhovali do Izraele (resp. Palestiny) a dosáhli tak nové domoviny bez soužení perzekuce.\n\nObyvatelstvo mošavu Merchavja je sekulární. Podle údajů z roku 2014 tvořili naprostou většinu obyvatel v mošavu Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 639 lidí. Během roku 2014 registrovaná populace klesla o 2,6 %.\n\n"}
{"id": "518196", "url": "https://cs.wikipedia.org/wiki?curid=518196", "title": "Oblastní rada Jizre'elské údolí", "text": "Oblastní rada Jizre'elské údolí\n\nOblastní rada Jizre'elské údolí nebo Oblastní rada Emek Jizre'el ( מועצה אזורית עמק יזרעאל, \"Mo'aca azorit Emek Jizre'el\", Jezre'el Valley Regional Council) je oblastní rada v Severním distriktu v Izraeli. Většina jejích sídel se nachází v Jizre'elském údolí.\n\nOblast Jizre'elského údolí byla už ve starověku osídleným regionem s častými zmínkami v bibli. Novověké židovské osidlování zde začalo počátkem 20. století a inicioval ho sionistický aktivista Arthur Ruppin. Výkupy pozemků v údolí do židovského vlastnictví prováděl Jehošua Chankin. První takovou pozemkovou transakcí byl výkup 9500 dunamů (9,5 kilometrů čtverečních) v prostoru, kde pak vznikl mošav Merchavija jako první moderní židovské sídlo v tomto regionu. Další vlna židovského osidlování pak začala roku 1921. V následujících dekádách byla močálovitá krajina proměněna na úrodný pás s hustým zemědělským osídlení a s městem Afula jako novým centrem regionu. Afula ale členskou obcí této oblastní rady není, protože má statut města.\n\nPo vzniku státu Izrael byly založeny v Jizre'elském údolí dvě oblastní rady: Oblastní rada Jizre'el (ve východní části) a Oblastní rada Kišon (v západní části). Ty byly roku 1980 sloučeny do jedné, pod současným názvem.\n\nSídlo úřadů oblastní rady leží poblíž vesnice Mizra. Starostou oblastní rady je אייל בצר - Ejal Bacar. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Jizre'elské údolí sdružuje celkem 15 kibuců, 15 mošavů, 6 společných osad a 2 arabské (respektive beduínské) vesnice. Navzdory názvu oblastní rady se ne všechny její členské obce nacházejí přímo ve stejnojmenném údolí.\n\n\n\nK 31. prosinci 2014 žilo v Oblastní radě Jizre'elské údolí 35 900 obyvatel. Z celkové populace bylo 33 700 Židů. Včetně statistické kategorie \"ostatní\" tedy nearabští obyvatelé židovského původu ale bez formální příslušnosti k židovskému náboženství jich bylo 34 400. Ostatní obyvatelé patří převážně do etnické skupiny izraelských Arabů.\n\n"}
{"id": "518197", "url": "https://cs.wikipedia.org/wiki?curid=518197", "title": "Zemský hřebčinec Písek", "text": "Zemský hřebčinec Písek\n\nZemský hřebčinec Písek státní podnik je státní podnik, který se zabývá chovem koní. Areál hřebčinece má od 1. července 2010 status Národní kulturní památka České republiky. Byl vystavěn na přelomu 19. a 20. století. První plemenní hřebci sem byli umístěni v roce 1902 a od té doby se datuje historie chovu koní v Písku. Písecký hřebčinec je jedním ze tří posledních státních podniků, které mají na starosti chov koní (těmi dalšími jsou Národní hřebčín Kladruby nad Labem a Zemský hřebčinec Tlumačov. \n\nPísek býval posádkovým městem a přítomnost vojska vyžadovala také přítomnost hřebčince. Prvním armádním stanovištěm hřebců byl od roku 1811 Švantlův dvůr u bývalého Měšťanského pivovaru. Jeho poloha blízko středu města však neumožňovala jej rozšířit, a proto byl v roce 1902 vybudován nový hřebčinec na okraji města směrem na České Budějovice. Hřebčinec byl v letech 1901–1902 vystavěn podle návrhu architekta Františka Skopalíka. Chod hřebčince zajišťovala armáda až do roku 1924, kdy přešel plně do civilní správy. Jeho úkolem bylo vždy zabezpečovat plemenné hřebce zprvu pro armádní či zemědělské účely, až ke koním pro sportovní využití se skokovým a drezurním potenciálem. Hřebci byli zajišťováni dovozem jak mohutných teplokrevných plemen oldenburských, hannoverských či anglonormanských, tak i chladnokrevných hřebců belgického a norického původu. Hřebčinec samozřejmě využíval i hřebečky z domácího chovu, k čemuž sloužila například hříbárna v nedalekém Novém Dvoře, která byla založena v roce 1878. V roce 1948 přibyl objekt v Humňanech, dodnes sloužící pro testaci a odchov hříbat. \n\nHřebčinec zůstával až do roku 1960 samostatným státním podnikem, než docházelo k následným změnám jeho začlenění:\n\nZ píseckého chovu pocházel i kůň Ardo, který stál modelem sochaři J. V. Myslbekovi, když modeloval Pomník svatého Václava zdobící pražské Václavské náměstí. Jedna z Myslbekových studií dnes stojí také na nádvoří hřebčince.\n\nAreál současného hřebčince vznikal s ohledem na požadavky na zdravé ustájení plemenných hřebců. Nachází se zde tedy především vzdušné, prostorné a světlé stáje, krytá i otevřená jízdárna, inseminační středisko, izolační stáj. Dominantou areálu je honosná správní budova s byty, která je ,stejně jako celý komplex budov, z režného zdiva se secesními detaily.\n\n"}
{"id": "518208", "url": "https://cs.wikipedia.org/wiki?curid=518208", "title": "Passerelle Léopold-Sédar-Senghor", "text": "Passerelle Léopold-Sédar-Senghor\n\nPasserelle Léopold-Sédar-Senghor (česky \"Lávka Léopolda Sédara Senghora\") je lávka pro pěší a cyklisty přes řeku Seinu v Paříži. Spojuje 1. obvod na pravém břehu, kde se nachází Jardin des Tuileries a 7. obvod na levém, kde stojí Musée d'Orsay.\n\nPrvní most zde byl otevřen roku 1861 za účasti Napoleona III. pod názvem \"Pont de Solférino\" podle vítězné bitvy u Solferina v roce 1859. Most zde vydržel celé století, než byl v roce 1961 nahrazen železnou lávkou pro pěší. Ta byla odstraněna v roce 1992. Současná lávka byla vystavěna v letech 1997–1999 a pro veřejnost zprovozněna 14. prosince 1999 jako \"Passerelle de Solférino\". Od 9. října 2006 nese jméno básníka a senegalského prezidenta Léopolda Sédara Senghora u příležitosti 100. výročí jeho narození.\n\nLávka překračuje řeku jediným obloukem. Konstrukce je z ocele a paluba z exotického dřeva z Brazílie, které bylo také použito k zakrytí horní plochy a přístupu nové budovy Francouzské národní knihovny. Na každém břehu je lávka ukotvena na betonových pilířích, které zasahují do hloubky 15 metrů. Stavba je 106 metrů dlouhá, 15 metrů široká a váží 150 tun. Lávka je opatřena lavičkami a pouličními lampami. Autor lávky Marc Mimram obdržel za své dílo v roce 1999 architektonickou cenu.\n\n"}
{"id": "518209", "url": "https://cs.wikipedia.org/wiki?curid=518209", "title": "Měchonice", "text": "Měchonice\n\nMěchonice () je malá vesnice, část obce Dolní Pohleď v okrese Kutná Hora. Nachází se asi 2 km na východ od Dolní Pohledě. Vesnicí protéká Měchonický potok. Je zde evidováno 8 adres. Trvale zde žije 18 obyvatel.\n\nMěchonice leží v katastrálním území Dolní Pohleď o výměře 3,6 km.\n\n"}
{"id": "518210", "url": "https://cs.wikipedia.org/wiki?curid=518210", "title": "Buda (Horka II)", "text": "Buda (Horka II)\n\nBuda () je malá vesnice, část obce Horka II v okrese Kutná Hora. Nachází se asi 1 km na severozápad od Horek. Vesnicí protéká Sázava. Prochází zde silnice II/336. Je zde evidováno 20 adres. Trvale zde žije 47 obyvatel.\n\nBuda leží v katastrálním území Horka nad Sázavou o výměře 9,48 km.\n\n\n"}
{"id": "518211", "url": "https://cs.wikipedia.org/wiki?curid=518211", "title": "Hrádek (Horka II)", "text": "Hrádek (Horka II)\n\nHrádek () je osada, část obce Horka II v okrese Kutná Hora. Nachází se asi 2 km na západ od Horek. Leží na pravém břehu vodní nádrže Švihov. Jsou zde evidovány tři adresy. Trvale zde žijí dva obyvatelé.\n\nHrádek leží v katastrálním území Hrádek nad Želivkou o rozloze 0,73 km.\n\n"}
{"id": "518212", "url": "https://cs.wikipedia.org/wiki?curid=518212", "title": "Onšovec", "text": "Onšovec\n\nOnšovec () je malá vesnice, část obce Horka II v okrese Kutná Hora. Nachází se asi 1,5 km na jihozápad od Horek. Leží na pravém břehu vodní nádrže Švihov. Je zde evidováno 47adres.Trvale zde žije 69 obyvatel.\n\nOnšovec leží v katastrálním území Horka nad Sázavou o výměře 9,48 km.\n\n\n"}
{"id": "518213", "url": "https://cs.wikipedia.org/wiki?curid=518213", "title": "Brandýs (Chabeřice)", "text": "Brandýs (Chabeřice)\n\nBrandýs () je osada, část obce Chabeřice v okrese Kutná Hora. Nachází se asi 2 km na severozápad od Chabeřic. Je zde evidováno 5 adres. Trvale zde žije 12 obyvatel.\n\nBrandýs leží v katastrálním území Chabeřice o výměře 7,96 km.\n\n"}
{"id": "518214", "url": "https://cs.wikipedia.org/wiki?curid=518214", "title": "Čížov (Chabeřice)", "text": "Čížov (Chabeřice)\n\nČížov () je malá vesnice, část obce Chabeřice v okrese Kutná Hora. Nachází se asi 2 km na západ od Chabeřic. Leží na pravém břehu Sázavy. Prochází tudy železniční trať Čerčany – Světlá nad Sázavou. Je zde evidováno 40 adres. Trvale zde žije 18 obyvatel.\n\nČížov leží v katastrálním území Chabeřice o výměře 7,96 km.\n\n"}
{"id": "518215", "url": "https://cs.wikipedia.org/wiki?curid=518215", "title": "Petit-Pont", "text": "Petit-Pont\n\nPetit-Pont (česky \"Malý most\") je kamenný most přes řeku Seinu v Paříži. Spojuje ostrov Cité (4. obvod) s 5. obvodem na levém břehu.\n\nPrvní dřevěný most v těchto místech existoval již v římské době. Jeho název \"Malý most\" se používal pro odlišení od \"Grand-Pont\" neboli \"Velký most\" (v současnosti Pont au Change), který vedl z ostrova Cité přes širší rameno řeky na pravý břeh.\n\nV roce 1185 zde byl vystavěn nový dřevěný most, který však zničila povodeň v roce 1196. Mezi lety 1200–1390 zde bylo vystavěno postupně pět mostů. V roce 1394 zde nechal postavit další most o třech obloucích Karel VI. Tento most byl obnoven mezi lety 1406–1416 a vydržel až do 18. století. V roce 1718 byl zničen požárem a o rok později byl nahrazen novým dřevěným mostem. V roce 1850 se započalo se stavbou kamenného mostu, který byl otevřen v roce 1853.\n\nMost je kamenný o jediném oblouku, jeho celková délka činí 32 metry a šířka 20 metrů (12 m vozovka a 4 m pro každý chodník).\n\n"}
{"id": "518219", "url": "https://cs.wikipedia.org/wiki?curid=518219", "title": "Holšice", "text": "Holšice\n\nHolšice () je vesnice, část obce Chabeřice v okrese Kutná Hora. Nachází se asi 2 km na severozápad od Chabeřic. Je zde evidováno 52 adres. Trvale zde žije 85 obyvatel.\n\nHolšice leží v katastrálním území Chabeřice o výměře 7,96 km.\n\n"}
{"id": "518220", "url": "https://cs.wikipedia.org/wiki?curid=518220", "title": "Extravilán", "text": "Extravilán\n\nExtravilán je souhrnné označení pro nezastavěnou část obce, resp. nezastavěnou část jejího katastrálního území. \n\nDo extravilánu se většinou počítají i osamělé budovy mimo intravilán. Extravilán obvykle vytváří souvislý pás kolem intravilánu a bývá také plošně větší. Vnější hranicí extravilánu bývá katastrální hranice dané obce. Do extravilánu zpravidla patří lesy, pole, louky, pastviny atd.\n\nTermín „extravilán“ je používán zejména v architektuře, geodézii a územním plánování. \n"}
{"id": "518221", "url": "https://cs.wikipedia.org/wiki?curid=518221", "title": "Račíněves", "text": "Račíněves\n\nRačíněves (Račinoves, Ražnoves,) je vesnice, část městyse Kácov v okrese Kutná Hora ve Středočeském kraji. Nachází se asi 1,5 km na jihovýchod od Kácova. Vesnicí protéká Čestínský potok, který je pravostranným přítokem řeky Sázavy. Je zde evidováno 54 adres. Trvale zde žije 36 obyvatel.\n\nRačíněves leží v katastrálním území Kácov o výměře 7,62 km.\n\nOsada vznikla s výstavbou papíry Annou Marií Františkou Toskánskou v Kácově v roce 1727. V osadě, zřízené na pustém pozemku, se usazovali dělníci, kteří pracovali v papírně (tovaryši, tesař, učedníci, pomocníci a nádeníci a dělnice) a nemohli nocovat v Kácově, protože tu nebylo ani přívoz ani most. Proto nechala  Anna Marie Františka Toskánská postaviti kapličku zasvěcenou Nejsvětějšímu Srdci Ježíšovu.\n\nDatabáze veřejné správy uvádějí jako nejstarší zmínku o osadě r. 1736.\n\nV obci nebyl průmysl, proto často přejímáni nalezenci. V r. 1884 uvedly Národní listy, že obec Račiněves ošetřovala v posledním desetiletí s 219 obyvateli 121 nalezenců.\n\nNa úpatí vrchu Klenek byl lom na vápenec a vypalovalo se zde vápno.  Později zanikl. Objekt je zakreslen na speciálních mapách III. vojenského mapování z období mezi dvěma světovými válkami.\n\nNa cestě k Holšicům byla zřízena cihelna s obytným domkem. Poslední majitel odešel za II. světové  války a objekt postupně zanikl.\n\nV letech 1869 – 1910 pod názvem Račinoves byla osadou obce Kácov, od r.  1921 je částí obce Kácov.\n\n\nNa hadrárně - louka, na kterou byly sváženy pro papírnu z příkazu vrchnosti staré hadry a zde se třídily.\n\n"}
{"id": "518222", "url": "https://cs.wikipedia.org/wiki?curid=518222", "title": "Zderadinky", "text": "Zderadinky\n\nZderadinky () je malá vesnice, část městyse Kácov v okrese Kutná Hora. Nachází se 2,5 km na severovýchod od Kácova. Je zde evidováno 14 adres. Trvale zde žije 17 obyvatel.\n\nZderadinky je také název katastrálního území o rozloze 2,17 km.\n\nV r. 1869 – 1910 byly Zderadinky pod názvem Malé Zderadiny osadou obce Velké Zderadiny. V r. 1921 – 1950 se staly osadou obce Zderadiny, od r. 1961 jsou částí obce Kácov.\n\n"}
{"id": "518223", "url": "https://cs.wikipedia.org/wiki?curid=518223", "title": "Zderadiny", "text": "Zderadiny\n\nZderadiny () je malá vesnice, část městyse Kácov v okrese Kutná Hora. Nachází se 3 km na severovýchod od Kácova. Je zde evidováno 25 adres. Trvale zde žije 23 obyvatel.\n\nZderadiny je také název katastrálního území o rozloze 1,37 km.\n\nJméno Zderadiny je odvozeno od osobního jména Zderad. Zderadiny se historicky skládaly ze tří osad označovaných obvykle jako Velké Zderadiny, Malé Zderadiny (dnes Zderadinky) a Hrochovy Zderadiny. Zderadiny jsou již uváděny v r. 1318. V tomto roce došlo k uzavření domažlických úmluv mezi Janem Lucemburským a českou šlechtou. Dle zemských desek se jednalo o jakéhosi Puše, v r. 1415 pak Oldřicha. O žádném z nich není žádná další zmínka. V osadách žili také svobodníci. (V roce 1557 zaznamenán Urban v Prostředních Zderadinách). Královští svobodníci náleželi k I. čtvrti římovických svobodníků kraje kouřimského.Hrochovy Zderadiny dostaly jméno od svobodnické rodiny Hrochů. Území kolem Sázavy bylo v minulosti charakteristické hustými a těžko proniknutelnými lesy. Na tomto území probíhalo osídlení vnitřní českou kolonizací. První osadníci tak byli svobodní rolníci nebo bojovníci, kteří obdrželi pozemky za svou službu panovníkovi.\n\nDějiny Zderadin jsou spojeny s dějinami Kácova.\n\nV roce 1412 si dosavadní majitelé bratři Jindřich a Beneš  rozdělili Zderadiny s tím, že každý si ponechal polovinu Zderadin. Tak se poprvé objevuje označení horní a dolní části Zderadin. V roce 1454 jsou Zderadiny uváděny jako součást majetku Aleše Holického ze Šternberka v důsledku vymření dosavadních majitelů. V roce 1542 jsou zmiňovány Zderadiny dolní, horní a prostřední nacházející se v majetku Petra Vesky z Vesce. V r. 1552 a 1554 prodal pak tuto část dědic Jan Veska Janu Čejkovi z Olbramovic, který je spojil s kácovským zbožím.\n\nV soupise poddaných podle víry z r. 1651 jsou poddaní ve Zderadinách uvedeni ve společném soupise s Vranicemi. Soupisy berní ruly z r. 1654 uvádějí ve vsi Zderadiny 3 usedlé rolníky a 2 pusté rolnické grunty.\n\nV roce 1673 se v literatuře uvádí označení zadní Zderadiny a menší Zderadiny. V roce 1876 byla postavena školní budova. V roce 1859 byla vystavěna nová silnice od Kácova k Uhlířským Janovicům. Majitelé statku ve Zderadinách se přičinili o to, aby prosadili změnu dosavadní trasy a cesta vedla namísto přes Vranice přes Zderadiny.\n\nTopografický statistický slovník Čech uvádí, že část vesnice Velké Zderadiny s vinopalnou, poplužním dvorem, cihelnou a vápenkou se nazývá Zderadiny Hrochovy.\n\nVe Zderadinách sídlil v roce 1885 c. k. nadlesní úřad. Úřad lesní správy se v roce 1928 přestěhoval do zámku v Kácově.\n\n16. března 1935 objevil lesní dělník A. Malkovský z Kolína na pozemku lesní správy v Kácově – Zderadiny nádobku s 69 pražskými groši ze 14. století. Nález byl označen chybně jako Kácovský poklad.\n\nV roce 1960 na základě zákona se Zderadiny staly součástí obce Kácov. Tento rok byl také posledním školním rokem ve škole a škola byla poté zrušena.\n\nNa návsi u rybníka je vztyčen pomník jedenácti obětem první světové války. Pomník je evidován v centrální evidenci válečných hrobů.\n\nNa bývalé budově školy je umístěna pamětní deska připomínající řídícího učitele Jaroslava Laušmana (1904 – 1943). Dle databáze vězňů Policejní věznice Terezín byl předán do terezínské věznice 18. 7. 1943. 21. 9. 1942 byl zařazen do transportu do koncentračního tábora Sachsenhausen. Zde byl určen do 1. SS Baubrigade Duesseldorf. Tento útvar vykazoval nejvyšší úmrtnost ze všech stavebních brigád. Zemřel 8. 1. 1943.\n\nNa návsi je kaplička z roku 1884 a před ní zvonička z roku 1993.\n\nStará místní jména větších pozemků: Ve Stádlích, Hronovsko, Na Žlabě, Vlachovy, Na Kameništi, Na Dolcích a Na Klapačce.\n\n"}
{"id": "518224", "url": "https://cs.wikipedia.org/wiki?curid=518224", "title": "Zliv (Kácov)", "text": "Zliv (Kácov)\n\nZliv (, Zlives 1651, Zlivě 1654) je malá vesnice, část městyse Kácov v okrese Kutná Hora. Nachází se asi 1,5 km na jihovýchod od Kácova. Je zde evidováno 30 adres. Trvale zde žije 40 obyvatel.\n\nZliv leží v katastrálním území Kácov o výměře 7,62 km.\n\nOznačení Zlivy je hodnoceno jako nesprávné. Původ názvu Zliv není zcela vyjasněn. A. Profous uvádí, že název vznikl z osobního jména Zliv, tj. osídlení Zlivovo. Snad ze slovesa zlíti, které mělo význam svářet se, hněvat se. Jiný výklad vychází z toho, že jde o místo, kde osadníci slili vodu uměle – potokem nebo z jiného vodního zdroje. Vychází se ze slovesa zlívat, respektive zlévat, slévat.\n\nDějiny Zlivy jsou spojeny s Kácovem.\n\nAnt. J. Zavadil uvádí, že nejstarší dochované záznamy o Zlivy pocházejí z r. 1392. Historický lexikon obcí České republiky uvádí jako prokazatelné datum rok 1413, kdy si bratři Jindřich a Beneš rozdělili zděděný majetek na dvě poloviny včetně obce Zliv.\n\nFrantišek Beneš se ve svých Dějinách městečka Kácova n. Sáz. uvádí, že v r. 1454 byla část obce Zliv po Benešovi jako odúmrť dána králem Ladislavem Alešovi ze Šternberka a Holic, který ale 19. března 1455 zemřel a tak zůstaly poměry v Kácově nadále tytéž. V r. 1551 je uváděn jako držitel Kácova Kryštof Jandorf z Jandorfu a jako součást panství je uváděna ves Zliv.  V r. 1564 věnoval Václav Čejka z Olbramovic své manželce Magdaleně ze Solopysk 1 000 kop zapsaných na městečku Kácov, zboží ve vesnicích Zliv, Zderadiny a podílu ve Vranicích.   \n\nV r. 1628 odprodal Jan Verde Jan Oktavian Vchynský z Vchynic a Tetova polovinu osady Zliv Janu de Vitwe z Lilienthalu (ve smlouvě byla uvedena osada Zliv).\n\nPo právní úpravě místní a územní samosprávy je od r. 1869 obec Zliv uváděna jako součást obce Kácov.\n\nV r. 1924 se obec Zliv politicky a správně odloučila od Kácov a stala se (na čas) obcí samostatnou.  V r. 1927 byl v obci provedena elektrifikace.\n\nNa návsi kaplička svaté Trojice.  \n\nVes Zliv je uváděna v literatuře v knize Z.M. Kuděj: Ve dvou se to lépe táhne, ve třech hůře. Jde o cestopis z Posázaví z června roku 1914. (Po opuštění Kácova je Jaroslav Hašek napaden ve Zlivi psy pro zapomenutou uzenku v saku.) Druhou knihou je práce Václava Vlčka: Sněhy a ledy. Část nazývaná \"Jak si šel Václav Vlček ze Střechova do Kácova v zimě pro lineár\" bývá publikována samostatně. Zahrnuje cestu přes Zliv.\n\n"}
{"id": "518225", "url": "https://cs.wikipedia.org/wiki?curid=518225", "title": "Budkovice (Pertoltice)", "text": "Budkovice (Pertoltice)\n\nBudkovice () je malá vesnice, část obce Pertoltice v okrese Kutná Hora. Nachází se asi 1 km na severozápad od Pertoltic. Je zde evidováno 8 adres. Trvale zde žije 10 obyvatel. V údolí jihovýchodně od osady protéká Ostrovský potok, který je pravostranným přítokem řeky Sázavy.\n\nBudkovice leží v katastrálním území Pertoltice u Zruče nad Sázavou o výměře 3,88 km².\n\n"}
{"id": "518227", "url": "https://cs.wikipedia.org/wiki?curid=518227", "title": "Chlístovice (Pertoltice)", "text": "Chlístovice (Pertoltice)\n\nChlístovice () je malá vesnice, část obce Pertoltice v okrese Kutná Hora. Nachází se asi 2 km na východ od Pertoltic. Je zde evidováno 11 adres. Trvale zde žije 10 obyvatel.\n\nChlístovice leží v katastrálním území Chlístovice u Pertoltic o rozloze 0,82 km.\n\n"}
{"id": "518228", "url": "https://cs.wikipedia.org/wiki?curid=518228", "title": "Laziště (Pertoltice)", "text": "Laziště (Pertoltice)\n\nLaziště () je malá vesnice, část obce Pertoltice v okrese Kutná Hora. Nachází se asi 2 km na jihozápad od Pertoltic. Prochází tudy železniční trať Čerčany - Světlá nad Sázavou. Je zde evidováno 31 adres. Trvale zde žije 18 obyvatel.\n\nLaziště leží v katastrálním území Laziště u Pertoltic o rozloze 2,08 km.\n\n"}
{"id": "518229", "url": "https://cs.wikipedia.org/wiki?curid=518229", "title": "Machovice", "text": "Machovice\n\nMachovice () je malá vesnice, část obce Pertoltice v okrese Kutná Hora. Nachází se asi 1,5 km na východ od Pertoltic. Je zde evidováno 18 adres. Trvale zde žije 19 obyvatel.\n\nMachovice je také název katastrálního území o rozloze 1,26 km.\n\n"}
{"id": "518230", "url": "https://cs.wikipedia.org/wiki?curid=518230", "title": "Milanovice", "text": "Milanovice\n\nMilanovice () je osada, část obce Pertoltice v okrese Kutná Hora. Nachází se asi 1 km na severovýchod od Pertoltic. Je zde evidováno 5 adres. Trvale zde nežije žádný obyvatel.\n\nMilanovice je také název katastrálního území o rozloze 0,75 km.\n\n"}
{"id": "518231", "url": "https://cs.wikipedia.org/wiki?curid=518231", "title": "Jiřice (Řendějov)", "text": "Jiřice (Řendějov)\n\nJiřice () je malá vesnice, část obce Řendějov v okrese Kutná Hora. Nachází se asi 2 km na východ od Řendějova. Prochází zde silnice II/336. Je zde evidováno 49 adres. Trvale zde žije 103 obyvatel.\n\nJiřice leží v katastrálním území Řendějov o výměře 8,38 km.\n\n"}
{"id": "518232", "url": "https://cs.wikipedia.org/wiki?curid=518232", "title": "Nový Samechov", "text": "Nový Samechov\n\nNový Samechov () je malá vesnice, část obce Řendějov v okrese Kutná Hora. Nachází se asi 1 km na východ od Řendějova. Je zde evidováno 36 adres. Trvale zde žije 60 obyvatel.\n\nNový Samechov leží v katastrálním území Řendějov o výměře 8,38 km.\n\n"}
{"id": "518233", "url": "https://cs.wikipedia.org/wiki?curid=518233", "title": "Starý Samechov", "text": "Starý Samechov\n\nStarý Samechov () je malá vesnice, část obce Řendějov v okrese Kutná Hora. Nachází se asi 1,5 km na severovýchod od Řendějova. Prochází zde silnice II/336. Je zde evidováno 30 adres. Trvale zde žije 53 obyvatel.\n\nStarý Samechov leží v katastrálním území Řendějov o výměře 8,38 km.\n\n"}
{"id": "518234", "url": "https://cs.wikipedia.org/wiki?curid=518234", "title": "Hranice (Slavošov)", "text": "Hranice (Slavošov)\n\nHranice () je malá vesnice, část obce Slavošov v okrese Kutná Hora. Nachází se 3 km na severovýchod od Slavošova. Prochází zde silnice II/126. Je zde evidováno 41 adres. Trvale zde žije 84 obyvatel.\n\nHranice leží v katastrálním území Hranice u Slavošova o rozloze 2,67 km.\n\n\n"}
{"id": "518235", "url": "https://cs.wikipedia.org/wiki?curid=518235", "title": "Věžníkov", "text": "Věžníkov\n\nVěžníkov () je malá vesnice, část obce Slavošov v okrese Kutná Hora. Nachází se asi 2 km na východ od Slavošova. Je zde evidováno 8 adres. Trvale zde žije 7 obyvatel.\n\nVěžníkov leží v katastrálním území Slavošov u Zruče nad Sázavou o výměře 4,92 km.\n\n"}
{"id": "518236", "url": "https://cs.wikipedia.org/wiki?curid=518236", "title": "Hostkovice (Třebětín)", "text": "Hostkovice (Třebětín)\n\nHostkovice () je malá vesnice, část obce Třebětín v okrese Kutná Hora ve Středočeském kraji. Nachází se asi 2 km na východ od Třebětína. Vesnicí protéká Olešenský potok, který je pravostranným přítokem řeky Sázavy. Prochází zde silnice II/338. Je zde evidováno 18 adres. Trvale zde žije 9 obyvatel.\n\nHostkovice leží v katastrálním území Hostkovice u Třebětína o rozloze 1,5 km.\n\n"}
{"id": "518237", "url": "https://cs.wikipedia.org/wiki?curid=518237", "title": "Ernst Kohlrausch", "text": "Ernst Kohlrausch\n\nErnst Kohlrausch (26. listopadu 1850 Lüneburg – 16. května 1923 Hannover) byl německý sportovní vědec, chronofotograf a pionýr filmu.\n\nAby bylo možné zmapovat lidský pohyb, vyvinul chronograf – přístroj, který umožňoval snímat fotografické série. Pravděpodobně byl v Německu první, kdo tento princip roku 1893 představil na veřejnosti. Jeho syn Wolfgang Kohlrausch (1888–1980) byl také významnou osobností ve sportovní medicíně.\n\nKromě své práce učitele působil v různých sportovních klubech. Ke zkoumání mechaniky tělesného pohybu se začal koncem osmdesátých let 19. století zajímat o fotografii. Lze předpokládat, že byl inspirován prací Ottomara Anschütze (1846–1907). Jeho cílem bylo zachytit při cvičení rychlé pohyby, které nebylo možné zachytit pouhým okem.\n\nV říjnu 1890 získal patent na svůj první chronofotografický aparát.\n\nTen se skládal z kola, na kterém bylo připevněno 24 kamer. Fotograf uvedl kolo do pohybu, dokud nedosáhne požadované rychlosti a pak otevřel závěrku, která exponovala jednotlivé filmové desky. Kohlrausch postavil stroj ze dřeva a kartonu, aby udržel náklady co nejnižší a aby tak byly přístroje dostupné pro vzdělávací účely.\n\nV roce 1894 vyvinul přístroj vylepšený, se kterým fotografoval v první řadě cvičení a jejich detailní průběhy, aby je mohl odborně studovat.\n\nČtyři kopie Kohlrauschova chronografu jsou nyní v Německém muzeu v Mnichově.\n\n\n\n\n\n"}
{"id": "518238", "url": "https://cs.wikipedia.org/wiki?curid=518238", "title": "Víckovice", "text": "Víckovice\n\nVíckovice () je malá vesnice, část obce Třebětín v okrese Kutná Hora. Nachází se asi 3,5 km na sever od Třebětína. Vesnicí protéká Paběnický potok, který je levostranným přítokem řeky Klejnárky. Je zde evidováno 18 adres. Trvale zde žije 33 obyvatel.\n\nVíckovice je také název katastrálního území o rozloze 5,98 km².\n\n"}
{"id": "518239", "url": "https://cs.wikipedia.org/wiki?curid=518239", "title": "Březina (Vlastějovice)", "text": "Březina (Vlastějovice)\n\nBřezina () je malá vesnice, část obce Vlastějovice v okrese Kutná Hora. Nachází se asi 1,5 km na jihozápad od Vlastějovic. Vesnicí protéká Sázava. Je zde evidováno 13 adres. Trvale zde žije 27 obyvatel.\n\nBřezina leží v katastrálním území Březina nad Sázavou o rozloze 0,84 km.\n\n"}
{"id": "518240", "url": "https://cs.wikipedia.org/wiki?curid=518240", "title": "Budčice", "text": "Budčice\n\nBudčice () je vesnice, část obce Vlastějovice v okrese Kutná Hora. Nachází se asi 2 km na jih od Vlastějovic v nadmořské výšce 340 m. Leží na pravém břehu Sázavy. Prochází tudy železniční trať Čerčany - Světlá nad Sázavou. Je zde evidováno 67 adres. Trvale zde žije 41 obyvatel.\n\nBudčice leží v katastrálním území Vlastějovice o výměře 4,82 km.\n\nPrvní zmínka o Budčicích je už v roce 1305, kdy se nazývá \"Budsiez\". V roce 1379 patří k arcibiskupskému panství v Křisoudově. Je to poddanská osada s mlýnem a krčmou. Žijí zde tři poddaní, svobodní havíři, hamerníci (ti pracovali v panské železárně v Hammerstadtu, nynějších Vlastějovicích).\n\nV 18. století jsou železárny ve Vlastějovicích zrušeny a výroba je přenesena do Budčic. Dále zde vzniká slévárna a vysoká pec. Ve slévárně se vyrábí lité sporáky, pokojová kamna, žehličky, hmoždíře, pláty, třínožky, kříže, sklenářské píšťaly.\n\nRoku 1874 po smrti bratra Josefa Svobody vysoká pec v Budčicích zaniká. O šest let později, tedy v roce 1880 mají Budčice 23 domů a 234 obyvatel. V roce 1884 huť kupuje Antonín Lanz a roku 1890 je zbořena. Na místě hutě je postaven mlýn (1892–1893) v secesním slohu. Roku 1892 mlýn kupuje Josef Vaněk s manželkou Justinou. Mlýn má v té době tři vodní kola.\n\nRoku 1928 kupuje mlýn ředitel banky v Žilině na Slovensku Václav Rychetský a jeho žena Irma. Následně zruší dvě vodní kola a opraví jez. Roku 1929 mlýn pronajal Vojtěch Řezník s manželkou Annou a v roce 1937 ho odkoupili. Mlýn později převzal syn Jaroslav Řezník. Roku 1953 po nástupu komunistů je mlýn uzavřen a v roce 1955 je opět otevřen. V roce 1960 je však znárodněn a zpět majitelům je vrácen v roce 1969. Mlýnské kolo je obnoveno v roce 1992.\n\nObcí prochází železniční trať. Její výstavba začala v horní části vsi v roce 1903 a 18. července 1937 byla otevřena vlaková zastávka.\n\n\n"}
{"id": "518241", "url": "https://cs.wikipedia.org/wiki?curid=518241", "title": "Kounice (Vlastějovice)", "text": "Kounice (Vlastějovice)\n\nKounice () je vesnice, část obce Vlastějovice v okrese Kutná Hora. Nachází se asi 2 km na jih od Vlastějovic. Je zde evidováno 114 adres. Trvale zde žije 66 obyvatel.\n\nKounice leží v katastrálním území Kounice nad Sázavou o rozloze 6,69 km. V katastrálním území Kounice nad Sázavou leží i Skala.\n\n\n"}
{"id": "518243", "url": "https://cs.wikipedia.org/wiki?curid=518243", "title": "Milošovice", "text": "Milošovice\n\nMilošovice () je malá vesnice, část obce Vlastějovice v okrese Kutná Hora. Nachází se asi 2,5 km na jihozápad od Vlastějovic. Je zde evidováno 15 adres. Trvale zde žije 19 obyvatel.\n\nMilošovice je také název katastrálního území o rozloze 1,34 km.\n\n"}
{"id": "518244", "url": "https://cs.wikipedia.org/wiki?curid=518244", "title": "Pavlovice (Vlastějovice)", "text": "Pavlovice (Vlastějovice)\n\nPavlovice () je malá vesnice, část obce Vlastějovice v okrese Kutná Hora. Nachází se asi 2,5 km na východ od Vlastějovic. Je zde evidováno 39 adres. Trvale zde žije 35 obyvatel.\n\nPavlovice leží v katastrálním území Pavlovice u Vlastějovic o rozloze 2,6 km².\n\n"}
{"id": "518245", "url": "https://cs.wikipedia.org/wiki?curid=518245", "title": "Skala (Vlastějovice)", "text": "Skala (Vlastějovice)\n\nSkala () je vesnice, část obce Vlastějovice v okrese Kutná Hora. Nachází se asi 1,5 km na jih od Vlastějovic. Leží na levém břehu Sázavy. Je zde evidováno 53 adres. Trvale zde žije 6 obyvatel.\n\nSkala leží v katastrálním území Kounice nad Sázavou o výměře 6,69 km.\n\n"}
{"id": "518246", "url": "https://cs.wikipedia.org/wiki?curid=518246", "title": "Volavá Lhota", "text": "Volavá Lhota\n\nVolavá Lhota () je malá vesnice, část obce Vlastějovice v okrese Kutná Hora. Nachází se asi 2 km na východ od Vlastějovic. Je zde evidováno 29 adres. Trvale zde žije 45 obyvatel.\n\nVolavá Lhota je také název katastrálního území o rozloze 2,77 km.\n\n"}
{"id": "518247", "url": "https://cs.wikipedia.org/wiki?curid=518247", "title": "Dubina (Zruč nad Sázavou)", "text": "Dubina (Zruč nad Sázavou)\n\nDubina () je část města Zruč nad Sázavou v okrese Kutná Hora. Nachází se asi 2 km na severovýchod od Zruče nad Sázavou. Protéká tu Dubinský potok. Je zde evidováno 39 adres. Trvale zde žije 60 obyvatel.\n\nDubina leží v katastrálním území Zruč nad Sázavou o výměře 9,83 km.\n\n"}
{"id": "518248", "url": "https://cs.wikipedia.org/wiki?curid=518248", "title": "Nesměřice", "text": "Nesměřice\n\nNesměřice () je část města Zruč nad Sázavou v okrese Kutná Hora. Nachází se asi 2 km na jihozápad od Zruče nad Sázavou. Protéká tu Želivka. Je zde evidováno 62 adres. Trvale zde žije 115 obyvatel.\n\nNesměřice je také název katastrálního území o rozloze 3,03 km.\n\n"}
{"id": "518249", "url": "https://cs.wikipedia.org/wiki?curid=518249", "title": "Želivec (Zruč nad Sázavou)", "text": "Želivec (Zruč nad Sázavou)\n\nŽelivec () je část města Zruč nad Sázavou v okrese Kutná Hora. Nachází se asi 3,5 km na severovýchod od Zruče nad Sázavou. Protéká tu Želivecký potok. Prochází tudy železniční trať Kutná Hora – Zruč nad Sázavou. Je zde evidováno 49 adres. Trvale zde žije 79 obyvatel.\n\nŽelivec je také název katastrálního území o rozloze 3,52 km².\n\n"}
{"id": "518264", "url": "https://cs.wikipedia.org/wiki?curid=518264", "title": "Kostel svatého Jiří (Hloubětín)", "text": "Kostel svatého Jiří (Hloubětín)\n\nKostel svatého Jiří v Hloubětíně je římskokatolický farní kostel v Praze. Nachází se v ulici Hloubětínská na katastrálním území Hloubětína v městské části Praha 14. Jedná se o gotický jednolodní kostel s řadou novogotických úprav. Kostel je hlavním chrámem hloubětínské farnosti a je ve správě řádu křižovníků s červenou hvězdou. V roce 1958 byl kostel prohlášen nemovitou památkou.\n\nHistorie kostela svatého Jiří v Hloubětíně je spjata s první zmínkou o Hloubětíně jako obci, tj. s listinou vydanou papežem Inocencem III. v roce 1207, ve které potvrzuje, že obce Hloubětín (uveden jako Lupatin), Humenec (Boseumenza) a další tři vesnice jsou darovány Přemyslem Otakarem I. řádu Německých rytířů a spadají pod jeho majetek. Hloubětín byl majetkem Německých rytířů pouze čtvrt století, avšak tato doba je jak pro obec tak pro kostel velmi důležitá. V této době mezi léty 1207 až 1232 byl nejspíš kostel sv. Jiří založen, napovídá tomu zasvěcení sv. Jiřímu, který byl patronem Německých rytířů. Kostel byl původně postaven v románském slohu. V roce 1232 královna Konstancie Uherská, vdova po Přemyslu Otakarovi I., koupila Hloubětín pro klášter cisterciaček, který zamýšlela založit, pak jej ale darovala své dceři Anežce jako jeden ze zdrojů zajišťující chod špitálu obstarávaný bratrstvem. V roce 1237 získala Anežka Česká od papeže Řehoře IX. pro toto bratrstvo statut církevního řádu (později řád křižovníků s červenou hvězdou). Hloubětín jakožto vlastnictví tohoto řádu je potvrzeno papežskou listinou Řehoře IX. z roku 1238. Prvních úprav se dočkal kostel v roce 1355 za vlády Karla IV., byla mu přistavěna gotická věž, která stála na místě dnešní sakristie – na severní straně presbytáře. \n\nBěhem třicetileté války jsou o kostele dvě zprávy. Kostel spadal do prosecké farnosti a byl vypleněn vojsky císaře Ferdinanda II., kdy byla kaple svatého Jiří dokladem chování jeho vojáků. Během třicetileté války byly také roztaveny zvony. Na kostelní věži zůstal pouze malý zvon. Roku 1654 k němu přibyly další dva. Zvony byly slité nákladem rytíře Jana Millera ze Zlaté Koruny a jeho manželky Judity, jak dokazuje nápis na jednom z nich. Další úprav se kostel dočkal v roce 1695 kdy byl Pospíchalem, velmistrem řádu křižovníků, opatřen novým průčelím. Úpravy byly prováděny Kryštofem Dientzenhoferem, jenž dodal i inventář, jeho jméno je uvedeno v účetní knize kostela. Také byla rozšířena hlavní loď o devět stop. Mezi řemeslníky je také zmíněn Jirka Skalník, který zhotovil mramorové dveřní veřeje a další kamenické detaily. Zámečnické práce odvedl Hans Georg Knobloch. K hloubětínskému kostelu je dochováno několik inventářů, z nichž nejstarší pochází z roku 1700 či 1702. V inventáři se připomínají na věži dva velké zvony a jeden menší, sochy Vzkříšení, Ecce homo, Mater Dolorosa, obrazy Početí Panny Marie a sv. Jana Nep. tři oltáře, přičemž na velkém - ns hlavním - byl dole sv. Jiří a nahoře Panna Marie s Ježíškem, v sakristii byla Panna Marie Bolestná a druhé straně obraz sv. Václava. Z prvních dějin Hloubětína uveřejněných 1786, se lze dozvědět o interiéru kostela: na klenutém kamenném stropě byl vymalován výjev z vítězné bitvy císaře Konstantina a po stranách kostela visely čtyři olejové obrazy, zobrazující legendu křižovníků (v současnosti jsou zdi bíle vymalované). Z počátku 18. století je dochován i nejstarší inventář kostela - malý zvon, který je stále na svém původním místě.\n\nOd podzimu 1815 je pro kostel vedena účetní kniha, která dává poměrně detailní přehled stavební úprav až do její uzavření v roce 1897. Roku 1817 byla provedená oprava střechy Josefem Brejchou. 1831 byly vyzděny zesilující se pilíře zedníkem Dvořákem. V roce 1847 byla dle návrhu cestmistra Antonína Sängera stržena věž, postavena nová a na místě staré věže byla postavena sakristie. Nová věž byla vztyčena v průčelí kostela ve stylu novogotiky a došlo také k prodloužení chrámové lodi. Roku 1863 byl upraven interiér kostela, spravena žebra, hlavní oltář byl zvýšen o jeden stupeň a opatřen novým obrazem sv. Jiří od pražského malíře Viléma Kandlera. Presbytář byl zbaven nánosů vápna a byla objevena původní modrá omítka s hvězdami. Kostel byl vymalován, až na již zmiňovaný motiv vítězné bitvy císaře Konstantina. Taktéž byla opravena kazatelna a natřena dřevěná kruchta. V roce 1865 vznikl nový nový boční oltář. Roku 1869 byly pořízeny nové varhany. Roku 1863 byla upravena sakristie, bylo zjištěno, že nemá pevně vykopané základy, proto byla podezděna a spojena železnýma sponama se zdmi kostela. Další úpravy, které jsou jasně viditelné dnes, byly provedeny v roce 1892 byla stržena původní valená klenba, která byla nahrazena současným dřevěným kazetovým. Taktéž byl upraven celý interiér kostela, byl zařízen pseudogoticky. Byl opatřen novým obrazem tehdy pouze blahoslavené Anežky České od akademického malíře Emanuela Dítěte.\n\nRoku 1902 byl kostel zaopatřen dřevěnou soškou Panny Marie. Současnou podobu získal kostel až po druhém vatikánském koncilu, který skončil v roce 1965. Kdy se souhlasem pražského památkového střediska byla odstraněna kazatelna a boční oltář. Jako hlavní oltář slouží nyní stolový oltář uprostřed pětibokého presbytáře, avšak je to bez původního svatostánku, pouze spodní část. Okna presbytáře dostala nová barevná mozaiková skla, na jedné mozaice je vyobrazen sv. Jiří. \n\nKřižovníci byli hospodáři a administrátoři hloubětínské farnosti a byl pro ně Hloubětín velmi důležitý, bylo zde zřízeno jejich centrální pohřebiště (okolo kostela). Postupem času byl hřbitov opatřen zídkou a veřejnost měla také možnost pohřbívat zde své zesnulé. Poslední křižovník, který zde byl pochován, je velmistr řádu, generál dr. Josef Vlasák a to roku 1954. K hřibitovu se váže i umělecká památka a to je empírový figurální náhrobek s plastikou Anděla blažené smrti. Prameny dávají poměrně detailní přehled místních farářů a administrátorů. Jména farářů jsou známa od roku 1365 do roku 1419, kdy zprávy o hloubětínské faře jsou nejasné. Roku 1707 byla obnovena samostatná správa Hloubětína jako obce. Křižovníci předtím nejspíš dojížděli z Ďáblic, avšak první známý administrátor a farář, který sídlil v Hloubětíně je znám teprve z roku 1709, kdy se jím stal P. Samuel Dvořák. Dále jsou jména farářů známa až po současnost. \n\nKostel sv. Jiří má jednolodní asymetrickou dispozici, orientovanou presbyteriem na východ. Vstup do kostela je ze západní strany, průčelím. Průčelí má tympanon, který je bez reliéfu a je uveden lomeným obloukem. Na vrcholu lomeného oblouku je kamenný kříž. Z lomeného oblouku vychází římsa, která obkružuje celou věž a chrámovou loď. Průčelím je zároveň i věž. Věž má hranolovitý půdorys, je odstupňovaná ještě dalšíma dvěma římsami a je zakončená jehlancovou střechou. Věž je osvětlená pseudogotickými okny a rozetou.\n\nPo vstoupení do hlavní lodě je kruchta, na které jsou varhany. Kruchta je dřevěná a stojí na sloupech postavených v chrámové lodi. Vstup do kruchty je stejný jako vstup do věže a to ze severní strany chrámové lodě po točitém schodišti. Díky tomuto vstupu má kostel asymetrický půdorys. Hlavní loď je osvětlená postranními okny symetricky rozmístěnými po stranách lodě. Loď leží na obdélníkovém půdorysu. Okna jsou do interieru více rozevřena, aby dovnitř byl větší přístup světla a jsou opatřeny novodobou gotickou kružbou z roku 1892. Zabírají poměrně malou část prostoru zdi. Kostel díky tomu i když je sestaven z gotických prvků nepůsobí dojmem pro gotiku typickým. Strop lodě je dřevěný a kazetový.\n\nPresbytář je oddělen od ostatního prostoru dvěma stupni schodů, oddělení presbytáře je umocněno lomeným obloukem. Strop presbytáře je nesen na dvou polích žebrové klenby, tíha je vždy snesena na konzole, které nejsou svedeny až na zem. První pole žebrové klenby je opatřeno klasickou křížovou klenbou. Ve druhém poli je klenba o šesti žebrech, je stejným způsobem, svedena na konzoly. Konzoly jsou jehlanové, přikryté deskou, žlábkem a s profilovaným oblounem a jsou symetrické. Žebra jsou vytesána z pískovce a jsou výžlabková a díky neomítnutí jsou jeden z hlavních gotickým prvků v celém kostele. Presbytář je zakončen třemi stranami osmiúhelníku. Při vnějším nároží jsou mohutné opěrné pilíře o jednom ústupku. Presbytář je osvětlen pěti okny, vysklenými barevnou mozaikou a opatřenými novodobou gotickou kružbou. Na severní straně presbyteria je přistavěná sakristie, která je osvětlena čtyřmi malými okny s lomeným obloukem.\n\nKolem kostela byl založen hřbitov, na kterém veřejnost pohřbívala až do roku 1904, kdy byl založen nový hřbitov na severní straně silnice vedoucí na Poděbrady pod svahem. Ze hřbitova se dochovala hřbitovní brána z roku 1847, která nese řádový znak křižovníků a nápis \"Pokoj vám\". Dále se dochovalo několik náhrobků při pravé, západní zdi. Roku 1864 byl hřbitov rozšířen a založen zde byl při západní zdi řádový hřbitov křižovníků. Za ním stál pískovcový kříž od pražského kameníka Výška. Roku 1879 byl tento hřbitůvek oplocen železnou mříží a kříž nahrazen novým železným. Dochovalo se zde osm náhrobků členů řádu.\n\n\n\n"}
{"id": "518270", "url": "https://cs.wikipedia.org/wiki?curid=518270", "title": "Dálnice M25 (Maďarsko)", "text": "Dálnice M25 (Maďarsko)\n\nDálnice M25 v Maďarsku je plánovanou komunikací napojující město Eger na dálnici M3. Dálniční křižovatka mezi těmito dálnicemi bude v km 108 dálnice M3 u města Füzesabony. V současnosti je v provozu malý úsek, spojující Eger s obcí Andornaktálya.\n\n"}
{"id": "518272", "url": "https://cs.wikipedia.org/wiki?curid=518272", "title": "Dějiny Lotyšska", "text": "Dějiny Lotyšska\n\nDějiny Lotyšska započaly v době osídlení území, na kterém se dnes Lotyšsko rozkládá, po konci poslední doby ledové kolem roku 9000 př. n. l. Během 2. tisíciletí př. n. l. se v oblasti objevili Baltové, kteří do konce 1. tisíciletí vytvořili v Lotyšsku čtyři kmenové celky. Hlavní lotyšská řeka Daugava představovala významnou spojnici na cestě přes Rusko do jižní Evropy a na Střední východ, čehož využívali Vikingové a později i kupci ze severských států a Německa.\n\nV době raného středověku se zdejší obyvatelé postavili christianizaci a stali se cílem severských křížových výprav. Dnešní lotyšské hlavní město Riga, které bylo založeno roku 1201 německými kolonisty v ústí řeky Daugavy, se stalo strategickou základnou při dobývání okolního území Livonským řádem. Postupně z ní vyrostlo první velké město v jižním Baltu a po roce 1282 i důležité obchodní centrum Hanzy. Od 16. století se německou dominanci v oblasti snažily narušit okolní velmoci.\nDůsledkem strategické pozice a prosperujícího města se lotyšská území stala ohniskem častých konfliktů mezi několika velmocemi – Pruskem (později Německem), Polskem, Švédskem a Ruskem. Nejdelší období nadvlády cizí mocnosti začalo po Velké severní válce, kdy se Švédsko vzdalo svých baltských území ve prospěch Ruska. Za ruského panování bylo Lotyšsko v popředí industrializace a odbourávání nevolnických rysů společnosti, takže ke konci 19. století představovalo jednu z nejvíce rozvinutých částí Ruského impéria. Rostoucí sociální problémy a vzrůstající nespokojenost se odrazily během revoluce roku 1905, kdy Riga hrála mezi dalšími ruskými oblastmi čelní roli.\n\nVznikající smysl pro národní identitu od 50. let 19. století podnítil vytvoření nezávislého lotyšského státu na konci první světové války, jenž byl po dvou letech bojů v Lotyšské osvobozenecké válce roku 1920 uznán jak bolševickým Ruskem, tak mezinárodním společenstvím o rok později. Po dvou desetiletích existence lotyšského státu byla však jeho suverenita narušena a na základě sovětsko–německého paktu Molotov-Ribbentrop lotyšské území obsadily jednotky sovětské Rudé armády. Po německé invazi do Sovětského svazu se Lotyšsko načas ocitlo pod německou kontrolou, dokud nebylo ke konci války Sověty dobyto nazpět.\n\nOd poloviny 40. let 20. století byla země pod sovětskou politickou a ekonomickou kontrolou a její obyvatelstvo postiženo silnou rusifikační politikou. Přesto se lotyšská kultura zachovala a ke konci éry Sovětského svazu se Lotyšům opět podařilo v srpnu roku 1991 získat nezávislost. Od obnovení nezávislosti se Lotyšsko stalo členem OSN, vstoupilo do NATO a roku 2004 se připojilo k Evropské unii.\n\n1. srpna 1914 Německo vyhlásilo válku Rusku. Protože Kurlandská gubernie měla s Německem přímou hranici, zasáhla ji válka okamžitě. Již 2. srpna německé válečné lodě Augsburg a Magdeburg ostřelovaly přístavní město Liepāja. 19. srpna se německé námořnictvo pokusilo dobýt užavský maják, a když neuspělo, zničilo ho dělostřeleckou palbou. 17. listopadu německé námořnictvo znovu ostřelovalo Liepāju. Mnoho Lotyšů pak sloužilo v ruských jednotkách, které provedly invazi do východního Pruska. Zúčastnili se prvních bitev - u Mazurských jezer a o Augustow. Celkové lotyšské ztráty během těchto bitev dosáhly 25 000 mrtvých.\n\nV květnu provedli Němci protiofenzivu a zabrali většinu Lotyšska. 29. června ruské nejvyšší velení nařídilo evakuaci celé Kurlandské gubernie. 500 000 Lotyšů uprchlo na východ. Velká část potravin a domů byla armádou zničena, aby nepadly do německých rukou. Někteří uprchlíci se usadili ve Vidzeme (Livonsku), ale většina pokračovala do Ruska, kde se museli usadit v primitivních podmínkách. Trpěli hladem a nemocemi. V srpnu 1915 byl v Petrohradě zřízen Ústřední výbor pro pomoc uprchlíkům z Lotyšska, který vedli budoucí významní lotyšští politici Vilis Olavs, Jānis Čakste a Arveds Bergs. Výbor organizoval uprchlické tábory, zřídil také 54 škol a 25 nemocnic. (Mnoho z těchto uprchlíků se vrátilo do Lotyšska po roce 1920, část však v Rusku zůstala a v novém bolševickém státě nezřídka dosáhla vysokých armádních a stranických postů. Stali se jedním z hlavních terčů Stalinových čistek v letech 1937–38, většina byla popravena).\n\n19. července 1915 ruský ministr války nařídil evakuaci továren v Rize i s dělníky. Stroje i dělníci odjeli ve 30 000 železničních vagónech, což snížilo počet obyvatel v Rize přibližně o 50%. Stroje už se nevrátily a tato akce tak nadlouho zničila Rigu jako velké průmyslové centrum (průmysl se vrátil až se sovětskou industrializací v 50. letech).\n1. srpna Němci získali hlavní město Jelgavu. O týden později začala bitva u Rižského zálivu, Německo ji nakonec prohrálo. Poté, co 17. a 18. července 1915 Němci dobyli Dobele, Talsi, Tukums a Ventspils, lotyšští členové Státní dumy vydali prohlášení, sepsané básníkem Kārlisem Skalbem, jenž požadovalo vytvoření dobrovolnických lotyšských jednotek. Formace těchto tzv. lotyšských střelců, jichž bylo okolo 40 000, začala v srpnu a v letech 1915 až 1917 bojovali proti Němcům v obranných pozicích podél řeky Daugava a u ostrova Nāves sala. V prosinci 1916 a lednu 1917 utrpěli těžké ztráty. Mnoho z nich bylo později pohřbeno na nově vytvořeném Hřbitově bratrů v Rize.\n\nV roce 1915 se frontová linie stabilizovala právě podél řeky Daugavy, což bylo pro lotyšské území tragické, neboť fronta zde zůstala až do začátku roku 1917, kdy začala ruská armáda kolabovat. V únoru 1917 vypukla v Rusku revoluce a v létě se ruská armáda zhroutila, mj. kvůli tomu, že Lotyšští střelci se přidali k bolševikům žádajícím konec války. Následující německá ofenzíva tak byla úspěšná a 3. září 1917 vstoupili Němci do Rigy.\n\nV listopadu 1917 proběhla v Rusku další revoluce a moc převzali bolševici. Prvním velitelem Rudé armády se stal Lotyš Jukums Vācietis, nicméně bolševická vláda v březnu 1918 podepsala brestlitevskou mírovou smlouvu, která Němcům dala Kurlandsko i Livonsko. Válka tím pro Lotyše skončila. Bilance byla děsivá. Počet obyvatel klesl z 2,55 milionu na 1,59 milionu. Lotyšsko nedosáhlo počtu obyvatel z roku 1914 už nikdy (v současnosti na jeho území žijí necelé 2 miliony lidí). Bylo zničeno 87 700 budov a 27% orné půdy. Průmysl byl v troskách.\n\nNěmci rychle zavedli okupační režim, který trval do 11. listopadu 1918. Během této doby se neúspěšně snažili vytvořit Spojené baltské vévodství, které by podléhalo pruskému trůnu.\n\nSituace v Lotyšsku na a po konci války byla mimořádně chaotická. Na státoprávním uspořádání pracovalo několik center. Důležité byly tzv. prozatímní pozemkové rady. Nejdůležitější vznikly ve Vidzeme a Kurzeme. Předpokládaly, že Lotyšsko zůstane součástí Ruska. Liberalismus prozatímní vlády (jež nastoupila v Rusku po Únorové revoluci) budil v Lotyších sympatie a dával naději na zisk autonomie uvnitř Ruska. Oficiálně o ní požádaly lotyšské organizace na kongresu v Rize 12. srpna 1917. \n\nNa okupovaných územích Němci plánovali vytvoření provincií, které by se připojily k Německému císařství. To se však nelíbilo místnímu obyvatelstvu, které žádalo sjednocení území, kde žijí Lotyši, nepřálo si, aby část Lotyšů žila v Německu a část v Rusku. \n\nDalší centrum založili levicoví sociální demokraté pod názvem Iskolat. Tato skupina začala spolupracovat s ruskými bolševiky. 3. září 1917 Iskolat vstoupil do Vidzeme a převzal vládu. Vyhlásil tzv. Iskolatskou republiku. Existovala od 21. listopadu 1917 do 3. března 1918. Zničil ji německý vojenský úder. \n\n3. září 1917 vytvořila lotyšská sociálnědemokratická strana spolu s Lotyšskou zemědělskou unií a některými menšími republikánskými a socialistickými stranami Demokratický blok (v Rize, již tehdy okupovali Němci). Lotyšští sociální demokraté využili své staré kontakty s německými sociálními demokraty k přímému lobování v Berlíně. 19. října 1918 představitelé Demokratického bloku předali petici německému císařskému kancléři princi Maximiliánovi z Badenu, ve které žádali ukončení okupace, propuštění zajatců a uznání nezávislého lotyšského státu. \n\nSouběžně pracovala ještě jiná skupina v Petrohradě. Tvořily je středové strany. 29. listopadu 1917 ve Valce založily Lotyšskou prozatímní národní radu, která se prohlásila za jediný reprezentativní orgán Lotyšů. Rada žádala sjednocení všech území obývaných Lotyši a autonomii. Rada, kterou vedl Voldemārs Zāmuēls, vyslala budoucí ministryní zahraničních věcí Zigfrīds Annu Meierovicsovou, aby jednala se státy Dohody. Dobrého přijetí se jí dostalo zvláště v Londýně. \n\nSituace se ale rychle vyvíjela. Na svém druhém zasedání, které se konalo v Petrohradě, lotyšská národní rada 30. ledna 1918 vyhlásila, že jejím cílem je vytvoření nezávislého Lotyšska tvořeného oblastmi Kurzeme (včetně Zemgale), Vidzeme a Latgale. 3. března 1918 sovětské Rusko podepsalo Brestlitevský mír, jímž se Rusko vzdalo Kurzeme a Vidzeme (ale nikoli Latgale). Národní rada protestovala proti rozdělení lotyšských zemí a anexi Německem. 11. listopadu 1918 Britské impérium uznalo lotyšskou národní radu jako faktickou vládu, čímž splnilo svůj slib daný Meierovicsové. Problém byl, že sociální demokraté a Demokratický blok se k národní radě odmítali připojit a snažili se vytvořit nějaké uspořádání po vlastní linii. 5. listopadu Němci vyhlásili Spojené baltské vévodství v čele s vévodou Adolfem Friedrichem z Meklenburska, ale tento projekt (stejně jako podobné Litevské království) se zhroutil spolu s pádem Německá říše 9. listopadu a příměřím, jež podepsalo 11. listopadu. \n\nLotyšsko se ocitlo v unikátní historické situaci: Rusko se ho oficiálně zřeklo a Německo se právě zhroutilo. Nadšení pro samostatný stát se rozšířilo do všech skupin a přiměl je se konečně sjednotit. 17. listopadu 1918 tak vznikla jednotná Lidová rada (\"Tautas padome\"), která sjednotila sociální demokraty, Demokratický blok a Národní radu. Předsedou se stal pozdější první prezident Lotyšska Jānis Čakste. Lidová rada druhý den, 18. listopadu 1918, vyhlásila Lotyšskou republiku a zformovala prozatimní vládu. Prvním premiérem byl Kārlis Ulmanis. 26. listopadu 1918 ji uznalo Německo, byť místní Němci vytvořili se zbývajícími jednotkami německého císařství Zeměbranu (\"Baltische Landeswehr\"), která se postavila proti nově vzniklému státu. Bolševické Rusko neuznalo nový stát vůbec. Několik dní po vyhlášení nezávislosti zahájilo vojenskou intervenci do Pobaltí s cílem toto území připojit k sovětskému Rusku. V Lotyšsku se mohlo opřít o Iskolat (levicové sociální demokraty), který 19. listopadu 1918 vyhlásil, že Lotyšsko se stává součástí Ruské sovětské federace. Do čela bolševické lotyšské vlády se postavil právník Pēteris Stučka. Tím začala Lotyšská osvobozenecká válka.\n\nNově zformovaný lotyšský stát neměl vybudovanou armádu, takže se od počátku ruské invaze ocitl pod obrovským tlakem. Lotyšské jednotky musely ustoupit až k Liepāje. Lotyši se v nastalé situaci spojili s dříve nepřátelskou německou Zeměbranou, čímž alespoň zastavili ruský postup. V březnu spojenecká armáda Lotyšů a Němců přešla do protiútoku a postoupila až k městu Saldus. Rudá armáda navíc začala mít výrazné problémy se svou lotyšskou částí, neboť rudým Lotyšům se nelíbilo bojovat proti vlastním lidem.\n\nPostupu spojených lotyšsko-německých vojsk využila německá šlechta a provedla v Liepāje puč. Převzala moc a členové svržené lotyšské prozatímní vlády se zachránili útěkem na parníku Saratow. Nová vláda ale nezískala podporu žádného evropského státu ani místního obyvatelstva. Dokázala však vyvolat takové nepřátelství mezi Lotyši a Němci, že rozbila spojenectví Zeměbrany a jednotek lotyšské vlády. Německá Zeměbrana v květnu 1919 dokonce obsadila Rigu. V této chvíli Lotyšsko požádalo o pomoc Estonsko. Estonská vláda odpověděla vysláním 3. divize pod velením generála Ernsta Põddera. Němci mezitím dorazili k městu Cēsis na severu Lotyšska. Zde došlo k jedné z největších a nejdůležitějších bitev jak Lotyšské, tak i Estonské osvobozenecké války, která vešla do dějin jako bitva o Cēsis. Spojenecká vojska Lotyšska a Estonska dokázala porazit německou Zeměbranu, která utrpěla obrovské ztráty. Debakl u Cēsis donutil Němce podepsat klid zbraní a předat Rigu do lotyšských rukou.\n\nZbytky Zeměbrany se začlenily do Západoruské dobrovolnické armády, kterou vedl kozácký vůdce Pavel Bermondt-Avalov, a jež byla součástí armád bělogvardějců. Ti sice měli bojovat primárně proti bolševikům, ale protože drtivou většinu západoruské armády tvořili Němci, začal Bermondt-Avalov sledovat spíše německé zájmy. V říjnu se tudíž pokusil dobýt znovu Rigu. Neuspěl však a zanedlouho čelil protiútoku lotyšsko-estonských sil, který byl navíc podporován britským námořnictvem. V listopadu byla Lotyši osvobozena Riga a západoruská armáda byla definitivně rozprášena u Radviliškis v Litvě. Její zbytky byly evakuovány do Německa.\n\nPo zažehnání hrozby ze strany Němců se pozornost Lotyšů upřela na východ země, který byl pod kontrolou bolševiků. Lotyši našli velice významné spojence v Polácích. Nově vzniklá Druhá Polská republika už od počátku své existence bojovala se sovětským Ruskem o území mezi Vilniusem a Lvovem. Spojené vojsko Poláků a Lotyšů se postavilo bolševické armádě v bitvě u Daugavpilsu, kde dosáhli drtivého vítězství. Rusko bylo nuceno požádat o klid zbraní a stáhlo se z území Lotyšska.\n\nV červnu byl podepsán mír s Německem a 11. srpna 1920 oficiálně válka skončila s Ruskem Rižským mírem. V jeho 11. části se Rusko dokonce zavazovalo platit lotyšskému státu válečné reparace. To dobře ilustruje, jak drtivá ruská prohra byla.\n\nV dubnu 1920 se konaly první svobodné volby a lotyšský parlament se poprvé sešel 1. května 1920. Prvních voleb se zúčastnilo téměř 85% oprávněných voličů a bylo zvoleno 16 stran. Nejvíce uspěla sociální demokracie, která získala ve 150členném parlamentu zvaném Saeima 57 mandátů. Druzí skončili agrárníci (Farmářská unie), třetí Latgalská zemědělská strana (Latgalští agrárníci kandidovali samostatně, protože toto území bylo katolické, zatímco zbytek Lotyšska luteránský). Sociální demokraté ale vládu nesestavili, nestáli o to. Získali pouze post předsedy parlamentu. Tento model fungoval i po dalších volbách až do roku 1934 - vysoký počet stran zastupujících malé zájmové skupiny vyžadoval vytvoření nestabilních koaličních vlád, zatímco největší strana, sociální demokraté, zůstávala mimo vládu a vždy se spokojila jen s předsedou parlamentu. Vztah sociálních demokratů k novému státu byl rozporuplný, neužívali na svých akcích státní vlajku, ani nezpívali státní hymnu. To vedlo nejprve k odštěpení centristické frakce a posléze k postupnému úpadku popularity socialistů – v posledním, čtvrtém parlamentu, již měli jen 21 mandátů. Komunisté byli zakázáni roku 1928, ale pod různými názvy kandidovali i později, ovšem s minimálními úspěchy. Klíčovou silou celé parlamentní éry tak byli agrárníci Kārlise Ulmanise. 15. února 1922 byla schválena lotyšská ústava. Roku 1922 byl též prvním prezidentem zvolen Jānis Čakste.\n\nBěhem osvobozenecké války poskytlo Estonsko vojenskou pomoc Lotyšsku pod podmínkou, že budou splněny některé jeho územní požadavky. Estonské nároky se soustředily na okres Valka a na území v Ape, Veclaicene, Ipiķi a Lode. 22. března 1920, pod patronací britského plukovníka Stephena Talentse, se Estonsko a Lotyšsko dohodly na územním uspořádání. Lotyšsko si zachovalo Ainaži, ale ztratilo většinu města Valka. Později, 1. listopadu 1923, se Lotyšsko vzdalo i ostrova Ruhnu v Rižském zálivu, který obývali především Švédové. Územní spory byly i s Litvou. Lotyšsko navrhlo ponechat hranici staré Kurlandské gubernie s Litvou nezměněnu, Litevci však chtěli získat přístup k moři. Již v září 1919, během útoku proti Sovětům, obsadila litevská armáda velkou část obce Ilūkste a vyhrožovala, že obsadí i Daugavpils. Mezi koncem srpna a začátkem září 1920 lotyšská armáda Litevce z oblasti vytlačila. Kvůli konfliktu s Polskem se Litevci z těchto tahanic vojensky stáhli, ale po získání lotyšské nezávislosti otázku znovu otevřeli. 25. září 1920 se Lotyšsko a Litva dohodly na ustavení mezinárodního arbitrážního výboru vedeného Jamesem Youngem Simpsonem. V březnu 1921 dostala podle jeho rozhodnutí Litva přístavní město Palanga, vesnice Šventoji, části obce Rucava a železniční uzel Mažeikiai na železniční trati Rīga - Jelgava - Liepāja. Lotyšsko obdrželo město Aknīste a některá menší území v okresech Aknīste, Ukri a Bauska. Lotyšsko se vzdalo 283,3 km2, zatímco získalo 290 km2. Litevskými občany se tak stalo asi 16–20 000 etnických Lotyšů. Naopak hrozící územní konflikt s Polskem byl zažehnán hned v zárodku. V červenci 1919 sice Polsko oznámilo připojení všech zemí jižně od Daugavpils, ale během ruského útoku v červenci 1920 polské síly z této oblasti ustoupily a byla později obsazena lotyšskými vojáky. Kvůli konfliktu s Litvou chtělo mít Polsko po ukončení bojů dobré diplomatické vztahy s Lotyšskem a územní nároky tak již nevzneslo. Tato otázka byla definitivně vyřešena v únoru 1929, kdy byla podepsána lotyšsko-polská obchodní smlouva, která obsahovala tajnou dohodu o náhradách polským vlastníkům půdy za ztracené nemovitosti. Do roku 1937 tak Lotyšsko vyplatilo do Polska 5 milionů zlatých latů.\n\nHlavními cíli lotyšské zahraniční politiky, krom zabezpečení a uznání hranic, bylo zajištění míru se Sovětským Ruskem a Německem, získání mezinárodního uznání a vstup do Společnosti národů. To vše se podařilo, zejména díky úsilí Zigfrīds Anny Meierovicsové. Ne tak jednoznačné bylo spojenectví s Velkou Británií, o nějž Meierovicsová velmi usilovala. Úvahy o spojení Polska, Litvy, Lotyšska, Estonska a Finska do jednoho státu definitivně padly roku 1922. Poté se Lotyšsko soustředilo na pobaltskou spolupráci. 1. listopadu 1923 Lotyšsko a Estonsko podepsaly vojenskou alianci, po níž následovaly obchodní dohody.\n\nNový stát uzavřel konkordát s Vatikánem (díky němu některé pravoslavné kostely byly předány katolíkům) a přijal pozemkovou reformu, jejímž cílem bylo rozdělit půdu německých šlechticů mezi drobné lotyšské zemědělce. A tak zatímco v roce 1897 bylo 61,2% venkovského obyvatelstva bez půdy, v roce 1936 to bylo již jen 18%. Němečtí šlechtici si mohli ponechat jen 50 hektarů na osobu. Mnoho z nich odešlo s trpkostí do Německa. Noví vlastníci půdy (tzv. \"Jaunsaimnieki\") se stali poté stabilní voličskou oporou Ulmanisových agrárníků (v Československu nebyla situace příliš jiná). Průmysl se obnovoval složitěji a byl silně exportní. Roku 1927 byla podepsána obchodní dohoda se Sovětským svazem. Většina vývozu ale mířila do Německa (35,6%) a Británie (20,8%). Světová hospodářská krize dopadla na zemi roku 1930 silně, nezaměstnanost kulminovala v roce 1932. Hospodářské oživení začalo v roce 1933, když se prudce zvýšila výroba, přibližně o 30%. Krize nicméně zasáhla politickou sféru a přiměla Kārlise Ulmanise k zavedení diktatury.\n\nRoku 1934 Ulmanis provedl státní převrat, s podporou generála Jānise Balodise, hrdiny osvobozenecké války. Rozpustil parlament, armáda a Národní garda (\"Aizsargi\") obsadily vládní budovy a klíčové komunikace, řada politiků byla protiprávně uvězněna. Ulmanis rozpustil všechny politické strany, včetně své vlastní, agrární, vypustil z ústavy paragrafy přiznávající občanská práva a ustavil autoritářský režim. Roku 1936 si k funkci premiéra přibral i funkci prezidenta.\n\nJedním ze zdůvodnění převratu bylo, že je třeba zabránit nástupu fašistického hnutí \"Pērkonkrusts\" a provokacím baltských Němců, kteří stále více sympatizovali s německým nacismem (podobná situace byla v Estonsku). Hlavní obětí represí byli ovšem sociální demokraté. V koncentračním táboře v Liepāje bylo internováno 95 členů \"Pērkonkrusts\" a vedle toho 369 sociálních demokratů.\n\nNásledovalo též masivní zestátňování, které mělo však význam spíše nacionalistický než socialistický – pod heslem „Lotyšsko Lotyšům“ Ulmanis vyvlastňoval především podniky etnických menšin – Němců, Rusů, Židů a Litevců. Tento proces ovšem neprovázely násilné excesy. V mnoha odvětvích vznikly státní monopoly. Poté, co západní země opustily zlatý standard, lotyšský lat byl v září 1936 navázán na britskou libru. Následná devalvace silně posílila lotyšský vývoz, zejména zemědělských výrobků. Do roku 1939 bylo Lotyšsko nejbohatší z pobaltských zemí – národní důchod na obyvatele byl vyšší než ve Finsku či Rakousku.\n\nPoté, co Mnichovská dohoda prokázala selhání systému kolektivní bezpečnosti, Lotyšsko 13. prosince 1938 vyhlásilo absolutní neutralitu. 7. června 1939 podepsaly Lotyšsko a Německo smlouvu o neútočení. Začátek druhé světové války (1. září 1939) nicméně Lotyšsko odřízl od velmi důležitého britského trhu. Ulmanis reagoval Smlouvou o sovětsko-lotyšské vzájemné pomoci z 5. října 1939 a obchodní lotyšsko-sovětskou smlouvou 18. října 1939. Lotyšsko nově vyváželo své potraviny do SSSR a na oplátku dostávalo ropu. 15. prosince 1939 byla podepsána nová obchodní dohoda i s nacistickým Německem.\n\nTouto taktikou „trochu nacisté, trochu Sověti“ však Ulmanis svou zemi před lačnými sousedy neubránil. V červnu 1940 Sovětský svaz provedl do Lotyšska vojenskou invazi. Ulmanis vyzval Lotyše, aby nekladli sovětským vojskům odpor. V rozhlasovém projevu pronesl v Lotyšsku dnes proslulou větu: „Já zůstanu na svém místě, vy zůstaňte na svých.“ Na svém místě ale dlouho nezůstal. 21. července 1940 ho Sověti přinutili rezignovat.\n\nSovětský svaz si pojistil své zájmy v Pobaltí podpisem smlouvy Molotov-Ribbentrop s nacistickým Německem 23. srpna 1939. Od té doby byla sovětská invaze předvídatelná. Nezabránilo jí ani dobrovolné umístění 25 000 sovětských vojáků na lotyšském území. Součástí smlouvy Molotov-Ribbentrop byla i repatriace pobaltských Němců, která začala na podzim 1939.\n\nPo sovětské invazi bylo Lotyšsko prohlášeno za socialistickou sovětskou republiku a 5. srpna 1940 bylo začleněno do Sovětského svazu.\n\nNa jaře 1941 začala sovětská ústřední vláda plánovat masovou deportaci „protisovětských živlů“ z okupovaných pobaltských států. Úkolem byl pověřen generál Ivan Serov, náměstek lidového komisaře veřejné bezpečnosti Sovětského svazu. V noci z 13. na 14. června 1941 bylo 15 424 obyvatel Lotyšska - z toho 1 771 Židů a 742 etnických Rusů - deportováno do koncentračních táborů, většinou na Sibiři. V prvním roce sovětské okupace bylo takto deportováno 35 000 lidí (z celého Pobaltí pak 131 500).\n\nDalším deportacím, patrně až několika set tisíc lidí, zabránila až nacistická invaze. Německé jednotky vstoupily 1. července 1941 do Rigy. Vzápětí započaly masakry Židů a Romů. Zločinů se dopustily jednotky Einsatzgruppe A a Wehrmachtu, ale i lotyšští nacisté z Arajs Commanda (které samo zavraždilo asi 26 000 Židů). Koncem roku 1941 bylo židovské obyvatelstvo vybito nebo umístěno do koncentračních táborů. Kromě toho bylo z Německa, Rakouska a Česka přivezeno přibližně 25 000 Židů, z nichž asi 20 000 bylo zabito. Holocaust v Lotyšsku má na svém kontě asi 85 000 životů.\n\nV letech 1943 a 1944 byly z lotyšských branců a dobrovolníků vytvořeny dvě divize Waffen-SS, které měly pomoci Německu proti Rudé armádě. Na druhé straně velké množství Lotyšů se německé okupaci postavilo. Hnutí odporu bylo rozděleno na jednotky pod lotyšskou ústřední radou a prosovětské jednotky. Jejich lotyšským velitelem byl Arturs Sproģis.\n\nV roce 1944 vstoupila na lotyšské území postupující sovětská armáda (tzv. Baltická operace). Na území Lotyšska došlo k těžkým bojům, které skončily německou porážkou. Rigu Rudá armáda dobyla 13. října 1944, bojovalo se ale až do konce války. Přítomnost Sovětů přiměla národně orientovanou část odbojového hnutí k boji proti novému nepříteli - Sovětský svaz vnímali jako nového okupanta. Asi 160 000 Lotyšů navíc uprchlo do Německa a Švédska, aby se vyhnulo odvodu do sovětské armády.\n\nPoválečná situace Sovětům nicméně silně nahrávala. Jejich nárok na Pobaltí ostatní velmoci uznaly a Lotyšsko bylo znovu začleněno do Sovětského svazu.\n\nPrvní roky sovětské nadvlády byly pro Lotyše obzvláště kruté. 25. března 1949 bylo 43 000 venkovských obyvatel („kulaků“) a lotyšských vlastenců („nacionalistů“) deportováno na Sibiř v rámci rozsáhlé represivní operace Priboi, která probíhala ve všech třech pobaltských státech. Celkem bylo v sovětských koncentračních táborech uvězněno 120 000 lotyšských obyvatel. Některým se podařilo uniknout zatčení a připojili se k protikomunistickým partyzánům (tzv. Lesní bratři).\n\nVenkovské oblasti byly nuceně kolektivizovány. Došlo k masivní a státem řízené migraci Rusů do Lotyšska. Byl zahájen rozsáhlý program k zavedení dvojjazyčnosti, který omezoval používání lotyšského jazyka na úkor ruštiny. Všechny menšinové školy (židovské, polské, běloruské, estonské, litevské) byly uzavřeny a ve školách zůstaly pouze dva jazyky - lotyšský a ruský.\n\nPo Stalinově smrti roku 1953 se skupina tzv. národních komunistů vedená Eduardsem Berklavsem pokusila nové vedení SSSR přimět k získání vyššího stupně autonomie pro Lotyšsko a ochraně lotyšského jazyka, jehož pozice se rychle zhoršovala. Nebyli úspěšní. V roce 1959 po Chruščovově návštěvě Lotyšska byli tzv. národní komunisté zbaveni svých funkcí a Berklavs musel Lotyšsko opustit. Rusifikace naopak ještě zesílila. Jen v roce 1959 přišlo zhruba 400 000 osob a poměr lotyšského etnika v Lotyšsku klesl na 62% (předválečný podíl byl asi 77 procent). Cílem těchto opatření však nebylo jen odnárodnění. Důvody byly i ekonomické. Protože Lotyšsko udrželo dobře rozvinutou infrastrukturu a mělo vzdělané odborníky, bylo v Moskvě rozhodnuto, že některé z nejpokročilejších výrobních závodů Sovětského svazu budou sídlit v Lotyšsku. (Patřil k nim například strojírenský závod RAF - \"Rīgas Autobusu Fabrika\" - v Jelgavě, který vyráběl známé automobilové dodávky a minibusy). Těmto továrnám však chyběla pracovní síla. V roce 1989 tvořili etničtí Lotyši v Lotyšsku již jen asi 52% populace. (Nezávislost po roce 1991 situaci mírně vylepšila a podíl se zvedl na 60%).\n\nLiberalizaci komunistického režimu v polovině 80. let, kterou řídil Michail Gorbačov, Lotyši nadšeně využili k pozvolné obnově politického a občanského života. Ještě v časech perestrojky bylo založeno několik organizací, které se staly zárodkem politických stran - Lidová fronta Lotyšska (\"Tautas Fronte\"), Lotyšské hnutí za národní nezávislost (\"Latvijas Nacionālās Neatkarības Kustība\") a Občanský kongres (\"Pilsoņu kongress\"). Tyto skupiny začaly pozvolna mluvit o obnovení národní nezávislosti.\n\nK 50. výročí paktu Molotov-Ribbentrop (23. srpna 1989) uspořádaly tyto organizace (spolu s podobnými v Litvě a Estonsku) slavnou akci – lidský řetěz, který se táhl 600 kilometrů, od Tallinnu, přes Rigu až do Vilniusu. Nenásilná akce zvaná Baltský řetěz měla obrovský náboj. Lotyši dobře chápali, co taková akce znamená právě v takový den. Sérii podobných akcí, k nimž často docházelo na hudebních festivalech v celém Pobaltí, se někdy říká Zpívající revoluce.\n\nKroky k zisku plné nezávislosti byly zahájeny 4. května 1990. Lotyšská nejvyšší rada SSR, zvolená v prvních demokratických volbách od 30. let, přijala prohlášení o obnovení nezávislosti, byť počítalo s přechodným obdobím. V lednu 1991 se konzervativní komunistické síly pokusily obnovit sovětskou moc s použitím násilí. Lotyšským demonstrantům se však podařilo zabránit sovětským armádním jednotkám v opětovném obsazení strategických pozic. Sovětská moc byla zcela zdiskreditována a v rozkladu. 21. srpna 1991 (do jisté míry v reakci na neúspěšný pokus o převrat v Moskvě) parlament odhlasoval ukončení přechodného období, čímž obnovil lotyšskou předválečnou nezávislost. 6. září 1991 byla lotyšská nezávislost uznána Sovětským svazem.\n\n\n"}
{"id": "518280", "url": "https://cs.wikipedia.org/wiki?curid=518280", "title": "Goodluck Jonathan", "text": "Goodluck Jonathan\n\nGoodluck Jonathan (* 20. listopadu 1957) je nigerijský politik a bývalý viceprezident a zastupující prezident Nigérie. Čtrnáctým prezidentem federace Nigérie se stal 6. května 2010 po smrti svého předchůdce Umaru Yar'Aduy. Prezidentem zůstal do května 2015, kdy byl nahrazen vítězem voleb Muhammadu Buharim.\n\nOd 9. prosince 2005 do 28. května 2007 byl guvernérem státu Bayelsa v Nigérii. O den později, 29. května 2007, byl jmenován viceprezidentem Federální republiky Nigérie.\n\nJonathan se narodil v Otueke, Ogbia ve východním regionu, později součásti státu Rivers, v současnosti státu Bayelsa. Vystudoval Second Class Honours, Upper Division a promoval z něj jako bakalář zoologie (B.Sc.). Také má titul M.Sc. z hydrobiologie a doktorát (Ph.D.) v zoologii z University of Port Harcourt.\n\nJe ženatý s Patience Faka Jonathanovou a má dvě děti.\n\nJonathan, předtím zástupce guvernéra státu Bayelsa, nahradil guvernéra Diepreye Alamieyeseigha, který byl obžalovaný a poté obviněný ve Velké Británii z praní špinavých peněz. V září 2006 byla Jonathanova manželka obviněna národní protikriminální agenturou, Komisí pro ekonomické a finanční zločiny, ze spoluúčasti na praní špinavých peněz.\n\nV prosinci 2006 byl Jonathan vybrán vládnoucí stranou PDP jako spolukandidát Umara Yar'Aduy. V roce 2007 společně uspěli ve volbách. 20. dubna 2007, krátce před volbami, proběhl v Bayelsii útok popisovaný policií jako pokus o vraždu Jonathana.\n\nNásledoval spor o voličském vítězství strany PDP. 16. května 2007 pak odpůrci vyhodili do povětří venkovské sídlo Jonathana, při útoku zemřeli dva policisté. Jonathan tam v tu dobu nebyl.\n\nPoté, co převzal úřad, Yar'Adua veřejně přiznal své jmění a 8. srpna 2007 udělal to samé Jonathan. Podle Jonathana činilo celkově do 30. května 2007 jeho jmění 295 304 420 nair (8 569 662 dolarů).\n\n23. listopadu 2009 opustil prezident Umaru Yar'Adua Nigérii kvůli svým zdravotním problémům se srdcem. Nepověřil však nikoho, kdo by převzal jeho úřad. 13. ledna federální soud přidělil viceprezidentu Jonathanovi právní moc jednat ve státních záležitostech v prezidentské nepřítomnosti. 22. ledna 2010 nigerijský nejvyšší soud rozhodl, že federální ministerstvo má 14 dní, aby rozhodlo o tom, zda je prezident Yar'Adua „neschopný vykonávat jeho funkci v úřadech“.\n\n9. února 2010 senát rozhodl, že prezidentská pravomoc má být přenesena na viceprezidenta. Bude plnit úkol jako prezident se všemi souvisejícími pravomocemi, dokud se Umaru Yar'Adua nevrátí zpět v plném zdraví. Opozičními právníky a zákonodárci byl tento verdikt nazván jako \"„převrat beze slova“\". Nigerijská ústava vyžadovala ručně psaný dopis prezidenta uvádějící, že není schopen plnit úřední úkoly nebo poslat lékařský tým, aby prozkoumal jeho zdraví, avšak tyto požadavky nebyly splněny.\n\n5. května 2010 prezident Umaru Yar'Adua zemřel a zastupující prezident Goodluck Jonathan složil přísahu prezidenta. Stal se tak 14. prezidentem federace Nigérie.\n"}
{"id": "518282", "url": "https://cs.wikipedia.org/wiki?curid=518282", "title": "Anton Vratuša", "text": "Anton Vratuša\n\nAnton Vratuša (21. února 1915 Doljni Slaveči – 30. července 2017 Lublaň) byl slovinský politik a diplomat, v letech 1967–1969 jugoslávský velvyslanec při OSN a mezi roky 1978–1980 slovinský premiér v rámci Jugoslávie.\n\nVratuša se narodil v Doljni Slaveči nedaleko Murské Soboty. Za druhé světové války byl zapojen do národněosvobozeneckého boje. Byl Italy zatčen a v období od února 1942 do září 1943 vězněn v Gonarsu, Trevisu, Padově a Rabu. Po osvobození tábora v Rabu partyzány se Vratuša stal zástupcem velitele praporu složeného z bývalých vězňů tábora. Byl vedoucím jugoslávské delegace na italském Výboru národního osvobození (\"Comitato di Liberazione Nazionale\").\n\nPo válce se Vratuša věnoval akademické a diplomatické kariéře. V letech 1953 až 1965 byl vedoucím kabinetu Edvarda Kardelje, od října 1966 do června 1967 byl komisařem OSN v Jihozápadní Africe (současná Namibie) a poté – v letech 1967 až 1969 – byl jugoslávským velvyslancem při OSN.\n\nOd dubna 1978 do července 1980 byl Vratuša předsedou výkonného výboru (vlády) Socialistické republiky Slovinsko.\n\nStal se autorem několika publikací.\n\n"}
{"id": "518287", "url": "https://cs.wikipedia.org/wiki?curid=518287", "title": "StubHub Center", "text": "StubHub Center\n\nStubHub Center je fotbalový stadion v městě Carson nedaleko Los Angeles. Své domácí zápasy zde hrají dva týmy severoamerické Major League Soccer Los Angeles Galaxy a CD Chivas USA.\n\nStubHub Center byl jedním ze stadionů, pořádajících mistrovství světa ve fotbale žen v roce 2003. Hrály se zde čtyři zápasy ve skupině, zápas o bronz i finále, ve kterém Němky porazily výběr Švédska 2:1 v nastavení.\n"}
{"id": "518289", "url": "https://cs.wikipedia.org/wiki?curid=518289", "title": "Agluona (přítok Agluony)", "text": "Agluona (přítok Agluony)\n\nAgluona je řeka v Litvě, v Žemaitsku, levý přítok řeky Agluona. Pramení na jižní straně Žemaitijské vysočiny, 6 km severozápadně od města Skaudvilė. Teče jihozápadním směrem. Do stejnojmenné řeky Agluona se vlévá u obce Juodpetriai, 12 km od jejího ústí do řeky Šešuvis. Průměrný spád je 392 cm/km. Ve vsi Lėliškiai je přehrazena, plocha takto vzniklého rybníka je 1,3 ha.\n\nLevé:\nPravé:\nO jazykových souvislostech viz část rozcestníku Původ názvu.\n\n"}
{"id": "518292", "url": "https://cs.wikipedia.org/wiki?curid=518292", "title": "Chukok", "text": "Chukok\n\nChukok ( חוּקוֹק, : Hukok, v oficiálním seznamu sídel Huqoq) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v nadmořské výšce 20 metrů pod mořskou hladinou v údolí řeky Jordán v Horní Galileji. cca 4 kilometry severozápadně od břehů Galilejského jezera.\n\nVesnice se nachází cca 10 kilometrů severozápadně od města Tiberias, cca 112 kilometrů severovýchodně od centra Tel Avivu a cca 48 kilometrů severovýchodně od centra Haify. Chukok obývají Židé, přičemž osídlení v tomto regionu je ryze židovské. Výjimkou je vesnice Chamam cca 5 kilometrů jižním směrem (v masivu Arbel), kterou obývají izraelští Arabové, respektive Beduíni. Region centrální Galileji s výrazným zastoupením Arabů a Drúzů leží dál k západu.\n\nChukok je na dopravní síť napojen pomocí lokální silnice číslo 8077, která východně od vesnice ústí u břehu Galilejského jezera do dálnice číslo 90.\n\nChukok byl založen v roce 1945. Navazuje na židovské sídlo Chúkok zmiňované zde v Bibli, například v Knize Jozue 19,34\n\nŘímané vesnici znali pod jménem Hucuca. Lokalita byla ve středověku osídlena Araby a do roku 1948 zde stávala arabská vesnice Jakuk. Roku 1931 měla 153 obyvatel a 28 domů. Roku 1945 zde žilo 210 lidí. V květnu 1948, během počátečního stádia války za nezávislost byla dobyta židovskými silami a obyvatelé prchli. Zástavba pak byla zbořena.\n\nSoučasný kibuc Chukok vznikl roku 1945 cca 1 kilometr jihovýchodně od tehdy ještě stojící arabské vesnice Jakuk. Zakladateli vesnice byli členové elitních židovských jednotek Palmach. Ti zde zpočátku sídlili v opevněné budově zvané \"pevnost\", kterou postavila firma Solel Bone. Pevnost v současnosti slouží jako turistická atrakce.\n\nRoku 1949 měla obec jen 26 obyvatel a rozlohu katastrálního území 4 200 dunamů (4,2 kilometrů čtverečních).\n\nZpočátku čelili osadníci těžkým podmínkám. Chyběla voda i pracovní příležitosti. Silniční spojení vedlo korytem vádí Nachal Amud. Ekonomická situace se zlepšila až po roce 1967, kdy zde došlo k založení průmyslového podniku na zpracování plastů. Ekonomika obce je kromě toho založena na zemědělství a turistickém ruchu. Kibuc prošel privatizací a jeho členové jsou již odměňováni individuálně, podle odvedené práce. Projektuje se rozšíření o novou obytnou čtvrť určenou pro individuální zájemce. Severně od Chukok kříží údolí, jímž protéká Nachal Amud, potrubí, kterým prochází Národní rozvaděč vody.\n\nV kibucu je k dispozici plavecký bazén, sportovní areály, obchod se smíšeným zbožím. Fungují zde zařízení předškolní péče o děti. Základní škola je v nedaleké vesnici Ginosar.\n\nObyvatelstvo kibucu Chukok je sekulární. Podle údajů z roku 2014 tvořili naprostou většinu obyvatel v kibucu Chukok Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 523 lidí. Během roku 2014 populace stoupla o 4,8 %.\n\n"}
{"id": "518293", "url": "https://cs.wikipedia.org/wiki?curid=518293", "title": "Bahno (Černíny)", "text": "Bahno (Černíny)\n\nBahno () je vesnice, část obce Černíny v okrese Kutná Hora. Nachází se asi 3,5 km na severoseverovýchod od Černín. K místní části Bahno patří i osada Bahýnko, nacházející se asi kilometr západně od Bahna. Mezi Bahnem a Bahýnkem pramení Krasoňovický potok. Přes Bahýnko protéká Vrchlice a stéká se zde s ramenem Předbořického potoka. Kolem Bahýnka prochází železniční trať Kutná Hora – Zruč nad Sázavou a má zde zastávku Bahno. Od železniční zastávky vede modře značená turistická značená cesta přes Bahýnko do Zbraslavic. Je zde evidováno 61 adres. Trvale zde žije 113 obyvatel.\n\nBahno je také název katastrálního území o rozloze 4,03 km². V katastrálním území Bahno leží i Krasoňovice.\n\n\n"}
{"id": "518296", "url": "https://cs.wikipedia.org/wiki?curid=518296", "title": "Krasoňovice (Černíny)", "text": "Krasoňovice (Černíny)\n\nKrasoňovice () je malá vesnice, část obce Černíny v okrese Kutná Hora. Nachází se asi 4 km na sever od Černín. Vesnicí protéká Krasoňovický potok. Prochází tudy železniční trať Kutná Hora - Zruč nad Sázavou. Je zde evidováno 12 adres. Trvale zde žije 26 obyvatel.\n\nKrasoňovice leží v katastrálním území Bahno o výměře 4,03 km.\n\n"}
{"id": "518298", "url": "https://cs.wikipedia.org/wiki?curid=518298", "title": "Předbořice (Černíny)", "text": "Předbořice (Černíny)\n\nPředbořice () je vesnice, část obce Černíny v okrese Kutná Hora. Nachází se asi 2 km na sever od Černín. Nedaleko pramení Předbořický potok. Prochází tudy železniční trať Kutná Hora – Zruč nad Sázavou. Je zde evidováno 69 adres. Trvale zde žije 57 obyvatel.\n\nPředbořice je také název katastrálního území o rozloze 2,52 km².\n\n"}
{"id": "518299", "url": "https://cs.wikipedia.org/wiki?curid=518299", "title": "Lány (Červené Janovice)", "text": "Lány (Červené Janovice)\n\nLány () je malá vesnice, část obce Červené Janovice v okrese Kutná Hora. Nachází se asi 3 km na severovýchod od Červených Janovic. Protéká tu Medenický potok. Prochází zde silnice II/339. Je zde evidováno 11 adres. Trvale zde žije 33 obyvatel.\n\nLány leží v katastrálním území Vilémovice u Červených Janovic o výměře 3,22 km.\n\n"}
{"id": "518300", "url": "https://cs.wikipedia.org/wiki?curid=518300", "title": "Čenovice", "text": "Čenovice\n\nČenovice () je malá vesnice, část obce Čestín v okrese Kutná Hora. Nachází se asi 1,5 km na jihovýchod od Čestína. Vesnicí protéká Čenovický potok. Je zde evidováno 29 adres. Trvale zde žije 61 obyvatel.\n\nČenovice je také název katastrálního území o rozloze 3,81 km.\n\n\n"}
{"id": "518301", "url": "https://cs.wikipedia.org/wiki?curid=518301", "title": "Čentice", "text": "Čentice\n\nČentice () je malá vesnice, část obce Čestín v okrese Kutná Hora. Nachází se asi 0,5 km na západ od Čestína. Prochází zde silnice II/236. Je zde evidováno 17 adres. Trvale zde žije 12 obyvatel.\n\nČentice leží v katastrálním území Čestín o výměře 9,39 km.\n\n"}
{"id": "518303", "url": "https://cs.wikipedia.org/wiki?curid=518303", "title": "Kamenná Lhota (Čestín)", "text": "Kamenná Lhota (Čestín)\n\nKamenná Lhota () je malá vesnice, část obce Čestín v okrese Kutná Hora. Nachází se asi 3,5 km na sever od Čestína. Je zde evidováno 25 adres. Trvale zde žije 33 obyvatel.\n\nKamenná Lhota leží v katastrálním území Kamenná Lhota u Čestína o rozloze 6,25 km.\n\nV Kamenné Lhotě se narodil politik, prvorepublikový ministr a předseda Senátu František Soukup.\n\n"}
{"id": "518304", "url": "https://cs.wikipedia.org/wiki?curid=518304", "title": "Kasanice", "text": "Kasanice\n\nKasanice () je malá vesnice, část obce Čestín v okrese Kutná Hora. Nachází se asi 2,5 km na západ od Čestína. Je zde evidováno 29 adres. Trvale zde žije 51 obyvatel.\n\nKasanice je také název katastrálního území o rozloze 2,11 km.\n\n\n"}
{"id": "518305", "url": "https://cs.wikipedia.org/wiki?curid=518305", "title": "Kněž (Čestín)", "text": "Kněž (Čestín)\n\nKněž () je malá vesnice, část obce Čestín v okrese Kutná Hora. Nachází se asi 2 km na jihozápad od Čestína. Je zde evidováno 30 adres. Trvale zde žije 31 obyvatel.\n\nKněž leží v katastrálním území Kněž u Čestína o rozloze 3,14 km.\n\n"}
{"id": "518307", "url": "https://cs.wikipedia.org/wiki?curid=518307", "title": "Milotice (Čestín)", "text": "Milotice (Čestín)\n\nMilotice () je malá vesnice, část obce Čestín v okrese Kutná Hora. Nachází se asi 1,5 km na sever od Čestína. Vesnicí protéká Milotický potok. Je zde evidováno 31 adres. Trvale zde žije 24 obyvatel.\n\nMilotice leží v katastrálním území Čestín o výměře 9,39 km.\n\n"}
{"id": "518308", "url": "https://cs.wikipedia.org/wiki?curid=518308", "title": "Morány", "text": "Morány\n\nMorány () je malá vesnice, část obce Čestín v okrese Kutná Hora ve Středočeském kraji. Nachází se asi 1,5 km na severovýchod od Čestína. Vesnicí protéká Čestínský potok, který je pravostranným přítokem řeky Sázavy. Je zde evidováno 7 adres. Trvale zde žije 13 obyvatel.\n\nMorány leží v katastrálním území Čestín o výměře 9,39 km.\n\n\n"}
{"id": "518309", "url": "https://cs.wikipedia.org/wiki?curid=518309", "title": "ABC prevence", "text": "ABC prevence\n\nABC prevence je preventivní program namířený proti šíření viru HIV. Je alternativou k obecné, takzvaně kondomové politice v rozvojových zemích.\n„A“ – Abstain. Abstinuj až do manželství.\n\n„B“ – Be faithful. V manželství buď věrná (věrný).\n\n„C“ – Condomise. Pak teprve použij kondom.\n\n\n\n\nUvádí se příklad států Thajska, Filipín a Ugandy\n\nV druhé polovině osmdesátých let se státy Thajsko a Filipíny rozhodovaly jakým způsobem řešit šířící se epidemii. Na Filipínách se 135 nakaženými a Thajsku se 112 nakaženými. Thajsko se rozkhodlo bojovat proti nákaze kondomy a Filipíny (v té době s 80% katolíků) preventivním programem ABC. Po více jak 20 letech je poměr AIDS a HIV pozitivních 1:90 přičemž na Filipínách žije o třetinu více lidí.\n\nV Ugandě je nyní přibližně 6% HIV pozitivních oproti 20% v roce 1987 kdy program ABC začal.\n\n"}
{"id": "518315", "url": "https://cs.wikipedia.org/wiki?curid=518315", "title": "Akmena", "text": "Akmena\n\nNázev Akmena může znamenat:\n\n\nNázev souvisí s litevským slovem \"akmuo\" – kámen. (Samo české slovo kámen etymologicky souvisí se slovem akmuo, gen. akmens: jsou vysledovány souvislosti typu přesmyček: varna – vrána; karvė – kráva (rusky: karóva); zde akmens – kamene). Český ekvivalent by mohl být přibližně: Kamenice.\n\n"}
{"id": "518319", "url": "https://cs.wikipedia.org/wiki?curid=518319", "title": "Dědice (Dobrovítov)", "text": "Dědice (Dobrovítov)\n\nDědice () je malá vesnice, část obce Dobrovítov v okrese Kutná Hora. Nachází se asi 1,5 km západně od Dobrovítova. Jižně od osady pramení Dědický potok, který je pravostranným přítokem Senetínského potoka. Je zde evidováno 19 adres. Trvale zde žije 15 obyvatel.\n\nDědice leží v katastrálním území Dědice u Zbýšova o rozloze 1,7 km².\n\n"}
{"id": "518321", "url": "https://cs.wikipedia.org/wiki?curid=518321", "title": "Borek (Horka I)", "text": "Borek (Horka I)\n\nBorek () je malá vesnice, část obce Horka I v okrese Kutná Hora. Nachází se 1 km na západ od Horek. Prochází zde silnice II/238. Je zde evidováno 17 adres. Trvale zde žije 52 obyvatel.\n\nBorek leží v katastrálním území Horka u Žehušic o výměře 6,94 km.\n\n\n"}
{"id": "518323", "url": "https://cs.wikipedia.org/wiki?curid=518323", "title": "Svobodná Ves", "text": "Svobodná Ves\n\nSvobodná Ves () je vesnice, část obce Horka I v okrese Kutná Hora. Nachází se 1 km na východ od Horek. Je zde evidováno 80 adres. Trvale zde žije 215 obyvatel. Jihozápadně od osady protéká potok Čertovka, který je pravostranným přítokem řeky Doubravy.\n\nSvobodná Ves leží v katastrálním území Horka u Žehušic o výměře 6,94 km.\n\nVe Svobodné Vsi č. p. 50 se vyrábí energetický nápoj Semtex.\n\n\n"}
{"id": "518325", "url": "https://cs.wikipedia.org/wiki?curid=518325", "title": "Kralice (Chlístovice)", "text": "Kralice (Chlístovice)\n\nKralice () je malá vesnice, část obce Chlístovice v okrese Kutná Hora. Nachází se asi 4 km na jihozápad od Chlístovic. Je zde evidováno 43 adres. Trvale zde žije 101 obyvatel. Protéká tudy Chlístovický potok, který je levostranným přítokem říčky Vrchlice.\n\nKralice je také název katastrálního území o rozloze 3,57 km². V katastrálním území Kralice leží i Kraličky a Svatý Jan t. Krsovice.\n\nRoku 1950 byla obec Všesoky sloučena s obcí Kralice do obce Kralice.\n\n\n\n"}
{"id": "518326", "url": "https://cs.wikipedia.org/wiki?curid=518326", "title": "Kraličky (Chlístovice)", "text": "Kraličky (Chlístovice)\n\nKraličky () je malá vesnice, část obce Chlístovice v okrese Kutná Hora. Nachází se asi 4 km na jihozápad od Chlístovic. Je zde evidováno 13 adres. Trvale zde žije 17 obyvatel.\n\nKraličky leží v katastrálním území Kralice o výměře 3,57 km.\n\n"}
{"id": "518327", "url": "https://cs.wikipedia.org/wiki?curid=518327", "title": "Svatý Jan t. Krsovice", "text": "Svatý Jan t. Krsovice\n\nSvatý Jan nebo též Krsovice () jsou malá vesnice, část obce Chlístovice v okrese Kutná Hora. Nacházejí se asi 4,5 km na jihozápad od Chlístovic. Je zde evidováno 21 adres. Trvale zde žije 26 obyvatel.\n\nVesnice leží v katastrálním území Kralice o výměře 3,57 km.\n\nVes byla založena v době panování Václava II. a patřila pod pečecké panství. Místní kostelík sv. Jana Křtitele byl založen v první polovině 13. století. Přestavěn pozdně barokně v roce 1768. Opraven po požáru roku 1908.\n\nJde o poměrně výjimečný synonymický název vesnice sdělující, že její jméno je jak Svatý Jan, tak Krsovice.\nToto sdělení je ale potlačeno tím, že ve všech dokumentech státní správy je ves vedena jako Svatý Jan t. Krsovice důsledně bez rozepsání příslovce. V podobné situaci jsou např. Chotěměřice též Pančava.\n\n"}
{"id": "518330", "url": "https://cs.wikipedia.org/wiki?curid=518330", "title": "Švábínov", "text": "Švábínov\n\nŠvábínov () je chatová osada, část obce Chlístovice v okrese Kutná Hora. Nachází se asi 4,5 km na jih od Chlístovic ve Švábinovském lese. Jsou zde evidovány čtyři adresy. Trvale zde nežije žádný obyvatel.\n\nŠvábínov leží v katastrálním území Všesoky o výměře 4,28 km.\n\nVe Švábinovském lese byly ještě před chatařskou érou původní pouze dva objekty ‒ hájovna Kocourov mezi Hejničním a Židovským rybníkem a statek, ke kterému se vztahoval právě název Švábínov. V matrikách z let 1869‒1910 je ale uveden název, který se v současnosti mezi chataři i po okolí používá, tedy \"Švábinov\". To dokazují i historické mapy okresu Kutná Hora. Původní název odpovídá i potoku Švábina, který pramení v lesích a postupně protéká rybníkem Olšinským, Švábinským (též Švábinovským) a Hejničním. Stejně tak i samotný název Švábinovský les to jen dokazuje. Tento název lokality je uveden i v současných katastrálních mapách, takže úřední modifikace \"Švábínov\" či dokonce \"Švabínov\" jsou historicky chybné.\n\nŠvábínov je dnes malá rekreační osada v lese s několika rybníky v okolí, má však středověký původ. První doložená písemná zmínka je z roku 1316, kdy majitelem byl Ježek ze Švábínova, ve 14. století zde stála tvrz a dvůr, okolo postupně vznikla rozsáhlejší středověká vesnice. Koncem 15. století však už tvrz byla pustá. Osada se v 17. století stala součástí křesetického panství. Trvale obydlena byla až do druhé poloviny 20. století, od té doby má pouze rekreační funkci.\n\nOsada se skládá z třinácti staveb, konkrétně z 10 dřevěných chat, jedné zděné chaty a dvou chalup vytvořených z původního statku. Většina chat je u cesty nad Švábinským rybníkem (též Švábinovským, oba tyto názvy se místně nepoužívají) a pod tímto rybníkem je ve větších rozestupech zbytek chat. Osada se tímto neoficiálně dělí na Horní a Dolní Švábinov.\n\nOsada není elektrifikována, protože se nachází poměrně hluboko v lese. Zatím poslední pokus o vyjednání výstavby skončil zamítnutím ze strany firmy ČEZ.\nSilniční cesty vedou k chatám tři. Hlavní lesní cesta vede ze silnice 335 s odbočkou mezi Rápošovem a Kateřinkami. Z chatové osady Vidlák (Černíny) vede další lesní cesta, která se napojuje na hlavní příjezdovou. Slouží lesníkům a je na ni zákaz vjezdu. Poslední cesta je původní a vede z Všesok. Není zpevněná a pro osobní automobil je prakticky nesjízdná.\n\n"}
{"id": "518332", "url": "https://cs.wikipedia.org/wiki?curid=518332", "title": "Vernýřov", "text": "Vernýřov\n\nVernýřov () je malá vesnice, část obce Chlístovice v okrese Kutná Hora. Nachází se asi 5 km na jihozápad od Chlístovic. Prochází zde silnice II/235. Je zde evidováno 31 adres. Trvale zde žije 28 obyvatel.\n\nVernýřov je také název katastrálního území o rozloze 2,35 km.\n\n"}
{"id": "518333", "url": "https://cs.wikipedia.org/wiki?curid=518333", "title": "Všesoky", "text": "Všesoky\n\nVšesoky () je malá vesnice, část obce Chlístovice v okrese Kutná Hora. Nachází se asi 3,5 km na jihozápad od Chlístovic. Je zde evidováno 14 adres. Trvale zde žije 14 obyvatel.\n\nVšesoky je také název katastrálního území o rozloze 4,28 km. V katastrálním území Všesoky leží i Švábínov.\n\nRoku 1950 byla obec Všesoky sloučena s obcí Kralice do obce Kralice.\n\n"}
{"id": "518334", "url": "https://cs.wikipedia.org/wiki?curid=518334", "title": "Zdeslavice (Chlístovice)", "text": "Zdeslavice (Chlístovice)\n\nZdeslavice (dříve Zdeslavice u Malešova ) je vesnice, část obce Chlístovice v okrese Kutná Hora. Nachází se asi 2 km na jih od Chlístovic. Je zde evidováno 52 adres. Trvale zde žije 72 obyvatel. Severně od Zdeslavic protéká Zdeslavický potok, který je levostranným přítokem říčky Vrchlice.\n\nZdeslavice leží v katastrálním území Zdeslavice u Chlístovic o rozloze 6,26 km².\n\n\n"}
{"id": "518335", "url": "https://cs.wikipedia.org/wiki?curid=518335", "title": "Žandov (Chlístovice)", "text": "Žandov (Chlístovice)\n\nŽandov () je vesnice, část obce Chlístovice v okrese Kutná Hora. Nachází se asi 6 km na jihozápad od Chlístovic. Vesnicí protéká Kraličský potok. Prochází zde silnice II/335. Je zde evidováno 51 adres. Trvale zde žije 85 obyvatel.\n\nŽandov je také název katastrálního území o rozloze 4,9 km. V katastrálním území Žandov leží i Pivnisko.\n\n\n\n"}
{"id": "518337", "url": "https://cs.wikipedia.org/wiki?curid=518337", "title": "Lucie Hrstková-Pešánová", "text": "Lucie Hrstková-Pešánová\n\nLucie Hrstková-Pešánová (* 16. července 1981 Valašské Meziříčí) je bývalá česká reprezentantka v alpském lyžování. Po ukončení kariéry v létě 2010 vede vlastní lyžařskou akademii. Jejím manželem je hokejový trenér Filip Pešán.\n\nZimní olympijské hry\n\nMistrovství světa\n\nMistrovství světa juniorů\n\nUniverziáda\n\nMistrovství republiky\n\n"}
{"id": "518342", "url": "https://cs.wikipedia.org/wiki?curid=518342", "title": "Koronavirové infekce ptáků", "text": "Koronavirové infekce ptáků\n\nKoronavirové infekce ptáků jsou onemocnění způsobované koronaviry. Ty se vyznačují charakteristickým uspořádáním povrchových struktur lipidového obalu virionu ve tvaru \"sluneční korony\". Dosahují velikosti 80-120 nm, genom obsahuje jednovláknovou RNA. Jsou termolabilní, vnímavé na tuková rozpouštědla. Ve vnějším prostředí rychle ztrácejí svoji infekčnost a běžně používané dezinfekční prostředky je většinou spolehlivě ničí.\n\nU člověka i různých zvířecích druhů byly izolovány rozličné skupiny i sérotypy koronavirů patřící do rodu \"Coronavirus\". Jejich společnou vlastností je afinita k epiteliálním buňkám horních cest dýchacích, trávicího a močopohlavního traktu. Některé koronaviry vlastní hemaglutinin, který v případě viru infekční bronchitidy drůbeže je prokazatelný až po enzymatickém opracování.\n\nZ hospodářsky významných onemocnění u drůbeže jsou koronaviry původci infekční bronchitidy drůbeže a koronavirové enteritidy krůt. Koronavirová enteritida byla diagnostikována i u mladých pštrosů v Jihoafrické republice v souvislosti s tzv. \"syndromem bledých kuřat\". Etiologický význam většinou jen elektronmikroskopického průkazu koronavirů v trusu nebo střevním obsahu u průjmujících ptáků není zatím jasný. Koronaviry sérologicky odlišné od viru IB byly izolovány u bažantů, perliček, \"Psittaciformes\", holubů a japonských křepelek.\n\n"}
{"id": "518345", "url": "https://cs.wikipedia.org/wiki?curid=518345", "title": "Virus infekční bronchitidy", "text": "Virus infekční bronchitidy\n\nVirus infekční bronchitidy (IBV) je prototypovým kmenem rodu \"Coronavirus\" z čeledě \"Coronaviridae\". Je původcem infekční bronchitidy drůbeže.\n\nPartikule viru infekční bronchitidy jsou sférické, výjimečně pleomorfní. Jejich velikost kolísá v rozmezí 80-120 nm. Jsou obalené, s prominujícími povrchovými projekcemi kyjovitého tvaru (peplomery), délky 7-20 nm a šířky 10 nm. Nukleokapsida má helikální symetrii; průměr helixu je 10-15 nm, průměr vláken 1-2 nm. Sedimentační konstanta činí 344 S. Hustotní gradient v CsCl je 1,24 g/ml, v sacharóze 1,15-1,18 g/ml.\n\nVirový genom je tvořen molekulou jednovláknové RNA (27 500 nukleotidů) s pozitivní polaritou, která tvoří asi 4 % z celkové hmotnosti purifikovaných virionů. RNA má mol. hm. 5,5-6,9×10 a sedimentační koeficient 48 S. Bílkovinnou složku virionu tvoří 16 polypeptidů s mol. hm. od 15 000 do 135 000. Preparáty purifikovaného viru vždy obsahují polypeptidy hostitelské buňky.\n\nViriony IBV obsahují tři specifické proteiny – kapsidový (ribonukleoprotein, RNP, nukleokapsidový protein, N protein), perikapsidální (matrix glykoprotein, M) a peplomerový (spike protein, S). Protein S je tvořen dvěma subjednotkami – glykoproteiny S1 a S2 (520 a 625 aminokyselin). Hemaglutinačně inhibiční a neutralizační protilátky jsou indukovány subjednotkou S1. Perikapsidální (M) protein se podílí většinou svých 225 aminokyselin na tvorbě virové membrány nebo vnitřní povrchové membrány; pouze 10 % proteinu je uloženo ve vnějším lipidovém obalu viru. Nukleokapsidový (N) protein je uložen kolem RNA. Geny S a M, indukující tvorbu příslušných proteinů, byly klonovány a sekvenovány. Zjišťovaná heterogenita těchto genů mezi jednotlivými sérotypy IBV může v budoucnosti přispět k jejich identifikaci i objasnění \"vakcinačních zlomů\", což současné sérologické techniky neumožňují. Již dnes je však jisté, že virus IB podléhá rekombinaci při smíšených infekcích v terénu.\n\nIBV se replikuje v cytoplasmě infikovaných buněk. Kontinuální transkripcí je produkováno 6 mRNA s mol. hm. od 0,8 do 2,6×10 daltonů, což umožňuje vznik rekombinantních partikulí. Virus se vyvíjí pučením přes membrány Golgiho cisteren a endoplasmatického retikula, přičemž inkorporuje materiál těchto membrán do svého vnějšího obalu. Partikule se shlukují ve vezikulech, mechanismus jejich uvolňování z buňky není znám. Nové virové partikule se vytvoří za 3-4 hodiny po infekci (PI), s maximem za 12 hodin PI při teplotě 37 °C. Kompletní virové partikule mají dvojitý vnější obal a hustý vnitřní obal kolem amorfního materiálu dřeně.\n\nTerénní izoláty IBV získané pomnožením v kuřecím embryu normálně neaglutinuje ptačí erytrocyty, pouze některé kmeny viru IB (Massachusetts) aglutinují kuřecí erytrocyty po opracování fosfolipázou C.\n\nDo roku 1956 byl znám pouze jeden sérotyp IBV, reprezentovaný patogenním kmenem Massachusetts a nepatogenním, na vejce adaptovaným kmenem Beaudette. Od té doby byla izolována řada kmenů z terénních případů IB u kuřat, které se antigenně odlišují od typu Massachusetts, např. v USA kmeny Connecticut, Arkansas, JMK, Gray, Holte, Florida, Main 209, Clark 333 nebo v Evropě holandské kmeny D274 a D1466 aj. Klasifikace se provádí různými technikami. Nejčastěji je používán neutralizační test v kuřecích embryích, buněčných a orgánových kulturách a hemaglutinačně inhibiční test či novější imunoenzymatické testy, monoklonální protilátky, fingerprinting nebo analýza nukleové kyseliny. Sekvenováním genů kódujících S protein byly zjištěny u některých sérotypů viru 25-50% rozdíly v zastoupení aminokyselin, u jiných sérotypů jen 2-3 %.\n\nVětšina kmenů IBV je inaktivována při 56 °C za 15 minut a za 90 min při 45 °C. Virus lze ve formě infekční alantoidní tekutiny skladovat po mnoho let při teplotách -30 °C a nižších; v lyofilizovaném stavu vydrží v lednici min. 30 roků. Skladovaný při teplotě 37 °C je kompletně inaktivován během 6 měsíců. Vzorky tkání pro virologické vyšetření mohou být skladovány a transportovány v 50% glycerolu bez zamražení. Síran hořečnatý má stabilizační efekt na IBV. Ve vnějším prostředí může IBV přežívat 12-56 dní (Satylganov, 1971).\n\nStabilita kmenů IBV při pH 3 je variabilní. Působení 20% éterem po dobu 18 hodin při 4 °C redukuje titr IBV, ale virus není kompletně inaktivován. Kompletní destrukce viru je dosaženo 50% chloroformem při pokojové teplotě za 10 minut a působením 0,1% roztokem desoxycholátu sodného po 18 hodinách při 4 °C. Virus je citlivý k běžným dezinfekčním prostředkům. Ošetření beta-propiolaktonem v konečné koncentraci 0,05-0,1 % nebo formalinu v 0,1% koncentraci eliminuje infekčnost IBV. Ošetření beta-propiolaktonem nemá vliv na aktivitu hemaglutinačního antigenu viru.\n\nVirus IB se dobře pomnožuje v kuřecích embryích a po adaptaci způsobuje jejich zakrslost a úhyn. Po adaptaci roste i na buněčných kulturách připravených z buněk ledvin nebo jater 15-18denních kuřecích embryí nebo z buněk ledvin mladých kuřat. Cytopatický efekt v podobě mnohojaderných syncytií tvoří v prvních pasážích pouze kmeny adaptované na kuřecí embryo (např. Beaudette). Některé kmeny se replikují i v buněčných kulturách z opičích ledvin nebo na Vero buňkách.\n\nKultury připravené z tracheálních prstenců 20denních embryí jsou vhodné pro izolaci, titraci i sérotypizaci terénních izolátů, poněvadž nevyžadují předchozí adaptaci viru na kuřecí embrya. Ve světelném mikroskopu pozorovatelná ciliostáze se vyhodnocuje za 3-4 dny po infekci.\n\nKmeny IBV se liší virulencí a tropismem a to i z hlediska geografického, např. mezi Evropou, USA a Austrálií. Po aerogenní infekci se virus IB rychle pomnožuje v epitelu sliznice dýchacího traktu a je krevní cestou diseminován do dalších orgánů a tkání; replikuje se také v ledvinách, Fabriciově burze nebo cekálních tonzilách, kde perzistuje mnohem déle než v průdušnici a plicích. Nefrogenní kmeny poškozují epitel proximálních tubulů ledvin a způsobují jejich dysfunkci až akutní selhání. V mnoha případech dojde po infekci k samovolnému uzdravení. Pouze u velmi mladých kuřat anebo spolupůsobením sekundárních bakteriálních infekcí (záněty vzdušných vaků způsobené \"E. coli\" anebo mykoplasmaty) dochází k bronchitidě (zánětu průdušek) anebo po respirační fázi infekce dojde k postižení ledvin. V Austrálii bylo u výkrmových kuřat pozorováno mnohem častější postižení ledvin než průdušek, přičemž vyšší mortalita byla zjišťována u kohoutků, po chladových stresech nebo při používání krmných směsí s vysokým obsahem bílkovin. Z nefrogenních kmenů je nejznámější australský kmen T, méně nefrogenní jsou kmeny Italian nebo v USA kmeny Gray a Holte.\n\nInfekce kuřiček do 2 týdnů věku některými kmeny IBV vyvolává ireverzibilní změny vejcovodu, které jsou v dospělosti příčinou tzv. \"falešné snášky\".\n\nV populaci drůbeže se v posledních letech objevily tzv. variantní kmeny IB, způsobující problémy s vakcinací chovů drůbeže a také lišící se tropismem. Např. kmen viru 793/B způsobuje myopatie prsních svalů, nebo kmen Delaware 072 způsobuje primárně zánět vzdušných vaků i bez spolupůsobení sekundárních bakteriálních infekcí.\n\nAdaptací na kuřecí embrya dochází ke ztrátě virulence viru pro kuřata. Např. vysoce adaptovaný kmen Beaudette je pro kuřata apatogenní, neimunogenní a nezpůsobuje poškození epitelu sliznice průdušnice na rozdíl od virulentních kmenů. Existují také rozdíly ve virulenci terénních kmenů IB pro reprodukční trakt nosnic, které se projevují pouze poruchami pigmentace vaječné skořápky nebo 10-50% poklesem snášky.\n"}
{"id": "518354", "url": "https://cs.wikipedia.org/wiki?curid=518354", "title": "Filipov (Čáslav)", "text": "Filipov (Čáslav)\n\nFilipov () je část města Čáslav v okrese Kutná Hora. Nachází se asi 2,5 km na jihovýchod od Čáslavi. Je zde evidováno 36 adres. Trvale zde žije 97 obyvatel.\n\nFilipov leží v katastrálním území Filipov u Čáslavi o rozloze 2,96 km.\n\n\nV 80. letech 19. století tu jako hospodářský správce pracoval Jan Hendrich (1845-1926), činný též jako přeseda muzejního spolku v Čáslavi a amatérský archeolog. Během svého pobytu vydal mimo jiné spis \"Panství Filipovské : kostel sv. Kříže u Ronova\" (1885).\n\n"}
{"id": "518358", "url": "https://cs.wikipedia.org/wiki?curid=518358", "title": "Druhanice", "text": "Druhanice\n\nDruhanice () je osada, část obce Chotusice v okrese Kutná Hora. Nachází se asi 1,5 km na východ od Chotusic. Prochází zde silnice II/338. Jsou zde evidovány čtyři adresy. Trvale zde žije 8 obyvatel.\n\nDruhanice leží v katastrálním území Chotusice o výměře 6,95 km.\n\n"}
{"id": "518359", "url": "https://cs.wikipedia.org/wiki?curid=518359", "title": "M50", "text": "M50\n\nM50 nebo M-50 je označení mnoha různých objektů:\n\n\n\n"}
{"id": "518360", "url": "https://cs.wikipedia.org/wiki?curid=518360", "title": "Olšany (Kluky)", "text": "Olšany (Kluky)\n\nOlšany () je malá vesnice, část obce Kluky v okrese Kutná Hora. Nachází se asi 1 km na západ od Kluk. Vesnicí protéká Olšanský potok. Je zde evidováno 40 adres. Trvale zde žije 77 obyvatel.\n\nOlšany leží v katastrálním území Olšany u Čáslavi o rozloze 2,32 km.\n\n"}
{"id": "518362", "url": "https://cs.wikipedia.org/wiki?curid=518362", "title": "Pucheř", "text": "Pucheř\n\nPucheř () je malá vesnice, část obce Kluky v okrese Kutná Hora. Nachází se 1 km na severozápad od Kluk. Prochází tudy silnice II/337. Je zde evidováno 26 adres. Trvale zde žije 32 obyvatel.\n\nPucheř je také název katastrálního území o rozloze 2,06 km.\n\n\n"}
{"id": "518363", "url": "https://cs.wikipedia.org/wiki?curid=518363", "title": "Aeronomy of Ice in the Mesosphere", "text": "Aeronomy of Ice in the Mesosphere\n\nAeronomy of Ice in the Mesosphere (AIM, Explorer 90) je americká vědecká družice provozovaná agenturou NASA, zaměřená na studium polárních mezosférických oblaků. Družice byla vynesena 25. dubna 2007 raketou Pegasus-XL, odpálenou z letadla Lockheed L-1011.\n\nPolární mezosférické oblaky se vyskytují ve výšce zhruba 80 kilometrů nad povrchem, tedy mnohem výše než jiné druhy mraků. Družice AIM pomáhá určit, jaké faktory (teplota, vodní páry a prachové částice) mohou vést k formování tohoto typů oblaků. Polární mezosférické oblaky jsou poměrně novým jevem a poprvé byly pozorovány v roce 1885.\n\nDružice AIM je 1400 mm vysoká, 1100 mm široká, váží 200 kg a řadí se do série malých explorerů - SMEX. Dodávku elektrické energie zajišťují solární panely o průměrném výkonu 335 W. Vědecké vybavení sestává ze tří přístrojů:\n\nCIPS - \"Cloud Imaging and Particle Size\" je kamerový systém se čtyřmi samostatnými kamerami, které umožňují pozorovat oblaka. Díky různům úhlům kamer, je možno určit výšku, ve které se oblak nachází a dále je možno určit velikost ledových částic, které mraky tvoří.\n\nCDE - \"Cosmic Dust Experiment\" je detektor částic kosmického prachu, které vstupují do vyšších vrstev atmosféry. Přístroj obsahuje 14 detektorů z Polyvinylidenfluoridu, které vydávají elektrický puls, jsou-li zasaženy vysokorychlostní částicí (více než 1 km/s). Naměřená data umožní vědcům určit úlohu částic kosmického prachu při formaci polárních mezosférických oblaků. CDE je téměř totožný s detektorem SDC (Student Dust Counter) na sondě New Horizons.\n\nSOFIE - \"Solar Occultation for Ice Experiment\"je diferenční absorpční radiometr, který zkoumá vertikální strukturu oblaků a vlastnosti částic, jimiž jsou tvořeny. Detektor měří obsahy vody, oxidů dusíku, ozónu, metanu, oxidu uhličitého a teplotu oblaků.\n\n"}
{"id": "518364", "url": "https://cs.wikipedia.org/wiki?curid=518364", "title": "Chedrbí", "text": "Chedrbí\n\nChedrbí () je malá vesnice, část obce Krchleby v okrese Kutná Hora. Nachází se 2 km na jihozápad od Krchleb při soutoku Paběnického potoka a Klejnárky. Je zde evidováno 30 adres a trvale zde žije 56 obyvatel.\n\nChedrbí je také název katastrálního území o rozloze 0,91 km.\n\n\n"}
{"id": "518365", "url": "https://cs.wikipedia.org/wiki?curid=518365", "title": "Bykáň", "text": "Bykáň\n\nBykáň () je malá vesnice, část obce Křesetice v okrese Kutná Hora. Nachází se asi 1,5 km na jihozápad od Křesetic. Prochází tudy železniční trať Kutná Hora - Zruč nad Sázavou. Je zde evidováno 13 adres. Trvale zde žije 30 obyvatel.\n\nBykáň je také název katastrálního území o rozloze 2,2 km.\n\nPrvní písemná zpráva o vsi pochází z roku 1283.\nRoku 1950 získala obec vzniklá sloučením obcí Bykáň a Krupá název Bykáň.\n\n\n"}
{"id": "518366", "url": "https://cs.wikipedia.org/wiki?curid=518366", "title": "Chrást (Křesetice)", "text": "Chrást (Křesetice)\n\nChrást () je malá vesnice, část obce Křesetice v okrese Kutná Hora. Nachází se asi 1,5 km na jihovýchod od Křesetic. Je zde evidováno 36 adres. Trvale zde žije 84 obyvatel.\n\nChrást leží v katastrálním území Chrást u Křesetic o rozloze 2,31 km.\n\n"}
{"id": "518367", "url": "https://cs.wikipedia.org/wiki?curid=518367", "title": "Krupá (Křesetice)", "text": "Krupá (Křesetice)\n\nKrupá () je malá vesnice, část obce Křesetice v okrese Kutná Hora. Nachází se asi 1 km na jihozápad od Křesetic. Je zde evidováno 22 adres. Trvale zde žije 49 obyvatel.\n\nKrupá leží v katastrálním území Krupá u Křesetic o rozloze 0,56 km.\n\nRoku 1950 získala obec vzniklá sloučením obcí Bykáň a Krupá název Bykáň.\n\n\n"}
{"id": "518369", "url": "https://cs.wikipedia.org/wiki?curid=518369", "title": "Infekční bronchitida drůbeže", "text": "Infekční bronchitida drůbeže\n\nInfekční bronchitida drůbeže (IB) je celosvětově se vyskytující velmi nakažlivé virové onemocnění kura domácího, postihující dýchací anebo močopohlavní orgány a zhoršující rentabilitu chovu zpomalením růstu u výkrmových kuřat a u nosnic poklesem snášky a zhoršenou kvalitou vajec.\n\nInfekční bronchitida byla poprvé pozorována v severní Dakotě v USA v roce 1930. Zpočátku byla považována pouze za nemoc mladých kuřat, postupně ale byla diagnostikována také u dospívající a dospělé drůbeže, u které se projevovala hlavně sníženou snáškou. Ekonomické ztráty, způsobované redukovanou snáškou u IB infikovaných nosnic, si vynutily od poloviny 50. let minulého století ochranné očkování drůbeže. Pozdější výskyty IB i u vakcinovaných chovů naznačili existenci více sérotypů viru IB v populaci drůbeže, což bylo následně i potvrzeno.\n\nVirus IB vykazuje i určitý nefrogenní potenciál. Změny na ledvinách u kuřat postižených IB se poprvé objevily v USA v roce 1962 a o rok později v mnohem vážnější formě u výkrmových kuřat v Austrálii.\nInfekční bronchitida se vyskytuje ve všech zemích s intenzivním chovem drůbeže, včetně České republiky, kde je podle zákona o veterinární péči č. 166/1999 Sb. považována za nebezpečnou nákazu. I přes plošně prováděnou imunoprofylaxi v těchto zemích stále účinnějšími vakcínami dochází k jejímu opakovanému propuknutí u drůbeže. Tyto \"vakcinační zlomy\" jsou pravděpodobně způsobeny rozličným antigenním vybavením terénních a vakcinačních kmenů viru.\n\nPůvodcem nemoci je virus z čeledě \"Coronaviridae\" (viz virus infekční bronchitidy), který je také prototypovým kmenem rodu \"Coronavirus\"\n\nVirus infekční bronchitidy má poměrně omezený hostitelský rozsah, což odpovídá obecně vlastnostem koronavirů, které vyvolávají onemocnění jen u těch hostitelů, z kterých byly izolovány a které se pomnožují v buněčných kulturách odvozených od těchto hostitelů. Jedinými přirozenými hostiteli viru IB u ptáků jsou kur domácí a komerčně chovaní bažanti, přičemž vnímavost k onemocnění se liší mezi jednotlivými plemeny a liniemi kura. Ostatní ptačí druhy jsou k infekci nevnímaví ani nejsou rezervoárem viru IB (IBV). Sající myšky jsou vnímavé k intracerebrální infekci některými kmeny IBV, např. Beaudette, ale méně adaptované kmeny nejsou pro ně letální.\n\nVětšina kmenů IBV postihuje průdušnici a způsobuje dýchací potíže u mladých kuřat. Případné úhyny u brojlerů jsou poměrně nízké a většinou jsou způsobeny sekundární infekcí \"E. coli\" a mykoplasmaty. Nefropatogenní kmeny IBV kromě dýchacích potíží také poškozují ledviny a mortalita může dosahovat u tohoto syndromu až 25 %.U dospělé drůbeže způsobují oba patotypy IBV pokles snášky a zhoršují kvalitu vajec.\n\nZdrojem IBV je infikovaná drůbež, která vylučuje virus respiračními sekrety a trusem již za 1-2 dny po infekci. Četnost vylučování viru klesá s dobou po infekci a liší se také podle kmene viru. IBV je přítomen v respiračním traktu, ledvinách, Fabriciově burze, slezině, vejcovodu, střevu a vejcích od infikovaných nosnic. Infekce se šíří horizontálně aerosolem (inhalací) nebo pozřením trusu nebo trusem kontaminovanou vodou a krmivem. Vzdálenost, na kterou může být virus přenášen venkovním vzduchem, i četnost takového způsobu přenosu, nejsou známy. Epizootologická šetření připouštějí možnost šíření viru vzdušnou cestou mezi hejny až na vzdálenost 1000 m. Optimum klimatických podmínek nezbytných pro přenos vzduchem mezi farmami není známo. Při šíření IBV se neuplatňují vektory. Přestože povaha perzistence viru v prostředí není známa, dosavadní informace naznačují potenciální riziko i možnost snadného přenosu infekce mezi hejny ošetřujícím personálem, dopravními prostředky včetně transportu živé drůbeže a pracovními pomůckami.\n\nMožnost vertikálního přenosu vejcem nebo semenem infikovaných kohoutů zůstává stále nejasná, i když terénní pozorování a některé experimentální studie tuto možnost naznačují. \n\nPříznaky IB jsou ovlivňovány virulencí viru a jeho tropismem, věkem a imunitním stavem drůbeže. Infekce se snadno a rychle šíří v hejnu, již za 36-48 hodin po kontaktní infekci se mohou objevovat první klinické příznaky. U mladých kuřat může onemocnění probíhat akutně až perakutně, s respiračními příznaky, depresí a zpomalením růstu, ale i subklinicky, tak jak zpravidla probíhá u dospívající a dospělé drůbeže.\n\nInkubační doba u experimentálně infikovaných kuřat je 18-36 hodin, v závislosti na dávce a způsobu inokulace. V terénních podmínkách se obvykle pohybuje kolem 1-3 dnů.\n\nIB se nejčastěji vyskytuje u kuřat ve věku 2-6 týdnů, nemocnost v hejnu je až 100 %. Výše ztrát závisí na věku, imunitě a podmínkách prostředí. Nemoc probíhá akutně, začíná typickými respiračními příznaky jako jsou ztížené dýchání (natažená hlava, otevřený zobák, lapání po dechu), přídatné dýchací šelesty, kašel a kýchání. Nosní otvory jsou potřísněné až ucpané zmnoženým odměškem a někdy se vyskytuje i opuchnutí hlavových dutin a konjunktivitida. Kuřata vyhledávají tepelné zdroje, shlukují se kolem nich a jsou ospalá, skleslá a slabá. Příjem krmiva je redukován a hmotnostní přírůstky jsou nižší (zejména u výkrmových kuřat). Onemocnění nekomplikované sekundárními bakteriálními infekcemi trvá něco přes týden; část rekonvalescentních kuřat však zůstává latentně infikována až několik měsíců a vylučuje virus sekrety a trusem do prostředí. Sekundární infekce bakterií \"E. coli\" zhoršuje dýchací potíže, infekce mykoplasmaty (\"M. gallisepticum\") prodlužuje průběh nemoci až o několik týdnů a může zvyšovat mortalitu až na 25 %.\n\nU kuřat starších a u nosnic jsou respirační příznaky mírnější a mohou se i přehlédnout. Charakter poklesu snášky je ovlivňován věkem nosnic – v hejnu infikovaném na počátku snášky bývá pokles nižší a po odeznění klinických příznaků se snáška vrací k normální křivce. U starších nosnic bývá pokles snášky větší a dlouhodobější, slepice předčasně přepeřují a snáška se většinou nevrátí k plánované produkci. Pokles snášky se pohybuje mezi 5-60 % a může trvat 3-11 týdnů, někdy i déle. U některých nosnic, často ve výborném výživném stavu, se objevuje tzv. \"falešná snáška\" – slepice vyhledávají hnízda a třebaže dochází k ovulaci, vejce nesnesou; žloutek je resorbován v dutině tělní.\n\nKromě poklesu vaječné produkce se u infikovaných hejn pozoruje i zhoršená kvalita vajec. Objevují se vejce měkká, nepravidelného tvaru, s drsnou nebo různě deformovanou skořápkou. Vaječný bílek bývá řídký a vodnatý, oddělený od žloutku, a pevně lpící k vnitřní podskořápečné membráně. Taková vejce mají sníženou biologickou hodnotu a líhnivost. Zhoršená kvalita vajec perzistuje po různě dlouhou dobu i po vymizení klinických příznaků.\n\nNefritická forma infekční bronchitidy (nefritida) se nejčastěji vyskytuje u kuřat do 10-12 týdnů věku; mortalita může být až 30 %. Onemocnění začíná mírnými až přechodnými respiračními příznaky, které jsou následovány depresí, načepýřeným peřím, nahrbeným postojem, nechutí k pohynu, nadměrnou žízní, rychlým poklesem hmotnosti a průjmem. Typická je vlhká podestýlka.\n\nCharakter pitevního nálezu odpovídá klinickému průběhu, tropismu a virulenci viru i věku hostitele. U kuřat se zjišťuje serózní, mukózní až mukopurulentní exsudát v průdušnici, průduškách a dutině nosní, případně i zduření hlavových dutin. Vzdušné vaky jsou zakalené nebo pokryté sýrovitým exsudátem. U kuřic a nosnic se zjišťuje atrofie a chronický zánět vejcovodu. Nefrogenní kmeny způsobují zduření ledvin, které jsou bledé barvy, s močovody silně naplněnými uráty. Nemocná drůbež je dehydratovaná. Některé tzv. variantní kmeny viru IB vyvolávají myopatie prsních svalů.\n\nInfekce IBV vede během 3-4 týdnů k vytvoření humorální imunity, která přetrvává v různém titru až 1 rok. Rekonvalescenti jsou chráněni před reinfekcí homologním typem viru, proti heterolognímu viru je chráněnost menší. Precipitační protilátky jsou detekovatelné již za 7 dnů PI, ale přetrvávají kratší dobu (20-90 dnů). Kuřata od imunních nosnic mají pasivní protilátky, které je krátkodobě chrání před onemocněním, méně již před infekcí IBV. V rezistenci vůči IBV se uplatňuje i lokální (tracheální) imunita a buňkami zprostředkovaná imunita, což bylo prokázáno u chemicky burzektomovaných kuřat.\n\nAnamnestické údaje, klinické symptomy a pitevní nálezy sice indikují IB, ale pro vlastní diagnózu jsou nedostačující. Nezbytné je virologické vyšetření s izolací a identifikací viru anebo sérologický průkaz vzestupu protilátek v séru. Plošně prováděná vakcinace v intenzivních chovech drůbeže také ztěžuje diagnostiku i sérologický monitoring pomocí ELISA testů.\n\nIzolace viru se nejčastěji provádí na kuřecích embryích, identifikace se provádí ELISA testy nebo PCR. Pro antigenní typizaci je nejvhodnější neutralizační test na tracheálních orgánových kulturách (\"in vitro\" pěstované tracheální prstence). Rozlišení kmenů IBV umožňuje sekvence nukleotidů glykoproteinu S1.\n\nProtektivní křížové testy na kuřatech jsou důležitým doplňkem pro antigenní charakterizaci izolátů IBV i volbu nejvhodnější vakcíny. Imunizace kuřat antigenně odlišným sérotypem může někdy vyvolávat větší stupeň chráněnosti, než lze předpokládat na základě výsledků sérotypizace. Test je také vhodný ke kontrole protektivních vlastností v regionu používané vakcíny proti novému a antigenně odlišnému izolátu IBV z téže oblasti.\n\nDiferenciální diagnostika. Respirační příznaky pozorované při IB mohou připomínat mírnou respirační formu Newcastleské nemoci, neštovic a infekční laryngotracheitidy. V tomto případě nutno izolovat a identifikovat původce, případně prokázat vzestup titru protilátek. V mnoha případech ale NDV i virus ILT způsobují mnohem těžší průběh onemocnění, než se vyskytuje při IB. U NDV se zjišťují nervové příznaky anebo viscerální změny s vysokou mortalitou. Pro ILT svědčí hemoragická tracheitida s vysokou mortalitou, navíc se v postiženém chovu šíří mnohem pomaleji než IB.\n\nHemofilová rýma a mykoplasmóza mohou napodobovat IB komplikovanou koliformními bakteriemi. Nefritida vyvolávaná nefrogenními kmeny IBV může připomínat infekční burzitidu, mykotoxikózy nebo jiné intoxikace. Při poklesu snášky nutno také vyloučit adenovirovou salpingitidu a další příčiny neinfekčního charakteru; při nefritidě pak nutriční deficience.\n\nKauzální terapie IB neexistuje. Pro potlačení sekundární bakteriální kontaminace se používají antibiotikum nebo chemoterapeutika. Prevence nemoci se opírá především o ochranu drůbeže před nakažením, izolaci chovu, hygienu prostředí a kvalitní výživu. Při výskytu IB pomáhá ke snížení ztrát zvýšení teploty prostředí k zabránění chladových stresů, nepřeskladňování hal a vhodné krmení. V Austrálii se používá při postižení ledvin zvýšené množství sodíku a draslíku v pitné vodě ve formě citrátových nebo bikarbonátových solí.\n\nKe specifické imunoprofylaxi se používají živé vakcíny s odstupňovanou virulencí (dvoustupňová vakcinace) a inaktivované olejové vakcíny. Živé vakcíny se používají při primovakcinacích, inaktivované k revakcinaci RCH a užitkových chovů nosnic. Jejich použití a doba aplikace se volí podle nákazové situace a stavu imunity v hejnu. Aby nedošlo k přenosu živého virulentního vakcinačního viru na neočkované skupiny, musí být vakcinované chovy izolovány.\n\nVzhledem k heterogenitě terénních kmenů viru vyžaduje úspěšná imunoprofylaxe znalost sérotypu převažujícího v dané oblasti. Imunita k homologním typům viru po vakcinaci je téměř 100 %, zatímco proti heterologním je nižší.\n\n"}
{"id": "518371", "url": "https://cs.wikipedia.org/wiki?curid=518371", "title": "Toys in the Attic", "text": "Toys in the Attic\n\nToys in the Attic je třetí album rockové skupiny Aerosmith. Vyšlo v roce 1975 a stalo se jejich druhým nejúspěšnějším albem s prodejem osmi milionů kusů v USA.\n\n"}
{"id": "518384", "url": "https://cs.wikipedia.org/wiki?curid=518384", "title": "Van der Waalsovy konstanty", "text": "Van der Waalsovy konstanty\n\nNásledující tabulka obsahuje seznam van der Waalsových konstant (vycházejících z Van der Waalsovy rovnice) pro běžné plyny a těkavé kapaliny.\n\n\"Jednotky\": \n\n\"Zdroj\": Weast. R. C. (Ed.), \"Handbook of Chemistry and Physics (53rd Edn.)\", Cleveland:Chemical Rubber Co., 1972.\n"}
{"id": "518388", "url": "https://cs.wikipedia.org/wiki?curid=518388", "title": "Zednická lžíce", "text": "Zednická lžíce\n\nZednická lžíce je základní nástroj zedníka, omítkáře, štukatéra. Slouží ke zdění a k omítání zdiva cihlového, tvárnicového a kamenného. Existuje mnoho druhů lžic, mimoto si je zedníci individuálně upravují dle potřeby. Mohou být ocelové nebo nerezové. Jedná se o jednoduchý nástroj, o to větší cvik a praxi s ním pak zedník potřebuje.\n\nSkládá se z dřevěné rukojeti, která je pevná a nesmí se protáčet. Rukojeť je spojena nožkou s listem lžíce, který má tvar lichoběžníka. Je-li list lžíce v poloze vodorovné, pak prodloužená osa rukojeti míří zešikma přesně na začátek lžíce. Laik nemá ponětí, jak velice záleží na tomto uspořádání, k němuž se došlo dlouhodobým vývojem. Zkušený zedník ale ví, že stačí malá odchylka listu nahoru nebo dolů, a omítání je hned mnohem namáhavější.\n\nLžíce může být z tenkého plechu a ohebná, nebo z tvrdého plechu a neohebná. Neohebné lžíce se užívají k omítání, jejich pružení je minimální. Lžíce se vyrábějí ve třech velikostech:\n\nV 60. letech 20. století, kdy vrcholila panelová výstavba, se ze zedníků stali montážníci, a museli absolvovat svářečské kurzy, aby mohli svářet k sobě panely. Tehdejší tisk nadšeně psal, že \"dnešní zedník už lžíci vůbec nepotřebuje\" a viděl v tom důkaz pokroku. Došlo však k úpadku řemesla, panelákoví zedníci klasickou zedničinu neovládali a museli se ji pak v praxi teprve učit. Klasických zedníků byl později nedostatek.\n\n"}
{"id": "518397", "url": "https://cs.wikipedia.org/wiki?curid=518397", "title": "Peter, Paul and Mary", "text": "Peter, Paul and Mary\n\nPeter, Paul and Mary bylo americké folkové trio, které významně ovlivnilo hudební scénu 60. let. Členy tria, jež dal dohromady manažer Albert Grossman v roce 1961, byli Peter Yarrow, Paul Stookey a Mary Traversová. Činnost skupina přerušila v roce 1970, znovu se dala dohromady roku 1978 a vystupovala pod značkou Peter, Paul and Mary až do smrti Mary Traversové v roce 2009.\n\nSkupina zpívala vlastní i převzaté písně. Mezi nejznámější patřily \"500 Miles\", Dylanovy \"Blowin' in the Wind, The Times They Are a-Changin'\" či \"Don't Think Twice, It's All Right\", Denverova \"Leaving on a Jet Plane\" či Seegerovy skladby \"Where Have All the Flowers Gone? a If I Had a Hammer.\" Yarrow napsal hit \"Puff, the Magic Dragon.\"\n\nDvě alba skupiny, první \"Peter, Paul and Mary\" (1962) a třetí \"In the Wind\" (1963), dosáhla na první místo americké albové hitparády. Rozlučkové album \"The Prague Sessions\" z roku 2010 bylo natočeno ve spolupráci s Českým národním symfonickým orchestrem.\n\nRoku 1963 zazpívali dvě písně (\"If I Had a Hammer\", \"Blowin' in the Wind\") na proslulém Pochodu na Washington za práci a svobodu, kde zazněl i slavný projev Martina Luthera Kinga.\n\n"}
{"id": "518400", "url": "https://cs.wikipedia.org/wiki?curid=518400", "title": "Náhodný proces", "text": "Náhodný proces\n\nNáhodný proces, též stochastický proces, si lze představit jako zobecnění pojmů náhodná veličina a náhodný vektor. Zatímco výsledkem realizace náhodné veličiny je jedno číslo, např. výsledek hodu kostkou, je realizací náhodného procesu funkce nebo řada. Konkrétním příkladem takového náhodného procesu může být například šum – pro každou realizaci jsme schopni popsat pouze pravděpodobnostní charakter šumu. Příkladem náhodného procesu ve více rozměrech může být Brownův pohyb.\n\nBuď dána uspořádaná trojice formula_1 (pravděpodobnostní prostor) a množina formula_2. Náhodným procesem pak nazýváme množinu formula_3, kde formula_4 jsou náhodné veličiny z formula_1. Prvky z množiny formula_6 se obvykle interpretují jako čas.\n\nV případě, že platí formula_7 nebo formula_8, hovoříme o náhodném procesu s diskrétním časem, popř. o časové řadě. V případě, že je formula_6 intervalem reálných čísel, hovoříme o procesu se spojitým časem.\n\n"}
{"id": "518412", "url": "https://cs.wikipedia.org/wiki?curid=518412", "title": "NEPLAN", "text": "NEPLAN\n\nNEPLAN je CAD software užívaný k plánování, optimalizaci a řízení energetických sítí. Průmyslové a zásobovací sítě všech napěťových soustav, s jakýmkoliv požadovaným množstvím uzlů, které můžou být rychle a interaktivně vkládány, přepočítány a vyhodnoceny. Modulární koncepce NEPLANu umožňuje uživateli \"ušít\" nástroj na míru svým individuálním požadavkům. \n\nVyvíjen je společností BCP Busarello+Cott+Partner Inc.\n\nNEPLAN je používán v 90. zemích po celém světě ve více než 800 společnostech. Po uvedení Simpow Dynamic modulů se NEPLAN stal jedním z nejkomplexnějších nástrojů pro návrh energetických sítí od přenosu a distribuci, po průmyslovou aplikaci.\n\n"}
{"id": "518421", "url": "https://cs.wikipedia.org/wiki?curid=518421", "title": "Plán Z", "text": "Plán Z\n\nPlán Z byl námořní předválečný plán nacistického Německa schválený v roce 1939, který počítal s výstavbou velkých válečných lodí. Jako alternativa se uvažovalo o postavení dostatečně velkého ponorkového loďstva, ale tento plán nebyl realizován. Plán Z počítal s výstavbou lodí na deset let, do roku 1944 se měla uskutečnit jeho první část, která počítala s výstavbou těchto lodí:\n\nPlán Z nebyl nikdy uskutečněn. Jediné, co bylo nakonec realizováno, byla výstavba byla bitevních lodí třídy Bismarck a těžký křižník Prinz Eugen.\n"}
{"id": "518427", "url": "https://cs.wikipedia.org/wiki?curid=518427", "title": "Marie Antonietta jde na popraviště", "text": "Marie Antonietta jde na popraviště\n\nMarie Antoinetta jde na popraviště je skica Jacquese-Louise Davida z roku 1793, jež znázorňuje francouzskou královnu Marii Antoinettu sedící na vozíku pro odsouzené k smrti a vezenou na popraviště na \"Place de la Revolution\".\n\nVýtvarné dílo (skica tužkou na papíře) o rozměrech 15 × 10 cm je uloženo v pařížském Musée du Louvre.\n\n\n"}
{"id": "518441", "url": "https://cs.wikipedia.org/wiki?curid=518441", "title": "Leonel Suárez", "text": "Leonel Suárez\n\nLeonel Suárez (* 1. září 1987, Holguín) je kubánský atlet, který se věnuje víceboji.\n\nNa letních olympijských hrách v Pekingu 2008 nasbíral celkově 8 527 bodů a získal bronzovou medaili. Na druhého Bělorusa Andreje Kravčenka ztratil 24 bodů. O rok později vybojoval stříbro na světovém šampionátu v Berlíně ziskem 8 640 bodů. K zisku stříbrné medaile mu také pomohlo vítězství v oštěpařské části, kde poslal oštěp do vzdálenosti 75,19 metru a získal 969 bodů. Na halovém MS 2010 v katarském Dauhá obsadil v sedmiboji 7. místo.\n\n\n"}
{"id": "518446", "url": "https://cs.wikipedia.org/wiki?curid=518446", "title": "Halštrovské hory", "text": "Halštrovské hory\n\nHalštrovské hory () je malé pohoří nacházející se na území německého a českého Vogtlandu. Pramení zde řeka Bílý Halštrov. V geomorfologickém členění Česka netvoří žádnou samostatnou jednotku a nachází se na území geomorfologického celku Smrčiny.\n\nOd Krušných hor jsou Halštrovské hory na severovýchodě odděleny údolím Svatavy. Na jihozápadě jsou odděleny od Smrčin údolím řeky Ohře u Libé a Selbu. Na jihu navazuje Chebská pánev.\n\nNejvyššími body Halštrovských hor jsou Počátecký vrch (818 m n. m.), Hoher Brand (805 m n. m.), Vysoký kámen (773 m n. m.) a Kapellenberg (765 m n. m.). V Halštrovských horách se nacházejí zdroje minerálních pramenů.\n"}
{"id": "518474", "url": "https://cs.wikipedia.org/wiki?curid=518474", "title": "Seznam ostrovů Německa", "text": "Seznam ostrovů Německa\n\nOstrovy Německa (německy ostrov = \"die Insel\") se nacházejí především v Severním a Baltském moři. Vyskytují se také na řekách a jezerech.\n\nTabulka zachycuje 20 největších ostrovů.\nToto je seznam všech ostrovů Německa, ležících v Severním a Baltském moři.\n\n\n\n\n\n"}
{"id": "518483", "url": "https://cs.wikipedia.org/wiki?curid=518483", "title": "Brunn am Gebirge", "text": "Brunn am Gebirge\n\nBrunn am Gebirge je městys v okrese Mödling v Dolních Rakousích.\n\nObec leží na tzv. \"Thermenlinie\" (pásu se specifickými klimatickými podmínkami a výskytem termálních pramenů), přímo v sousedství městské hranice Vídně, na Jižní dráze, část obce je na úbočí Vídeňského lesa a druhá část obce leží již ve Vídeňském lese. Hranici určuje přibližně Jižní dráha.\n\nNa severu je sousedem město Vídeň, severovýchodně je Vösendorf, na východě Wiener Neudorf, na jihu Maria Enzersdorf a na západě je sousední obcí Gießhübl.\n\nPři vykopávkách bylo zjištěno, že území bylo osídleno již v mladší době kamenné. Již 6 tisíc let před naším letopočtem byl Brunn osídlen a představuje nejstarší známé rolnické osídlení Rakouska. Také avarské hroby nalezené u Mödlingu připouští, že v té oblasti již osídlení existovalo. Z vykopávek se také předpokládá, že v římských dobách se zde usídlovali vojenští vysloužilci.\n\nKolem roku 1000 mohlo vzniknout dnešní obecní centrum a nazývalo se \"Prun\" anebo \"Brun\", což znamená studnu či prameny. V dokumentech se poprvé uvádí \"Prunni\" v darovací smlouvě ze 12. století. Kolem roku 1500 byl Brunn opevněn hradbou, která vydržela dlouhých 300 roků.\n\nV roce 1971 zde žilo 7080 obyvatel, v roce 1981 7975, 1991 8573, 2001 9422 a v roce 2006 zde žilo 10 434 obyvatel.\n\nDnes již velmi malá část obyvatel se aktivně věnuje pěstování vinné révy na úbočích Vídeňského lesa. Velká část obyvatel je zaměstnána v průmyslu a obchodu, v Brunnu jen bydlí, ale pracuje ve Vídni.\n\nMezi Brunnem a Perchtoldsdorfem je Vídeňská vnější dálnice (Wiener Außenring Autobahn) A21. Také A2 je výhodným spojením. Brunn a Maria Enzersdorf mají společné nádraží na Jižní dráze.\n\nV tak zvaném \"Gliedererhofu\" žil Rudolf Steiner (1861-1925) do doby odvolání do Výmaru (\"Weimar\"), kde vydal přírodovědný rukopis Johanna Wolfganga von Goethe (1749-1832) ve \"Weimarer Ausgabe\" (Sophien-Ausgabe) a také tam napsal úvod ke Goethovu přírodovědném spisu u Josepha Kürschnera v \"National-Literatur\" jako \"Základní rysy poznání teorie Goethova názoru na svět\".\n\nBrunnerský kostel má zajímavé rysy, je podobný prvnímu Gotheanu Rudolfa Steinera, monumentální dřevěnou stavbou v Dornachu v kantonu Solothurn ve Švýcarsku. Brunnerský kostel byl vystavěn staviteli vídeňského dómu svatého Štěpána.\n\nJednotný umělecký soubor vídeňského secesního stavebního slohu v Dolním Rakousku v ulici „Franz Keim-Gasse“ v Brunnu am Gebirge. Architekt Sepp Hubatsch, byl žákem a přítelem Otto Wagnera (1841-1918) po roce 1902 postavili celý soubor řadových domů. Domy jsou postaveny na stejně širokých parcelách a jsou určeny pro dvě rodiny. Ve všech domech jsou dvě obytná podlaží. Suterénem se vyrovnává rozdílná úroveň terénu v ulici. Domy přitom působí jako stejně vysoké. Místo střechy nastupuje daleko předsazená římsa, dozadu kryje plochou střechu. Fasády zdobí geometrické motivy, rostlinné ornamenty, jako úponky, listy nebo květy. Výzdoba je většinou v omítce vyškrabaná.\n\nHubatschova tvorba je uměleckým prostředím odmítána na maloměstskou a vesnickou obytnou zástavbu. Brunnerská řadová zástavba koketuje v přímém protikladu se současnou zástavbou nikoliv s historickými hrady a zámky a vily architektů. Při styku uspořádání a vzhledu řadových domů ve starých městech na Innu a Salzachu navrhoval Hubatsch obytné objekty, jejíž vysoká umělecká svéráznost je zřejmá.\n\n\nObecní zastupitelstvo má po volbách v roce 2005 33 křesel rozdělených mezi strany:\n"}
{"id": "518484", "url": "https://cs.wikipedia.org/wiki?curid=518484", "title": "Alex Schwazer", "text": "Alex Schwazer\n\nAlex Schwazer (* 26. prosince 1984, Sterzing) je italský atlet, který získal na letních olympijských hrách v Pekingu zlatou medaili v chůzi na 50 km.\n\nNa světovém šampionátu v Helsinkách v roce 2005 získal na padesátce v čase 3:41:54 bronzovou medaili. O dva roky později na šampionátu v Ósace vybojoval druhou bronzovou medaili. Na dvacetikilometrové trati skončil na devátém místě. V roce 2008 získal v Pekingu zlatou olympijskou medaili. Cílem prošel v čase 3:37:09, čímž vytvořil nový olympijský rekord. Na mistrovství světa v atletice 2009 v Berlíně závod nedokončil. O rok později došel na mistrovství Evropy v Barceloně v závodě na 20 km do cíle druhý. Po diskvalifikaci původně prvního Rusa Stanislava Jemeljanova mu byl dodatečně udělen titul mistra Evropy.\n\nKrátce před olympijskými hrami v Londýně v roce 2012 byl kvůli dopingovému nálezu vyřazen z italské výpravy. Vzápětí přiznal užívání krevního dopingu v období od 13. do 19. července 2012. Za porušení dopingových pravidel dostal zákaz startů na 3,5 roku.\n\n"}
{"id": "518486", "url": "https://cs.wikipedia.org/wiki?curid=518486", "title": "16. pařížský obvod", "text": "16. pařížský obvod\n\n16. pařížský obvod (francouzsky: \"16 arrondissement de Paris\") též nazývaný obvod Passy (\"Arrondissement de Passy\") je městský obvod v Paříži. Obvod patří tradičně k bohatším čtvrtím s velmi vysokými nájmy. Obvod je pojmenován po bývalé vesnici Passy, která byla v roce 1860 začleněna do Paříže. Do 16. obvodu patří i Boulogneský lesík na západě. Tento park se však nepovažuje za součást vnitřní Paříže, neboť není obydlený a nachází se až za boulevardem périphérique. V obvodu sídlí přes 90 diplomatických zastoupení, což je více než 40% všech zastoupení ve Francii. Obvod je známý rovněž tenisovým areálem Rolanda Garrose, na kterém se hraje French Open.\n\n16. obvod leží na pravém břehu řeky Seiny. Má protáhlý tvar podél Seiny, která tvoří jeho východní hranici se 7. a s 15. obvodem. Na jihu hraničí s předměstím Boulogne-Billancourt, na západě jej boulevard péripherique odděluje od Boulogneského lesíka a od města Neuilly-sur-Seine, na severu sousedí se 17. obvodem přes \"Avenue de la Grande Armée\" a na severovýchodě s 8. obvodem přes \"Avenue Marceau\".\n\nV roce 2006 měl obvod 153 920 obyvatel a hustota zalidnění činila 19 459 obyvatel na km.\n\nV 16. obvodu sídlí ambasády a konzuláty těchto zemí:Afghánistán, Albánie, Andorra, Angola, Argentina, Bahrajn, Bangladéš, Bělorusko, Benin, Bolívie, Brunej, Čad, Čína, Dánsko, Džíbútí, Egypt, Filipíny, Gabon, Ghana, Gruzie, Guinea, Honduras, Chorvatsko, Indie, Indonésie, Irák, Írán, Irsko, Island, Jamajka, Jemen, Kambodža, Kamerun, Keňa, Kongo, Kuvajt, Kypr, Laos, Libanon, Libye, Lotyšsko, Madagaskar, Malajsie, Maroko, Mauritánie, Mexiko, Moldávie, Monako, Namibie, Niger, Nigérie, Nikaragua, Nový Zéland, Omán, Pákistán, Peru, Pobřeží slonoviny, Polsko, Portugalsko, Rusko, Řecko, Salvador, Severní Makedonie, Seychely, Singapur, Slovensko, Slovinsko, Srbsko a Černá Hora, Srí Lanka, Súdán, Španělsko, Tanzanie, Thajsko, Turecko, Turkmenistán, Uganda, Uruguay, Venezuela, Vietnam.\n\nKromě nich jsou zde i obchodní zastoupení některých zemí při OECD (Belgie, Maďarsko, Polsko, Rakousko, Švédsko).\n\nRadnice 16. obvodu se nachází na \"Avenue Henri-Martin\" č. 71. Současným starostou je od roku 2008 Claude Goasguen za Unii pro lidové hnutí (UMP).\n\n16. obvod má v pařížské městské radě 13 zástupců. Od roku 2008 jimi jsou:\n\nJako jediný z pařížských městských obvodů používá dvě poštovní směrovací čísla. Jižní část má PSČ 750016 a severní 75116.\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 61-64.\n\nPrvní osídlení na tomto místě je historicky doloženo v 7. století našeho letopočtu, kdy zde vznikla vesnice zvaná Nimio, tehdy ještě velmi vzdálená od hranic tehdejší Paříže. Majitelem panství byl biskup svatý Bertram, jehož majetek po smrti 623 připadl pařížskému biskupství. V pozdějších staletích se zde vytvořily nové vesnice – Auteuil v bažinaté jižní části a Chaillot severněji v lese, později zvaném Boulogneský. Později ještě vznikla vesnice Passy, poprvé zmiňována v roce 1250. Od 12. století až do období Francouzské revoluce to byla venkovská oblast s vinicemi a lesy stojící zcela mimo Paříž. Pouze ves Chaillot se v roce 1702 stala se svými 2000 obyvateli předměstím Paříže. Poblíž Passy se nacházely větrné mlýny, pozemky v Auteuil patřily církvi, ze zdejších vinic pocházelo víno pro pařížské biskupství.\n\nVelké změny proběhly především ve 2. polovině 19. století, kdy byly obce Auteuil, Passy a Chaillot integrovány do Paříže. Na severu byla zbořena hradební zeď mezi dnešním 16. obvodem a Paříží a v roce 1860 se obce staly součástí Paříže. Podle plánů barona Haussmanna byly vybudovány široké bulváry jako \"avenue Victor-Hugo\", \"avenue Kléber\" nebo \"avenue d'Iéna\". Volné zemědělské plochy byly zastavěny. Čtvrť se pro svůj klid stala oblíbeným bydlištěm vyšších vrstev.\n\n\nDále zde sídlí několik pravoslavných kostelů, dva protestantské a dvě synagogy.\n\n\n\n\n"}
{"id": "518490", "url": "https://cs.wikipedia.org/wiki?curid=518490", "title": "Kontradiktornost", "text": "Kontradiktornost\n\nKontradiktornost (z lat. \"contra dicere\" = mluvit proti, oponovat) znamená v obecné rovině vyjevováních sporných skutečností cestou polemiky, sporu. Vše v občanském soudním řízení je podrobeno debatě účastníků, kteří mají právo vyjádřit se ke všem skutečnostem a ke všem důkazům, což se týká i nesporného řízení. Jako jeden ze základních právních principů by měla být kontradiktornost připuštěna v každém řízení, bez ohledu na jeho povahu.\n\n"}
{"id": "518496", "url": "https://cs.wikipedia.org/wiki?curid=518496", "title": "Ivan Havlíček", "text": "Ivan Havlíček\n\nIvan Havlíček (* 2. února 1945) je český fyzik a politik, bývalý senátor za senátní obvod č. 6 – Louny, člen ČSSD.\n\nPo maturitě na rakovnickém gymnáziu vystudoval Matematicko-fyzikální fakultu Univerzity Karlovy, po studiu pracoval jako vědecký pracovník oboru fyziky polymerů. Napsal několik odborných publikací. V současnosti vyučuje matematiku na Vysoké škole finanční a správní a vede katedru matematiky a statistiky.\n\nJe ženatý, má tři děti.\n\nČlenem ČSSD se stal v roce 1990. Působil jako hospodářský tajemník ČSSD.\n\nVe senátních volbách 1996 jej občané zvolili senátorem za Lounsko a Rakovnicko, přestože v první kole jej porazil kandidát ODS Karel Suchopárek v poměru 37,54 % ku 23,71 % hlasů, ale ve druhém kole měl větší podporu kandidát sociální demokracie, když získal 55,86 % všech platných hlasů. V letech 1998–2000 zastával funkci místopředsedy horní komory. Pozornost médií se na něj upřela v roce 1999, kdy se o něm psalo v souvislosti s kampaní k volbách v roce 1996, kdy byl ve funkci hospodářského tajemníka ČSSD a jeho strana zatajila, že ji sponzoroval Chemapol prostřednictvím poukázek na odběr pohonných hmot. Pracoval ve Výboru pro hospodářství, zemědělství a dopravu. Ve volbách 2002 mandát obhajoval, avšak nepostoupil ani do druhého kola se ziskem 14,10 %.\n\nV roce 2006 kandidoval do Poslanecké sněmovny ve Středočeském kraji, ale nebyl zvolen.\n\n"}
{"id": "518500", "url": "https://cs.wikipedia.org/wiki?curid=518500", "title": "Vedlejší intervence", "text": "Vedlejší intervence\n\nVedlejší intervence (§ 93 OSŘ) je procesní institut, pomocí kterého může do sporného řízení vstoupit třetí osoba jako tzv. vedlejší účastník (vedlejší intervenient). Smyslem je umožnit subjektům, o  jejichž právech a povinnostech se v  řízení sice nerozhoduje, ale které mají na výsledku řízení právní zájem, tzn. že výsledek řízení se těchto osob bezprostředně dotkne, aby mohly svou aktivní účastí na tento výsledek působit. \n\nVedlejší účastník může vstoupit do řízení v  kterémkoli stadiu, buď z  vlastního podnětu nebo na výzvu účastníka řízení učiněnou prostřednictvím soudu (litis denuntiatio), vždy však vstupuje z  vlastního rozhodnutí a ve svém vlastním zájmu. Vystupuje tak, že podáním (§42 odst. 1 a 4 OSŘ) oznámí soudu svůj vstup do určitého řízení. Jako podmínku požaduje zákon právní zájem intervenienta na výsledku řízení. Právní zájem vedlejšího intervenienta se neliší od obecného procesního pojmu právního zájmu. Musí jít o  uplatnění vlastního zájmu a musí jít o  zájem právní. Existenci právního zájmu a přípustnost vedlejšího účastenství zkoumá soud pouze na návrh účastníka, jinak oznámení vstupu třetí osoby do řízení pouze konstatuje a zaznamenává do protokolu, od toho okamžiku musí soud s  vedlejším účastníkem jako s  účastníkem jednat.\n\nVedlejší účastník se v  řízení připojuje k  té straně sporu, na jejímž vítězství má právní zájem, má obdobné postavení jako účastník, může se tedy vyjadřovat k  věci a navrhovat důkazy, tedy procesními prostředky pomáhat té straně sporu, ke které se připojil. Nemůže však činit dispoziční úkony, tedy například zpětvzetí žaloby, změnu žaloby atd. Dostanou-li se jeho procesní úkony do rozporu s  úkony účastníka hlavního, soud je podle znění zákona posoudí, ale musí hledět na to, že proces vede hlavní, nikoli vedlejší účastník.\n\n\n"}
{"id": "518503", "url": "https://cs.wikipedia.org/wiki?curid=518503", "title": "Neuwerk", "text": "Neuwerk\n\nNeuwerk je německý ostrov, ležící nedaleko ústí Labe v Helgolandské zátoce v Severním moři. Ostrov je administrativní součástí spolkové země Hanzovní město Hamburk, nachází se 13 km severozápadně od přístavu Cuxhaven a přibližně 100 km na severozápad od Hamburku. Rozloha ostrova je 3 km² a žije zde 36 obyvatel (stav 2005), maximální nadmořská výška ostrova je 7 m n. m.\n\nNeuwerk je hlavním ostrovem hamburské městské části \"Neuwerk\" a je součástí městského okresu \"Hamburg-Mitte\", ostrov je tedy de facto hamburskou enklávou obklopenou teritoriálními vodami spolkové země Dolní Sasko.\n\nPrvní písemná zmínka pochází z roku 1316. V roce 1369 zde byl vybudován maják pro hanzovní město Hamburk, pod jehož správu se ostrov v roce 1388 dostal. V roce 1937 se ostrov stal součástí Pruska a po druhé světové válce byl přiřazen ke spolkové zemi Dolní Sasko. V roce 1969 získal Hamburk ostrovy Neuwerk a Scharhörn zpět, výměnou za část přístavu v městě Cuxhaven, kterou vlastnil (viz zákon o Velkém Hamburku a dalších územních úpravách).\n"}
{"id": "518506", "url": "https://cs.wikipedia.org/wiki?curid=518506", "title": "Divoký koník Ryn", "text": "Divoký koník Ryn\n\nDivoký koník Ryn je kniha pro děti napsaná Bohumilem Říhou v roce 1966. Děj knihy se odehrává u soutoku Radimky a Labe a vypráví příběh Antonína Jakuba, který ošetří koně, který zde zůstal po odchodu ruské armády. Kůň ale vadí některým místním občanům. Jeden z nich dokonce Antonínu Jakubovi zapálí chalupu.\n\nPodle knihy byl v roce 1981 natočen stejnojmenný film.\n\nAntonín Jakub ošetří po válce divokého koně, který zde zůstal po ruských vojácích. Kůň je divoký a jeden z obyvatelů vesnice, pan Franc, dělá vše pro to, aby se koně zbavil. Na své straně má předsedu MNV, který za tímto účelem vydá vyhlášku. Antonín Jakub se vydá s Rynem na cestu. Cestou se zastaví na trhu, kde potká zájemce o Ryna, který by ho rád koupil, Antonín Jakub ho ale neprodá. Pak jede za svým bratrancem, kterému pomáhá česat ovoce. Bratrancovi se ale nelíbí Rynovo pobíhání na zahradě, takže Antonín Jakub jede na Rynovi domů. Tam zjistí, že mu mezitím zapálili chalupu. Předseda MNV složí funkci.\n"}
{"id": "518507", "url": "https://cs.wikipedia.org/wiki?curid=518507", "title": "Uvulární nazála", "text": "Uvulární nazála\n\nUvulární nazála je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 120, ekvivalentním symbolem v SAMPA je N\\.\n\n\nTato hláska patří mezi sonory, tj. má kromě šumové a i tónovou charakteristiku. V některých jazycích může plnit funkci slabičného jádra – slabikotvorné .\n\nV češtině se uvulární nazála nevyskytuje.\n\nUvulární nazála se vyskytuje v gruzínštině, inuitštině (psaná \"rn\"), japonštině (jako \"n\" na konci slova), grónštině (píše se \"rng\"), mezi evropskými jazyky pouze ve španělštině (jako \"n\" před \"j\", např. \"enjuto\").\n"}
{"id": "518508", "url": "https://cs.wikipedia.org/wiki?curid=518508", "title": "Rozjeď to!", "text": "Rozjeď to!\n\nRozjeď to! ( Drumline) je americký film z roku 2002 režírovaný Charlesem Stoneem III.\n\nDevon Miles a jeho spolužáci právě dokončili střední školu a začínají studovat na univerzitě a jsou novými členy univerzitní kapely, kterou vede Dr. Lee. Devon se stane členem bicí sekce. Díky své namyšlenosti nevychází s vedoucím bicí sekce Seanem Taylorem. Během studia se seznámí s Lailou, která studuje filozofii, ale spíše se zajímá o tanec.\n\nPři rozhodování o tom, do jaké skupiny se noví členové zařadí, je Devon vybrán mezi nejlepší, což se příliš nelíbí Seanovi. Při prvním vystoupení se Devon se Seanem pohádá a ten mu ve vzteku nabídne, že můźe hrát jeho sólo. K jeho překvapení se k němu při jeho sólu Devon připojí, což se nelíbí Dr. Leeovi, ale líbí se to řediteli Wagnerovi.\n\nPři další soutěži kapel Devon začne rvačku, což způsobí problém mezi ním a Lailou, která ho chtěla představit svým rodičům. Poté se přijde na to, že Devon neumí číst noty, takže je z kapely vyloučen, dokud se noty nenaučí. Osloví ho zástupce konkurenční školy pan Wade s tím, že v jeho kapele nemusí znát noty a že mu zařídí tučné stipendium, na což Devon kývne. Když ale po něm pan Wade chce, aby mu prozradil, co chystá Dr. Lee, odmítne. Začne se učit noty a po další potyčce se Seanem, kdy si vše vyjasní, se Devon vrátí do kapely.\n\nPři závěrečném souboji kapel vyhraje kapela Dr. Lee. Devon se snaží urovnat to s Lailou, takže navrhne, aby začali úplně od začátku. Při opakovaném seznámení mu Laila na otázku, co studuje, odpoví, že studuje tanec.\n"}
{"id": "518509", "url": "https://cs.wikipedia.org/wiki?curid=518509", "title": "Okamžitý nápad", "text": "Okamžitý nápad\n\nOkamžitý nápad ( Tur & retur) je švédský rodinný film z roku 2003 režírovaný Ella Lemhagen.\n\nMartin a Julia, kteří oba mají rozvedené rodiče, se prvně potkají na letišti, když jedou za tím z rodičů, se kterým nežijí. Zjistí, že si jsou k nerozeznání podobní a vymění se. Martin letí za Juliinou matkou Kicky, Julia letí za Martinovým otcem Torkelem.\n\nVše by bylo v pořádku, kdyby se Juliina matka Kicki nechtěla vdát. Protože Martin nechce, aby Julia o svatbu svojí matky přišla, přizná se, kdo opravdu je a co se stalo. Kicki se domluví s Torkelem, že se sejdou a děti si vymění a Kicki se může vdát.\n"}
{"id": "518510", "url": "https://cs.wikipedia.org/wiki?curid=518510", "title": "Kšeft za všechny prachy", "text": "Kšeft za všechny prachy\n\nKšeft za všechny prachy ( \"Big Business\") je americká filmová komedie z roku 1988 režírovaná Jimem Abrahamsem. Jeho námětem je záměna dvojčat.\n\nV roce 1940 se malém americkém městečku Jupiter Hollow narodí během jedné noci dva páry jednovaječných dvojčat, jeden pár bohatým podnikatelům, druhý chudým místním lidem. Sestra ale dvojčata zamění tak, že rodiče si odnesou jedno své a jedno cizí dítě.\n\nPo 40 letech chce dcera podnikatelů zavřít farmu v Jupiter Hollow, ale dcery místních chudých - farmářky jsou proti a snaží se tomu zabránit. Později se ukáže, jak moc si jsou dcery podnikateů a farmářky podobné a chtějí toho využít k zabránění zavření farmy. K tomu jim dopomůže sestra dcery podnikatelů, kterou farmářky přesvědčí, aby jim pomohla.\nVe filmu se objeví více jednovaječných dvojčat, než jenom hlavní hrdinky, na konci filmu se objeví dokonce jednovaječná trojčata.\n"}
{"id": "518512", "url": "https://cs.wikipedia.org/wiki?curid=518512", "title": "Rölli a lesní duch", "text": "Rölli a lesní duch\n\nRölli a lesní duch ( Rölli ja metsänhenki) je finský fantasy film z roku 2001 režírovaný Ollim Saarelaem.\n\nTrol Rölli a jeho kmen žijí ve vesnici uprostřed lesa. Jednoho dne zpozorují, že na pobřeží připlula loď s elfy. Rölli sleduje a přitom se skamarádí s elfkou Milli. Ve vesici trolů se připravují na souboj s elfy, ke kterému skutečně dojde. Při souboji Milli zemře a Röllimu je to líto. Duch lesa, ve kterém trolové žijí rozmlouvá s Röllim a nakonec Milli oźiví.\n"}
{"id": "518513", "url": "https://cs.wikipedia.org/wiki?curid=518513", "title": "Divoký koník Ryn (film)", "text": "Divoký koník Ryn (film)\n\nDivoký koník Ryn je československý rodinný film z roku 1981 režírovaný Václavem Gajerem. Film byl natočen podle stejnojmenné knihy pro děti Bohumila Říhy.\n\nAntonín Jakub ošetří po válce divokého koně, který zde zůstal po sovětských vojácích. Kůň je divoký a jeden z obyvatelů vesnice, pan Franc, dělá vše pro to, aby se koně zbavil. Na své straně má předsedu MNV, který za tímto účelem vydá vyhlášku. Antonín Jakub se vydá s Rynem na cestu. Cestou se zastaví na trhu, kde potká zájemce o Ryna, který by ho rád koupil, Antonín Jakub ho ale neprodá. Pak jede za svým bratrancem, kterému pomáhá česat ovoce. Bratrancovi se ale nelíbí Rynovo pobíhání na zahradě, takže Antonín Jakub jede na Rynovi domů. Cestou opět potká zájemce o Ryna, který ho pozve k sobě domů. Do noci jsou spolu na zahradě, kde zájemce stále přemlouvá Antonína Jakuba, aby mu Ryna prodal, ale Antonín Jakub si stojí na svém a Ryna neprodá, ani když mu zájemce za Ryna nabízí jeho klisnu. Společně se dívají, jak se Ryn s klisnou společně probíhají. Ještě v noci Antonín Jakub pokračuje v cestě domů. Doma zjistí, že mu v době, kdy byl na výletě s Rynem, někdo zapálil chalupu. Předseda MNV složí funkci a stejně tak strážník, který má zapálení domu vyšetřit.\n\nNeidentifikované role: Jiří Hálek, Otto Lackovič, Jan Skopeček, Ladislav Potměšil, Stanislav Štícha\n\n \n"}
{"id": "518514", "url": "https://cs.wikipedia.org/wiki?curid=518514", "title": "Skousni to!", "text": "Skousni to!\n\nSkousni to! ( Get Over It) je americký film z roku 2001 režírovaný Tommym O'Haverem. Je také uváděn pod názvem Holka jako lusk.\n\nBerke se jako dítě zamiloval do Allison, ale osud je rozdělil. Později se potkají na střední škole začnou spolu chodit. Jejich vztah ale netvrá dlouho, a Berke se rozhodne získat Allison zpět. S tím mu pomáhá jeho kamarád Felix a jeho sestra Kelly. Berke se nakonec zamiluje do Kelly a Allison začne chodit s Felixem.\n\n"}
{"id": "518515", "url": "https://cs.wikipedia.org/wiki?curid=518515", "title": "Bouřňáci", "text": "Bouřňáci\n\nBouřňáci ( The Challengers) je kanadský rodinný film z roku 1990 režírovaný Ericem Tillem.\n\nMackie se po smrti otce přestěhuje s maminkou do nového města. Zde se skamarádí s Jenny. Společně se připravují na taneční vystoupení. Ve městě, kde bydlela dříve, hrála Mackie v kapele a v novém městě je kapela také. Jmenuje se Bouřňáci a je to pouze chlapecká kapela. Mackie se rozhodne vydávat se za kluka. Nějakou dobu se jí to daří, pak ale kluci z kapely přijdou na to, že Mackie je holka a ze skupiny jí vyloučí. Někteří kluci z kapely si pak začnou myslet, že bez Mackie to není ono, a přijmou ji zpět, tentokrát už jako holku.\n"}
{"id": "518517", "url": "https://cs.wikipedia.org/wiki?curid=518517", "title": "Uvulární souhláska", "text": "Uvulární souhláska\n\nUvulární souhláska je souhláska, která je tvořena kontaktem zadní části jazyka s uvulou (čípkem) – to znamená podobně jako velární souhlásky, ale více vzadu v ústech. V češtině se nevyskytují, ale obsahují je spisovná francouzština a španělština, kazaština, japonština a některé indiánské jazyky. Mezi uvuláry patří uvulární nazála (IPA ɴ), uvulární neznělá ploziva (IPA q), uvulární znělá ploziva (IPA ɢ), neznělá uvulární frikativa (IPA χ), znělá uvulární frikativa (ʁ), vibranta (ʀ – francouzské r), ejektiva (qʼ), znělá imploziva (ʛ). \n"}
{"id": "518519", "url": "https://cs.wikipedia.org/wiki?curid=518519", "title": "Hon za svobodou", "text": "Hon za svobodou\n\nHon za svobodou ( Chasing Liberty) je americký rodinný film z roku 2004 režírovaný Andym Cadiffem. Některé části filmu byly natočeny v Praze.\n\nAnna Fosterová je dcera prezidenta Spojených států amerických Jamese Fostera. Jdo o nejstřeženější dívku ve Spojených státech, jedná se o \"první dceru\". Kvůli tomu nikdy neměla normální život. Když je s otcem na cestě po Evropě, navrhne svému otci dohodu, že s ní na koncert v Praze půjdou pouze dva agenti. Její otec ale svůj slib nesplní, Anna se naštve a uteče s Benem Calderem, kterého potká nedaleko klubu. Spolu jedou do Berlína na Love Parade. Anna Benovi neprozradí, kdo vlastně je, stejně tak jí to o sobě neřekne ani Ben. Spolu pak cestují po Evropě.\n"}
{"id": "518520", "url": "https://cs.wikipedia.org/wiki?curid=518520", "title": "Wan-li", "text": "Wan-li\n\nCísař Wan-li (​​​​; 4. září 1563 – 18. srpna 1620) vlastním jménem Ču I-ťün (​​​​​​​) z dynastie Ming vládl v letech 1572–1620 mingské Číně. Nastoupil po svém otci, císaři Lung-čchingovi. Po převzetí vlády s novým rokem vyhlásil éru „Nesčíslných let“, \"Wan-li\". Název éry je používán i jako jméno císaře.\n\nWan-li nastoupil na trůn v devíti letech. Během prvních deseti let panování mladému císaři pomáhal a vládu fakticky vedl císařský sekretář a schopný administrátor Čang Ťü-čeng, měl přitom podporu císařovy matky paní Li a císařských eunuchů v čele s Feng Paoem. Země prosperovala v ekonomické i vojenské oblasti a zesílila na úroveň nevídanou od první čtvrtiny 15. století. Císař svého tajemníka hluboce respektoval a oceňoval. Nicméně jak čas běžel, různé frakce uvnitř vlády začaly Čangovi otevřeně oponovat a jeho silnou pozici ve vládě a u dvora začal panovník považovat za tíživou. Roku 1582 Čang zemřel a za několik měsíců císař odvolal Feng Paoa, poté získal volnost v rozhodování a změnil řadu Čangových administrativních opatření.\n\nV éře Wan-li došlo k velkému rozmachu průmyslu, zejména výroby hedvábí, bavlny a porcelánu. Rozvíjelo se zemědělství, významně stoupl meziregionální i zahraniční obchod. Dopad rozvoje byl nejsilnější v Ťiang-nanu, jehož města, Su-čou, Sung-ťiang, Ťia-sing a Nanking rozkvetla. Přes vzestup hospodářství říše státní finance zůstávaly ve špatném stavu a přes nádheru života bohatých obchodníků a džentry žily masy rolníků a nádeníků v chudobě.\n\nVe vojenské oblasti závěrečnému desetiletí 16. století dominovala tři velká tažení, všechna vítězná. První z nich bylo povstání početné posádky v Ning-sia. Rebelové zlikvidovali velící generály a ovládli město Ning-sia a okolí. Povstalci disponovali 20 nebo 30 tisíci vojáků, ve městě žilo na 300 tisíc obyvatel. Mingská vláda shromáždila k potlačení rebelie 40 tisíc vojáků. Po polovině října 1592 bylo město dobyto a mingská vojska mohla být přesunuta na opačnou stranu říše, do Koreje. Téhož roku 1592 totiž faktický vládce Japonska Hidejoši Tojotomi podnikl s 200 000 vojáky invazi do Koreje. Wan-li reagoval neprodleným vysláním tří tisíc mužů, kteří však podlehli Japoncům. Poté císař čínské vojsko v Koreji posílil na 40 000 vojáků; spojená korejsko-čínská vojska získala převahu a roku 1593 Japonce z většiny Koreje vytlačila k jihovýchodnímu pobřeží. O čtyři roky později, roku 1597, podnikli Japonci druhou invazi, ale po řadě porážek a Hidejošiho smrti následujícího roku se stáhli. Třetím významným konfliktem bylo potlačení povstání Jang Jing-lunga v jihozápadní Číně v letech 1587–1600. Vzhledem k válce s Japonskem mohly být mingské síly soustředěny na jihozápadě až od roku 1599, poté více než dvousettisícová mingská armáda během několika měsíců povstání zlikvidovala.\n\nCísaře během let více a více rozčarovávaly stálé moralizující útoky a protiútoky úředníků, kterým se postupně odcizoval. Během osmdesátých a devadesátých let 16. století prosazoval svého třetího syna Ču Čchang-süna (syna oblíbené konkubíny paní Čeng) na místo korunního prince, avšak mezi úředníky trval rozhodný nesouhlas s touto myšlenkou. Následné střety mezi panovníkem a ministry trvaly přes patnáct let. Císař nakonec ustoupil a v říjnu 1601 jmenoval korunním princem nejstaršího syna Ču Čchang-lua – pozdějšího císaře Tchaj-čchanga. Po roce 1596 se Wan-li pokusil vybudovat paralelní administrativu složenou z eunuchů, nezávislou na úřednících dosud výhradně spravujících říši, pokus však roku 1606 vzdal. Řízení země tak zůstalo v rukách konfuciánských vzdělanců, kteří se utápěli ve vzájemných sporech – opoziční hnutí Tung-lin neustávalo v morální kritice panovníka a jeho stoupenců, zatímco provládní úředníci se dělili do skupin podle regionálního původu. \n\nV posledních letech Wan-liho vlády na severovýchodních hranicích zesílili Džürčeni a stali se nebezpečnou hrozbou. Roku 1619 v bitvě u Sarhu rozdrtili mingské armády a zabrali část Liao-tungu.\n\nWan-li se narodil 4. září 1563 Lung-čchingovi, tehdejšímu následníku trůnu čínské říše Ming, a jedné z jeho vedlejších manželek příjmením Li. Wan-liho vlastní jméno bylo Ču I-ťün, Wan-li („Deset tisíc/Nesčíslně let [vlády]“) je jméno jeho éry vlády. Byl Lung-čchingovým třetím synem, oba jeho starší bratři však zemřeli v raném dětství ještě před rokem 1563. Měl o pět let mladšího bratra Ču I-lioua (1568–1614), roku 1571 jmenovaného knížetem z Lu.\n\nLung-čching se roku 1567 stal císařem říše Ming, ale už po pěti letech, 5. července 1572, zemřel. Wan-li nastoupil na trůn o dva týdny později, 19. července 1572. Před smrtí dal Lung-čching pokyn Čang Ťü-čengovi, prvnímu velkému sekretáři fakticky stojícímu v čele vlády, chopit se státních záležitostí a stát se oddaným rádcem mladého Wan-liho.\n\nWan-li vyrůstal jako neklidný a energický mladík. Podle všech zdrojů se rychle učil, byl inteligentní a vnímavý, vždy dobře informovaný o dění v říši. Čang Ťü-čeng k Wan-limu přidělil osm učitelů aby ho vzdělávali v konfuciánství, historii a kaligrafii. Při výuce historie učitelé kladli důraz na dobré a špatné příklady vládnutí, Čang Ťü-čeng osobně sestavil sbírku historických příběhů, ze kterých si Wan-li měl vzít poučení. Chlapcovo zaujetí kaligrafií však Čanga znepokojilo, a kvůli obavě, že ho „prázdná zábava“ odvrátí od státnických povinností, postupně její výuku zrušil. V letech 1583–1588 Wan-li několikrát navštívil mauzolea v areálu císařských hrobek u Pekingu, věnoval pozornost výcviku palácové gardy. Matka a Čang Ťü-čeng i pekingští vysocí úředníci, obávající se panovníka podobného císaři Čeng-temu (vládl 1505–1521), ho však odrazovali od cest mimo Zakázané město, i od zájmu o vojenství, jízdu na koni a lukostřelbu. Pod jejich tlakem po roce 1588 už neopustil Peking a po roce 1591 se neúčastnil veřejných obětí. Zrušil i ranní audience (pořádané před úsvitem) a večerní (po západu slunce) studium konfuciánství. V mládí byl poslušný vůči matce, respektoval eunuchy a velké sekretáře; později dospěl k cynismu a skepsi vůči rituálům a byrokratům. Odpor vůči ritualizovaným panovnickým povinnostem ho spojoval s dědem Ťia-ťingem (vládl 1521–1567), postrádal však jeho rozhodnost a okázalost. Namísto Ťia-ťingovy vášně pro taoismus se přikláněl k buddhismu.\n\nV prvním období vlády projevoval výrazný zájem o blahobyt poddaných, energicky bojoval proti korupci a za zkvalitňování obrany hranic. Pod vlivem matky, zbožné buddhistky, zřídka uděloval trest smrti a (podle jednoho potrestaného úředníka) byla přílišná shovívavost snad jeho největší chybou. To však neznamenalo, že provinivšího se hodnostáře nebyl schopen nechat ubít k smrti, nedělal to však systematicky. Byl zranitelný, mstivý, ale i velkorysý. Od poloviny 80. let ztloustl a zhoršil se jeho zdravotní stav, tak roku 1589 odůvodňoval svou neúčast na audiencích dlouhodobě ho postihujícími závratěmi, doprovázenými horečkami, úpalem, ekzémy, průjmy a celkovou slabostí. Jeho obtíže byly zřejmě spojeny s pravidelným užíváním opia.\n\nČang Ťü-čeng a matka Wan-liho vychovávali k materiální skromnosti a vzornému chování, což vnímal jako své ponižování, které nikdy nezapomněl. Poté, co zjistil, že sám Čang Ťü-čeng žil v přepychu, těžce se ho to dotklo. Tato ukázka dvojí morálky ho zatvrdila vůči úředníkům; stal se pak cynickým vůči morálním výzvám. Dva roky po Čang Ťü-čengově smrti byla jeho rodina obviněna z ilegálních machinací s pozemky a Wan-li je nechal tvrdě postihnout, zabavit jejich majetek a Čangovy syny poslat na k pohraničním vojskům.\n\nKoncem Lung-čchingovy vlády stál v čele velkého sekretariátu a vlády sekretář a ministr obřadů Kao Kung. Vzápětí po nástupu Wan-liho se však eunuchovi Feng Paovi, vedoucímu ředitelství obřadů (nejvýznamnějšího eunušského úřadu císařského paláce), ve spolupráci s velkým sekretářem Čang Ťü-čengem, podařilo Kao Kunga sesadit. Kaovo místo v čele sekretariátu zaujal Čang Ťü-čeng, který u moci zůstal deset let, do své smrti roku 1582. Čang si pod vlivem mongolských nájezdů z 50. let 16. století stanovil za cíl „obohacovat zemi a posilovat vojsko“, přičemž používal spíše legalistické než konfuciánské metody. Pokoušel se zvýšit sílu centrální vlády a roli císaře na úkor lokálních zájmů prostřednictvím zefektivnění administrativy a posílení armády. Proto mimo jiné uzavřel místní akademie a vyšetřující cenzory podřídil sekretariátu. Měl podporu eunuchů, zejména zmíněného Feng Paoa, a císařovy matky, vykonávající funkci regentky. Své kolegy ve velkém sekretariátu si tudíž mohl vybrat sám; neformálně si podřídil i ministerstvo obřadů a kontrolní úřad, své stoupence jmenoval do řady významných postů v centrálních úřadech i regionech. Tím získal rozhodující slovo ve vládě, třebaže z titulu své funkce neměl pravomoc něco nařizovat nebo vyžadovat. Kontrolní úředníky se snažil odvrátit od vzájemných půtek a obrátit je na kontrolu výběru daní a potlačování banditů. V letech 1572–1582 se tak efektivita mingské státní správy zvedla na úroveň jinak dosaženou pouze v počátcích říše.\n\nČang Ťü-čeng systematicky převáděl platby daní z naturálií na stříbro (takzvaná reforma jediného prutu), reformoval systém vojenských rolníků, mezi roky 1572 a 1579 byly zrevidovány účty okresních úřadů týkající se robot a různých poplatků a příplatků, v letech 1580–1582 byl sestaven nový katastr. S publikací revidovaných seznamů povinností daňových poplatníků, nyní převedených na sjednocenou platbu ve stříbře, byla reforma jediného prutu oficializována po celé říši. V rámci reforem administrativy byly nedůležité činnosti zrušeny nebo omezeny, snížen počet studentů konfucianismu pobírajících státní podporu, provinční úřady vyzvány, aby se obešly jen s třetinou dosavadních požadavků na robotu, ubytovací služby poštovních úřadů byly omezeny na minimum. Daně přitom zůstaly v původní výši a daňové nedoplatky úřady přísně vymáhaly. Přebytek příjmů nad výdaji Čang Ťü-čeng hromadil. V 16. století mingský stát obvykle fungoval takřka bez rezerv, ale administrativě Čang Ťü-čenga se úsporami a zlepšením výběru daní podařilo nashromáždit značné sumy: roku 1582 měly sýpky v okolí metropole zásoby obilí na devět let, pokladna \"Tchaj-čchang\" ministerstva daní obsahovala 6 milionů \"liangů\" (cca 223 tun) stříbra, dvorské ministerstvo císařských stájí drželo další 4 miliony a v Nankingu bylo k dispozici ještě 2,5 milionu. Další menší rezervy měly k dispozici provinční správy v S’-čchuanu, Če-ťiangu a Kuang-si. Přitom neproběhly žádné institucionální změny, Čang Ťü-čeng pouze – pod heslem návratu k pořádku z počátků říše – dokázal zefektivnit stávající procesy.\n\nJako zastánce míru s Mongoly odmítl návrh ministra vojenství Tchan Luna na preventivní útok proti nim a přikázal veliteli na severovýchodní hranici Čchi Ťi-kuangovi udržovat ozbrojený mír. Vzhledem k míru s Mongoly mohla být redukována i pohraniční armáda, přebytečné vojáky poslal zpátky na jejich rodinná hospodářství. Čang Ťü-čeng nejenže odmítal tezi, že vojenské záležitosti jsou nevýznamné ve srovnání s civilními, ale odmítal i dominanci civilních hodnostářů nad vojenskými. Na odpovědná místa stavěl schopné vojevůdce jako Čchi Ťi-kuanga, Wang Čchung-kua, Tchan Luna, Liang Meng-lunga a Li Čcheng-lianga. Obranu hranic posílil směsicí obranných i útočných opatření a vztahy se sousedy uklidnil otevřením pohraničních trhů, zvláště na severozápadě.\n\nČang Ťü-čeng se pohyboval v rámci existující legislativy, přesto kritici jeho akce viděli jako zneužívání moci k povýšení stoupenců a nelegitimní tlak na úředníky. Nicméně otevřená kritika byla ojedinělá, dokud roku 1577 nezemřel jeho otec. Podle zákona měl Čang odejít z úřadu kvůli smutku, císař ho však ve funkci ponechal. Nebylo to bez precedentů, nicméně kritika za neúctu k rodičům byla široká a přestože nejhlasitější kritici byli potrestáni bitím, Čang Ťü-čengova prestiž byla otřesena. Ve snaze o potlačení opozice poté Čang prosadil mimořádné sebehodnocení všech vysokých úředníků, které mu umožnilo odstranit na půl stovky oponentů.\n\nČang Ťü-čeng zemřel 9. července 1582. Po smrti byl obviněn z obvyklých přečinů vysokých úředníků – úplatků, života v rozkoši, prosazování nekvalifikovaných straníků, zneužití moci, umlčování kritiků. Po Čang Ťü-čengově smrti byli jeho stoupenci mezi úředníky odvoláni, začátkem roku 1583 ztratil své postavení i Feng Pao, důstojníky však císař ochránil, což přispělo k růstu jejich morálky na úroveň nevídanou od poloviny 15. století. Z Čangových úspěchů vycházela Wan-liho agresivnější vojenská politika, v jejímž rámci se snažil statickou obranu nahradit ofenzivnější taktikou a do vedení ministerstva vojenství jmenovat pouze úředníky s vojenskými zkušenostmi. Císař převzal i Čangovu nedůvěru v místní a regionální úřady a odpor vůči frakční politice. Jako Čang Ťü-čeng i Wan-li dával přednost řešení reálných problémů před „prázdnými řečmi“ a frakčními střety.\n\nI po Čangově smrti fungovala aliance mezi císařovou matkou, sekretáři, ministerstvem státní správy a kontrolními úřady, která zajišťovala efektivní správu říše. Opozice se proti alianci stavěla, považujíc ji za protizákonnou. Ve velkém sekretariátu se však již neobjevil silný státník, který by si sám dokázal podřídit administrativu. Císař i opozičně naladění úředníci se takového silného muže obávali a snažili se opětovné koncentraci moci v sekretariátu zabránit. Po roce 1582 sekretariát nakrátko vedl Čang S’-wej a pak osm let do roku 1591 Šen Š’-sing. Šen Š’-sing se snažil o kompromisy mezi panovníkem a byrokracií, přičemž toleroval kritiku a respektoval rozhodnutí ministerstev a kontrolních úředníků. Jeho snaha o vytvoření atmosféry spolupráce a soudržnosti vyšla naprázdno; roku 1590 přišel o hodně ze svého vlivu, když se rozpadlo spojenectví sekretariátu s vedením ministerstva státní správy a kontrolního úřadu a roku 1591 byl donucen rezignovat s tím, že ztratil důvěru opozičních úředníků svým postupem v nástupnické otázce.\n\nVedoucí velké sekretáře po roce 1582 (po Šen Š’-singovi do roku 1601 funkci vykonávali postupně Wang Ťia-pching, Wang Si-ťüe a Čao Č’-kao) císař vybíral z Čang Ťü-čengových oponentů. Kromě krátkodobě sloužícího Wang Ťia-pchinga ostatní Čangovi nástupci (po jmenovaných přišli ještě Šen I-kuan, Ču Keng, Li Tching-ťi, Jie Siang-kao a Fang Cchung-če) vesměs skončili v nemilosti pod tíhou obžalob cenzorů, ať už za života, nebo posmrtně.\n\nAntičangovská opozice vedená Ku Sien-čchengem dosáhla po Čangově úmrtí jeho odsouzení a očištění řad byrokracie od jeho stoupenců. Přitom kontrolní úředníci vycítili možnost kritizovat výše postavené hodnostáře, vlna doširoka se šířící kritiky však vyvolala hněv a nespokojenost panovníka, který kritikům zazlíval, že nemají pozitivní program. Ve snaze předejít obnově silné centralizované vlády Čangovi oponenti zabředli do mnoha sporů. Od roku 1585 se kontrolní úředníci obrátili i proti císaři s výtkami k jeho soukromému životu. Kritikům dodávala odvahu císařova neochota ke krutým trestům. Wan-li reagoval snahou o umlčení jejich informátorů mezi svým služebnictvem a postupně přestal na připomínky ke své osobě reagovat. Roku 1588 Wan-liho kontrolor obvinil z přijetí úplatku od jednoho císařova eunucha, což panovníka šokovalo a vzalo mu snahu o spolupráci s úředníky. Zredukoval své styky s nimi na nejnižší možnou úroveň, zrušil i ranní audience. Na veřejnosti se pak objevoval pouze na oslavách vojenských vítězství. Styky s byrokracií se dály neosobně, prostřednictvím písemných zpráv, na které mohl i nemusel reagovat. Koncem své vlády brzdil i personální obměnu úřadů, místa zůstávala neobsazená a úředníci opouštěli úřad bez písemného souhlasu císaře – to jest ilegálně, ale beztrestně. Tak roku 1603 bylo dlouhodobě neobsazeno devět míst regionálních inspektorů (z 13 existujících), roku 1604 téměř polovina prefektů a přes polovina míst ministrů a náměstků ministrů v obou metropolích. Císař nechal volná i mnohá místa v eunušských úřadech paláce, především pozici vedoucího Ředitelství obřadů, čímž se zřejmě snažil oslabit komunikaci mezi eunuchy a úředníky. Nezanedbatelné byly i finanční úspory z neobsazení míst.\n\nCísařovo neobsazování postů se však netýkalo těch částí administrativy, které se staraly o výběr daní. V případě vojenských nebo jiných vážných problémů konzultoval s odpovědnými úředníky ministerstev a kontrolních úřadů a neváhal jmenovat do funkcí úředníky mimo běžnou hierarchii, pokud měli dovednosti vhodné ke zvládnutí situace. Nicméně běžné administrativě nedůvěřoval a snažil se ji obcházet. Třebaže v některých otázkách císař nechával memoranda neodpovězená, v jiných reagoval aktivně. Třebaže část vysokých postů nechal neobsazenou, úřady fungovaly pod vedením náměstků a správa země běžela normálně – postiženým hladomorem bylo pomáháno, rebelie likvidovány, pohraniční srážky řešeny, udržována infrastruktura.\n\nDenně Wan-limu na stůl dorazily stovky memorand, z nich přečetl a rozhodl pouze hrstku; ostatek vyřizovali pověření eunuši, vybavení císařským „červeným štětcem“. Vesměs přitom potvrdili doporučení a návrhy velkých sekretářů, někdy však rozhodli jinak, pokud byli názoru, že by císař s návrhy sekretářů nesouhlasil.\n\nCísař nebyl schopen reformovat státní službu podle svých představ, nechtěl však ani jen potvrzovat rozhodnutí úředníků. Obě strany – císař i byrokraté – chtěli přimět druhého k náležitému chování, neuspěli však, pouze se vzájemně paralyzovali. V důsledku sporů v centru oslabila kontrola státu nad venkovem.\n\nRoku 1586 se otevřela otázka nástupnictví, když císař povýšil svou oblíbenou konkubínu paní Čeng na „císařskou urozenou dámu“ (\"chuang-kuej-fej\"), což ji stavělo jen o stupeň níže než jeho císařovnu a výše než kteroukoliv jinou z jeho konkubín, včetně paní Wang, matky císařova nejstaršího syna Ču Čchang-luoa (1582–1620). Pro okolí bylo z toho zřejmé, že by si přál za následníka spíše syna paní Čeng Ču Čchang-süna (1586–1641) – svého třetího (druhý syn zemřel v kojeneckém věku) – než Ču Čchang-luoa. Byrokracie se potom rozdělila; část úředníků začala hájit práva prvního syna s odkazem na zákonnou primogenituru, část však spojila svůj osud s povýšením syna paní Čeng. Na širokou podporu práv nejstaršího syna mezi úředníky císař reagoval odkládáním rozhodnutí. Odklady odůvodňoval čekáním na syna od císařovny. Žádostem o jmenování Ču Čchang-luoa korunním princem, když dosáhl osmi let, aby mohla být oficiálně zahájena jeho výuka, se zase bránil tím, že prince přece vyučují eunuchové.\n\nRoku 1589 císař souhlasil s Ču Čchang-luovým jmenováním následníkem, paní Čeng se však postavila proti, což vyprovokovalo vlnu sporů a o dva roky později i zatýkání, když se v Pekingu rozšířil pamflet obviňující ji ze spiknutí s některými vysokými úředníky proti císařovu nejstaršímu synovi. Císař se naopak snažil v očích veřejnosti vykreslit paní Čeng v příznivém světle, vrcholu jeho snaha dosáhla roku 1594, kdy podpořil její pomoc obětem hladomoru v Che-nanu příkazem všem pekingským úředníkům páté a vyšší hodnosti přispět jí ze svých příjmů.\n\nNejmenování následníka vyvolávalo pravidelné vlny protestů nejen opozičně naladěných úředníků, ale i vysokých hodnostářů, včetně velkých sekretářů Šen Š’-singa (v úřadě 1578–91) a Wang Si-ťüea (v úřadě 1584–91 a 1593–94). Práva Ču Čchang-luoa podporovaly i císařovna a císařova matka. Wan-li jmenoval Ču Čchang-luoa korunním princem, pod tlakem dalšího kola protestů a žádostí, až roku 1601. Ču Čchang-sünovi současně udělil titul knížete z Fu, nicméně ho ponechal v Pekingu, ačkoliv měl být do provincie odeslán po dosažení osmnácti let věku, tedy roku 1604, což živilo fámy o tom, že otázka následnictví je stále otevřená. Do jeho provinčního sídla knížete poslal, po dlouhé řadě výzev a protestů proti nečinnosti, až roku 1614, kdy se za odeslání knížete rozhodně postavila císařova matka.\n\nS debatami o následníkovi souvisel „případ muže s holí“, který poškodil prestiž panovníka. Totiž koncem května 1615 byl u paláce následníka zadržen muž s holí. Z následného vyšetřování vyplynulo, že se jmenuje Čang Čcha, je bláznivý a chtěl s pomocí hole dořešit konflikt s dvěma eunuchy, se kterými se nepohodl. Tím měla být kauza uzavřena a muž popraven. Do případu se však zamíchal vězeňský úředník Wang Č’-caj, který odmítl verzi o šílenci a prosadil veřejné vyšetřování se zapojením představitelů ministerstva trestů. Podle nové verze případu byl muž psychicky zdravý a do paláce vnikl na žádost dvou eunuchů blízkých paní Čeng a jejímu bratrovi, což vyvolalo podezření, že cílem akce mělo být zabití následníka a dosazení syna paní Čeng na jeho místo. Záležitost měla velký ohlas u dvora. Wan-li reagoval bezprecedentním krokem, svolal civilní i vojenské úředníky zaměstnané v pekingských úřadech, předstoupil před ně s rodinou – následníkem, následníkovými syny a dcerou, a obořil se na úředníky, jak mohou pochybovat o jeho vztazích k následníkovi, kterému věří a spoléhá na něj. Následník potvrdil svůj blízký vztah k otci a žádal ukončení celé záležitosti. Dále císař rozhodl o popravě Čang Čchaa i obou do případu zapletených eunuchů. Proti popravě se postavili představitelé ministerstva trestů, požadující další vyšetřování. Poté velcí sekretáři zprostředkovali kompromis – Čang Čcha byl na druhý den popraven, podezřelí eunuchové měli být vyslechnuti. Výslech proběhl, oba však zůstali pod dozorem císařových eunuchů a pátý den po císařově projevu bylo úředníkům oznámeno, že zemřeli. Případ potom utichl.\n\nVzhledem k nevalným výsledkům výběru daní a vyprázdnění státní pokladny kvůli mimořádným výdajům na obnovu paláců Zakázaného města zničených požárem v dubnu 1596, se v srpnu 1596 Wan-li rozhodl akceptovat návrhy na podporu těžby stříbra, které již několik let přicházely z nižších úrovní administrativy. Do okolí Pekingu vyslal tým složený z eunuchů, důstojníků císařské gardy a zástupců ministerstva daní, který měl otevřít nové stříbrné doly. Vzápětí vyslal důstojníka císařské gardy se stejným úkolem do provincie Che-nan a během několika týdnů další důstojníky a eunuchy i do provincií Šan-tung, Šen-si, Če-ťiang a Šan-si. Vysílání eunuchů do regionů mělo tradice a podnikání, obchod a doly poskytovaly možnost příjmů. Proti císařově iniciativě se však během několika dnů zvedla vlna protestů úřadů v okolí Pekingu. Namítaly, že dolování ohrožuje císařské hrobky v horách u Pekingu, a že nelze do státních služeb najímat horníky dosud se živící ilegální těžbou. Císař pro hrobky stanovil ochranné pásmo, akci však nezrušil. Císařovi zmocněnci navíc vedením dolů pověřili boháče vybrané z místní džentry a učinili je zodpovědnými za nutné investice.\n\nKonfuciánští úředníci, dotčeni zásahem do svých pravomocí, se stavěli proti císařově iniciativě i z ideologického hlediska, protože odmítali, aby stát podnikal, „soutěžil s lidmi o zisk“. Tím spíše by se podle nich neměl zapojovat do důlního podnikání, v němž musel zaměstnávat horníky, vzdělanci považované za obecně nedůvěryhodné a pejorativně označované za „hornické bandity“. Dalším důvodem odporu džentry a úředníků bylo vedení operací eunuchy, konkurenční mocenskou skupinou. Stříbrné doly byly navíc často vytěžené a pokud ne, těžba vyžadovala odborné znalosti a dovednosti, které císařem pověření eunuši neměli. Problém řešili již zmíněném jmenováním místních boháčů vedoucími dolů s tím, že zodpovídají za placení důlní daně a stříbro musí dodat bez ohledu na výnosnost dolu. Těžba stříbra z podzemí se tak leckdy měnila na těžbu stříbra z pokladnic džentry, ve výsledném efektu zdanění majetných. Americký historik Harry Miller Wan-liho akci přímo označil za „ekonomickou válku s boháči“.\n\nPo opětovném vypuknutí války v Koreji roku 1597 císař znásobil úsilí o získání dodatečných finančních prostředků. Nevěřil ve spolehlivost džentry a proto začal vytvářet alternativní eunušskou regionální správu. Komisaři pro důlní daň (\"kchuang š’\") z řad eunuchů postupně kromě důlní daně (\"kchuang šuej\") začali získávat kontrolu i nad výběrem obchodních a dalších daní, což císař v letech 1598–1599 oficiálně odsouhlasil. Svým pověřencům udělil právo dohledu nad činností okresních i prefekturních úřadů a dokonce i nad velkými koordinátory, císařští komisaři poté již nemuseli brát ohled na žádné místní civilní ani vojenské úřady, naopak je mohli úkolovat, a pokud úředníci odporovali, mohli je uvěznit. Císař přitom na jedné straně ignoroval protesty úředníků proti důlní dani a aktivitám eunuchů, na druhé straně hlášení a návrhy eunuchů pečlivě sledoval a neprodleně na ně odpovídal, často ještě týž den, co přišly do Pekingu. Roku 1599 eunuchy poslal do všech velkých přístavů, kde začali přebírat pravomoci úřednické civilní správy. Spory s úředníky hájícími své pravomoci nakonec na jaře 1599 vyřešil oficiálním převedením výběru daní na důlní komisaře. U konfuciánsky orientovaných vzdělanců rozšíření pravomocí eunuchů a jejich operace vynesly císaři pověst jednoho z nejhrabivějších vládců čínské historie, neustále hledajícího cesty, jak naplnit svou osobní pokladnu na úkor příjmů vlády.\n\nPodle amerického historika Richarda von Glahna se výnos daně ze stříbrných dolů zvedl z několika set kilogramů stříbra ročně před rokem 1597 na 3650 kg ročně v letech 1597–1606 (v průměru, v nejúspěšnějším roce 1603 to bylo 6650 kg), přičemž tyto odvody tvořily cca 30 % těžby. Podle odhadů čínských moderních historiků (Wang Čchun-jüa a Tu Wan-jüana) důlní daň vynesla státu dodatečných cca 3 miliony \"liangů\" (110 tun) stříbra, přičemž osmkrát nebo devětkrát více si ponechali eunušští komisaři. Podle jiného odhadu v letech 1596–1606 důlní komisaři dodali státu minimálně 5,96 milionu \"liangů\" stříbra, ale 40 až 50 milionů si ponechali. I úředníci běžně žili z výnosů svých úřadů, nicméně eunuši odčerpávali do svých kapes podstatně větší díl vybraných prostředků.\n\nNa přelomu let 1605/1606 císař dospěl k závěru, že nejen úředníci z džentry, ale i eunuchové jsou zkorumpovaní a že důlní daň přináší víc škody než užitku. V lednu 1606 se proto rozhodl vzdát pokus o alternativní správu a vydal edikt, kterým nařídil zrušení státních důlních operací a návrat výběru daní do kompetence tradičních úřadů. Třebaže džentry činností eunuchů ztrácela finančně – jak tím, že byla podrobena zdanění, tak tím, že eunuchové převzali její kontrolu nad finančními toky mezi lidmi a státem, významný byl i fakt, že se jí začala z rukou vymykat kontrola lidu, což vnímala jako své ponížení a narušení přirozeného řádu věcí. Roku 1606 se pak džentry jako celek dokázala vrátit jak k dominanci nad lidem, tak nad státem.\n\nV mingském správním systému měl nejvyšší moc panovník. Vykonávat ji byl schopen pouze vládce energický a kompetentní; jinak – vzhledem k rozptýlení moci mezi vícero úřadů v systému brzd a protivah – vznikalo kolektivní vedení. V polovině 15. století se tak ustavil systém kolektivních debat (\"chuej-kuan tchuej-ťü\", doslova „shromáždit úředníky a společně doporučit“) k řešení problémů přesahujících rámec jednoho resortu. Shromáždění projednávajících politické i personální otázky se účastnily desítky osob, jejich rozvoj vedl k růstu významu veřejného mínění (\"kung-lun\", ) a omezování autokratické moci panovníka.\n\nMezi otázky řešené kolektivně patřilo jmenování vysokých státních hodnostářů Počátkem Wan-liho vlády Čang Ťü-čeng dosáhl zrušení kolektivních debat a vysoké úředníky císař jmenoval podle jeho návrhů. Po Čangově smrti byly debaty obnoveny a panovnická moc tak opět ohraničena. Wan-li se pokoušel omezení překonat, například roku 1591 oznámil, že o své vůli jmenoval velkým sekretářem dosavadního ministra obřadů Čao Č’-kaoa. Rozhodnutí však napadl ministr státní správy Lu Kuang-cu s tím, že je nepřijatelným narušením řádné a zavedené procedury a podrývá otevřenost a férovost rozhodovacích procesů a tedy i důvěryhodnost vlády. Lu a další zastávali stanovisko, že kolektivní zvažování kandidátů v otevřené veřejné diskuzi eliminuje zaujatost a neznalost jednotlivců a proto je lepší, nestrannější a spravedlivější než rozhodování jednotlivce, byť i panovníka. Císař na kritiku reagoval částečným ústupem: slíbil, že příště již proceduru dodrží. Nadále vysoké hodnostáře jmenoval bez kolektivní debaty jen ojediněle, vždy za rozhořčených protestů úředníků.\n\nNázor, že mínění veřejnosti stojí výše než názory jednotlivců byl v pozněmingské době obecný a projevil se v spoléhání na veřejné mínění i při řešení politických a administrativních otázek, kdy se rozhodování opíralo o sběr informací a zjišťování mínění úředníků prostřednictvím dotazníků a hlasovacích lístků. Ovlivnil i hodnocení úředníků, které začalo brát v úvahu nejen mínění nadřízeného, ale i širšího okolí. Tak roku 1595 ministr státní správy Sun Pchi-jang zorganizoval dotazníkové šetření poměrů na několika úřadech a na jeho základě přesvědčil Wan-liho k odvolání jistého úředníka z Če-ťiangu s odůvodněním, že v dotaznících obdržel velké množství negativních komentářů, včetně obvinění z korupce a jiných zločinů. Bezprecedentní událost vyvolala ostrý spor: Čao Č’-kao namítal, že dosud nikdy nebyly výsledky anonymních dotazníků hlavním kritériem hodnocení, a že nelze nikoho vinit z trestných činů na základě neověřených informací z anonymních zdrojů. Sun se bránil tím, že solidní důkazy proti dotyčnému nejsou třeba, protože přece není z ničeho obviněn a nestojí před soudem; a v hodnocení úředníků k neúspěchu stačí pouhé široce rozšířené mínění o bezohlednosti dotyčného, které Sun nezaujatě zjistil z ankety.\n\nS reformou hodnocení úředníků jejich kariéra začala záviset na jejich pověsti, určované ministerstvem a kontrolními úřady počítáním kladných a záporných ohlasů v anonymních anketách vyplňovaných jejich kolegy. Stejně jako kolektivní debaty, i ankety zvyšovaly význam veřejného mínění, což za Wan-liho vyústilo v ostré veřejné diskuze a střety, když skupiny úředníků soutěžily o ovládnutí veřejného mínění, zatímco autorita panovníka a váha jeho hlasu klesala.\n\nRoku 1604 Ku Sien-čcheng na návrh svého přítele Kao Pchan-lunga u Wu-si (v Ťiang-nanu) založil akademii Tung-lin jako středisko diskuzí a setkávání. Měl přitom podporu místních úřadů a džentry. Zakladatelé akademie byli již desetiletí mimo politiku, vláda ji proto nevnímala jako nebezpečnou. Diskuzí se účastnily stovky vzdělanců a akademie se brzy stala intelektuálním centrem celočínského významu. Záhy byla následována analogickými středisky v okolních prefekturách a stanula v čele volné sítě těchto sdružení a kroužků.\nPodle akademie je nazýváno hnutí úředníků, kteří zásadově stáli na striktním dodržování konfuciánské morálky. Stoupenci hnutí Tung-lin vycházeli z toho, že příkladný život kultivuje morální charakter člověka, nerozlišovali mezi soukromou a veřejnou morálkou. Člověk měl podle nich začít s kultivací své mysli/srdce a pokračovat ve svém domě, pak okolí a pak veřejném životě, což nejlépe ztělesňoval Kao Pchan-lung. Naopak Čang Ťü-čengova výjimka ze smutku za otcem byla v jejich očích známkou bezzásadového prospěcháře, císařovo váhání nad potvrzením následnictví nejstaršího syna měli za neetické a nepřijatelné. Prosazovali systém vlády založený na konfuciánských hodnotách: hodnotách patriarchální rodiny, rozšířené na celý stát. Přičemž místní správa měla fungovat vesměs nepřímo, prostřednictvím vzdělané džentry, která by vedla lid. V tomto kontextu byla technická stránka vládnutí považována za nedůležitou a nedostatky organizace správy se pokoušeli vyřešit prosazováním konfuciánských ctností, hlásáním morálky a kultury sebeobětování se vyšším cílům. Spory vedli o morální hodnoty a vlastnosti, protivníky vinili z nemorálního jednání, nikoliv z odborné nekompetence. Jejich důraz na morálku jim umožňoval tvrdit, že nesledují sobecké cíle, ale spojují je univerzální a pravé morální principy. Hnutí mělo nemalý vliv mezi mladšími úředníky v Pekingu, třebaže do konce Wan-liho vlády se jeho vůdci nevrátili do úřadů.\n\nStavěli se proti koncentraci moci ve velkém sekretariátě, proti kterému, a proti ministerstvům, podporovali nezávislost kontrolních úřadů. Požadovali omezení aktivit eunuchů na císařský palác. Byli zásadoví v otázce nástupnictví. Tvrdili, že panovník nemá právo samostatně měnit základní zákony říše, mezi které počítali i nástupnická pravidla. Jejich volání proti centralizaci a upřednostňování morálky a ideologie před pragmatičností bránilo efektivní správě říše, již tak vzhledem ke své velikosti a lidnatosti jen obtížně řiditelné.\n\nSklon ke ztotožňování osobní ctnosti s administrativním talentem dělal z morálky hlavní cíl útoků ve frakčních sporech. K odstranění protivníků byla používána pravidelná hodnocení metropolitních úředníků. Poprvé takto hodnocení využil roku 1577 Čang Ťü-čeng, který tehdy odstranil 51 svých odpůrců. Další hodnocení roku 1581 vedlo k odvolání 264 hodnostářů v metropoli a 67 v Nankingu, což byla velmi rozsáhlá čistka vzhledem k tomu, že v pozdně mingském období sloužilo v ústředních úřadech v Pekingu přes tisíc úředníků a v Nankingu téměř čtyři stovky. Roku 1587 velký sekretář Šen Š’-sing nechal sesadit pouze 31 ťin-š’, avšak nikoho z ministerstva státní správy, akademie Chan-lin a kontrolních úřadů, kde obvykle počínaly frakční spory. Cenzoři však dodatečně žádali odvolání ministra prací Che Čchi-minga, zjevně ze stranických důvodů (jako stoupence Čang Ťü-čenga) pouhý měsíc po jeho jmenování, což rozčililo císaře. Ministr musel odejít, císař však odvolal i vedoucího kontrolního úřadu a zodpovědné kontrolory přeložil do provincií. To však vyvolalo vlnu protestů proti „císařovu narušení nezávislosti kontrolního úřadu“.\n\nPři hodnocení roku 1593 tunglinští využili svých pozic na ministerstvu státní správy a kontrolních úřadech k čistce stoupenců velkých sekretářů. Čerstvě jmenovaný první velký sekretář Wang Si-ťüe na podporu svých straníků nemohl nic udělat, v dodatečných hodnoceních alespoň žádal odvolání několika organizátorů čistky. Proti tomu se postavil vedoucí kontrolního úřadu, císař však souhlasil, což opět vyvolalo protesty mladších úředníků, včetně pozdějších zakladatelů akademie Tung-lin. Hodnocení roku 1599 proběhlo již klidně, když tunglinská opozice ztratila vliv.\n\nNicméně straníci hnutí Tung-lin při hodnocení roku 1605 opět zaútočili na oponenty a prostřednictvím vedoucího kontrolního úřadu Wen Čchuna a náměstka ministra státní správy Jang Š’-ťiaoa požadovali odvolání 207 úředníků z metropole a 73 z Nankingu. Císař s tak velikou čistkou nesouhlasil a u několika obviněných výslovně požadoval jejich setrvání ve funkcích. Panovníkovo odmítnutí bylo bezprecedentní a proto předmětem ostré kritiky, což se rozvinulo v mnohaměsíční debatu plnou vzájemného obviňování. Do sporů se vložila i Nebesa, když blesk zasáhl jejich oltář. Nakonec byli obvinění úředníci nuceni odejít, odstoupili však i organizátoři čistky a následující rok velký sekretář Šen I-kuan. Tunglinští sice dosáhli odvolání oponentů, kandidáty na vrcholná místa však neměli a pokud se nějaký objevil – jako Li San-cchaj – byl stejným způsobem – útokem na morální integritu, v Liově případě na úplatkářství – znemožněn. V Liově případě také šlo o první kauzu, v níž bylo napojení na hnutí Tung-lin použito jako argument proti kandidátovi.\n\nV hodnocení roku 1611 vzájemně potopily své vůdce (kancléře nankingské univerzity Tchang Pin-jina a učitele následníka Ku Tchien-čuna) dvě antitungliské frakce, zmařena byla i kariéra nejvýše postaveného sympatizanta tunglinských (náměstka ministra státní správy a chanlinského akademika Wang Tchua). Při hodnocení roku 1617 se zase vzájemně potíraly tři kliky založené na regionálním původu, do kterých se zformovali antitunglinští cenzoři. Poslední desetiletí Wan-liho vlády tak stál v čele sekretariátu Fang Cchung-če, považovaný za bezpáteřního byrokrata, zatímco císař nechával mnohé vysoké posty administrativy dlouhá léta neobsazené a na polemická memoranda prostě nereagoval.\n\nV letech 1570–1620 bylo poměrně teplo, zvláště v zimě. Průměrná teplota byla o stupeň vyšší než v předešlém půlstoletí. Celkově bylo počasí sušší s občasnými záplavami. Sucho bylo zvlášť výrazné v letech 1585–1589 a 1614–1619. Studené zimy postihly zemi v letech 1595–1598 a 1616–1620, kdy se téma zasněžené krajiny objevovalo na obrazech čínských malířů ve zvýšené míře. Rozsáhlé záplavy postihly zemi roku 1586. Nálety sarančat ničily úrodu ve velkém měřítku v letech 1587, 1609 a 1615–1619, zpravidla po deštích ukončujících několikaleté sucho. V důsledku odlesnění severozápadu propukaly písečné bouře, které v letech 1618 a 1619 zahalily Peking do oblaků prachu. Největší zemětřesení éry Wan-li postihlo Čínu v prosinci 1604. Jeho epicentrum leželo v moři 30 km od pobřeží Fu-ťienu, zničena byla přístavní města Čchüan-čou a Čang-čou (v jeho Měsíčním přístavu spadla většina budov). Postiženo bylo pobřeží až k Šanghaji a vnitrozemí až do Chu-kuangu a Kuang-si. Nejhoršími jednotlivými neštěstími byly záplavy na severu roku 1585 následované další rok velkou epidemií; velké sucho po celé zemi roku 1589; ve druhém desetiletí 17. století sucha ve Fu-ťienu a severu a konečně velké záplavy po celé zemi roku 1613.\n\nCelkově byly v éře Wan-li nejtěžšími roky období 1586–88 a 1615–17. Hladomor v letech 1587–88 vyvolaný suchem byl první velký hladomor od poloviny 40. let 16. století, následovala jej epidemie. Historik demografie Cchao Šu-ťi odhadl, že v severní Číně tehdy zahynula polovina lidí, takže počet obyvatel provincií Šan-si, Č’-li a Che-nan klesl z 25,6 milionu roku 1580 na 12,8 milionu roku 1588. Zasaženo bylo i údolí Jang-c’-ťiang. Katastrofy v letech 1586–88 vládu šokovaly, nicméně rezervy nahromaděné Čang Ťü-čengem pomohly překonat obtíže. Úřady se z krize poučily a když o šest let později vypukl hladomor v Che-nanu, zasáhly neprodleně, než se mohl rozrůst.\n\nDruhá série přírodních neštěstí počala roku 1615. Předcházely ji dva roky záplav v severní Číně; od roku 1615 zemědělství poškozovala kombinace záplav v některých regionech a sucha v jiných, takže od podzimu 1615 žádaly o pomoc regiony z celé země. Nejhorší byla situace v Šan-tungu, kde hladovělo na 900 tisíc lidí, zásoby potravin došly a civilní správa se začala rozpadat. Hladomor se ze severní Číny do konce roku posunul do povodí Jang-c’-ťiang, následující rok zasáhl Kuang-tung a další rok i severozápad a jihozápad mingské říše. Sucha a povodně skončily až roku 1620.\n\nV případě hladomorů místní úřady situaci neřešily rozdáváním zásob ze státních rezervních sýpek, které již vesměs zanikly, ale výzvami boháčům, aby potřebné obilí zakoupili a dovezli, přičemž se úředníci omezili na stanovení maximálních cen. To jest stát nemusel obilí držet, když jej bylo možno zakoupit na trhu. V Ťiang-nanu, i v úrodných letech závislém na dovozu rýže, však toto leckdy nestačilo.\n\nEvropané, kteří přišli do Číny v první třetině 16. století, přinesli Číňanům mimo jiné i nové zemědělské plodiny. Ve druhé třetině 16. století je již v Číně doloženo pěstování kukuřice, sladkých brambor, podzemnice olejné. V éře Wan-li se rozšířily další původně americké druhy, tabák a sladké brambory.\n\nTabák se počátkem 17. století běžně komerčně pěstoval ve Fu-ťienu a vyvážel na Filipíny a počínalo jeho pěstování v Kuang-tungu. Zákazníky pěstitelé tabáku nacházeli především v Ťiang-nanu, zpočátku mezi chudinou, až postupně se zvyk kouřit dýmku rozšířil mezi elitu, aby počátkem čchingského období již v regionu kouřil „každý úředník a voják a osm z deseti rolníků“. Pekingští úředníci začali tabák zmiňovat až ve 30. letech 17. století. \n\nSladké brambory se poprvé dostaly do Číny nejpozději začátkem 90. let 16. století, snad však už o desetiletí dříve. Přivezli je čínští obchodníci z Filipín do Fu-ťienu a Kuang-tungu, možný je i dovoz z Vietnamu. Po hladomoru ve Fu-ťienu roku 1594 tamní guvernér podpořil a propagoval pěstování nové plodiny. Ve zmíněných dvou provinciích se sladké brambory ujaly rychle, do vnitrozemí Číny se rozšířily později, ve druhé polovině 17. století.\n\nV éře Wan-li došlo k velkému rozmachu průmyslu, výrazně rostlo hedvábnictví, bavlnářství a výroba porcelánu. Textilní průmysl Šen-si zaměstnával tisíce a tisíce lidí, v Kuang-tungu se objevily velké železárny s tisíci pracovníků. Rozvíjela se specializace v zemědělské výrobě, významně stoupl meziregionální obchod. Dopad rozvoje byl nejsilnější v Ťiang-nanu, jehož města (především Su-čou, Sung-ťiang, Ťia-sing a Nanking) mimořádně rozkvetla. Populace Su-čou, coby centra hedvábnictví a finančnictví, koncem 16. století narostla na více než půl milionu. Sung-ťiang byl zase střediskem bavlnářství.\n\nVýznamná část produkce šla na vývoz, výměnou za stříbro. V letech 1560–1640 Španělé ze svých kolonií v Americe přeplavili přes Pacifik na 1000 tun stříbra, z nich 900 skončilo v Číně. Ale z Japonska do Číny v těchto letech přišlo stříbra 6–7krát více. Přítok zahraničního stříbra probíhal současně s komercionalizací ekonomiky – růstem bavlnářského a hedvábnického průmyslu, růstem měst a obchodu. Komercionalizace však neznamenala prosperitu pro všechny; ceny půdy a rýže víceméně stagnovaly (v 70. a 80. letech 16. století i klesly než v letech 1587–89 vyskočily nahoru kvůli hladomorům v jižní Číně), klesly i mzdy a produktivita práce v ťiangnanském bavlnářství. Už soudobí komentátoři si povšimli, že zatímco tržní ekonomika vzkvétala, státní finance zůstávaly ve špatném stavu a přes nádheru života městských elit žily masy rolníků a nádeníků v chudobě. Změny ekonomiky přinesly i změny hodnot – oficiální konfuciánské doktríny.\n\nMingský stát se během 16. století postupně přikláněl k politice \"čao-čang maj-pan\" (, „vláda nakupuje od soukromých obchodníků“), např od éry Ťia-ťing vláda oděvy nakupovala za stříbro, přičemž státní textilky v Su-čou a Chang-čou zanikly a byly nahrazeny soukromými továrnami. Nastupovala tržní ekonomika, kdy obchodníci nebyli jen přívěskem státního aparátu nuceným akceptovat jím jednostranně určené ceny i objemy kontraktů. Státní zakázky stimulovaly rozvoj soukromých podniků, naopak kvalita produkce státních manufaktur klesla, například roku 1575 armáda vrátila dodávku 5000 nepoužitelných štítů. V poslední třetině 16. století už armádní důstojníci odmítali produkci státních dílen a požadovali od vlády stříbro, aby mohli vybavení nakoupit na trhu. Potřebné stříbro vláda získala převedením povinných služeb na platby v reformě jediného prutu. Cílem reformy bylo odstranění naturálních odvodů, služeb i povinné práce v systému \"li-ťia\" a jejich nahrazení přirážkou k pozemkové dani placenou ve stříbře. Převody různých povinností na platby ve stříbře probíhaly v různých okresech už od 20. let 16. století, v 70. až 90. letech byl proces změn nejintenzivnější a reformu zaváděly okresní úřady po celé zemi. Změny postupovaly od rozvinutějšího jihu země na sever, kde vyvolalo zavádění postupů běžných na jihu vlnu odporu. Spory se týkaly především rušení progresívního zdanění domácností: obhájci reformy tvrdili, že majetné domácnosti obvykle získávaly daňové výjimky, takže progresívní zdanění bylo stejně jen fiktivní. Koncem 16. století přirážky k pozemkové dani nahradily už téměř všechny dávky a práce odváděné v systému \"li-ťia\".\n\nVe snaze o zavedení pořádku do výběru pozemkové daně roku 1581 prosadil velký sekretář Čang Tü-čeng zpracování nového katastru. V letech 1481–1482 byla vyměřena pole, vyznačeny jejich hranice, vypočtena velikost, zaznamenáni vlastníci i nájemci, sestaveny katastrální mapy. Kvůli brzké Čangově smrti nedošlo k závěrečné sumarizaci údajů za celou zemi, nicméně na lokální úrovni práce splnila svůj účel. Jeho katastr se stal základem pozdějších zachovaných mingských a čchingských katastrů.\n\nUž roku 1581 ministerstvo daní sestavilo \"Wan-li kchuaj ťi lu\" („Soupisy účetních procedur éry Wan-li“), přehled daní a poplatků v celé říši, který ukázal jejich komplexnost, diverzitu a závislost na místních podmínkách, která činila mimořádně obtížnou jakoukoli unifikaci. Po absorbování části povinných prací dosahovala pozemková daň výše 5–10 % úrody, ale ve čtyřech nejvíce daňově zatížených prefekturách Nan Č’-li 14–20 %. V 70.–90. letech 16. století se na pozemkové dani vybralo v přepočtu cca 21 milionů \"liangů\" stříbra, z větší části v zrnu.\n\nMimo Ťiang-nan ve většině okresů mingské Číny jen málo produktů překračovalo jejich hranice, největší důležitost mělo téměř vždy obilí. Do Ťiang-nanu se obilí dováželo z Ťiang-si, Chu-kuangu a západního Nan Č’-li, Pej Č’-li dováželo rýži ze Šantungu, Peking dovážel daňovou rýži. Rýže na trhu byla vesměs rýže z renty vybrané statkáři od nájemců. Trh s obilím umožnil rozvoj výroby nepotravinářského zboží, zejména textilního. V Ťiang-nanu tak celé oblasti nepěstovaly rýži, ale textilní plodiny – bavlnu a moruše. Moruše pro hedvábníky se pěstovaly v severním Če-ťiangu s centrem v Chu-čou. V Sung-ťiangu a okolí se pěstovala bavlna na více než polovině půdy. Šlo již o pěstování a výrobu zboží, nikoliv jen o prodej přebytků. V pozdní Ming se ekonomika v Ťiang-nanu posunula od pěstování ke zpracování bavlny, která se dovážela z Šan-tungu a Che-nanu, Fu-ťienu a Kuang-tungu. Su-čou a Chang-čou byly centry výroby luxusního zboží, v jejich okolí se vyráběly běžné látky. V rámci výrobního procesu došlo ke specializaci na jednotlivé etapy - předení, tkaní, atd.\n\nZ regionálních skupin obchodníků seveřané ze Šan-si ovládli obchod se solí ve vnitrozemí včetně S’-čchuanu; obchodníci z Chuej-čou kontrolovali dálkový obchod na Velkém kanálu a byli nejsilnější skupinou velko- i maloobchodníků v Ťiang-nanu, následováni obchodníky ze Su-čou, Fu-ťienu a Kuang-čou v tomto pořadí. Obchodníci z Ťiang-si působili v poněkud menším měřítku především v Che-nanu, Chu-kuangu a S’-čchuanu. Na obchodních trasách byly u místních agentů k dispozici čluny k pronajmutí včetně posádky a nosičů. Vycházely cestovní příručky uvádějící trasy a vzdálenosti, informace o hostincích, slavných místech, přívozech, bezpečnosti. Komerční zprostředkovatelé umožňovali zasílání peněz pomocí poukázek.\n\nObjevily se ženy-podnikatelky prodávající to či ono zboží, ale i prostřednice mezi stranami v soudních přích. Konzervativci se na účast žen v obchodování dívali s odporem, tak v prefektuře Ťia-sing jistý Li Ce chválil prefekta, že „zakázal lidem hazardní hry a ženám prodávat na tržištích“.\n\nRůst dovozů stříbra od první třetiny 16. století vedl k jeho zvýšenému používání a ve druhé polovině 16. století se již mingští státníci obávali, že stříbro zcela vytlačí bronzové mince. V poslední třetině 16. století se problém vztahu stříbra a mincí stal jádrem diskuzí o monetární politice. Část politiků žádala zastavení výroby mincí kvůli její ztrátovosti, jejich oponenti to považovali za krátkozrakou politiku, která nedbá na dlouhodobé příznivé efekty plynoucí z růstu množství oběživa a umožňuje stříbru zaujmout pozici hlavního platidla. V 70. a 80. letech v debatách o měně dominovaly obavy z nedostatku stříbra, způsobujícího deflaci, v 90. letech debaty o měně utichly.\n\nImport stříbra měl výrazný vliv na mingskou ekonomiku. Jeho cena vzhledem ke zlatu i mědi během éry Wan-li klesla na polovinu (přesto byla kupní síla stříbra ve srovnání se světem větší), příjmy ministerstva financí ve stříbře jen během 70. let 16. století vzrostly na dvojnásobek (z cca 90 tun na cca 165 tun ročně), narostly i příjmy místních úřadů: například v Měsíčním přístavu, hlavním centru zahraničního námořního obchodu, výnos z obchodních licencí a celních poplatků mezi lety 1570 a 1594 vyrostl ze 113 kg stříbra na více než jednu tunu. Přítok stříbra byl doprovázen vývozem zlata a mincí. Příliv stříbra měl i záporné efekty, koncem 16. a počátkem 17. století se v regionech s dostatkem stříbra (jihovýchodní pobřeží, Ťiang-nan a Velký kanál) objevila inflace.\n\nStříbru mnozí politici nedůvěřovali, protože se obávali závislosti na jeho přítoku ze zahraničí a nedůvěřovali ani jeho schopnosti zajistit všechny funkce peněz. Pokoušeli se proto obrodit používání mincí. Po krátkodobém otevření mincoven v letech 1571–1572 se k nim vrátil Čang Ťü-čeng roku 1576. Tehdy obnovil mincovny v Pekingu a Nankingu a záhy i v Jün-nanu. Poté otevřel mincovny jak v severních provinciích, kde byly mince v užívání – Šan-si, Šan-tungu a Che-anu, ale i v provinciích, kde běžně nepoužívaly – Šen-si, Ťiang-si, Fu-ťienu a Chu-kuangu. Zatímco metropolitní mincovny byly státní, v provinciích je provozovali licencovaní podnikatelé. Výroba minci se ihned setkala s nedostatkem mědi a problémy s najímáním kvalifikovaného personálu, tak v Ťiang-si byla mincovna schopna vyrobit pouze 5 % plánovaného množství mincí. Tamní úřady reagovaly nařízením, že platby daní musí být nejméně ze 70 % prováděny v nových mincích, a vybízely obchodníky k dovozu mincí z okolních provincií. Obchodníci ovšem dodávali nekvalitní soukromě (a ilegálně) vyráběné mince. Podobně mince neuspěly ve Fu-ťienu, kde se již silně rozšířilo stříbro. Čangova měnová politika byla roztříštěná, při podpoře mincí úředníci každé provincie postupovali podle vlastního úsudku. Tak v Če-ťiangu převedli platy vojáků na mince, což v Chang-čou roku 1582 vyvolalo vzpouru; v Ťiang-si zakázali soukromé směnárny, čímž naopak silně zbrzdili šíření nových mincí; několik provincií zakázalo vývoz mincí ze svého území a v jiných provinciích zakázali mince odlité mimo jejich území. Pokusy o uvedení nových mincí do oběhu jejich prodejem se slevou vedly jen k obohacování směnárníků vykupujících levně mince od úřadů a prodávajících je dál za běžnou tržní cenu. Pokusy některých úřadů o zákaz používání ilegálních soukromých mincí vedly k násilným protestům davů a odvolání zákazů. Zatímco mince odlévané v Pekingu trh přijímal, na jihu nadále převažovaly soukromé mince špatné kvality a nižší hodnoty. Roku 1579 Čang uznal, že pokus o prosazení mincí neuspěl. Následujícího roku uzavřel mincovnu v Jün-nanu a roku 1582 většinu ostatních provinčních mincoven. I nadále fungovaly tři v Chu-kuangu, které odlévaly různé mince, což vedlo k rozdělení provincie na několik mincovních zón. Po Čangově smrti jeho nástupci a oponenti uzavřeli většinu mincoven kvůli prodělečnosti. Čangovi oponenti obecně tvrdili, že stát by neměl vměšovat do záležitostí trhu a měny a vnucovat lidem měnu, kterou nechtějí. Naopak druhá strana říkala, že i když stříbro slouží jako kapitál a uchovatel hodnot, mince jsou nenahraditelné v roli prostředku směny a jejich výroba – i když ztrátová – přinese oživení ekonomiky a v dlouhodobém výhledu i zisk.\n\nRoku 1599 se Wan-li vrátil k expanzivní monetární politice. Nová výroba mincí byla tentokrát soustředěna do Nankingu, kde se kapacita mincoven zdesateronásobila. Nicméně mince se rozšířily pouze v bezprostředním okolí Nankingu. Ve městě jich byl relativní nadbytek a jejich cena klesla z 850 na 1300 za \"liang\" stříbra. Roku 1606 v důsledku záplav, které přerušily dovoz kovů, vzrostla cena mědi a stát výrobu mincí opět omezil a z mincoven propustil 3000 dělníků, kteří využili svých znalostí opět k výrobě mincí, tentokrát ilegálních. Soukromá mince poté během několika let vytlačila státní. Úřady reagovaly zákazem používání soukromých mincí, směnárníci však z opatrnosti přestali přijímat jakékoliv mince, následovali je nankingští obchodníci a lid se začal bouřit. Totiž nádeníci a dělníci byli vypláceni v mincích, za které si nakupovali jídlo, a byli závislí na akceptování mincí obchodníky. Přitom pro jejich potřeby života ze dne na den byly výhodnější méně hodnotné soukromé mince.\n\nUž Wang Jang-ming odmítl chápání konfuciánství jako nezměnitelné víry, jeho slovy „Cesta není soukromým majetkem Konfucia“, zdůrazňoval sebeuvědomění a sebepoznání proti doktríně. Obecněji se v jeho podání konfuciánství posunulo od následování moudrosti mudrců minulosti k následování vlastního srdce. V 70. letech byl nejvážnějším oponentem Wangových následovníků Čang Ťü-čeng, který předkládal alternativu jejich učení. Důraz kladl na pragmatické sledování státního zájmu, v kontrastu k jejich soustředění se na vnitřní sebezdokonalování. Za správné měl akce směřující k dobru státu a lidu, jeho krédem bylo „jestliže je opatření v zájmu státu, provedu ho bez ohledu na cokoliv“. Jeho nárok, že prosazuje zájem říše, nikoliv osobní výhody, ospravedlňoval akce proti těm vzdělancům, kteří se utápěli v debatách o morálce a sebezpytování. Takové měl nikoliv za morální vzory, ale za nezodpovědné lenochy.\n\nPo smrti Čang Ťü-čenga se roku 1584 dostalo výjimečného oficiálního uznání třem mingským filozofům, mimo jiné podporovatelům soukromých konfuciánských akademií, Chu Ťü-ženovi, Čchen Sien-čangovi a Wang Jang-mingovi, když byly jejich tabulky umístěny v Konfuciově chrámu. Ze stoupenců Wang Jang-minga byli v odmítání čusistické ortodoxie nejradikálnější Wang Ken a jeho žáci, takzvaná tchajčouská škola. V posledních desetiletích 16. století její přední reprezentant Li Č’ vinil konformisty v úřadech z pokrytectví, za to, že dávali přednost svému prospěchu a kariéře před správností, zpochybnil neomylnost klasiků, a hájil oprávněnost lidských tužeb. Sledování vlastního zájmu měl za dobré, jako motivaci pro rolníka, řemeslníka, učence, kteří ve svém zájmu vykonávají své povolání co nejlépe. To umožnilo rozšíření takových hodnot jako materialismus, pragmatismus a utilitarismus a posuzování lidí ne podle povolání, ale podle bohatství, takže chudý učenec už nestál sociálně výše než bohatý obchodník. Nadšení pro Wang Jang-mingův subjektivismus vyvrcholilo na přelomu 16. a 17. století, kdy se individuální zkušenost kladla nad vzory převzaté z minulosti. Tyto postoje později vyústily v kritičnost a empiričnost čchingských konfuciánů.\n\nV druhé polovině 16. století zesílily tendence k synkretismu, zřejmě jako výraz nespokojenosti s tradiční konfuciánskou ortodoxií. Lin Čao-en přezdívaný „světec tří učení“ spojoval konfuciánství s buddhismem a především s taoismem ve snaze o propojení konfuciánské angažovanosti s taoistickými léčitelskými postupy. Chu Č’ se zase kromě studia konfuciánství věnoval i buddhismu a taoismu, meditacím, a dosáhl osvícení, z buddhistického hlediska „odhalení buddhovské přirozenosti“, pro konfuciány „objevení srdce/mysli vrozeným poznáním“.\n\nRoku 1603 Ku Sien-čcheng na návrh svého přítele Kao Pchan-lunga obnovil akademii Tung-lin jako středisko diskuzí o studiu konfuciánství. Pravidelných debat se účastnily stovky vzdělanců a akademie se brzy stala celostátně významným intelektuálním centrem. Tunglinští odmítali buddhistické a taoistické stahování se do ústraní, proti tomu hájili aktivní účast ve veřejném životě. Vůdci akademie se snažili o morální obrodu, pomocí níž chtěli ozdravit politický život země. Stavěli se proti odevzdanosti, k níž vedl důraz na intuici Wangova stoupence Wang Ťiho a tchajčouské školy; proti tomu se vraceli k disciplinovanému úsilí a jednání. Studium – podle Ču Siho vzoru – dělili mezi čtení knih a meditaci, kterou však nespojovali s buddhistickým čchanem, nýbrž odvozovali od konfuciánského ritualismu.\n\nVe svých teoretických dílech nejlépe vyjádřil estetická pravidla císařské malířské akademie Tung Čchi-čchang (1555–1636) ze Sung-ťiangu, od mládí uznávaný učenec, který vynikl v literární kompozici, malbě i kaligrafii. Byl významným teoretikem malířství, ale psal i o dějinách kaligrafie. Tung potvrdil vnímání malby jako kaligrafického projevu, a podporoval tvorbu prostřednictvím studia mistrů minulosti. V zájmu legitimizace vlastních uměleckých výkonů prohlašoval, že v minulých staletích malíři patřili vždy do jedné ze dvou stylových škol: tušové malby jižní školy snažící se o vyjádření vnitřní podstaty zobrazovaného, a popisné, dekorativní tradice profesionálních „řemeslných“ malířů severní školy. Sám se postavil na konec vývoje jižní školy jako pravý dědic literátského malířství, snažícího se o vyjádření myšlenek tvůrce a neohlížejícího se na materiální prospěch. Jeho monumentální tušové krajiny se staly vzorem ortodoxie, a koncepce severní a jižní školy začala být přehodnocována až ve 20. století. K originálním malířům éry Wan-li patřil Wu Pin, tvořící v Nankingu a později u pekingského dvora. V malbě obrazů se projevil jako excentrik vycházející z místní fuťienské tradice ovlivněné prvky školy Wu, které dodaly jeho malbám eleganci a krásu, převzal však i expresivní výraz školy Če.\n\nTung Čchi-čchang dominoval i teorii a praxi pozdně mingské kaligrafie. Ve svých pracích o kaligrafii mistry svého sungťiangského regionu stavěl výše než kaligrafy ze Su-čou. Zdůrazňoval potřebu studovat díla z období Východní Ťin (4. století) a Tchang (7.–9. století), vyzdvihoval zejména Wang Si-č’a a Wang Sien-č’a, přitom neobhajoval těsné kopírování vzorů, ale hlubokou analýzu toho nejdůležitějšího z jejich postupů. Mezi významné sungťiangské kaligrafy druhé poloviny 16. století patřili také Tung Čchi-čchangův přítel Čchen Ťi-žu, všestranný umělec a sběratel a Sü Wej, předchůdce čchingských individuálních umělců, malíř žánru „květů a ptáků“, v kaligrafii se věnující „bláznivému konceptnímu písmu“, jeho styl se blížil abstraktnímu malířství.\n\nV 70. a 80. letech let 16. století pozici literárního arbitra a nejrespektovanějšího kritika mingské Číny zaujímal Wang Š’-čen, všestranný umělec a vůdčí osobnost sedmi pozdějších mingských mistrů. V následující generaci, začátkem 17. století, básníci kladli důraz na vyjádření vlastní přirozenosti, individuální tvořivost, emoce, v myšlení stáli blízko individualistické filozofii Li Č’a. K nejpřednějším osobnostem počátku století patřili básník, esejista, kaligraf, dramatik a literární teoretik Tchang Sien-cu, básník, esejista, kaligraf, malíř a dramatik Sü Wej a básník, kritik, dramatik, sběratel a znalec umění Tchu Lung. Z autorů píšících o poezii v éře Wan-li byl pravděpodobně nejvýznamnější Chu Jing-lin, který pocházel z bohaté rodiny, ale neprosadil se v úřednických zkouškách a místo úřední kariéry se věnoval literatuře. Jeho básně nejsou významné, ale sestavil encyklopedii poetiky \"Š’-sou\" (\"Oáza poezie\"), v níž podal strukturovaný přehled poetických forem, historie a zdrojů psaný z perspektivy archaizujícího hnutí, považujícího vrcholně tchangskou poezii za nejlepší, nicméně uznávající za hodnotnou i její renesanci od jüanského období až po sedm dřívějších a sedm pozdějších mistrů v 16. století.\n\nPoněkud odlišné pozice zaujímali básníci tzv. školy Kung-an, především bratři Jüan Chung-tao, Jüan Cung-tao a Jüan Čung-tao. Li Č’ přímo ovlivnil bratry Jüan a jejich školu Kung-an v jejich tendencích k odmítání autorit minulosti, vyhýbání se kopírování (které podle nich omezovalo kreativitu), snaze o vyjádření přirozených citů, podpoře dramatu a fikce jako legitimních literárních forem. Nicméně poezie tří bratrů byla vesměs konvenční; od předešlých generací (sedmi dřívějších a sedmi pozdějších mingských mistrů) se lišili napodobováním středně tchangské (zejména Po Ťü-iho), a sungské (Su Š’a) poezie spíše než vrcholně tchangské. V tomto navazovali na Wang Š’-čena, který zmíněné středně tchangské a sungské básníky zahrnul mezi následováníhodné vzory. Více než poezie bratří byla čtena jejich kritika, jejíž závěry do poloviny 17. století získaly obecné uznání. Bratři podporovali literární sdružení, kombinovali konfuciánství s buddhismem a taoismem, a věnovali se nejrůznějším prozaickým a encyklopedickým oborům od květinářství po farmakopedii. Jüan Chung-tao podporoval literaturu psanou v hovorovém jazyce, s tím, že i ona je schopna vyjádřit morální pravdy. Literární styky neomezovali jen vzdělanou džentry, ale byli v kontaktu i s profesionálními malíři, spisovateli a kaligrafy, uměnímilovnými obchodníky, literárně nadanými ženami a kurtizánami. Takto rozšířená kulturní scéna se stala významnou částí mingské literatury o generaci později.\n\nJiným literárním proudem přelomu 16. a 17. století byla škola Ťing-ling v čele s Tchan Jüan-čchunem a Čung Singem. Oba se shodovali se školou Kung-an v tom, že základem poezie je vyjádření „přirozených citů“, nicméně soudili, že napodobování Po Ťü-iho a Sü Š’a vede k poezii „vulgární a hrubé“. Namísto toho šli cestou jejího zkultivování, přičemž se snažili dosáhnout ducha jejich oblíbené předtchangské a tchangské tvorby s její hloubkou a odměřeností, ale ustrnuli v jejím napodobování. Významní jsou svými antologiemi z let 1614 a 1617 \"Návrat ke staré poezii\" (\"Ku-š’ kuej\") a \"Návrat k tchangské poezii\" (\"Tchang-š’ kuej\") v nichž vyjádřili své názory na básnickou tvorbu. K úspěchu antologií přispělo vydání Min Čchi-ťiho, k pohodlí čtenářů v něm totiž barevně odlišil básně od poznámek a komentářů editorů.\n\nRoku 1566 penzionovaný úředník a bibliofil Tchan Kchaj vydal \"Rozsáhlé záznamy z éry Tchaj-pching\" (\"Tchaj-pching kuang-ťi\") raně sungskou sbírku sedmi tisíc vesměs nadpřirozených příběhů, která znovuoživila mnoho tchangských a starších příběhů a historek. Spisovatelé poté upravovali a vydávali příběhy staré i novější, a povídkové sbírky, jako Wang Tchung-kuejovy \"Mimoděk zaslechnuté příběhy\" (\"Er-tchan\", 1597), Sü Čchang-cuovy \"Úplné záznamy z Jen-šanu\" (\"Jen-šan cchung-lu\", 1602), Čchien Si-jenova \"Kchuaj-jüan\" (1613), si získaly velkou oblibu a popularitu. Povídky v klasickém jazyce psali Sung Mao-čcheng a Pchan Č’-cheng, v hovorovém jazyce Ling Meng-čchu a Feng Meng-lung. Kolem roku 1590 začal kvést žánr románů v hovorovém jazyce, do té doby vzácných. Z románů vzniklých v éře Wan-li mimořádnou proslulost získaly \"Putování na západ\", jeden ze čtyř klasických čínských románů, a sociálně-kritický \"Ťin Pching Mej\". Luo Mao-tengův román \"Plavby eunucha San-pao do Západního oceánu\" (\"San-pao tchaj-ťien sia-si-jang\") z roku 1597 se stal prvním dílem, které čtenáře ohromovalo rozměry „lodí pokladů“ loďstva Čeng Chea.\n\nRozvoji dramatu napomohl Liang Čchen-jü, když upravil a použil kchunšanský hudební styl, kchun-čchü, jako hudební složku svého dramatu \"Chuan-ša-ťi\". Spojení hudby \"kchun-čchü\" s dramatickou formou \"čchuan-čchi\" mělo mimořádný úspěch a pojmy \"čchuan-čchi\" a \"kchun-čchü\" poté prakticky splynuly. V následujících desetiletích se objevily stovky autorů a mnohem více her. Mezi herci a divadelníky měli nejprestižnější postavení soukromé divadelní soubory zaměstnávané boháči k jejich potěšení a potěšení jejich hostů. Mezi dramatiky vynikl Tchang Sien-cu, z jeho děl jsou nejvíce ceněny takzvané „čtyři snové hry“, a z nich především \"Pavilón pivoněk\". S Tchang Sien-cuem byl nejvýznamnějším dramatikem éry Wan-li Čeng Č’-čen, který do divadelní formy zpracoval populární příběh \"Mu-lien zachraňuje matku\" (\"Mu-lien ťiou mu sing siao si wen\"). Z dramat Šen Ťinga uspěla pouze hra \"I-sia ťi\" (adaptace jedné z kapitol \"Příběhů od jezerního břehu\"), přesto se stal významným teoretikem. Jeho následovníci jsou známi jako škola Wu-ťiang. V teorii kladl důraz na roli hudby, kterou měl za důležitější než textovou složku hry (opačný názor hájil Tchang Sien-cu). Cang Mao-sün sestavil \"Antologii jüanských her\" (\"Jüan-čchü süan\"), která se na čtyři staletí stala základním zdrojem jüanských dramat \"ca-ťü\", nicméně hry v ní nemají originální formu, ale byly Cangem významně upraveny v souladu s pozdněmingskými hodnotami a uměleckými postoji.\n\nPočátkem 16. století tištěná literatura převládla nad rukopisnou, což vedlo k explozivnímu rozšíření psaných textů. Ve srovnání s Evropou byl v Číně papír levný a tisk z dřevěných desek nevyžadoval velké počáteční investice, tištěná literatura nejrůznějších druhů a žánrů se proto rychle rozšířila. V éře Wan-li proto Evropané, jako například Matteo Ricci, žasli nad množstvím a lácí knih v Číně. Knihy byly obecně levné, ale vzácné tisky mohly stát i stovku \"liangů\" stříbra. S lácí a počtem knih se četlo nejen pro práci, ale i pro potěšení. Gramotnost byla všeobecně rozšířená, podle svědectví evropských návštěvníků bylo i nejchudších rodinách vzácností nalézt chlapce, který by se neučil číst a psát. Knihy tak četlo více lidí než kdykoliv předtím v Číně i ve světě.\n\nExpanzivně rostl knižní trh. Zatímco ještě v první třetině 16. století byl poměrně omezený, tiskly se především konfuciánští klasikové, soubory oficiálních historií a neokonfuciánští filozofové a knihy se tiskly v knížecích palácích, při úřadech a komerčně zejména ve Fu-ťienu (především prefektuře Ťien-ning na severu provincie), v éře Wan-li komerční vydavatelé tiskli cokoliv, co mělo šanci na prodej, od zmíněné oficiální literatury, přes nejrůznější beletristické žánry po encyklopedie a příručky všeho druhu, od „klasiků do kapsy“ pro studenty po „jak se stát spisovatelem“, či jak vést zemi. Příručky a encyklopedie pro řízení domácnosti přímo zaplavily knižní trh. Koncem století získala velkou popularitu beletrie. Levnost tisku umožnila rozšíření specializovaných odborných knih, např. lékařských, dosud šířených pouze v rukopisech.\n\nNejdůležitějšími oblastmi knižní produkce byly Su-čou, Fu-ťien a Če-ťiang, přičemž nejkvalitnější a nejdražší byly tisky ze Su-čou, nejčetnější a nejlevnější z Fu-ťienu, Če-ťiang byl v obou směrech druhý. Rozvoj a komercionalizace knižního trhu vedla vzdělance ke zveřejňování svých prací „jak je psali“, zatímco dosud byly obvykle publikovány jejich žáky nebo potomky. Slavní a známí vzdělanci totiž mohli počítat s tím, že vydavatelé jim – v očekávání zisku – zaplatí za cokoliv, co napíší. Objevili se vzdělanci, kteří se soustředili čistě na psaní a nakladatelskou činnost. \n\nZvětšovaly se soukromé knihovny. Zatímco v sungských dobách nemohl nikdo doufat v knihovnu o deseti tisících \"ťüanech\", v éře Wan-li soukromé knihovny v Ťiang-nanu čítaly 30 až 50 tisíc \"ťüanů\", jangčouský učenec Ke Ťien vlastnil dokonce 10 tisíc titulů, (jeden titul mohl mít i několik desítek \"ťüanů\") a takto rozsáhlých soukromých knihoven existovaly tucty. Velké knihovny soukromníků se kvůli svému rozsahu nalézaly v samostatných budovách, knihovna slavného bibliofila Mao Kchuna měla dvanáct místností. Evropané byli těmito obrovskými knihovnami ohromeni.\n\nObjevily se soukromé noviny. Zpočátku většinu materiálu přejímaly z úředního věstníku, později však začaly přinášet vlastní zprávy. V 90. letech 16. století si již bývalý ministr Jü Šen-sing stěžoval, že vydavatelé novin zveličují neúspěchy v bojích na severní hranici, čímž vyvolávají paniku u obyvatelstva, a obecně v touze po prodejnosti a zisku šíří senzační zprávy namísto těch „skutečně důležitých“.\n\nJen podpora někoho z úřednického stavu mohla rodu obchodníků zaručit uchování bohatství. Obchodníci se proto snažili své syny směřovat ke studiu a získání úřední hodnosti. Avšak v prvních dvou staletích existence mingského státu byli k úřednickým zkouškám oficiálně připouštěni pouze kandidáti z rodin úředníků, rolníků (resp. statkářů), řemeslníků a vojáků, nikoliv obchodníků. Až v éře Wan-li bylo obchodníkům povoleno účastnit se zkoušek; ale jejich nejvyšší stupeň, palácové zkoušky, složil a hodnost \"ťin-š’\" získal pouze pouze jediný kandidát registrovaný jako obchodník – a sice jistý Čeng Mao-chua roku 1607. Nicméně obchodníci přesto u zkoušek uspívali, registrovali se totiž na jména jiných osob, případně se zapisovali ke zkouškám mimo své rodiště jako rolníci nebo vojáci. V pozdně mingském období tak kandidáti z obchodnických rodin tvořili naprostou většinu úspěšných studentů.\n\nV prostředí studentů byl důležitým žánrem osmidílný esej, jehož dokonalé zvládnutí bylo podmínkou úspěchu u zkoušek. Osmidílný esej byl v éře Wan-li relativně novou literární formou, ve větším měřítku rozšířenou pouze jedno století, a ještě nezkostnatěl, naopak byl vnímám jako intelektuální výzva otevřená různosti podání a příležitost ukázat stylistickou obratnost. Umělečtí kritici jako Li Č’ a Jüan Chung-tao, proslulí experimentováním a literárními inovacemi, si tohoto žánru vysoce cenili. Znalosti nutné k mistrovství v psaní osmidílného eseje nebylo možno nabýt v osamění, trendy a styly preferované zkoušejícími se průběžně posunovaly a kandidáti z velkých měst měli v jejich sledování výhodu, to byl jeden z důvodů, proč bylo výhodné sdružovat se do literárních společností. Počínaje 70. léty začaly literární skupiny a společnosti publikovat úspěšné eseje s komentáři a kritikou. Od roku 1587 sbírky vzorových esejů zveřejňovaly i úřady.\n\nStudium bylo nákladné, například Wang Š’-čen během svého studia utrácel 300 \"liangů\" (11,2 kg) stříbra ročně, a i ten nejchudší kandidát měl náklady minimálně třetinové; mnoho z nich se proto zadlužilo a po jmenování do úřadu museli uspokojit věřitele z řad bohatých obchodníků. Úřednické platy přitom nebyly velké, v 16. století roční plat okresního přednosty dosahoval výše pouze 87 \"liangů\", většina úředníků proto žila z výnosů svého úřadu a za korupci bylo považováno pouze obohacování v míře zcela zjevně nepřiměřené.\n\nPo roce 1583 vláda přebírala pevnější kontrolu nad průběhem provinčních zkoušek, když hlavní zkoušející a jejich zástupci začali být vybíráni ze členů akademie Chan-lin, zatímco dosud byly tyto funkce doménou učitelů řídících okresní a prefekturní státní školy, kteří vesměs složili pouze provinční zkoušky.\n\nV raném mingském období byl styl, materiály a barva oděvů stanoveny státem, ještě roku 1541 ministerstvo obřadů zakazovalo nevhodné styly oblékání, od 60. let 16. století však už na tyto zákazy nikdo nedbal a lidé se oblékali podle neustále se měnící módy. Módním centrem udávajícím trendy bylo Su-čou. Rozlišování vhodného a nevhodného se neomezovalo jen na oděv, týkalo se i předmětů denní potřeby a vybavení domácnosti, kdy arbitři vkusu a elegance odsuzovali pouhou prezentaci bohatství (například používání zlatého náčiní a nádobí) jako vulgární chování nevzdělaných zbohatlíků. Takových nebylo málo, příliv stříbra ze zahraničí totiž vedl ke zbohatnutí obchodníků, kteří pak předčili pozemkové vlastníky výší majetku i okázalostí jeho utrácení. „Noví boháči“ usilovali o společenské uznání, tradiční elity se však bránily a snažily si udržet převahu; jedním z jejich prostředků byla instituce módy. V posledním desetiletí éry Wan-li obavy džentry z bohatství a vlivu „nových boháčů“ dosáhly vrcholu; na druhé straně, zvláště od 90. let 16. století, pisatelé právě z řad džentry produkovali příručky, poučující neznalé, jaké předměty a starožitnosti je záhodno vlastnit, a jak s nimi správně nakládat v souladu s kulturními normami džentry. Neméně se rozšířilo padělatelství starožitností a cenností.\n\nMóda se týkala i sexuálních vztahů, objevily se vzdělané a kultivované kurtizány, jako Süe Su-su nebo Ma Šou-čen, překračující tradiční roli ženy omezenou na domácnost. Mezi elitou se rozšířila móda sexu s chlapci, okázale pohrdající konfuciánskými normami.\n\nNejvětšími vojenským akcemi éry Wan-li byla takzvaná „tři velká tažení éry Wan-li“. První z nich bylo potlačení povstání v Ning-sia, druhé Imdžinská válka s Japonskem v Koreji, třetí potlačení povstání Jang Jing-lunga v Po-čou. Tři velká tažení probíhala současně a zahrnovala mobilizaci desítek a stovek tisíc vojáků, jejich přesuny a zásobování na velké vzdálenosti. Mingský úspěch v nich byl výsledkem širšího vzestupu vojenské síly Číny od 70. let 16. století do první dekády století sedmnáctého. V tomto období byla mingská říše vojensky agresivní až expanzionistická podél všech hranic, včetně nájezdů do mongolských stepí a podpory kolonizace pohraničí Chany. Vedle tří tažení mingská vojska potlačila několik povstání uvnitř říše a úspěšnými boji rozšířila a zabezpečila hranice na jihozápadě v bojích s Barmánci a umožnila tak kolonizaci původně domorodých území na jihozápadě a také severozápadě. Agresivně se vměšovala do záležitostí Džürčenů na severovýchodě.\n\nWan-li po vzoru svého učitele Čang Ťü-čenga věnoval vojenství velkou pozornost. Vojenské záležitosti byly jednou z mála oblastí, v níž se většina civilních úředníků cítila nejistá a kde proto císař mohl prosadit svou vůli. Opíral se o úspěšné generály ve snaze o obejití běžných těžkopádných byrokratických postupů. Generálové byli v císařových očích spolehlivější a důvěryhodnější než úředníci, také protože trávili většinu času v poli a neměli proto možnost organizovat sítě podpory v metropoli. Také však mohl přijímat generály jako reprezentanty jiného životního stylu, volnějšího a nevyumělkovaného. Výběru schopných generálů věnoval velkou péči a neváhal jim svěřit mimořádné pravomoci, aby mohli rozhodovat rychle, bez čekání na jeho souhlas, což přispívalo k úspěchům jejich tažení. Neváhal ze svých rezerv uvolnit značné sumy na zásobování a vystrojení vojsk, generálům svěřoval pravomoci a funkce dosud vyhrazené pro civilní úředníky, přes protesty vlády.\nNa severní hranici se Wan-li snažil statickou obranu nahradit ofenzivnější taktikou. Jeho slovy\n\nObecně preferoval rozhodný až agresivní postoj vůči domácím rebelům a zejména zahraničním nepřátelům. Pod vedením schopných generálů byla mingská armáda nejsilnější od Jung-leho časů (vládl 1402–1424). Současníci odhadovali reálný počet mingských vojáků v 70. letech 16. století na 845 tisíc. Začátkem 17. století měla říše Ming ve zbrani už přes 4 miliony mužů. U Pekingu fungovala výcviková střediska, kde se cvičily i oddíly jdoucí do Koreje. Místo neefektivních a neschopných dědičných vojáků systému wej-suo se rozmáhalo najímání žoldnéřů, vycvičenějších, disciplinovanějších, levnějších a v bitvách bojeschopnějších. Využívány byly i oddíly najímané z bojovných menšinových národů, zvláště „vlčí oddíly“ (\"lang ping\") z Kuang-si. Rozvoj vojenství podporovalo množství manuálů a příruček. Nejrozsáhlejší dochované práce o vojenství jsou \"Čchou-chaj tchu-pien\" („Zpravodaj pobřežní obrany“) Čeng Žuo-cchenga z roku 1562, \"Šen-čchi pchu\" („Pojednání o střelných zbraních“), Čao Š’-čena z roku 1598 a \"Wu-pej č’\" („Encyklopedie vojenské připravenosti“) Mao Jüan-iho z roku 1601. Generál Čchi Ťi-kuang ve svých manuálech \"Ťi-siao sin-šu\" a \"Liang-ping š’-ťi\" detailně popsal taktiku užívající malé skupiny vojáků, zabýval se psychologickou válkou, rozebíral složení, úkoly a výcvik jednotek, užití zbraní a postupů v závislosti na terénu a zkušenosti vojáků. Za klíčový považoval morální stav a výcvik vojáků.\n\nDo konce své vlády císař sledoval vojenské hrozby na hranicích a ještě roku 1619, nedlouho před svou smrtí, vydělil prostředky pro expedici proti Džürčenům v Liao-tungu. Poté, co tažení skončilo katastrofální porážkou mingské armády, chránil přeživší generály (včetně Li Žu-poa) před snahami vlády o jejich popravu.\n\nV březnu 1592 v Ning-sia, důležitém pevnostním městě na severozápadní hranici, povstali vojáci tamní posádky vedení čínským důstojníkem Li Tung-jangem. Ke vzpouře se přidal Pübei, Mongol a zástupce regionálního velitele, který disponoval třemi tisíci jezdců osobní gardy, kvůli jeho původu mu byla rebelie připsána. Povstalci ovládli Ning-sia a téměř padesát okolních pevností. Požadovali uznání od vlády pod hrozbou spojení s ordoskými Mongoly. Ning-sia měla 300 tisíc obyvatel a posádku 30 (nebo 20) tisíc vojáků. Hradby města byly šest metrů silné a devět vysoké, povstalci zkušení vojáci.\n\nCísař se o povstání dozvěděl 19. dubna. Neprodleně povolal ministra vojenství Š’ Singa a podle ministrova návrhu přikázal zmobilizovat 7000 válečníků z Süan-te a Šan-si. Likvidací vzpoury byl pověřen Wej Süe-ccheng, úředník s vojenskými zkušenostmi a vrchní velitel tří pohraničních oblastí (Süan-fu, Šan-si a Ta-tchung). K ruce mu císař poskytl řadů důstojníků a úředníků, nejvýznamnější byl generál Ma Kuej. Wej Süe-ccheng zabezpečil jižní břeh Chuang-che, obsadil klíčové pevnosti a během několika týdnů znovudobyl pohraniční pevnosti v okolí, takže rebelům zůstalo pouze město Ning-sia. Poté však prohlásil, že nemá dostatek mužů a vybavení a zaujal pasivní postoj. Přes poskytnuté posily trval na jednáních s povstalci, odůvodňuje je obavami o životy civilistů v Ning-sia. Císař probral situaci se sekretáři úřadů dohledu nad ministerstvy a poté i inspektory kontrolního úřadu a ministry a zaujal rozhodný postoj, s tím že je nutno rebelii potlačit co nejrychleji. V dalších šesti týdnech mingská vojska obléhala Ning-sia, občas znepokojována Mongoly. Ve čtvrtém měsíci roku Mingové zaútočili na město a zlikvidovali cca 3000 obránců, nicméně průnik do města severní branou se nezdařil a přinesl jim velké ztráty.\n\nVe snaze o energičtější vedení obléhacích operací císař jmenoval vojenským superintendantem pověřeným likvidací vzpoury generála Li Žu-sunga. Jmenování šokovalo úřednictvo v metropoli, protože tato funkce (a celkové velení) byla určena pro civilní úředníky a nikoliv profesionální důstojníky. V červenci dorazily k Ning-sia mingské posily a pokračovaly srážky obléhatelů s rebely. Koncem července přijel i Li Žu-sung a začátkem srpna zahájil útoky na město, denní i noční. Rebelové je odráželi jen s potížemi. Mezitím Japonci úspěšně obsazovali Koreu a císař proto naléhal na rychlé vyřešení situace. Koncem srpna byl Wej Süe-ccheng kvůli své váhavosti zatčen a odvezen do Pekingu a císař schválil plán Š’ Singa na vybudování valů okolo města a napuštění jejich vnitřku (včetně města) vodou.\n\nNing-sia k 23. srpnu obkroužila přehrada dlouhá téměř 5,3 km. Rebelům se podařilo získat spojenectví mongolského náčelníka Bušugtua, Li Žu-sung však proti němu vyslal Ma Kueje a generála Tung I-jüana s částí armády a nechal obsadit průsmyky východně od města. Ma a Tung pak Mongoly odrazili. Dne 6. září bylo ve městě už téměř tři metry vody, výpady rebelů selhávaly a obleženým se kriticky nedostávalo potravin. Obyvatelé města i Ma Kuej žádali povstalce o kapitulaci, ve jménu záchrany lidských životů. Neúspěšné výpady povstalců se střídaly s útoky minských vojsk. Koncem září bylo severně od města zablokováno 18tisícové mongolské vojsko. Li Žu-sung a Ma Kuej vedli protiútok a Mongoly zahnali. Voda rozrušila hradby a po polovině řijna bylo město dobyto, Pübei se zabil, několik dalších vůdců rebelů bylo zajato a popraveno. Velkou část vojsk od Ning-sia v čele s Li Žu-sungem císař poslal do Koreje.\n\nDo začátku 90. let 16. století japonský vojevůdce Hidejoši Tojotomi sjednotil Japonsko pod svou vládou. Vláda nad vlastí ale nestačila jeho ambicím. Ve výzvách rozeslaných panovníkům okolních zemí ohlásil záměr ovládnout východní Asii a vládnout jí z východočínského přístavu Ning-po. Nejdříve se rozhodl dobýt Koreu a pak i mingskou Čínu. Číňané japonský pokus o odebrání jim hegemonie nad východní Asií nepodcenili a rázně mu zabránili.\n\nJaponská vojska se vylodila v Koreji v květnu 1592. Špatně připravená korejská armáda nekladla větší odpor a Japonci rychle postupovali, už po dvaceti dnech obsadili Soul a pokračovali dále na sever. Korejský král uprchl na sever na korejsko-mingskou hranici na řece Jalu. Korejci požádali o pomoc mingskou Čínu, Wan-li zaujal rozhodně protijaponský postoj a vyslal nevelký (třítisícový) průzkumný sbor, který byl však v srpnu 1592 Japonci zaskočen a zničen v Pchjongjangu. Šokovaný pekingský dvůr začal organizovat pobřežní obranu, vyslal do Liao-tungu, mingského regionu hraničícího s Koreou, náměstka ministra vojenství Sung Jing-čchanga, pověřil ho celkovým vedením korejského tažení, a shromáždil v Liao-tungu početnou armádu. Zatím japonská okupace Koreje vyvolala vlnu lidového odporu, která přerostla v partyzánskou válku. V organizaci odporu měly důležitou roli vítězství korejského námořnictva vedeného admirálem I Sun-sinem v létě a na podzim 1592. Po porážce povstání v Ning-sia část tamních vojsk a řada generálů v čele s Li Žu-sungem posílila vojska shromažďovaná v Liao-tungu. Vzchopila se i korejská pozemní armáda a počátkem roku 1593 mingská vojska pod vedením Li Žu-sunga vytáhla do boje. Čínsko-korejská vojska do května 1593 zatlačila nepřítele do okolí Pusanu na jihovýchodě Koreje, načež Japonci souhlasili s jednáním o příměří. Předběžná jednání se táhla několik let, nakonec však v říjnu 1596 ztroskotala a Hidejoši rozhodl o opětovném útoku na Koreu. Ale ani další invaze roku 1597 nebyla úspěšná, Japonci se v srpnu 1597 sice přiblížili k Soulu na 80 km, ale po příchodu mingských oddílů byli zatlačeni zpět na jihovýchod. Rozhodující vliv na výsledek války měly námořní operace, Korejci zprvu utrpěli neúspěchy pod nekompetentním admirálem, ale po propuštění I Sun-sina z vězení a jeho postavení do čela loďstva, získali převahu na moři, čímž zahnali Japonce do obrany mezi Ulsanem a Sunčchonem. V květnu 1598 připlula i mingská flotila a posílila korejské loďstvo. Zatím se na zemi se rozvinula zdlouhavá obléhání a krvavé boje. Na jaře 1598 se část japonských vojsk z Koreje stáhla, zbytek se úspěšně bránil mingsko-korejským útokům a po Hidejošiho úmrtí v září 1598 se do konce roku z Koreje evakuoval.\n\nImdžinská válka byla největším vojenským konfliktem světa za celé 16. století: Japonsko zmobilizovalo přes 150 tisíc vojáků pro první invazi a přes 140 tisíc pro druhou. Mingové poslali roku 1592 přes 40 tisíc vojáků a více než dvakrát tolik roku 1597. Podle odhadu čínského historika Li Kuang-tchaoa v Koreji sloužilo celkem 166 700 mingských vojáků a bylo posláno za 17 milionů \"liangů\" stříbra a zásob (zhruba půlroční příjem mingského státu). Počty korejských vojáků je těžko odhadnout, ale byly jich desítky tisíc. Ztráty Koreje byly obrovské, Japonci místo obvyklých hlav předkládali Hidejošimu jako důkaz svých vítězství nosy nepřátel. Moderní historikové jejich počet dovezený do Japonska odhadují na 100 až 200 tisíc.\n\nRod Jang, potomci tchangského generála z 9. století, ovládal horskou oblast na pomezí Chu-kuangu, Kuej-čou a S’-čchuanu o rozloze přes 300 km ve východozápadním směru a o něco méně v severojižním. Centrum regionu leželo v Po-čou. Rod ovládal zmíněné území po mnoho staletí a přestože byl původem čínský, časem se asimiloval a ztotožnil s místními miaoskými kmeny.\n\nJang Jing-lung zdědil postavení po otci v éře Lung-čching. Vyznamenal se na mingské straně v bojích s jinými domorodci a Tibeťany. Také obdržel uznání mingského dvora za kvalitu dodaného dřeva. Byl však velmi ambiciózní a mingské oddíly považoval za slabé. Problémy místních mingských úřadů s Jang Jing-lungem trvaly od roku 1587. Zapojil se do sporů místních kmenů Miao s čínskými kolonisty útoky proti prvním. Vláda v Pekingu zprvu žádosti místních úřadů o zásah odmítala s tím, že jsou důležitější problémy k řešení, a Jang Jing-lung jen hledá příležitost, jak se vyznamenat. Roku 1590 však začaly otevřené a zdlouhavé boje mezi Jang Jing-lungovými válečníky a mingskými silami. Nakonec se Jang Jing-lung podřídil mingským úřadům, ale byl – neočekávaně – odsouzen k popravě. Za propuštění nabídl velkou platbu a pět tisíc vojáků pro korejskou válku. Po propuštění se však skryl v horách a plenil řadu prefektur a okresů. Roku 1595 byl opět chycen a opět unikl trestu nabídkou dohody. Jeho syn Jang Čchao-tung dostal dědičný post a další syn byl poslán do Čchung-čchingu jako rukojmí. Císař považoval věc za vyřešenou a odměnil velitele. Avšak do roka stál Jang Jing-lung opět v čele nájezdů na provincie Chu-kuang, S’-čchuan a Kuej-čou a dokonce se prohlásil císařem. V dalších třech letech jeho sto tisíc miaoských vojáků šířilo strach v širokém okolí.\n\nWan-li, soustředěný na válku v Koreji, řešení problémů na relativně okrajovém jihozápadě říše odsouval až do začátku roku 1599. Tehdy jmenoval zasloužilého úředníka Kuo C’-čanga (1543–1618) pacifikačním komisařem S’-čchuanu, bývalý vedoucí kontrolního úřadu Li Chua-lung byl povýšen na náměstka ministra vojenství a pověřen vojenskými záležitostmi S’-čchuanu, Chu-kuangu a Kuej-čou. Do S’-čchuanu bylo posláno vícero generálů z Koreje, včetně Li Žu-meje a na jihozápadě známého a obávaného Liou Tchinga. Boje s rebely trvaly zbytek roku, přičemž ti útočili i na velká města – Čchung-čching a Čcheng-tu. Na přelomu let 1599/1600 probíhaly menší srážky mezi stále posilovanými mingskými oddíly a rebely. Nakonec měla mingská armáda 240 tisíc vojáků z celé říše. Jang Jing-lung se proti převaze mingských vojsk, mnohem lépe vyzbrojených děly a puškami, snažil zmobilizovat domorodé válečníky, kterých koncem roku 1599 shromáždil snad až 150 tisíc. Nicméně i mingské armády se z velké části skládaly z místních domorodců. Po všestranných přípravách Li Chua-lung naplánoval útok na povstalce z osmi směrů, v každém s armádou o 30 tisících mužích. Útok zahájil koncem března 1600. Mingské oddíly systematicky zatlačovaly nepřítele a začátkem června obklíčily Jang Jing-lunga v horské pevnosti Chaj-lung-tchun. Pevnost padla v závěrečném útoku v polovině července, přičemž Jang Jing-lung zahynul. Podle Li Chua-lungovy závěrečné zprávy bylo v bojích zabito přes 22 tisíc rebelů.\n\nJang Jing-lungova država byla poté začleněna do standardního čínského správního systému. V následujícím desetiletí na jihozápadě mingské vojenské akce pokračovaly celkem úspěšně, když zlikvidovaly několik menších revolt. Ve snaze znemožnit opakování takto rozsáhlé vzpoury mingské úřady zorganizovaly systematické počínštění regionu.\n\nZa vlády Wan-liho proběhlo více domácích povstání a vzpour; nejvýznamnější byla povstání organizované sektou Bílého lotosu v Šan-tungu roku 1587 a roku 1616.\n\nPo uzavření mírové dohody s mongolským Altan-chánem roku 1571 a obnovení čínsko-mongolského obchodu byly všeobecně vztahy mingského státu s jeho severními sousedy klidné a Mongolové nebyli vážnou hrozbou, i když ozbrojené srážky občas probíhaly. Někdy i za účasti desetitisíců mužů. Mingská vojska prováděla i nájezdy do Mongolska a Mandžuska, při nichž vypalovala osady, zabíjela vzdorující vůdce a zajímala dobytek. Například roku 1591 generál Li Čcheng-liang při nájezdu zničil mongolský tábor, zabil 280 Mongolů a přes tisíc jich rozprášil. Takovéto akce byly už Čang Ťü-čengovou ideou.\n\nPo roce 1571 se uklidnily vztahy s Mongoly žijícími severně a severozápadně od Pekingu, nicméně Mongolové v Ordosu zůstali nepokojní a podnikali nájezdy do Kan-su. Mingské armády s nimi bojovaly celkem úspěšně, přičemž používaly tibetské a ujgurské pomocné oddíly. Podobně Mongolové na severovýchodě útočili na mingský Liao-tung. Do bitvy byli schopni přivést až 30–50 tisíc jezdců a roku 1598 dokonce v boji s nimi padl mingský velitel regionu, generál Li Žu-sung.\n\nObčasné boje probíhaly i na jihozápadní hranici, kde hranice narušovali Barmánci. V letech 1582–1583 a znovu roku 1584 je mingská armáda vedená generálem Liou Tchingem odrazila a pronikla hluboko do do Barmy. Barmánci znovu zaútočili v Jün-nanu v posledním desetiletí 16. století, roku 1594 zorganizoval guvernér Jü-nanu společně se Siamem protiútok a roku 1600 spojené mingsko-siamské síly vypálily barmské hlavní město Pegu. Roku 1607 podnikli nájezd do jünnanského a kuangsiského pohraničí i Vietnamci.\n\nVe Vietnamu od 20. let 16. století trvala občanská válka mezi dynastií Mac, od roku 1527 ovládající sever země, a stoupenci předešlé dynastie Lê na jihu. Roku 1592 armáda Lê Thế Tônga podnikla invazi na sever a dobyla Hanoj a většinu země. Stoupenci Mạců se stáhli k vietnamsko-mingské hranici do provincie Cao Bằng a okolí. Vláda Lê Thế Tônga, v jejíž čele stál Trịnh Tùng, který měl větší moc než panovník, navázala styky s mingskými regionálními úřady a snažila se je přimět k uznání dynastie Lê namísto Mạců. Mạc Đăng Dung byl totiž roku 1540 uznán mingským císařem (Ťia-ťingem) za vládce Vietnamu, ale status země byl přitom ponížen z království na pouhé místní velitelství (, \"tu-tchung š’-s’\"), které spravoval jako pacifikační komisař či velitel (, \"tu-tchung š’-kuan\", příslušela mu nižší druhá hodnost). Roku 1597 se po ročním jednání Lê Thế Tông dostavil na hranici v doprovodu tisíce vojáků a služebníků, a na mingském území se setkal s delegací mingských regionálních představitelů. Konference proběhla v přátelském duchu, Lê Thế Tông vyslovil svůj zájem o status Vietnamu jako tributárního království, nicméně mingští zástupci se k ničemu nezavázali. Téhož roku Lê Thế Tông poslal do Pekingu náměstka ministra prací Phùng Khắc Khoana jako vyslance. Phùng Khắc Khoan udělal v Pekingu dobrý dojem svým klasickým vzděláním, nicméně dosáhnout uznání Lê Thế Tônga za krále Vietnamu se mu nepodařilo. Wan-li to odůvodnil tím, že občanská válka ještě není zcela u konce a není jasné, zda dynastie Lê má skutečnou podporu. Lê Thế Tông tak obdržel pouze pečeť pacifikačního komisaře.\n\nZačátkem 70. let se Španělé usadili na Filipínách s centrem v Manile. Obchod se Španěly byl pro Číňany vysoce ziskový, například hedvábí v Manile Španělé kupovali za dvojnásobek jeho ceny v Číně. Za čínské zboží Španělé platili americkým stříbrem, kterého do Číny přes Pacifik dováželi značné množství, podle různých odhadů 50 až 350 tun ročně. Obchod mezi španělskými Filipínami a Čínou bouřlivě narostl a Manile rychle vznikla rozsáhlá čínská čtvrť, počet Číňanů v ní usazených vzrostl ze čtyřiceti začátkem 70. let na 10 tisíc roku 1588 a 30 tisíc roku 1603. Španělské úřady na ně pohlížely s obavami. Vzájemná nedůvěra vyústila v ozbrojené srážky a roku 1603 v pogrom, ve kterém zahynulo 20 (podle čínských) nebo 15 (podle španělských zpráv) tisíc Číňanů.\n\nDalší americké stříbro se do Číny dostalo prostřednictvím rozsáhlého portugalského obchodu, přičemž už ve 40. letech 16. století lisabonské elity „byly oblečeny v čínském hedvábí, pily čínský čaj a v Číně si objednávaly porcelán s evropskými motivy“. Portugalci se - se souhlasem místních úřadů - již v 50. letech 16. století usadili v Macau; roku 1578 získali povolení dojíždět pro zboží do Kantonu a od té doby obchodovali tam. Koncem 16. století přes Macao procházelo z Portugalska 6 až 30 tun stříbra ročně. Obratu portugalského obchodu na přelomu 16. a 17. dosahoval i obchod Nizozemců, takže k roku 1614 amsterodamští měšťané běžně používali modrobílý mingský porcelán.\n\nKromě obchodníků přišli do Číny z Evropy i misionáři. Úspěchů v šíření křesťanské víry dosáhli zejména jezuité, kteří přijali strategii počínštění misionářů. Michele Ruggieri a Matteo Ricci a další si získali důvěru čínských hodnostářů a některé přesvědčili k přijetí křesťanství, V pekingských vyšších kruzích byli jezuité ceněni zvláště pro své znalosti matematiky a astronomie. Ricci byl i přijat císařem.\n\nVzhledem k jeho nedostatku v Číně, tam mělo stříbro větší hodnotu než v jiných zemích, což si evropští obchodníci dobře uvědomovali. Z toho plynoucí relativní láce čínského zboží jej dělala přitažlivým pro zbytek světa, takže např. v latinskoamerickém Peru i Mexiku čínské hedvábí vytlačilo španělské látky. V Mexiku proto od 80. let 16. století upadla místní produkce hedvábí, jen nedlouho předtím tam zavedená Španěly. Naopak prosperoval textilní průmysl zaměstnávající tisíce tkalců a zpracovávající čínské hedvábí; jeho produkce se uplatnila i na evropských trzích. Ve 30. letech 17. století již ve městě Mexiku existovala početná čínská komunita, Číňané žili i v Acapulcu a dalších místech.\n\nPo sjednocení Japonska, objevení nových stříbrných dolů a zdokonalení důlních technik razantně vzrostla těžba a vývoz stříbra z Japonska, namířený vesměs do mingské Číny. V letech 1560–1600 to činilo 33 až 49 tun ročně. Vzhledem k mingskému zákazu obchodu s Japonskem, zprostředkovávali dovoz japonského stříbra Portugalci. Od začátku 17. století japonský vývoz stříbra ještě vzrostl. Za stříbro se do Japonska dováželo hedvábí (ve 30. letech 17. století až 280 tun ročně) a další luxusní zboží. Hedvábí bylo v Japonsku tolik a tak levné, že se do něj začali oblékat dokonce i někteří rolníci.\n\nNa podzim 1618 se v Pekingu objevili první ruští vyslanci. Byla to skupina sibiřských kozáků v jejímž čele stál Ivan Petlin, které do Číny vypravil tobolský vojevoda Ivan Kurakin na příkaz cara Michaila Fjodoroviče. Skupina vyrazila z Tomska v květnu 1618, překročila hory na rusko-mongolském pomezí, projela přes Mongolsko a Gobi a počátkem září dorazila do Pekingu. Kozáci neměli žádné dary ani pověřovací listiny, nebyli proto mingskými úředníky připuštěni k císaři; na ministerstvu obřadů se jim i tak dostalo blahovolného přijetí a obdrželi Wan-liho dopis pro ruského panovníka, v němž souhlasil s dalšími ruskými misemi a příchodem ruských obchodníků. Po několika dnech Rusové vyrazili na zpáteční cestu; v květnu 1619 doputovali zpět do Tomska a do konce roku do Moskvy. Vzhledem k soustředění se Ruska na evropský region k dalším oficiálním kontaktům s Čínou do konce mingské éry nedošlo.\n\nOd roku 1583 začal Nurhači, náčelník jednoho z mnoha džürčenských kmenů jižního Mandžuska, budovat vlastní stát. Sjednocoval Džürčeny, zpočátku s blahovolnou podporou mingské strany (zejména generála Li Čcheng-lianga); od roku 1587 někteří mingští představitelé soudili, že nepřiměřeně zesílil a žádali jeho zničení, záležitost však uvázla v diskuzích uvnitř mingské administrativy. Nurhači sám uznával podřízený vztah k říši Ming a roku 1590 a znova roku 1597 osobně přijel s tributem do Pekingu. Začátkem 90. let již nabyl velké síly, tehdejšími pozorovateli odhadované na 30–40 tisíc jezdců a o 10 tisíc více pěšáků. Jeho nabídka vést své vojsko do Koreje proti Japoncům byla mingskými úřady s díky odmítnuta. V rámci budování státu roku 1599 zavedl nové, mandžuské písmo, a roku 1601 novou organizaci podle korouhví. Roku 1603 dohodl s mingskými generály v Liao-tungu vymezení hranic.\n\nDo roku 1618 Nurhači ovládl všechny džürčenské kmeny kromě Jehe a Hajsi, které byly pod mingskou ochranou a tedy útok na ně by vyvolal válku s Čínou. Nurhači takovou válku vyprovokoval nájezdem na Fu-šun v květnu 1618. Odvetná výprava vyrazila do útoku po rozsáhlých a nákladných přípravách začátkem dubna 1619. Celkovým velením byl pověřen Jang Chao, který v Liao-tungu již dříve sloužil a v letech 1597–1598 řídil mingské síly v Koreji. Vojsko bylo rozděleno do čtyř sborů v jejichž čele stáli (od severu k jihu) zkušení generálové Ma Lin, Tu Sung, Li Žu-po a Liou Tching. Mingská vojska měla asi 100 tisíc mužů, v tom 83 tisíc Číňanů, zbytek zahrnoval korejské a džürčenské spojence. Nurhači disponoval 50–60 tisíci vojáků, v kontrastu k Číňanům je však nerozdělil, využil znalosti terénu, počasí a mobility a se svou armádou rozdrtil jednotlivé mingské sbory jeden po druhém. Nejdřív Tu Sungův 14. dubna, následující den Ma Linův. Jang Chao reagoval příkazem k ústupu, Li Žu-po se stáhl, ale k Liou Tchingovi se rozkaz nedostal a jeho sbor 20. dubna podlehl džürčenskému útoku. Generálové Tu Sung a Liou Tching v bitvě padli. Po vítězství nad Mingy Nurhači připojil zbývající Džürčeny a obsadil Kchaj-jüan (přičemž zahynul generál Ma Lin) a Tchie-ling na severu Liao-tungu. Li Žu-po, obviněný ze zbabělosti, pod tíhou kritiky spáchal sebevraždu, Jang Chao byl uvězněn a roku 1629 popraven.\n\nV posledních měsících života se Wan-liho zdravotní obtíže zhoršovaly, roku 1620 trpěl závratěmi a byl upoután na lůžko, až nakonec 18. srpna 1620 zemřel. Edikt vydaný den po jeho smrti nařizoval poslat milion liangů stříbra z císařovy pokladny pohraničním vojskům (a o dva dny později byl k upevnění obrany Liao-tungu poslán z císařova pokladu druhý milion), zrušení důlních a obchodních poplatků a odvolání je vybírajících eunuchů. Dne 28. srpna na trůn nastoupil Wan-liho nejstarší syn Tchaj-čchang.\n\nTchaj-čchang se opřel o představitele a sympatizanty hnutí Tung-lin, záhy jmenované do vysokých funkcí; brzy však onemocněl a už 26. září 1620 zemřel. Novým císařem se stal jeho nejstarší syn, patnáctiletý Tchien-čchi. Tchien-čchiho bavila práce se dřevem, výroba nábytku a dřevěných modelů paláce, nikoliv však úřední povinnosti. Ve vládě se zatím svářily úřednické a eunušské skupiny, zprvu měli převahu tunglinští, od roku 1624 dvoru dominoval eunuch Wej Čung-sien. Roku 1627 po smrti Tchien-čchiho na trůn nastoupil jeho mladší bratr Čchung-čen, který odstranil kliku Wej Čung-siena, ale kvůli podezřívavosti a nedostatku cílevědomosti nedokázal omezit frakcionářství úředníků a sestavit schopnou administrativu.\n\nZatímco se vláda utápěla ve vnitřních sporech, poměry na venkově se ve 20. letech zhoršovaly a od roku 1628 pustošila severní Čínu válka mezi vzbouřenými rolníky (povstání Li C’-čchenga) a vládní armádou. Ve 30. letech 17. století hladoví lidé prchali do měst, zatímco na venkově zpustly celé okresy, džentry šokovala hloubka odporu chudých k bohatým a státní správa se rozkládala. Nakonec roku 1644 Li C’-čchengova armáda dobyla Peking, a císař Čchung-čen spáchal sebevraždu. Generál Wu San-kuej, velící mingské pohraniční armádě severně od Pekingu, nenašel jinou možnost porážky povstalců, než podřízení se říši Čching (jak se v polovině 30. let přejmenoval džürčenský stát založený Nurhačim). Čchingská armáda s podporou statkářů a džentry rychle porazila povstalce a zabrala severní Čínu. V následujících letech si podřídila i jih země a roku 1662 Wu San-kuej v čele čchingského vojska zadržel a v Jün-nanu popravil posledního mingského císaře Ču Jou-langa.\n\nMezi množstvím dobových zápisků o Wan-lim a jeho vládě je unikátní kniha eunucha Liou Žuo-jüa (, 1584 – asi 1642) \"Eunuchův deník\" (\"Čuo-čung č’\", ) detailně popisující život v paláci.\nWan-li je v tradiční čínské historiografii pokládán za jednoho z viníků úpadku a pádu dynastie Ming. Čínští klasičtí historikové zdůrazňovali jeho lakotu, zneužívání moci eunuchy, frakcionářství ve vládě, jeho uzavřenost v Zakázaném městě, holdování vínu a sexu, budování nákladné hrobky, politické chyby… V \"Ming-š’\" (oficiálních \"Mingských dějinách\" dokončených roku 1739) a následujících dílech je popisován jako líný, chamtivý a nedůtklivý panovník zajímající se jen o svůj harém a ignorující státní záležitosti. Nepřátelství konfuciánů vyrostlo z odlišných vizí státu a císařovy ochrany vojenských důstojníků proti žalobám civilních úředníků ovládajících tehdejší administrativu. I moderní čínské práce o Wan-lim se drží tradičního pojetí. Také západní historiografie pohled čínských konfuciánů vesměs přejímá a opakuje, jako Charles Hucker v \"Dictionary of Ming Biography\" (1976), ozývá se i u Raye Huanga v \"1587, a Year of No Significance: The Ming Dynasty in Decline\" (1981) a kapitole o Wan-lim stejného autora v \"Cambridge History of China, Volume 7\" (1988). Právě Ray Huang je především zodpovědný za obraz Wan-liho jako císaře izolovaného a frustrovaného, „uvězněného“ vlastní byrokracií, rozšířený v západním světě.\n\nNeštěstím mingského politického systému bylo jeho založení na ideologických a morálních ctnostech. Při pokusu Čang Ťü-čenga o efektivní vládu založenou na osobních vztazích se jeho oponenti se soustředili na kritiku osobních aspektů jeho života, viděných jako nemorální a nelegitimní, přičemž praktické výsledky politiky je nechaly chladnými. Po Čang Ťü-čengově smrti se vláda rozdělila na skupiny hodnostářů v kontrolním úřadu a ministerstvech, kteří uvázli ve vzájemných přích a čistění úřadů od Čangových straníků, zatímco reformy zůstaly stranou, přičemž císařova nerozhodnost jen zhoršila situaci, když panovník nechtěl vládnout podle představ svých úředníků o správném panovníkovi, ani neměl povahu na to stát se efektivním despotou. Jeho neobratný postup v nástupnické otázce vyřadil sekretariát jako centrum restrukturalizace vlády – jak se o to pokusili Kao Kang a Čang Ťü-čeng – když jeho velcí sekretáři byli vládou podezříváni z podpory císaře, což jim bralo možnost zaujmout zprostředkující roli mezi panovníkem a vládou.\n\nWan-li, stejně jako Čang Tü-čeng, se snažil pozvednout vojenskou moc říše, držet na uzdě civilní byrokracii, omezit frakcionářství a spoléhal se více na důstojníky než na civilní úředníky. Zejména v prvních třech desetiletích vlády se živě věnoval vojenským záležitostem a nelitoval financí na armádu (včetně expedice z roku 1619) a i přes porážku 1619 se snažil chránit důstojníky (včetně Li Žu-poa) na které vláda útočila. V éře Wan-li mingské armády držely pod kontrolou hranici s Mongoly, zasahovaly do hraničních sporů v Barmě, podnikaly destabilizační nájezdy do Mongolska a Mandžuska, potlačily velké povstání osádky v Ning-sia, účastnily se války v Koreji, dalších 200 tisíc vojáků potlačovalo povstání v S’-čchuanu a likvidovalo menší rebelie. Po bitvě u Sarhu se však mingská vláda utápěla ve frakčních sporech a hledání obětních beránků. Později čínští konfuciánští literáti zdůrazňovali porážky počínaje Sarhu a snižovali předcházející vítězství spjatá s eunuchy, vojáky a císařem.\n\nWan-li měl 18 dětí od osmi žen, v tom osm synů, pět ze kterých se dožilo dospělosti, z dcer přežily dvě. Nejvýznamnějšími ženami jeho života byly jeho matka císařovna vdova Li a oblíbená konkubína paní Čeng; za nimi císařovna Wang a matka nejstaršího syna paní Wang.\n\nPo úmrtí Lung-čchinga a nástupu mladého Wan-liho na trůn roku 1572 dostala Wan-liho matka titul císařovny vdovy a v souladu s tradicí během nezletilosti svého syna stanula v čele vlády, i když rozhodování držel ve svých rukou velký sekretář Čang Ťü-čeng, se nímž a vedoucím eunuchem Feng Paoem vytvořila vládnoucí alianci. Vliv si uchovala i po Čang Ťü-čengově smrti, ve spojenectví s velkými sekretáři Šen Š’-singem, Sü Kuoem a Wang Si-ťüeem. Byla zbožnou buddhistkou a dávala velké dary buddhistickým mnichům a klášterům. Podporovala nástupnictví Wan-liho nejstaršího syna, pozdějšího císaře Tchaj-čchanga, proti mladšímu Ču Čchang-sünovi, synovi Wan-liho oblíbenkyně paní Čeng. Když císař namítal, že jeho nejstarší syn je synem pouhé palácové služebnice, odpověděla, že i on, Wan-li, je synem pouhé služebné.\n\nRoku 1577 císařovna vdova Čchen (vdova po Lung-čchingovi) a císařovna vdova Li (matka Wan-liho) zorganizovaly výběr manželky pro mladého panovníka. Vybraly dvanáctiletou Wang Si-ťie, kterou začátkem roku 1578 provdaly za Wan-liho, současně se stala císařovnou. Neměla syna, pouze jedinou dceru. Wan-li svou císařovnu neměl rád a zanedbával ji, věnoval se místo ní paní Čeng. Na veřejnosti se císařovna chovala důstojně a ctila císařovnu vdovu Li; podporovala Wan-liho nejstaršího syna, budoucího císaře Tchaj-čchanga, proti synovi paní Čeng. Uvnitř císařského paláce byla obávána pro svou přísnost a krutost. Zemřela v dubnu 1620, o několik měsíců dříve než Wan-li.\n\nPaní Wang byla služebnou v domácnosti císařovny vdovy Li. Koncem roku 1581 císaře při jedné z jeho návštěv matky mladá služebná zaujala a záhy s panovníkem otěhotněla. Wan-li nechtěl s dítětem nic mít, ale matka ho přiměla k uznání otcovství s pomocí záznamů o jeho návštěvách. V srpnu 1582 se paní Wang narodil syn Ču Čchang-luo, císařův první. Roku 1584 Wan-limu porodila dceru Ču Süan-jüan. Wan-liho zájem o paní Wang rychle upadl s tím, jak si jeho trvalou oblibu a důvěru získala paní Čeng. Paní Wang žila v Zakázaném městě v ústraní, opomíjená císařem. Až roku 1606, po narození prvního Ču Čchang-luova syna (pozdějšího císaře Tchien-čchiho), obdržela titul „císařská urozená dáma“ (\"chuang-kuej-fej\"), jak bylo přiměřené pro matku následníka. Zemřela roku 1611.\n\nPaní Čeng byla vybrána do císařova harému roku 1581, záhy po svém příchodu si získala jeho pozornost a lásku. Po porodu Ču Čchang-süna roku 1586 byla jmenována „císařskou urozenou dámou“, což byla pozice jen o stupeň nižší než císařovna. Celkem měla šest dětí. Přání její a císaře jmenovat Ču Čchang-süna následníkem namísto nejstaršího syna Ču Čchang-luoa způsobilo politickou krizi. Rozhodnou opozici ministrů a úředníků panovník nebyl schopen překonat, rozhodnutí proto odkládal téměř dvě desetiletí až do roku 1601, kdy Ču Čchang-luoa konečně jmenoval následníkem. Paní Čeng byla podezřívána že stojí za incidentem „muže s holí“ roku 1615, nicméně vše zůstalo pouze v rovině fám. Ču Čchang-luo onemocněl pouze několik dní po nástupu na trůn, a zemřel po měsíci vlády. Paní Čeng byla opět terčem pomluv, že stojí za jeho úmrtím, opět aniž by je kritici doložili něčím konkrétním. Zemřela roku 1630.\nKnížata byla po smrti připomínána posmrtným jménem a titulem, například „kníže Tuan z Kuej“ (, Kuej-tuan-wang).\n\nWan-li byl pohřben v areálu mingských císařských hrobek na úpatí hory Ta-jü u Pekingu, v němž je pohřbeno třináct ze šestnácti panovníků vládnoucích v letech 1368–1644. Wan-liho pohřební komplex vybudovaný v letech 1584–1590 nese název Ting-ling a sestává ze tří ohrazených dvorů následujících po sobě, v nichž vedle několika menších budov stojí na třístupňové terase mezi druhým a třetím brána a rozlehlá (30×67 m) obětní síň. Za třetím dvorem se tyčí mohyla ohrazená tři metry vysokým valem. Mohylu v letech 1956–1957 otevřeli čínští archeologové a nalezli v ní podzemní stavbu sestávající ze vstupní předsíně, vnější síně, za ní prostřední síně, do které vedou vchody z levé a pravé postranní komory a zadní vlastní pohřební komory. Pohřební komora je větší než ostatní místnosti, má rozměr 9,1×30 m a 9,5 m na výšku. Vstup je v polovině delší strany. V pohřební komoře se nacházely dřevěné rakve s ostatky císaře, císařovny a matky Tchaj-čchanga. Nalezeno bylo na tři tisíce předmětů, šperky a předměty ze zlata a stříbra, nefritu a porcelánu, oděvy, koruny císaře a císařovny a mnoho dalšího.\n\nArcheologický průzkum provedený v 50. letech je v Číně od 90. let považován za neprofesionálně provedený, když kvůli nedostatku potřebných znalostí nebylo možno zakonzervovat a zachovat dřevěné a textilní artefakty, zpráva z výzkumu byla sestavena až roku 1986 na základě zachovaných zápisků účastníků vykopávek a navíc mnohé nalezené předměty, včetně ostatků císaře a jeho manželek, byly zničeny v průběhu kulturní revoluce.\n\n\n\n"}
{"id": "518522", "url": "https://cs.wikipedia.org/wiki?curid=518522", "title": "Dentální souhláska", "text": "Dentální souhláska\n\nDentální souhláska (dentála, zubná souhláska) je souhláska, která je tvořena kontaktem jazyka s horními zuby (latinsky dentis – zuby). Mezi dentály patří v češtině například \"t, d, n a l\". Mimo češtinu se jako dentála vyslovuje např. polské \"z\" a \"s\" (sibilantní frikativa), anglické \"th\" <nowiki>[</nowiki>θ, ð], (nonsibilantní frikativa) a další hlásky.\n\n"}
{"id": "518529", "url": "https://cs.wikipedia.org/wiki?curid=518529", "title": "Hory mají oči", "text": "Hory mají oči\n\nHory mají oči (orig. \"The Hills Have Eyes\") je americký film z roku 2006, remake filmu Wese Cravena z roku 1977 \"The Hills Have Eyes\". Film sleduje osudy rodiny, jejíž auto havaruje v poušti a stane se terčem skupiny mutantů. Snímek se dočkal pokračování \"Hory mají oči 2\".\n\nFilm začíná textem: V letech 1948 až 1962 provedli USA 331 atmosferických jaderných testů. Vláda dodnes popírá genetické vady způsobené radioaktivním spadem. Následuje scéna, jak několik vědců v horách Nového Mexika měří pomocí přístrojů stupnici radiace. Vědci jsou pak postupně zabiti. O několik desítek let později manželé Ethel a Bob Carterovi na svou stříbrnou svatbu cestují z Ohia do Kalifornie spolu s dcerou Brendou, synem Bobbym, starší dcerou Lynn, jejím manželem Dougem a jejich malou dcerou Catherine a dvěma německými ovčáky Kráskou a Netvorem. Zatímco \"Velkej Bob\" mluví s manažerem čerpací stanice, jeden z mutantů ukradne z auta Bobbyho červenou mikinu. Bobby a Brenda jsou dále od skupiny, když jde Bobby na toaletu, ze které pak vidí, jak ho někdo sleduje. Myslí si, že je to sestra, ale byl to mutant. Bob se mezitím dozví o \"zkratce\" přes kopce, které jsou ve skutečností základnou Yuma Flats, kde se testovaly jaderné zbraně.\n\nPo ujetí několika mil píchnou pneumatiky, pásem s hroty, který byl připraven na cestě. Drát pak někdo pomalu odtáhne. Bob jde zpět k čerpací stanici pro odtahové vozidlo a Doug jde na druhou stranu, aby našel pomoc. Zbytek rodiny je mezitím někým sledován dalekohledem a psi jsou nervózní. Kráska uteče do hor a Bobby ji jde hledat, ale najde jen její vykuchanou mrtvolu. Vyděšený Bobby utíká pryč, ale spadne a upadne do bezvědomí. Najde ho mladá mutantka Ruby, která je jím zaujatá. \n\nBoba, který se mezitím dostane zpět na čerpací stanici, zbije a unese vůdce mutantů Papa Jupiter do nedalekých dolů.\n\nBobby se nakonec probere a vrátí se k ostatním, ale řekne jim, že Krásku nenašel. Vrátí se také Doug, ale ten nalezl pouze vrakoviště a zjistil, že cesta nedaleko končí. Když usínají, do karavanu vejde mutant Pluto a najde Brendu. Bobby mezitím venku říká Dougovi a Lynn o mrtvé Krásce a o lidech, co tam žijí. Náhle upoutá jejich pozornost nedaleká exploze – Bob byl připoután ke stromu a zapálen. Doug jde do karavanu pro hasicí přístroj, nepovšimnut do něj vnikne i mutant Lizard. Ten znásilní Brendu, Pluto se mezitím zajímá o malou Catherine.\n\nBob upálení nepřežije. Lynn se vrátí do karavanu a uvidí Lizarda, který drží Catherine a Bobovu zbraň. Lynn ho udeří pánví, on ji potom ale zneškodní a vyhrožuje jí zbraní, rozepne jí halenku a začne pít mléko z jejího prsu. Do karavanu vejde Ethel s velkým kamenem a pokusí se udeřit Lizarda, ale ten je varován Plutem, a tak Ethel střelí do břicha. Lynn ho bodne šroubovákem a on ji potom střelí do hlavy. Pluto i Lizard pak karavan opustí.\n\nKdyž se Doug a Bobby vrátí do karavanu, zjistí, co se stalo a že Catherine je pryč. Bobovo tělo pak někdo odtáhne do hor. Vše z dálky sleduje mutant Goggle, ale Netvor jej napadne a krvavě zabije. Ráno se Doug vydá s Netvorem hledat Catherine. Dostanou se až do testovací vesnice a Doug vejde do domu, kde je Catherine, ale je zneškodněn mutantkou Big Mama, o které si Doug myslel, že je zaneprázdněna sledováním televize. Doug se pak probudí v mrazáku, ve kterém mutanti schovávají ostatky svých obětí, podaří se mu ale utéct. Narazí na mutanta na vozíčku Big Braina, který ho seznámí s příběhem mutantů – že byli znetvořeni jadernými testy. Doug pak bojuje s Plutem. Podaří se mu ho obelhat – začne plakat, aby ho nezabíjel, čemuž se Pluto směje a dává tak Dougovi čas na to, aby ho bodl šroubovákem, pak skrz jeho krk bodne ještě malou americkou vlajku a udeří jej sekerou.\n\nDoug pak před domem překvapí mutanta Cysta. Brutálně ho zavraždí a ukradne mu pušku. Big Brain mezitím řekne vysílačkou Lizardovi, aby zabil Catherine, samotný Big Brain je zabit Netvorem. Lizard se chystá Catherine zabít, ale místo ní je tam prase – Ruby vzala Catherine a utekla s ní do hor. Lizard se za ní vydá, stejně jako Doug.\n\nU karavanu je mezitím uneseno Ethelino tělo do hor. Bobby najde Papa Jupitera, jak jí její srdce. Ten Bobbyho potom pronásleduje zpět do karavanu, kde Brenda vypouští plyn, za dveřmi jsou připravené sirky, které se při otevření podpálí. Bobby připoutá Jupiterovi ruce k oknu a oba sourozenci utečou. Jupiter se odpoutá, otevře dveře karavanu, sirky se podpálí a karavan vybouchne.\n\nV horách chce Ruby předat Dougovi Catherine, ale Lizard na ně zaútočí. Doug Lizarda dobije a dostřílí puškou. Ruby dá Catherine Dougovi, který si nevšimne, že Lizard přežil. Ruby po Lizardovi skočí a oba spadnou ze skály a zabrání mu tak, aby Douga a Catherine zastřelil. Brenda a Bobby jdou zpět ke karavanu a zjistí, že Jupiter přežil. Brenda ho ale zabije krumpáčem. Potom spatří Douga, Catherine a Netvora a všichni se znovu setkají. Když oslavují své vítězství, pár anonymních očí je znovu pozoruje dalekohledem.\n\nWes Craven, autor a režisér původního filmu \"The Hills Have Eyes\", začal přemýšlet o remaku, když viděl úspěch jiných hororových filmů jako \"Texaský masakr motorovou pilou\" (stejnojmenné verze z let 1974 a 2003) a \"Horor v Amityville\" (remake \"\"). Začal hledat filmaře, kteří by mu s projektem pomohli. Marianne Maddalena, Cravenova dlouholetá produkční partnerka, narazila na Alexandra Aju a Grégoryho Levasseura, kteří předtím natočili francouzský horor \"Noc s nabroušenou břitvou\". Tento film se Cravenovi líbil a po jeho zhlédnutí chtěl s dvojicí pracovat. Aja a Levasseur potom začali psát novou verzi příběhu.\n\nAja a Levasseur se rozhodli nenatáčet v původních lokalitách v Kalifornii a místo toho prozkoumali různé oblasti v Namibii, Jižní Africe, Novém Mexiku a Mexiku. Nakonec se rozhodli pro Warzazát v Maroku. Film se odehrává v Novém Mexiku a tvrdí, že se zde uskutečnilo mnoho testů jaderných zbraní. Ve skutečnosti bylo Nové Mexiko místem pouze jednoho jaderného testu – Trinity. Spojené státy konaly většinu svých testů v Nevadě (Nevada Test Site) a na Marshallových ostrovech.\n\nPodoba mutantů byla vytvořena podle skutečných dokumentů a obrázků z Černobylu a Hirošimy. Na efektech pracovala společnost K.N.B. EFX Group Inc., která se již dříve podílela na filmech \"\" (za který byla nominována na Oscara) a \"Sin City - město hříchu\".\n\nPrvním obsazeným byl Ted Levine, známý z filmu \"Mlčení jehňátek\", do role Velkýho Boba. Levine je také fanouškem filmu \"Noc s nabroušenou břitvou\". Po něm získala svou první roli v hororu Kathleen Quinlan, a to Ethel. Další byl Aaron Stanford jako Doug Bukowski, který prošel kvůli filmu největší proměnou v rámci Carterovy rodiny. Stanford navíc neviděl nalíčeného žádného z herců, kteří hráli mutanty, aby byl při natáčení boje v testovací vesnici opravdu vyděšený. Do role Dougovy ženy Lynn chtěl Aja obsadit Vinessu Shaw, se kterou chtěl pracovat od té doby, co ji viděl ve filmu Stanleyho Kubricka \"Eyes Wide Shut\". Shaw nejdříve nechtěla roli přijmout, ale po zhlédnutí \"Noci s nabroušenou břitvou\" roli přijala. Do role Brendy chtěli tvůrci mladou relativně neznámou herečku a tu našli v Emilie de Ravin, která se v té době začínala objevovat v seriálu \"Ztraceni\". Po ní získal roli Bobbyho Dan Byrd.\n\nKdyž byly obsazovány role mutantů, vedoucí výroby Cody Zwieg řekl: \"Potřebovali jsme najít herce, kteří dokážou nejen odvést celou tu práci, snést všechen make-up a vystupovat v něm, ale dokážou pravdivě ztělesnit krutou, primitivní přirozenost mutantího života.\" Nejtěžší bylo obsadit roli Ruby, která měla být odlišná od ostatních mutantů. Roli získala Laura Ortiz, pro niž byl film jejím debutem.\n\n"}
{"id": "518530", "url": "https://cs.wikipedia.org/wiki?curid=518530", "title": "Velarizace", "text": "Velarizace\n\nVelarizace je způsob artikulace souhlásek, při kterém se v průběhu artikulace souhlásky zadní část jazyka dotýká nebo přibližuje k měkkému patru (latinsky \"velum\"). V IPA se přepisuje diakritikou, buď vlnovkou (tildou) přes písmeno ([ɫ] jako velarizovaný ekvivalent [l] – vlnovka se užívá v případě, že jde zároveň o velarizaci a faryngealizaci), písmenem gama v horním indexu (<ˠ>, např. [tˠ] jako velarisovaný ekvivalent [t]), nebo konečně w v horním indexu (<ʷ>, např. [sʷ] – to se užívá buď v případě, že jde o kombinaci velarizace a labializace nebo o labializaci veláry). Nejtypičtějším příkladem velarizované souhlásky je tzv. tvrdé l, které se vyskytuje v mnoha jazycích včetně polštiny a některých českých dialektů.\n"}
{"id": "518533", "url": "https://cs.wikipedia.org/wiki?curid=518533", "title": "Shock megademo", "text": "Shock megademo\n\nShock megademo je osmidílné hudebně grafické demo pro počítače Sinclair ZX Spectrum, které v roce 1992 naprogramovala polská programátorská skupina E. S. I.. Všech osm dílů dema je ukázkou toho, co vše je možné na ZX Spectru naprogramovat.\n\nObsahuje rolující text, který má jakoby odraz na vodní hladině. Text občas poskakuje a v některých částech je text \"odrazu ve vodní hladině\" jiný, než hlavní text. Dále je v tomto díle pohybující se obrázek, který je širší než obrazovka, takže je vždy vidět jenom část obrázku. Obrázek obsahuje loga autorů této první části Kaze a Ziutka. Hudba v tomto díle nehraje od spuštění dílu, začne hrát až později.\n\nTento díl obsahuje pohybující se multicolor přes celou obrazovku ZX Spectra, včetně borderu. Jedná se o efekt, který se dlouho nepodařilo napodobit. Kromě multicoloru se zobrazuje ještě rolující a poskakující text. Hudba hraje od spuštění tohoto dílu.\n\nTento díl obsahuje jeden z velikostně největších rolujících textů – dvě třetiny obrazovky. Nad rolujícím se nachází phybující se text ESI. Text se pohybuje tak, aby vznikl dojem 3D efektu. Po celý díl hraje hudba.\n\nTento díl obsahuje jeden vodorovný poskakující rolující text, ke kterému se přidají další tři svislé rolující texty, jejichž pohyb má vyvolat dojem rotace těchto textů po válcové ploše. K těmto třem textům se po nějaké době přidají další tři svislé rolující texty. Celkem se tedy po obrazovce pohybuje 7 rolujících textů. Po celý díl hraje hudba.\n\nTento díl ve spodní části obrazovky zobrazuje nápis Shock stylizovaným písmem. V horních dvou třetinách se po sinusovce pohybuje rolující text, text občas změní barvu. V text se kromě písmen objevují i analyzéry hlasitosti. Po celý díl hraje hudba.\n\nV horní a spodní třetině se různými směry pohybuje šachovnice. V prostřední třetine se nachází rolující text. Po celý díl hraje hudba.\n\nTento díl obsahuje oblíbený efekt, postupně přibývající stínované kuličky, které se pohybují po různých křivkách. Řetězec kuliček je rozložen přes dvě třetiny obrazovky. Přes tyto pohybující se kuličky je zobrazeno logo. Dále se zde zobrazuje počítadlo zobrazených kuliček. V tomto díle není text rolující, ale postupně se vypisující. Po celý díl hraje hudba.\n\nNa pozadí se objevují pohybující se hvězdičky ve čtyřech úrovních, v popředí je zobraze nápis SHOCK, jehož písmena provádějí různé pohybové a transformační efekty. Pod tímto nápisem se pohybuje rolující text. Po celý díl hraje hudba.\n\n"}
{"id": "518534", "url": "https://cs.wikipedia.org/wiki?curid=518534", "title": "The Hills Have Eyes", "text": "The Hills Have Eyes\n\nThe Hills Have Eyes je americký filmový horor Wese Cravena z roku 1977 o rodině na cestě, která uvázne v kalifornské poušti, kde je lovena skupinou deformovaných kanibalů z okolních kopců.\n\nFilm se dočkal v roce 2006 remaku \"Hory mají oči\" v režii Alexandra Aji.\n\n"}
{"id": "518535", "url": "https://cs.wikipedia.org/wiki?curid=518535", "title": "At (Unix)", "text": "At (Unix)\n\ncodice_1 je v informatice příkaz používaný v unixových operačních systémech. Slouží pro naplánované (odložené) spuštění programů (skriptů).\n\nV Unixových operačních systémech, slouží příkaz codice_1 k naplánování příkazů, které se mají spustit najednou, v konkrétním čase v budoucnosti. Přesněji, čte série příkazů ze standardního vstupu a sbírá je do jednoho \"at-jobu\" a spustí je v nastaveném čase. Job dědí stávající prostředky, a tak je spuštěn ve stejném pracovním adresáři a se stejnými parametry jako byl naplánován.\n\nLiší se od nástroje cron který se používá pro opakující se operace (např. jednou za hodinu, každé úterý, 1. ledna každý rok). Mnoho Unixových systémů umožňuje administrátorovi zakázat přístup k příkazu codice_1.\n\nPříkaz codice_1 může být naprogramován tak, aby odeslal uživateli zprávu, když jsou jeho naplánované úlohy hotovy. Umožňuje naplánovat více sekvencí úloh, umí číst seznam úloh i ze souboru namísto standardního vstupu.\n\nV některých unixových operačních systémech se používá codice_1 démon (codice_6), který čeká na pozadí a periodicky kontroluje seznam operací a spouští je v naplánovaném čase.\n\nKe spuštění naplánovaných úloh můžeme použít příkaz batch místo příkazu codice_1, ale pouze v případě, že průměr zátěže systému je nižší než 0,8 násobek implicitního.\n\nPříklad příkazu pro kompilaci souboru se zdrojovým kódem v jazyce C v určený čas (zde 31. ledna v 11:45 dopoledne, níže pak za 15 minut) a odeslat e-mailem výsledky (výstup na standardní proudy stdout a stderr):\n\nnebo\n\nWindows NT/2000/XP/7 mají také příkaz codice_1 (podobný jako cron), ale je označen za zastaralý ve prospěch Task Scheduleru.\n"}
{"id": "518536", "url": "https://cs.wikipedia.org/wiki?curid=518536", "title": "Faryngální souhláska", "text": "Faryngální souhláska\n\nFaryngální souhláska (faryngála) je souhláska, která je artikulována dotekem kořene jazyka s faryngem (hltanem). Faryngály se vyskytují převážně v jazycích severní Afriky a Středního východu (především semitské jazyky a berberské jazyky), rovněž je obsahují některé jazyky původních obyvatel Britské Kolumbie. V jiných jazykových skupinách se objevují spíše okrajově (částečně ve finštině, dle některých teorií i v praindoevropštině). V IPA je možno zapsat pouze dvě faryngální samohlásky, totiž znělou faryngální frikativu (ʕ – hebrejské písmeno \"ajin\", arabské písmeno \"ajn\") a neznělou faryngální frikativu (ħ – hebrejské písmeno \"het\", arabské hrdelní há).\n"}
{"id": "518541", "url": "https://cs.wikipedia.org/wiki?curid=518541", "title": "Ginosar", "text": "Ginosar\n\nGinosar ( גִּנּוֹסַר nebo גינוסר, Ginosar, v oficiálním seznamu sídel Ginnosar) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v nadmořské výšce 195 metrů pod mořskou hladinou v údolí řeky Jordán v Horní Galileji u břehů Galilejského jezera. Jižně od obce se zvedá masiv Arbel.\n\nVesnice se nachází cca 6 kilometrů severně od města Tiberias, cca 110 kilometrů severovýchodně od centra Tel Avivu a cca 50 kilometrů východně od centra Haify. Ginosar obývají Židé, přičemž osídlení v tomto regionu je ryze židovské. Výjimkou je vesnice Chamam cca 3 kilometrů jihozápadním směrem (v masivu Arbel), kterou obývají izraelští Arabové, respektive Beduíni. Region centrální Galileji s výrazným zastoupením Arabů a Drúzů leží dál k západu.\n\nGinosar je na dopravní síť napojen pomocí dálnice číslo 90.\n\nGinosar byl založen v roce 1937. Navazuje na židovské sídlo Genezaret - hebrejsky Ginisar (גיניסר), které se v této oblasti rozkládalo ve starověku a je zde zmiňované v Bibli, například Evangelium podle Matouše 14,34 Toto místo dalo název i Galilejskému jezeru (Genezaretské jezero).\n\nNovověký Ginosar vznikl 23. února 1937 jako opevněná osada typu Hradba a věž. Zakladateli kibucu byly skupiny mladých sionistů, které předtím prošly výcvikem v Tel Avivu a Ben Šemenu a dvě skupiny aktivistů z organizace Ha-Noar ha-Oved ve-ha-Lomed. Ty se usadily v této lokalitě, na pozemcích Jewish Colonization Association nedaleké židovské vesnice Migdal. V roce 1939 se osadnící rozdělili na dvě části, jedna odešla do nedalekého Migdal, druhá zůstala zde. Až do roku 1947 vyjednávali zdejší osadníci s Jewish Colonization Association ohledně svolení k trvalému usídlení.\n\nBěhem války za nezávislost v roce 1948 sloužil Ginosar jako jedna z hlavních základen elitních židovských jednotek Palmach. Působil tu Jigal Alon, velitel Palmachu a pozdější izraelský politik.\n\nRoku 1949 měl kibuc 250 obyvatel a rozlohu katastrálního území 1 050 dunamů (1,05 kilometru čtverečního). V roce 1952 se po rozkolu v kibucovém hnutí do Ginosaru přistěhovala skupina členů kibucu Ejn Gev.\n\nEkonomika obce je založena na zemědělství, turistickém ruchu (ubytování, muzeum, zachovalý starověký člun vytažený v roce 1986 z jezera) a službách. Kibuc Ginosar prošel privatizací, po níž jsou jeho členové odměňováni individuálně, podle odvedené práce. Kibuc plánuje také výstavbu 60 rodinných domů určených pro soukromé zájemce. V obci se nachází základní škola נופי ארבל - Nofej Arbel.\n\nObyvatelstvo kibucu Ginosar je sekulární. Podle údajů z roku 2014 tvořili naprostou většinu obyvatel v kibucu Ginosar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 544 lidí. Během roku 2014 populace stoupla o 7,9 %.\n\n"}
{"id": "518545", "url": "https://cs.wikipedia.org/wiki?curid=518545", "title": "Brainiac: Šílená věda", "text": "Brainiac: Šílená věda\n\nBrainiac: Šílená věda nebo jen zkráceně Brainiac (v anglickém originále Brainiac: Science Abuse) je britský komediálně naučný televizní seriál. Hlavním zaměřením pořadu je věda a pokusy, často se zde nicméně objevují pokusy vědu podat vtipným způsobem. Každý díl pořadu se skládá z několika částí, které pojednávají o vědě nebo experimentování s konkrétními předměty. Pořad se natáčel v letech 2003–2008.\n\n"}
{"id": "518546", "url": "https://cs.wikipedia.org/wiki?curid=518546", "title": "Exit (Unix)", "text": "Exit (Unix)\n\ncodice_1 je v informatice příkaz používaný v nejrůznějších operačních systémech. Příkaz codice_1 je používán v příkazovém řádku mnoha operačních systémů a též v různých skriptovacích jazycích. Příkaz způsobí ukončení shellu nebo programu. Pokud je použit v interaktivním shellu, je uživatel odhlášen z příslušného sezení a/nebo je konzole či terminál odpojen. Obyčejně může být nastaven návratový kód ( ) kód, což je hodnota typu integer, která je následně vrácena nadřazenému procesu.\n\nPříkaz codice_1 obsahují skriptovací jazyky sh, ksh, Perl, AWK, PHP, TCL a další.\n"}
{"id": "518547", "url": "https://cs.wikipedia.org/wiki?curid=518547", "title": "Janez Zemljarič", "text": "Janez Zemljarič\n\nJanez Zemljarič (* 30. prosince 1928, Bukovci) je bývalý slovinský politik a právník.\n\nZemljarič se narodil v Bukovci nedaleko Ptuje, jehož čestné občanství obdržel v roce 1987. Od října 1944 do konce druhé světové války se podílel na národněosvobozeneckém boji. Po válce vykonával různé funkce ve straně, republikových i federálních orgánech. V roce 1961 absolvoval Právnickou fakultu Univerzity v Lublani. V letech 1978 až 1980 byl ministrem vnitra Socialistické republiky Slovinsko a v období let 1980 až 1984 předsedou slovinské vlády (výkonného výboru). Od května 1984 do března 1989 byl místopředsedou federální vlády Socialistické federativní republiky Jugoslávie.\n\nByl členem ústředního výboru Svazu komunistů Jugoslávie, federálního parlamentu a také různých pracovních skupin (například k výstavbě dálnic, boje proti inflaci), z nichž některé i vedl.\n\n\n"}
{"id": "518549", "url": "https://cs.wikipedia.org/wiki?curid=518549", "title": "Čang Ťü-čeng", "text": "Čang Ťü-čeng\n\nČang Ťü-čeng (; 1525 – 9. července 1582) byl mocný velký sekretář za vlády mingských císařů Lung-čchinga a Wan-liho. Roku 1547 složil nejvyšší stupeň úřednických zkoušek a obdržel hodnost \"ťin-š’\". Poté pracoval v akademii Chan-lin, roku 1567 se stal velkým sekretářem císaře Lung-čchinga a po nástupu nového císaře Wan-liho roku 1572 stanul v čele velkých sekretářů.\n\nBěhem prvních let panování císaře Wan-liho hrál, vzhledem k panovníkově nedospělosti, velmi důležitou roli jako císařův učitel a faktický vládce Číny. Jeho rozhodná zahraniční a ekonomická politika přinesla mingské říši jedno z jejích úspěšných období. Čang Ťü-čeng si pod vlivem mongolských nájezdů z 50. let 16. století stanovil za cíl „obohacovat zemi a posilovat vojsko“, přičemž používal spíše legalistické než konfuciánské metody. Zasloužil se o centralizaci správy, omezil různé výsady, a zrevidoval výjimky z pozemkové daně. Avšak po Čangově smrti roku 1582 bylo mnoho z jeho reforem a politik zrušeno a roku 1584 byla jeho rodina zbavena nahromaděného majetku a bohatství. Rehabilitován byl až o více než půl století později, těsně před pádem dynastie Ming.\n\nČang Ťü-čeng používal zdvořilostní jméno Šu-ta (), pseudonym Tchaj-jüe () a byl znám též jako Čang Ťiang-ling (), Čang z Ťiang-lingu.\n\nČang Ťü-čeng pocházel z okresu Ťiang-ling (v moderní prefektuře Ťing-čou v provincii Chu-pej), narodil se roku 1525. Studoval konfucianismus a úspěšně prošel zkouškovým systémem, roku 1540 složil provinční zkoušky, neuspěl u metropolitních roku 1544, nicméně je složil o tři roky později, stále v neobykle nízkém věku, uspěl i u palácových zkoušek a obdržel hodnost \"ťin-š’\". Poté nastoupil v akademii Chan-lin. Roku 1554 rezignoval pro nemoc. Do služby se vrátil po šesti letech, tentokrát na ředitelství vzdělávání (resp. císařskou univerzitu) a pak opět do akademie Chan-lin. Nikdy nezastával úřad mimo Peking.\n\nZačátkem roku 1567 zemřel císař Ťia-ťing. Tehdejší první velký sekretář Sü Ťie (který podporoval jeho kariéru od konce 40. let) přizval Čang Ťü-čenga, tehdy chanlinského akademika, k sestavení Ťia-ťingova posledního ediktu, „politické závěti“, zveřejněné den po panovníkově smrti a zorganizoval nástup na trůn císařova syna Lung-čchinga. Zanedlouho Čang povýšil na velkého sekretáře. Během vlády Lung-čchinga Čangův vliv rostl a roku 1572, vzápětí po úmrtí Lung-čchinga a nástupu Lung-čchingova syna Wan-liho na císařský trůn se eunuchovi Feng Paovi, vedoucímu ředitelství obřadů (\"s’-li-ťien tchaj-ťien\", ), ve spolupráci s Čang Ťü-čengem podařilo sesadit tehdejšího prvního velkého sekretáře Kao Kunga (záminkou byla Kao Kungova neuctivá poznámka k císaři). V čele sekretariátu poté stanul Čang Ťü-čeng.\n\nČang Ťü-čeng u moci zůstal deset let, do své smrti roku 1582. Při svém vládnutí mohl počítat s podporu eunuchů, zejména Feng Paoa, a císařovy matky císařovny vdovy Li, vykonávající funkci regentky. Své kolegy ve velkém sekretariátu si tudíž mohl vybrat sám; neformálně si podřídil i ministerstvo obřadů a kontrolní úřad, své stoupence jmenoval do řady významných postů v centrálních úřadech i regionech; byli to vesměs muži iniciativní a energičtí. Pomocí těchto opatření získal rozhodující slovo ve vládě, třebaže z titulu své funkce neměl pravomoc něco nařizovat nebo vyžadovat a příkazy nebo instrukce mohl vydávat pouze jménem císaře anebo neformálně.\n\nPokoušel se zvýšit sílu centrální vlády a roli císaře na úkor lokálních zájmů prostřednictvím zefektivnění administrativy a posílení armády. Svůj vliv na kontrolní úřad využil na utužení disciplíny byrokracie, přičemž se snažil odvrátit kontrolní úředníky od vzájemných půtek a obrátit je na kontrolu výběru daní a potlačování banditů. K hodnocení výkonů administrativy se sestavovaly měsíční a pololetní tabulky okresů a prefektur podle míry úspěšnosti v obojím. V letech 1572–1582 tak efektivita mingské státní správy dosáhla vrcholu jinak obvyklého pouze v počátcích říše.\n\nV kontrastu k soustředění se na vnitřní sebezdokonalování hlásanému stoupenci učení Wang Jang-minga, Čang předkládal alternativní program, založený na pragmatickém sledování státního zájmu. Za správné měl akce směřující k dobru státu a lidu. Jeho krédem bylo heslo:\nSvé reformy prezentoval jako návrat ke stavu z počátků dynastie. Zaujal tak výhodnou pozici, protože zákony a ustanovení prvního císaře Chung-wua byly nenapadnutelným zdrojem práva. Obecněji Čang prosazoval názor, že za politický vzor se mají brát novější císařové a vlády, zejména Chung-wu, nikoliv moudří vládci starověku. Toto téma nadnesl i u metropolitních zkoušek roku 1571, v nichž byl hlavním zkoušejícím. Jeho nárok, že hájí zájem říše, nikoliv osobní výhody, ospravedlňoval akce proti těm vzdělancům, kteří se utápěli v debatách o morálce a sebezpytování. Takové měl nikoliv za morální vzory, ale za nezodpovědné lenochy, Vládou nekontrolovaná diskuzní shromáždění opozičně naladěných vzdělanců se proto snažil potlačit. Wang Jang-mingovi stoupenci reagovali odporem a využívali každé příležitosti ke kritice Čangovy vlády.\n\nČang Ťü-čeng se pohyboval v rámci existující legislativy, přesto jeho kritici jeho akce viděli jako zneužívání moci k povýšení stoupenců a nelegitimní tlak na úředníky. Nicméně otevřená kritika byla ojedinělá, dokud roku 1577 nezemřel jeho otec. Podle zákona měl Čang odejít z úřadu kvůli smutku (padl návrh, aby úřad převzal roku 1568 penzionovaný Sü Ťie), a zažádal o uvolnění u úřadu, čtrnáctiletý císař však rozhodl, že bez něj nemůže obejít a smutek mu zrušil. Oficiálním důvodem Čangovy nepostradatelnosti byla připravovaná císařova svatba; také se však Čangovi straníci, a snad i on, obávali oslabení politických pozic v případě jeho dlouhodobé nepřítomnosti. Císař sice odmítl jeho opakovanou rezignaci, vládla však už tehdy všeobecná shoda, že kdyby Čang opravdu chtěl odejít, tak by k souhlasu panovníka přiměl. Setrvání v úřadě nebylo bez precedentů, nicméně kritika za neúctu k rodičům byla široká. Vycházela z teze, že kdo není věrný syn, nemůže být věrný poddaný; a kdo není schopen řádně vládnout sobě, nemůže vládnout jiným. Přestože nejhlasitější kritici byli potrestáni bitím, Čang Ťü-čengova prestiž byla otřesena. Ve snaze o potlačení opozice poté Čang prosadil mimořádné sebehodnocení všech vysokých úředníků, které mu umožnilo odstranit na půl stovky oponentů.\n\nStátní finance byly při nástupu Wan-liho ve zmatku, jak okres od okresu byly naturální daně a povinná robota v rámci takzvané reformy jediného prutu nahrazovány platbami ve stříbře a přidávány různé doplňkové poplatky. Čang Ťü-čeng provedl audit účtů a nařídil úspory. Domácnostem dodávajícím armádě koně byla tato povinnost přeměněna na daň ve stříbře. Od roku 1572 do roku 1579 byly zrevidovány účty okresních úřadů týkající se robot a různých poplatků a příplatků. S publikací revidovaných seznamů povinností, nyní převedených na sjednocenou platbu ve stříbře, byla reforma jediného prutu oficializována po celé říši. V rámci reforem administrativy byly nedůležité činnosti zrušeny nebo omezeny, snížen počet studentů konfucianismu pobírajících státní podporu, provinční úřady vyzvány, aby se obešly jen s třetinou dosavadních požadavků na robotu, ubytovací služby poštovních úřadů omezeny na minimum. Daně přitom zůstaly v původní výši a daňové nedoplatky byly přísně vymáhány. Přebytek příjmů nad výdaji Čang Ťü-čeng hromadil. V 16. století mingský stát obvykle fungoval takřka bez rezerv, ale administrativě Čang Ťü-čenga se úsporami a zlepšením výběru daní podařilo nashromáždit značné sumy: sýpky v okolí metropole měly obilí na devět let potřeby, pokladna Tchaj-čchang ministerstva daní obsahovala 6 milionů \"liangů\" (cca 223 tun) stříbra, dvorské ministerstvo císařských stájí další 4 miliony a v Nankingu bylo k dispozici ještě 2,5 milionu. Další menší rezervy měly k dispozici provinční správy v S’-čchuanu, Če-ťiangu a Kuang-si. Přitom neproběhly žádné institucionální změny, Čang Ťü-čeng pouze – pod heslem návratu k pořádku z počátků říše – dokázal zefektivnit stávající procesy.\n\nVe snaze o zavedení pořádku do výběru pozemkové daně roku 1581 prosadil zpracování nového katastru. Jednalo se o první celostátní vyměření polností od sungské doby. V letech 1581–1582 byla vyměřena pole, vyznačeny jejich hranice, vypočtena velikost, zaznamenáni vlastníci i nájemci, sestaveny katastrální mapy. Kvůli brzké Čangově smrti nedošlo k závěrečné sumarizaci údajů za celou zemi, nicméně na lokální úrovni práce splnila svůj účel, sjednotily se měrné jednotky a zpravidla přinesla zvýšení rozlohy registrovaných polností zahrnutím ploch, které dosud unikaly evidenci. Jeho katastr se stal základem pozdějších zachovaných mingských a čchingských katastrů. V úplnosti a detailnosti byl překonán až katastry moderní doby.\n\nČang chtěl rozšířit nabídku měny, aby se zvýšil blahobyt lidu, ale považoval stříbro za nedostatečný prostředek měny, protože se obával výkyvů jeho dovozů ze zahraničí, které by poškodily ekonomiku. Roku 1576 proto otevřel mincovny v Pekingu a Nankingu a záhy i v Jün-nanu. V metropolích byly odlévány kvalitní mince s obsahem mědi 93,8 %, v provinciích mince měly poněkud nižší obsah mědi, ale vyšší váhu. Výrobou mincí se také pokoušel převzít kontrolu nad měnou od směnárníků. Otevřeny byly mincovny v severních provinciích, kde byly mince v užívání – Šan-si, Šan-tungu a Che-anu, ale i v provinciích, kde běžně nepoužívaly – Šen-si, Ťiang-si, Fu-ťienu a Chu-kuangu. Provinční mincovny byly provozované podnikateli vybranými regionálními úřady a produkovaly mince nevalné kvality.\n\nVýroba minci se ihned setkala s nedostatkem mědi k jejich odlévání a problémy s najímáním kvalifikovaného personálu. Tak v Ťiang-si byla mincovna schopna vyrobit pouze 5 % plánovaného množství mincí. Místní úřady reagovaly rozhodnutím, že platby daní musí být nejméně ze 70 % prováděny v nových mincích a prostřednictvím obchodníků organizovaly dovoz mincí z okolních provincií. Obchodníci ovšem dodávali nekvalitní soukromě (a ilegálně) vyráběné mince. Navíc v Ťiang-si chyběli směnárníci, u kterých by lidé mohli mince získávat. Podobná situace byla ve Fu-ťienu, kde se již silně rozšířilo stříbro. Měnová politika Čangovy vlády byla roztříštěná, úředníci každé provincie postupovali podle vlastního úsudku. Tak v Če-ťiangu se pokusili rozšířit mince k hospodářství převedením platů vojáků na mince, což v Chang-čou roku 1582 vyvolalo jejich povstání; v Ťiang-si zakázali soukromé směnárny, čímž naopak silně zbrzdili šíření nových mincí; několik provincií zakázalo vývoz mincí ze svého území a v jiných provinciích zakázali mince odlité mimo jejich území (v zájmů zisků s úředníky spojených výrobců soukromých mincí). Úřední pokusy o uvedení nových mincí do oběhu jejich prodejem se slevou vedly jen k obohacování směnárníků levně vykupujících mince od úřadů a prodávajících je dál za běžnou tržní cenu. Pokusy některých úřadů o zákaz používání ilegálních soukromých mincí vedly k násilným protestům davů a odvolání zákazů. Třebaže se úředníci snažili podpořit používání nových minci, nebyli schopni jich vyrobit dostatečné množství a významněji je rozšířit mimo hlavní města provincií. Během několika let se proto obyvatelstvo vrátilo ke stříbru a zrnu jako základním prostředkům směny.\n\nStátní výroba mincí – vzhledem k nedostatku mědi – zapříčinila její zdražení o cca 70 % během let 1577–1581, což zpětně zvedlo náklady na výrobu mincí z 0,9–0,98 \"liangu\" (37,3 gramu) stříbra na 1000 mincí (oficiálně stojících právě 1 \"liang\") na 1,35 \"liangu\". Roku 1579 Čang uznal, že pokus o prosazení mincí neuspěl. Zatímco mince odlévané v Pekingu trh přijímal, na jihu nadále převažovaly soukromé mince špatné kvality, částečně i kvůli tomu, že stát nebyl schopen pekingské kvalitní mince uvést do oběhu, když jich nemalý díl zůstával jako rezervy ve pokladnicích ministerstva financí a císaře. Nakonec byla roku 1580 uzavřena mincovna v Jün-nanu a roku 1582, po Čangově smrti, jeho nástupci a oponenti kvůli prodělčnosti zrušili většinu ostatních provinčních mincoven. Nadále fungovaly tři v Chu-kuangu, které odlévaly různé mince, což vedlo k rozdělení provincie na několik měnových zón.\n\nČangovi oponenti obecně tvrdili, že stát by neměl vměšovat do záležitostí trhu a měny a vnucovat lidem měnu, kterou nechtějí. Naopak druhá strana říkala, že i když stříbro slouží jako kapitál a uchovatel hodnot, mince jsou nenahraditelné v roli prostředku směny a jejich výroba, i když ztrátová, přinese oživení ekonomiky a tedy zisk v dlouhodobém výhledu.\n\nČang Ťü-čeng nejenže odmítal tezi, že vojenské záležitosti jsou nevýznamné ve srovnání s civilními, ale odmítal i dominanci civilních hodnostářů nad vojenskými. Na odpovědná místa stavěl schopné vojevůdce jako Čchi Ťi-kuanga, Wang Čchun-kua, Tchan Luna, Liang Meng-lunga a Li Čcheng-lianga. Posílil obranu hranic směsicí obranných i útočných opatření a také otevřením pohraničních trhů, zvláště na severozápadě. Morálka mingských vojsk se tak zvedla na úroveň nevídanou od poloviny 15. století. Jako zastánce míru s Mongoly odmítl návrh ministra vojenství Tchan Luna na preventivní útok na Mongoly a přikázal veliteli na severní hranici Čchi Ťi-kuangovi udržovat ozbrojený mír. Vzhledem k míru s Mongoly mohla být redukována i pohraniční armáda na severu, přebytečné vojáky poslal zpátky na jejich rodinná hospodářství.\n\nZ Čangových úspěchů vycházela Wan-liho agresivnější vojenská politika. Po Čang Ťü-čengově smrti byli jeho stoupenci odstraněni z úřadů, důstojníky však císař ochránil, což přispělo k růstu jejich morálky na úroveň nevídanou od poloviny 15. století. Pak zaujali agresivnější postoj ve vztazích s Mongoly, i celkově. Na severní hranici se Wan-li snažil statickou obranu nahradit ofenzivnější taktikou.\n\nČang Ťü-čeng zemřel 9. července 1582. Po smrti byl obviněn z obvyklých přečinů vysokých úředníků – úplatků, života v rozkoši, prosazování nekvalifikovaných straníků, zneužití moci, umlčování kritiků. Záhy bylo odvoláni Čangovi stoupenci mezi úředníky, začátkem roku 1583 byl jeho starý spojenec Feng Pao přeložen do nízké funkce v Nankingu, kde brzy zemřel.\n\nCísař, kterého Čang vedl ke skromnému životu, byl hluboce dotčen jeho životem v přepychu. Dvojí morálka Čang Ťü-čenga ho rozhněvala, na což doplatila celá ministrova rodina, a císař poté s podezřívavostí pohlížel na úředníky vůbec. V dubnu 1584 byl Čang konkubínou Ču Sien-chea († 1582), člena císařského rodu a knížete z Liao, obviněn, že zpronevěřil knížecí majetek. Císař reagoval konfiskací majetku Čang Ťü-čengovy rodiny a sám Čang byl posmrtně zbaven všech titulů a hodností. Nejstarší Čangův syn Čang Ťing-siou se svou manželkou a čtvrtý syn spáchali sebevraždu, deset Čangových potomků zůstalo uvězněno v prázdném rodinném sídle a zemřelo hlady. Konfiskace nevynesla tolik, kolik císař očekával. Zabaveny byly statky, domy v Pekingu i Ťing-čou, ale pouze relativně nevelké množství zlata a stříbra: 2400 \"liangů\" (89,5 kg) zlata a 107 700 \"liangů\" (4 tuny) stříbra v Pekingu a 200 tisíc \"liangů\" (7,5 tuny) stříbra a 110 krabic cenností v Ťing-čou. Nebyly nalezeny žádné umělecké předměty, jako obrazy nebo kaligrafie, přestože byla Čangova sbírka vyhlášená. Důvodem jen částečného úspěchu konfiskace byl těsný vztah velitelů císařské gardy ve vyšívaných uniformách, zejména Liou Šou-joua a Š’ Ťi-šua k Čangovi, kterému vděčili za kariéru; oplátkou roku 1584 pomohli rodině ukrýt část majetku, přičemž nemalý díl skončil v jejich sbírkách.\n\nČang Ťü-čengovy reformy byly polovičaté – podpořil generála Čchi Ťi-kuanga v nových postupech náboru, výcviku a taktiky, nebyl však schopen je zavést v dalších mingských armádách; shromáždil množství finančních rezerv, nebyl však schopen je investovat nebo jinak využít; získal kontrolu nad státní správou, jeho kontrola však zůstala založená na osobních vztazích a osobní autoritě a neinstitucionalizoval ji. Třebaže císař Wan-li souhlasil s jeho posmrtným odsouzením, převzal mnohé z jeho politických názorů. Sdílel jeho nedůvěru v místní úřady a odpor vůči frakční politice úřednických klik, i zájem o vojenské záležitosti a péči o schopné vojevůdce.\n\nRoku 1622 císař Tchien-čchi Čang Ťü-čenga rehabilitoval.\n"}
{"id": "518552", "url": "https://cs.wikipedia.org/wiki?curid=518552", "title": "Killall", "text": "Killall\n\ncodice_1 je v informatice příkaz používaný v unixových operačních systémech, který slouží k zasílání signálů určitým procesům (chování příkazu se v systémech vycházejících ze SYSV a BSD liší).\n\nExistují dvě použití:\n\n\nUkonči všechny procesy (UNIX V):\n\nUkonči GNOME Display Manager:\n\nUkonči Dock (Mac OS X):\n\nSeznam všech signálů (FreeBSD/Linux):\n\nPošli signál USR1 procesu dd (FreeBSD/Linux):\n\nUkonči proces, který neodpovídá (FreeBSD/Linux):\n\nČíselný argument určuje signál, který se má poslat procesu. V tomto případě příkaz pošle\nprocesu signál 9 (SIGKILL) proti implicitnímu SIGTERM.\n"}
{"id": "518554", "url": "https://cs.wikipedia.org/wiki?curid=518554", "title": "Budova Skotského parlamentu", "text": "Budova Skotského parlamentu\n\nBudova Skotského parlamentu (\"English: The Scottish Parliament Building, Scottish Gaelic: Pàrlamaid na h-Alba\") je soubor moderních budov v centru Edinburghu a je součástí Světového dědictví UNESCO. Stojí na východním konci Královské míle, vedle parku Holyrood (odtud se jí též přezdívá \"Holyrood\" – srovnej \"Westminster\").\nOd roku 1999 až do otevření nové budovy v roce 2004, byly výbory a diskuzní sály skotského parlamentu umístěny v domě Valného shromáždění církve Skotska, který se nachází v části Mound v Edinburghu. Kanceláře a administrativní zázemí Parlamentu byly umístěny v poskytnutých budovách pronajatých od Rady města Edinburgh. Nový skotský parlament tyto různé prvky shromáždil do jednoho víceúčelového komplexu, s bydlením pro 129 poslanců a více než 1000 státních zaměstnanců a dalšího personálu.\n\nOd samého počátku byly budovy a jejich konstrukce považovány za vysoce kontroverzní. Volba místa, architekta, návrhu a stavební společnosti byly kritizovány politiky, médii a skotskou veřejností. Plánované uvedení do provozu mělo proběhnout v roce 2001, avšak se tak stalo až v roce 2004, o více než tři roky později. Konečná cena se odhaduje na 414 milionů liber, mnohonásobně výše než původní odhady mezi 10 a 40 miliony liber. Hlavní veřejné vyšetřování, které vedl bývalý Lord Advokát, Peter Fraser, se zajímalo o uchycení konstrukce a započalo roku 2003. Vyšetřování bylo uzavřeno v září 2004 a kritizovalo vedení celého projektu z realizace mnoha významných konstrukčních změn, které byly provedeny a které měly dopad na výslednou cenu. Navzdory kritikům a smíšené reakci veřejnosti, budovu uvítali architektoničtí akademikové a kritika. Budova má za cíl představit na básnické úrovni spojení mezi skotskou krajinou, jejím lidem, její kulturou a městem Edinburghem. Za tento přístup budova parlamentu získala řadu ocenění, včetně Stirling Prize 2005 a byla popisována jako \"husarský kousek umění a řemesel a kvality, bez srovnání za posledních 100 let britské architektury.\"\n\nKomplex stojí na ploše velké asi 1,6 ha, umístěné cca 1 km na východ od centra Edinburghu na okraji starého města. Na tomto pozemku dříve sídlilo ředitelství pivovaru \"Scottish and Newcastle\". Hranici území tvoří na severu ulice Canongate, součást Královské Míle, na západě Reid's Close a na východě Horse Wynd. Na jihu je hranicí populárně-vědecké centrum Our Dynamic Earth, otevřené v červenci 1999, a ulice Queen's Drive, fakticky hranice se samotným Holyroodským parkem.\n\nV bezprostřední blízkosti budovy je Palác Holyroodských, který též hraničí s rozsáhlým Holyroodským parkem. Na jih od parlamentního komplexu jsou strmé svahy a skaliska Křesla Arthura salisburského. Oblasti Holyrood a Dumbiedykes na západ od budov parlamentu prochází od roku 1998 rozsáhlou modernizací a vzniká nová obchodní, hotelová a kancelářská zástavba, včetně nových kanceláří skotského nakladatelství The Scotsman Publications Limited (TSPL).\n\nDo roku 1707 bylo Skotské království suverénním samostatným státem, který měl svůj vlastní zákonodárný sbor, jež se scházel v budově parlamentu na Královské Míli v Edinburghu. Zákonem o unii z roku 1707, který vytvořil nedělitelnou politickou unii mezi královstvími Skotska a Anglie, byly oba tehdejší národní parlamenty sloučeny do parlamentu Velké Británie, který byl umístěn v paláci Westminster v Londýně. Následkem toho bylo Skotsko dalších 292 let řízeno přímo z Londýna, aniž by zákonodárci nebo parlament měli vlastní budovu.\n\nV referendu skotsští voliči dne 11. září 1997 schválili zřízení přímo voleného skotského parlamentu, který měl řešit právní předpisy pro většinu domácích záležitostí. V návaznosti na toto Skotský úřad pod vedením tehdejšího státního tajemníka pro Skotsko Donalda Dewara rozhodl, že z tohoto důvodu bude v Edinburghu postavena nová budova skotského parlamentu.\n\nPůvodně byly zvažovány tři lokality v okolí Edinburghu, včetně domu svatoondřejských, domů skotské kanceláře – pozdější skotské vlády, Victoria Quay v docích Leith či Haymarket na západním konci města. Holyrood nebyl na seznamu kandidátů od začátku, protože panoval názor, že budovy nebude možné postavit v požadovaném časovém horizontu. Nicméně jednání s pivovarnickou společností Scottish and Newcastle, která pozemky vlastnila, vyústila v dohodu o tom, že bude možné místo uvolnit na začátku roku 1999. V důsledku toho se ministři pro Skotsko shodli, že Holyrood přidají na seznam navržených lokalit. Skotská kancelář zadala studie proveditelnosti ve vymezených oblastech na konci roku 1997 a v lednu 1998 byl Holyrood definitivně vybrán.\n\nV návaznosti na výběr lokality Skotský úřad oznámil, že se bude konat mezinárodní soutěž o nejlepšího návrh nové budovy parlamentu. Návrhový výbor byl ustanoven pod vedením státního tajemníka Donalda Dewara, a byl pověřen výběrem těch nejlepších návrhů. Návrhy předložili mezinárodně uznávaní architekti jako Rafael Viñoly, Michael Wilford a Richard Meier. Dvanáct návrhů vybraných v březnu 1998 se vzápětí v květnu smrsklo na pět. Těchto pět finálních návrhů bylo rozmístěno na veřejných tabulích po celém Skotsku v červnu 1998. Zpětná vazba od veřejnosti ukázala, že nejoblíbenějšími byly návrhy španělského architekta Enrica Mirallese. Návrhářský tým vzal veřejné mínění v úvahu a vyzval všech pět účastníků užšího finále, aby prezentovali své návrhy před ohlášením vítěze.\n\nDne 6. července 1998 bylo vyhlášeno, že vyhrál návrh Enrica Mirallese, přičemž finalizaci projektu měla provést španělsko-skotská projektantská společnost EMBT/RMJM (Skotsko) Ltd na bázi joint venture, vytvořená speciálně pro tento projekt. Stavební práce, které měla na starosti společnost Bovis, byly zahájeny v červnu 1999 demolicí pivovaru Scottish and Newcastle. Skotští poslanci se začali přesouvat do komplexu budov v létě roku 2004. Členové parlamentu v budově poprvé zasedali 7. září 2004. Formálně však byla budova otevřena až 9. října 2004 za přítomnosti královny Alžběty II. Enric Miralles se však dokončení již nedožil.\n\nMiralles se snažil navrhnout budovu, která by mohla představovat a prezentovat národní identitu. Tato obtížná otázka byla dříve řešena pomocí vytlačování otázky identity Skotska. V charakteristicky poetickém přístupu mluvil o obrážení budovy ze země \"v podobě spojování situace: amfiteátr, který vyplynul z Arthurova křesla.\" jakoby stavba odrážela dialog mezi krajinou a jednáním lidí, kteří v ní sedí. Takže prvním cílem projektu bylo otevření objektu a jeho veřejných prostranství, a to nejen do Edinburghu, ale obecněji jako pojmutí skotské krajiny. Miralles měl v úmyslu pomocí parlamentu utvořit konec Canongate – \"jež nebude jen další budovou na ulici ... je třeba posílit stávající kvality lokality a jejího okolí. V subtilní hře s některými názory a politickými důsledky.\"\n\nVýsledkem je nehierarchická, organická sbírka nízko ležících budov, umožňujících splynutí názorů s okolní drsnou krajinou a symbolizují spojení mezi přírodou a Skoty. V důsledku toho budova má mnoho prvků spojených s přírodou a zemí, jako jsou listy ve tvaru motivu střešní zahrady v budově lobbistů a velká okna nad diskusní místností a komise, a věžovité budovy, jejíž čela se široce rozklání na Holyrood Park, Arthurovo křeslo a Salisburská skaliska. Uvnitř budovy je připojení k území posíleno použitím skotského kamene jako rula a žula na podlahy a stěny, a použitím dubu a javoru klen v provedení nábytku.\n\nParlament je vlastně areál několika budov, které odrážejí různé architektonické styly, s celkovou podlahovou plochou 31 000 metrů čtverečních, která poskytuje ubytování poslancům, jejich pobočníkům a parlamentním zaměstnancům. Stavby mají řadu funkcí, přičemž nejvýraznější je dle vnější charakteristiky střecha budovy Věž, údajně připomínající obrácenou lodí na pobřeží. Inspirace přišla díky stodolám Edwina Lutyense, vyrobených z bývalých člunů na herinky, které Miralles viděl při návštěvě Lindisfarne v Northumberland. Traduje se, že na první setkání přišel Miralles vyzbrojený několika větvemi a listím, vrazil je na stůl a prohlásil: \"Toto je skotský parlament\", posilujíce jedinečný a abstraktní charakter parlamentního areálu.\n\nNa severo-západní hranici pozemku, tedy v poslaneckých budovách, Queensberrském domě a Canongate, chtěl stavbou posílit stávající model středověké ulice \"vyjadřující intimitu s městem a jeho občany\". Jiho-východní aspekt komplexu je extenzivně krajinářský. Betonové \"bloky\", kryté běžným trávníkem a divokou trávou, rozšiřující se od parlamentních budov, nutí veřejnost si někam sednout a relaxovat. Domácí skotské květy a rostliny pokrývají většinu oblasti, míchají parlament s blízkým Holyroodským parkem a Salisburskými skalisky. V parku jsou též vysázeny duby, jeřáby, lípy a třešně. Území přiléhá k krajinářské ploše areálu, kde se setkává s Horse Wynd je řešeno jako otevřený plán náměstí, se stojany na kola, sezením a venkovním osvětlením ve tvaru skály, začleněným do betonové dlažby. Tři charakteristické vlastnosti vody poskytují dokreslení této oblasti.\n\nOdkazy na skotskou kulturu se odrážejí také ve stavebnictví a to zejména ve výšce některých budov. Existuje řada \"spouštěcích panelů\", vyrobených ze dřeva nebo žuly. Ne každému po chuti, také s tímto byly navrženy, aby reprezentovaly kovadliny, vysoušeče vlasů, zbraně, otazníky nebo dokonce srpy a kladiva. Krátce po oficiálním zprovoznění stavby, Benedetta Tagliabue, vdova po Enricu Mirallesovi, odhalila, že designem je jednoduše okenná opona posunutá zpátky. Její zesnulý manžel však velmi rád používal nejednoznačné formulace s více významy a dříve řekl, že by profilem rád vyvolat ikonu skotské kultury, malbu reverenda Walkera, jak bruslí na ledu. Architektonický kritik Charles Jencks to považuje za zvláště vhodnou metaforu pro vyvážený pohyb a demokratickou diskusi a rovněž konstatuje, poněkud ironicky, že Miralles příliš bruslí na tenkém ledě s plány na výstavbu. Jinde, ve veřejném prostoru pod diskuzním sálem, zakřivené betonové klenby tvoří různá stylizovaná provedení skotské vlajky. Zde architekt užívá další metaforu; umístěním zasedacího sálu přímo nad veřejný prostor se snaží poslancům připomenout, že sedí v sále, který svou moc odvozuje od lidí pod nimi.\n\nZasedací sál má tvar mělké eliptické podkovy sedadel poslanců, přičemž členové vládnoucí strany sedí uprostřed polokruhu a opoziční strany naproti, podobně jako u jiných evropských zákonodárných sborů. Takové uspořádání je určeno k rozmazání politického rozdělení a má především odrážet přání podpořit konsensus mezi zvolenými členy. To je v kontrastu k \"nepřátelskému\" rozložení připomínající styl Westminsteru a obdobných národních zákonodárných sborů, včetně Sněmovny zastupitelů, kde vláda a opozice sedí proti sobě. Je zde 131 míst pro všechny zvolené členy skotského parlamentu a skotské vlády. Desky jsou vyrobeny z dubu a javoru klen a jsou vybaveny pultíky, obsahujícími mikrofon, vestavěné reproduktory, a elektronické hlasovací zařízení používané poslanci. Galerie výše může pojmout celkem 255 členů veřejnosti, 18 hostů a 34 novinářů.\nNejpozoruhodnější na místnosti je střecha. Ta je nesena strukturou laminovaných dubových trámů, spojených celkem 112 konektory z nerezové oceli (každý je přitom trochu jiný), které jsou zavěšené přes ocelové tyče do zdí. Spojovací uzly byly vyráběny svářeči skotského ropného průmyslu. Tato struktura umožnila postavit místnost s rozpětím přes 30 metrů bez jediného podpůrného sloupu. Při vstupu do místnosti poslanci podchází kamenný překlad -Arniston Stone, který byl do roku 1707 součástí původní budovy parlamentu. Použití Arniston Stone ve struktuře zasedacího sálu symbolizuje spojení mezi historickým parlamentem Skotska a jeho současným nástupcem.\n\nNa západní stěně zasedacího sálu jsou vrstvené panely různých tvarů, které mají dát sálu lidský rozměr. V noci vnější světlo září přes skleněné panely a dopadá na pulty poslanců a vyvolává tak dojem, že sál není nikdy prázdný. Přirozené světlo se šíří do sálu skrz \"skleněné ploutve\", které stékají z osvětlených prostor ve stropě. Průhledy ze sálu jsou záměrně směrovány do krajiny a města, aby vizuálně propojily poslance se Skotskem. Potřeby moderního parlamentu, kamery, elektronické hlasování a poslanecké konzole byly transformovány v práci všech řemesel a umění, zobrazujíce křivky a motivy listí, jež odkazují na zbytek budovy. Úroveň řemeslného zpracování, výsledek spojení Mirallesova designu, vynikající detaily od RMJM a vynikající provedení, díky nimž Jencks konstatoval, že [Parlament] je \"umělecká a řemeslná stavba, postavená s vysokým technickým vkusem. Jeden se musí vrátit zpátky do budovy parlamentu v Londýně, aby se dostal do interiéru takové vysoké úrovně – ačkoliv tohle je ještě více kreativní\".\nZahrada lobbistů je uprostřed parlamentního komplexu a spojuje diskuzní sál, pokoje výborů a správních úřadů Věže, s Queensberrským domem a poslaneckou budovou. Zahrada je místo, kde probíhají oficiální události, či se konají televizní rozhovory a je používána jako otevřený sociální prostor poslanců a parlamentních zaměstnanců. Hlavním rysem zahrady lobbistů jsou světlíky, které při pohledu shora připomínají listí nebo raně křesťanské \"měchýřovité\" tvary a umožňují vstup přirozeného světla do budovy. Světlíky jsou vyrobeny z nerezové oceli a sklo je pokryto mříží z masivních dubových vzpěr. Cesta skrz zahrady lobbistů k hlavnímu schodišti k diskuznímu sálu je popisováno jako \"jeden z velkých procesních cest v soudobé architektuře.\"\n\nPoslanecký blok je napojen na Věž a zahradu lobbistů a stojí na západním konci parlamentního komplexu a uzavírá přiléhající Reid's Close. Blok obsahuje kancelář pro každého poslance a dva zaměstnance, vybavenou nábytkem na zakázku. Budova má mezi čtyřmi a šesti podlažími na výšku a je kryta žulou. Poslanci zabírají 108 z celkových 114 pokojů v budově. Každá kancelář je rozdělena na dvě části – jedna pro poslance, s obytnou plochou 15 metrů čtverečních, a druhá pro jejich pomocníky, která má podlahovou plochu 12 metrů čtverečních. Nejvýraznější rys poslaneckého bloku jsou neobvyklá okna, která vyčnívají ven z budovy na západním vrcholu parlamentního komplexu, inspirované kombinací opakujících se motivů liasí a tradičních skotských vystouplých štítů. V každé kanceláři, tyto arkýře mají křeslo a regály a mají sloužit jako \"kontemplace mezery\". Jsou vyrobeny z nerezové oceli s rámem s dubovými svazy překrývajícími sklo. Okna jsou navrženy tak, aby poslancům poskytovala soukromí a sluneční stín. Na tento design oken padla od některých poslanců kritika, neboť prý návrh blokuje přirozené světlo v jejich kancelářích. Aby nebyla západní strany budovy uniformní, okna vyčnívají v různých šířkách a úhlech. Na svém severním konci je budova vysoká šest pater (přízemí plus pět), na jižním sestupuje do čtyř podlaží (přízemí plus tři podzemní).\n\nReakce veřejnosti na konstrukci stavby byly smíšené. V prvních 6 měsících stavby, kdy byla otevřena pro veřejnost, ji navštívilo 250.000 lidí, což předsedající úředník George Reid označil za \"hlasování nohama \". Kritici stavby, jako poslanec Margo MacDonald, poukazovali na to, že vysoký počet návštěvníků nedokazuje, že každý z nich s budovou souhlasí. Podobně jako náklady, kritikům stavby vadí především moderní a abstraktní architektura, kvalita stavebních prací a umístění stavby.\n\nSmíšené reakce veřejnosti ostře kontrastují s reakcí architektonických kritiků. Bezuzdná složitost, ikonografie a vrstvení významů a metafory je všeobecně považováno za výslednou budovu, která je \"velmi jedlá\". Tato výzva Catherine Slessorové, psaná v Architectural Review, ji popisuje jako \"Keltsko-Katalánský koktejl, co rozfoukne myšlenky a peníze, co nehraje bezpečně, energicky tvořící nový národní romantismus přepsaný pro jednadvacáté století.\" Jencks se pokusil ztlumit kritiku o překročení nákladů otázkou, za jakou 'hodnotu peněz' by měl být souzen. Pro něj tato budova není jen funkční nebo ekonomické podnikání, je ukázkou národní identity a ve srovnání s jinými srovnatelnými parlamenty, v neposlední řadě Westminsterského paláce, tvrdí, je cena srovnatelná. Chválil koncepci budovy, a to zejména v tom, jak se znovuvytváří tradiční skotské zaměření na kontinentální Evropu a její hodnoty prostřednictvím svého uspořádání neoddiskutovatelné sněmovny a vytváření veřejných prostranství před budovou, \"kde se mohou lidé setkat a vyjádřit svůj názor jako jedna síla\". V čase Bilbaova efektu a kultovní stavby, Jencks měl dojem, že spíše než monumentální stavbu, jak je obvyklé pro balík památek, budova vytváří komplexní spojení přírody a kultury, které hnízdí vedle sebe v krajině.\n\nBudova také získala řadu ocenění, včetně ocenění na VIII bienále španělské architektury, RIAS cenu Andrewa Doolana za architekturu a 2005 Stirlingovu cenu, nejprestižnější britskou cenu za architekturu. Zahrnutím budovy skotského parlamentu na seznam kandidátů na Stirling Prize v roce 2004, vedlo porotu k popisu objektu jako \"prohlášení o šumivé excelenci\". V říjnu 2005 byla budova označena jako 4. nejlepší skotská moderní budova čtenáři časopisu Prospect.\n\nKonstrukce budovy skotského parlamentu vyvolala polemiku v několika ohledech. Rostoucí náklady a využívání veřejných peněz na financování projektů utvořily značné spory. Počáteční odhady pro výstavbu nové budovy se předpokládaly v rozmezí 10 – 40 milionů liber v roce 1997. Od počátku roku 2004 se celkové náklady projektu odhadují a nakonec byla stanovena cena na 430 milionů liber, přibližně desetkrát větší.\n\nBez ohledu na množství utopených financí, budova skotského parlamentu je též kontroverzní v mnoha dalších směrech: rozhodnutí o výstavbě zcela nové budovy, výběru místa, výběru zahraničního architekta a výběru společnosti Bovis jako stavaře poté, co byla předtím vyloučena z užšího výběru. V roce 1997 byly náklady na výstavbu nové budovy parlamentu počítány na 40 milionů liber, což je částka prezentovaná Skotským úřadem především pro záříjové referendum a následně rozšířena o ubytování poslanců. Další kontroverzní rozhodnutí přišlo ohledně výběru Holyroodu, jakožto místa přidaného do seznamu lokalit, která mají být zvažována, a odmítnutí Královském vysoké školy v Calton Hill, dlouhodobě považované za domov skotského parlamentu. Po formální návštěvě na Královské vysoké škole dne 30. května 1997, Dewar a jeho asistenti ji zamítly jako nevhodnou z důvodu velikosti a umístění.\n\nKe dni 1. června 1999, v době rostoucích nákladů, kontrola stavby přešla od skotského úřadu na mezipartajní parlamentní korporaci (SPCB), v čele pak s vedoucím korporace, Sirem Davidem Steelem. Nárůst nákladů pramenil z potřeby stavbu přizpůsobit parlamentním zaměstnancům s ohledem na jejich vyšší znalosti o práci parlamentu, nutných výstupů a umístění na Královské Míli, kde byly známé značné problémy s místem. Se zvýšením zamýšlené ceny a zvýšeného zájmu médií ohledně projektu, proběhla debata poslanců skotského parlamentu o tom, zda pokračovat s výstavbou. Hlasování dne 17. června 1999 vyšlo většinou 66 ku 57 ve prospěch dokončení projektu.\n\nV srpnu 1999 architekt informoval projektanty, že parlament bude třeba dále rozšířit na 4000 metrů čtverečních. Z následné kalkulace vyplývá, že, s přihlédnutím k zvýšené ploše podlah, čisté náklady na výstavbu vzrostou na 115 milionů v září 1999. Na začátku roku 2000, SPCB řešila nezávislou zprávu architekta Johna Spencelyho. Zpráva dospěla k závěru, že mohlo být uspořeno 20% nákladů ve stávajícím projektu, a že změna lokality i s demolicemi by v této fázi stála dalších 30 milionů. Spencely také poukazuje na mizernou komunikaci mezi SPCB a stavebními úředníky, která cenu dále zvyšuje. S ohledem na výsledky Spencelyho zprávy poslanci, v diskusi ve skotském parlamentu ze dne 5. dubna 2000, odhlasovali pokračování projektu výstavby na místě Holyrood.\n\nDokončení projektu rovněž komplikuje smrt Mirallese v červenci 2000, Dewara v říjnu a existence více vedoucích z řad SPCB, předsedajícího úřadu a architektonického dozoru. Během výstavby též přešly pravomoci klienta na Skotskou vládu (dříve Skotský úřad). Následně události 11. září vedly k návrhu dalších změn, zejména s ohledem na vyšší bezpečnost, což opět zvýšilo náklady. Nicméně vedení později odmítá, že \"největším\" faktorem, který ovlivnil zvýšené náklady na projekt, byla právě změna konstrukcí s ohledem na bezpečnost.\n\nDo března roku 2004 náklady dosáhly částky 430 milionů (ve srovnání s původním rozpočtem na cca 55 milionů v červenci 1998, kdy byli jmenováni architekti). To se rovná 85 librám od každého z 5,1 milionů lidí ve Skotsku. Zpráva zveřejněná generálním auditorem pro Skotsko v červenci 2004, přesně označila prvky, které přispěly ke zvýšení nákladů a pozdějšímu datu dokončení. Jeho zpráva kritizovala celkové řízení projektu a uvedla, že kdyby řízení a proces výstavby byly provedeny lépe, mohly náklady klesnout. Zpráva se též pokouší zjistit důvody, proč došlo ke zvýšení nákladů z 195 milionů liber od září 2000 k 431 milionům v únoru 2004 a dospívá k závěru, že hlavním faktorem bylo více než 2000 konstrukčních změn na projektu. Budova byla nakonec zkolaudována v létě 2004, oficiálně zahájila provoz v říjnu téhož roku, o tři roky později oproti plánu.\n\nV květnu 2003 První ministr Jack McConnell oznámil veřejné vyšetřování zpracování stavebního projektu. Vyšetřovací komise (známé jako Holyroodské šetření, nebo případ Fraser) byla řízená lordem Fraserem z Carmyllie a vedená Skotským zemským tribunálem v Edinburghu. Komise udělala seznamy od všech architektů, civilních pracovníků, politiků a stavebních firem. Důkazy byly pořízeny v průběhu 49 slyšení a závěrečná zpráva má na 300 stran.\n\nPři prezentaci své zprávy v září 2004, Lord Fraser vyprávěl, jak se \"diví\", že rok od roku ministři, kteří měli stavbu na starosti, byli tak slepě vedeni ke zvyšování odhadů nákladů. Rovněž uvedl, že budovy Parlamentu dostatečného rozsahu by nikdy nebyly postaveny za méně než 50 milionů liber, a byl \"překvapen\", že tak dlouho trvalo přesvědčení, že by mohla být cena udržena. Věřil, že nejpozději od dubna 2000, kdy prověřili Spencelyho zprávu, měli poslanci rozhodnout, zda by stavba měla pokračovat. Měli si uvědomit, že budova je vázána na náklady přesahující 200 milionů liber. Kromě toho, 150 milionů je v konečných nákladech zbytečných a byly vynaloženy v důsledku úprav designu, příliš optimistickému programu a nejisté správě.\n\nAčkoliv že má jen obrys původního designu, designéři RMJM / EMBT (Skotsko) Ltd nepodloženě uvedli, že budova by mohla být dokončena do 50 milionového rozpočtu. Nicméně, v tyto odhady věřili úředníci. Dvě architektonické kanceláře v RMJM a EMBT joint venture pracovaly nefunkčně a nedokázaly se vzájemně efektivně dohodnout, natož s projektovým manažerem. Smrt Mirallese také přispěla k významnému období nesouladu. Instrukce zdůrazňovaly význam designu a kvality nad náklady a nebyly, i přes značný vývoj designu, aktualizovány. Ministři nebyli informováni o vážných obavách Skotského úřadu na množství nákladů na projekt a úředníci nepřijali rady konzultantů ohledně nákladů.\n\nSkotský úřad rozhodl obstarat stavební práce v rámci \"smlouvy o stavebním řízení\", a nikoli skrz PPP, aby se zvýšila rychlost výstavby, ale bez řádného posouzení finančního rizika, a přitom – v rozhodnutí uvedl, že Fraser \"neuvěřitelné\" – bez předložení ministrům ke schválení. To bylo jedno ze dvou největších chybných rozhodnutí, které ze zprávy vybral, druhé bylo důraz na dodržení programu. Úředníci rozhodli, že rychlá stavba nové budovy měla být prioritou, ale že kvalita by měla být zachována. Bylo tedy nevyhnutelné, že náklady velmi vylétly. Klient byl posedlý včasným dokončením a nedokázal pochopit dopad na cenu a termíny dokončení, pokud bude vyžadovat vysoce kvalitní práci a kompletní realizace. Ve snaze dosáhnout včasného dokončení, management dodavatele produkuje optimistické programy, které architekti nechtěli potvrdit. Hlavní příčinou skluzu bylo tedy zpoždění v přípravě náročného projektu, který měl být dodán v krátkém časovém úseku a použití v tamním prostředí neobvyklé cesty zadávání veřejných zakázek.\n\nŠetření bylo všeobecně považováno za zúčtování s Donaldem Dewarem pro základní nesprávné nastavení projektu. To přišlo po spekulacích ukazujících, že Dewar věděl, že počáteční náklady na novou budovu parlamentu předávané veřejnosti, jsou příliš nízké. Nicméně ve své zprávě lord Fraser uvádí, že \"neexistuje žádný důkaz, že [Dewar] úmyslně nebo vědomě uvedl poslance v omyl. On se spoléhal na náklady, které mu předávali vysocí státní úředníci.\" Šetření také zanechalo pokušení \"svalit všechny viny na zemřelého, nevyzpytatelný architektonického génia [Miralles ]... Náklady vzrostly, protože zákazník chtěl růst a změny, nebo alespoň schválil několik z nich v některé manifestaci.\"\n\nVe své zprávě lord Fraser stanovil řadu doporučení vyplývajících z vyšetřování. Především, z hlediska výběru designu a při použití mezinárodního architektonického sdružení s firmou se skotským původem, zpráva říká, že musí být provedena úplná analýza slučitelnosti různých kultur a pracovních postupů.\n\nFraser obhajoval, že když jsou ve \"stavebním řízení\" používány tyto typy smluv, úředníci nebo místní vládní úředníci by měli zhodnotit rizika takové smlouvy a uvedené výhody a nevýhody při nástupu na cesty před své politické nadřízené. Vedle tohoto doporučení Lord Fraser prohlásil, že nezávislí poradci by měli být zachování, ale musí být schopni vysvětlit své názory ministrům, aniž by byly \"pročištěny\" veřejnými činiteli. Stejně tak v případě státních úředníků, kteří jsou součástí řízení podobných velkých projektů a kde by měly být stanoveny jasná pravidla vedení a požadovány stejně přísné normy jako v soukromém sektoru.\n\nPo zveřejnění zprávy, Jack McConnell uvedl, že Fraserova doporučení by měla být plně realizována a že zásadní reformy veřejné správy již probíhá s vyškolenými profesionály, kteří jsou přijati na zpracování těchto projektů. První ministr zdůraznil, že chce vidět zvýšení odborné kvalifikace úředníků, aby mohli spravovat projekty takového rozsahu v budoucnu. John Elvidge, nejvyšší úředník ve Skotsku, přiznal, že nebyly použity nejlepší postupy a omluvil se za způsob, jakým byl projekt proveden. Též nevyloučil možnost disciplinárních řízení vůči zaměstnancům státní správy, kteří se na projektu podíleli, ačkoliv šetření pozdější skotské vlády nevedlo k zahájení kroků proti jednotlivým úředníkům.\n\n\n\n\n\n"}
{"id": "518555", "url": "https://cs.wikipedia.org/wiki?curid=518555", "title": "Ořechov (okres Uherské Hradiště)", "text": "Ořechov (okres Uherské Hradiště)\n\nOřechov je obec v okrese Uherské Hradiště ve Zlínském kraji, 18 km jihozápadně od Uherského Hradiště. Žije zde obyvatel.\n\nPrvní písemná zmínka o obci pochází z roku 1141.\n\nNachází se zde zámek a kavárna, hospoda.\nZámek pochází z dob vlády Přemysla Otakara II., jenž založil i blízké Uherské Hradiště. Obec byla v 11. století malou osadou a hradištěm u řeky Moravy.\nObec Ořechov se nachází v historické národopisné oblasti Slovácko na jihovýchodní Moravě na okraji pohoří Chřiby. Nedaleko se nachází Bílé Karpaty. Významných prvkem je tradiční lidový oděv a folklorní tradice.\n\n\n\n"}
{"id": "518557", "url": "https://cs.wikipedia.org/wiki?curid=518557", "title": "Fakulta životního prostředí Univerzity Jana Evangelisty Purkyně", "text": "Fakulta životního prostředí Univerzity Jana Evangelisty Purkyně\n\nFakulta životního prostředí (FZP) je jednou z fakult Univerzity Jana Evangelisty Purkyně v Ústí nad Labem (UJEP).\n\n\nAplikovaná geoinformatika\n\nOchrana životního prostředí\n\nRevitalizace krajiny\n\nOdpadové hospodářství\n\nAnalytická chemie životního prostředí a toxikologie\n\nEnvironmentální analytická chemie\n\n"}
{"id": "518558", "url": "https://cs.wikipedia.org/wiki?curid=518558", "title": "Studio 30 Rock", "text": "Studio 30 Rock\n\nStudio 30 Rock (v anglickém originále 30 Rock) je americký televizní seriál televize NBC vysílaný od 11. října 2006 do 31. ledna 2013. Celkově má na kontě 7 sérií. Autorkou námětu je Tina Fey, která ztvárnila i jednu z hlavních rolí. Hudbu složil Jeff Richmond, který je zároveň jedním z producentů a manželem Tiny Fey.\n\nDěj seriálu pojednává o zákulisí fiktivního televizního pořadu s názvem \"The Girlie Show\", vysílaného na stanici NBC. Název \"30 Rock\" odkazuje na adresu budovy \"GE Building\" na Rockefeller Plaza 30, kde se nachází sídlo společnosti NBC Studios. V seriálu se dále odkazuje na jiné společnosti související právě s NBC, např. Kabletown (Comcast). V Česku seriál vysílá stanice Prima Cool.\n\n30 Rock byl natáčen metodou jedné kamery na 35mm, a to převážně ve studiích Silver Cup v Queensu. Zajímavostí je, že dvě epizody byly natočeny s pomocí více kamer. Jde o epizody, které byly natáčeny naživo před publikem ve studiích 6-H a 8-H. V těchto studiích se mimo jiné natáčí show Saturday Night Live, která sloužila jako hlavní předloha pro tvorbu seriálu Studio 30 Rock. Exteriéry jsou zejména z okolí GE Building.\n\n30 Rock má na kontě několik ocenění. Především Ceny Emmy za nejlepší komediální seriál v letech 2007, 2008 a 2009. 14. července 2009 získal 22 nominací na Ceny Emmy, což představuje nejvíce nominací pro komediální seriál v historii.\n\nI přesto se první série seriálu v USA potýkala s poměrně nízkou sledovaností 5,8 milionu diváků, čímž se v ratingu zařadil na 102. místo ze 142. Sledovanost pořadu však posléze rostla a v roce 2012 byl jmenován 7. nejlepším sitcomem.\n"}
{"id": "518560", "url": "https://cs.wikipedia.org/wiki?curid=518560", "title": "Ravid", "text": "Ravid\n\nRavid ( רָבִיד, Ravid) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v nadmořské výšce 170 metrů na východních svazích Horní Galileji, cca 5 kilometrů od břehů Galilejského jezera. Jihovýchodně od obce se zvedá masiv Arbel.\n\nVesnice se nachází cca 10 kilometrů severozápadně od města Tiberias, cca 108 kilometrů severovýchodně od centra Tel Avivu a cca 45 kilometrů východně od centra Haify. Ravid obývají Židé, přičemž osídlení východně odtud je ryze židovské. Výjimkou je vesnice Chamam cca 3 kilometrů jihovýchodním směrem (v masivu Arbel), kterou obývají izraelští Arabové, respektive Beduíni. Západně od kibucu pak začíná region centrální Galileji s výrazným zastoupením Arabů a Drúzů.\n\nRavid je na dopravní síť napojen pomocí dálnice číslo 65.\n\nRavid byl založen v roce 1981. Prvotními zakladateli byla skupina rodin z kibucu Kabri. Osídlení se zde ale neudrželo a do lokality se nastěhovala nová skupina osadníků, tentokrát z levicové mládežnické organizace ha-Bonim Dror. Ti se zde udrželi do roku 1991, pak odešli a vesnice se vylidnila. Napotřetí byl Ravid osídlen roku 1994 skupinou z hnutí Ha-Noar ha-Oved ve-ha-Lomed, kterou tvořili bývalí členové vojenských osadnických jednotek Nachal.\n\nEkonomika obce je založena na zemědělství, průmyslu a vzdělávání.\n\nObyvatelstvo kibucu Ravid je sekulární. Podle údajů z roku 2014 tvořili naprostou většinu obyvatel v kibucu Ravid Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s kolísající populací. K 31. prosinci 2014 zde žilo 101 lidí. Během roku 2014 populace stoupla o 1,0 %.\n\n"}
{"id": "518561", "url": "https://cs.wikipedia.org/wiki?curid=518561", "title": "Breakout (rozcestník)", "text": "Breakout (rozcestník)\n\nNázev Breakout používá několik rozdílných produktů.\n\n\n\n\n\n"}
{"id": "518562", "url": "https://cs.wikipedia.org/wiki?curid=518562", "title": "Pgrep", "text": "Pgrep\n\ncodice_1 je v informatice příkaz používaný v unixových operačních systémech. Poprvé byl uveden v systému Solaris 7. Poté byl implementován do ostatních systémů, jako například Linux, BSD (DragonFly BSD, FreeBSD, NetBSD a OpenBSD).\n\nPříkaz codice_1 vyhledá všechny procesy, které vyhovují zadání (lze využít regulární výraz) a implicitně vrací jejich číslo procesu (PID). Jako alternativu lze použít pidof a ps.\n\nPříklad standardního volání příkazu codice_1 (vrací PID jmenovaných procesů) se volá:\n\nFunguje přibližně jako:\n\nProgram codice_1 zjednodušuje jinak složitý požadavek.\n\nUkáže všechny procesy (v dlouhé formě, PID a jméno) náležící jiné skupině:\n\nUkaž všechny procesy kromě procesů uživatele root:\n"}
{"id": "518568", "url": "https://cs.wikipedia.org/wiki?curid=518568", "title": "Pidof", "text": "Pidof\n\ncodice_1 je v informatice příkaz unixového operačního systému Linux. Nástroj codice_1 vypíše identifikátor běžícího procesu nebo procesů (PID). V jiných operačních systémech se často místo pidof používá nástroj pgrep nebo ps. Nástroj codice_1 je implementován ve stejném programu jako codice_4 (linuxový nástroj zastávající funkci killall ze SysV). pidof je obyčejně symbolický odkaz na killall5. Jméno, pod kterým je tento program volán, určuje jeho chování.\n\n $ pidof ntpd \n"}
{"id": "518572", "url": "https://cs.wikipedia.org/wiki?curid=518572", "title": "Afikim", "text": "Afikim\n\nAfikim ( אֲפִיקִים, doslova \"\"Říční koryta\"\", Afikim, v oficiálním seznamu sídel Afiqim) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 203 metrů pod mořskou hladinou 2 kilometry jižně od břehů Galilejského jezera poblíž soutoku řek Jordán a Jarmuk v oblasti s intenzivním zemědělstvím.\n\nVesnice se nachází cca 12 kilometrů jihojihovýchodně od města Tiberias, cca 100 kilometrů severovýchodně od centra Tel Avivu a cca 57 kilometrů jihovýchodně od centra Haify. Afikim obývají Židé, přičemž osídlení v tomto regionu je ryze židovské.\n\nAfikim je na dopravní síť napojen pomocí dálnice číslo 90.\n\nAfikim byl založen v roce 1932. Zakladateli osady byla skupina židovských přistěhovalců z organizace ha-Šomer ha-Cair, kterým se podařilo roku 1924 opustit Sovětský Svaz. Pracovali pak jako kolektiv na různých místech tehdejší britské Palestiny a roku 1932 se nastěhovali sem, do nynější lokality. Osadníci zde od počátku rozvíjeli intenzivní zemědělskou výrobu založenou na zavlažování.\n\nKoncem 30. let 20. století se v Afikim pořádaly kurzy létání, formálně organizované společností Aviron, fakticky napojené na židovskou ozbrojenou organizaci Hagana. Prvních 10 absolventů ukončilo kurz v červenci 1939.\n\nBěhem války za nezávislost v roce 1948 sloužil Afikim jako jedna z hlavních základen elitních židovských jednotek Palmach. Po válce zde bylo centrum polovojenských osadnických oddílů Nachal.\n\nRoku 1949 měl kibuc 860 obyvatel a rozlohu katastrálního území 1 906 dunamů (1,906 kilometru čtverečního).\n\nEkonomika obce je založená na zemědělství, průmyslu a turistickém ruchu. V roce 2003 kibuc prošel privatizací.\n\nObyvatelstvo kibucu Afikim je sekulární. Podle údajů z roku 2014 tvořili naprostou většinu obyvatel v kibucu Afikim Židé - cca 1400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1500 osob).\n\nJde o menší sídlo vesnického typu s dlouhodobě stagnující populací (v roce 2009 ovšem prudký nárůst v souvislosti se započtením výsledků sčítání lidu z roku 2008). K 31. prosinci 2014 zde žilo 1480 lidí. Během roku 2014 populace stoupla o 1,0 %. Jde o nejlidnatější kibuc v Oblastní radě Emek ha-Jarden. Výhledově zde má bydlet až 650 rodin.\n\n"}
{"id": "518575", "url": "https://cs.wikipedia.org/wiki?curid=518575", "title": "Palpitace", "text": "Palpitace\n\nPalpitace (z latinského \"palpito\" škubat sebou) se popisuje jako zvýšené uvědomování si srdečního rytmu, často spojené s pocitem neobvykle rychlého, pomalého či nepravidelného rytmu. Jedná se o příznak některých poruch srdečního rytmu (arytmií).\n\nJe subjektivně nepříjemný pocit vyvolaný údery srdce. \n\nZa normální situace může zvýšení srdeční činnosti způsobit tělesná námaha, úzkost či pití nápojů obsahujících kofein, pokud však není vyvolána uvedenými podněty, může být její příčinou nějaký závažný zdravotní problém, například nesprávná funkce štítné žlázy, chudokrevnost, nebo vážná porucha srdeční činnosti, jako je porucha srdečního tepu či tachykardie, případně revmatické onemocnění.\n\n"}
{"id": "518576", "url": "https://cs.wikipedia.org/wiki?curid=518576", "title": "Říše slunce", "text": "Říše slunce\n\nŘíše slunce je americké válečné filmové drama, natočené podle stejnojmenné autobiografické novely J. G. Ballarda. Hlavními postavami jsou Christian Bale, John Malkovich, Miranda Richardson a Nigel Havers. Film vypráví příběh o Jamie \"Jimu\" Grahamovi, mladém chlapci pocházející z bohaté britské rodiny žijící v Šanghaji, který se stane vězněm japonského zajateckého tábora Lunghua během 2. světové války.\n\nJaponské císařství bylo od 1937 ve válce s Čínou. V této době také žije kluk jménem Jamie Graham, britský školák vyšší třídy, který si užívá dětství v Šanghaji. Brzo však vypuknou ve městě nepokoje a Jamie je od svých rodičů oddělen. V \"cizí\" zemi plné japonských vojáků, bez jídla a jakýchkoliv znalostí japonštiny se seznamuje s Basiem, americkým prodavačem, který ho pojmenuje jako \"Jim\". Krátce na to se stávají zajatci zajateckého tábora Lunghua v Su-čou. V roce 1945, pár měsíců před koncem Pacifické války, se Jim táboru zcela přizpůsobí a využívá své kondice, aby mohl krást věci a poté s nimi dále obchodovat. Věci však patří i seržantu Nagatovi, který má tábor na starost.\n\nBritský doktor Rawlins se snaží naučit Jima medicíně. Ten má však jiné zájmy, především pak velkou zálibu v letadlech. Během jeho vězení se seznámí s japonským chlapcem, když mu podá model letadla, který omylem hodil přes hranice tábora. Jim stále sympatizuje s Basiem a navštěvuje ho do americké ubytovny. Basie a jeho kolegové se hádají, jestli jsou za hranicemi tábora miny a tak tam posílají Jima za účelem, že když se mu podaří nastavit pasti na krocany za území tábora, bude mít možnost bydlet na jeho ubytovně. Díky pomoci japonského chlapce se mu úkol podaří udělat a tak se přestěhuje. Basie plánuje útěk.\n\nNagata udělá prohlídku Basieho ubytovny a nalezne mýdlo, které od něj předtím Jim ukradl. Nagaty si myslí, že to ukradl Basie a tak ho zmlátí. Když se po uzdravení vrací zpět na ubytovnu, všechny jeho věci jsou rozkradeny. Později je tábor pod útokem skupiny amerických P-51 Mustangů a rozhodne se, že se tábor přemístí hlouběji do vnitrozemí. Noc předtím prchá Basie i přesto, že Jimu slíbil, že ho vezme s sebou. Během pochodu se počet vězňů rapidně sníží v důsledku vyčerpání, vyhladovění a nedostatku vody. Během jedné krátké zastávky v poušti se Jim rozhodne, že se vrátí. Nechá svou skupinu pokračovat v cestě, zatímco on se vrací zpět do Su-čou. Během vyčerpávající cesty vidí záblesk jaderné bomby shozené na tisíce kilometrů vzdálené Nagasaki, které definitivně ukončilo válku a potvrdilo japonskou porážku.\n\nPo náletu \"záchranných bomb\", které obsahují vodu i potraviny, se Jim dostává do Su-čou, kde potkává svého japonského přítele, který mu nabídne mango a že mu ho rozkrojí katanou. Během toho se objevuje Basie se svou americkou bandou a sbírá zbytky potravin, které bomby nabízejí. Když zahlédnou Jima s japonským klukem, který nad ním drží katanu, tak ho zastřelí. Jim začne mlátit Američana a Basie ho musí od něj odtrhnout. Slibuje mu, že mu pomůže najít jeho rodiče, Jim však odmítá. Později je zachráněn americkými vojáky a přemístěn do sirotčince v Šanghaji s ostatními dětmi, které ztratili rodiče. Když si pro něj přichází rodiče, má Jim strach, že je již nepozná. Nakonec však upadá do matčiny náruče.\n\n\nWarner Bros. zakoupila filmová práva s úmyslem obsadit Harolda Beckera jako režiséra a Roberta Shapira jako producenta. Tom Stoppad napsal první část, se kterou spolupracoval i J. G. Ballard. Becker však od svého postu odešel a David Lean spolu se Spielbergem přišli jako další producenti. Lean vysvětloval:\"\"Pracoval jsem na tom asi rok a na konci jsem to vzdal, protože mi to přišlo velmi podobné jako deník. Bylo to dobře napsané a zajímavé, ale přenechal jsem to Stevovi.\"\" Spielberg později na to dodal:\"\"Od momentu, kdy jsem si přečetl novelu od J. G. Ballarda, jsem tajně chtěl film natočit sám.\"\" Spielberg vzal natáčení filmu velmi osobně. Jako dítě byl jeho oblíbený Leanův film \"Most přes řeku Kwai\", který vypráví o podobném japonském zajateckým táboře. Spielbergovy sympatie ke II. světové válce a letectvu v něm vyvolal jeho otec, který mu vyprávěl jeho historky ze zkušenosti, které zažil jako radioman letadla B-25 Mitchell v China-Burma Theater. Spielberg si najal Menno Meyjese, aby dokončil druhou část scénáře.\n\nFilm \"Říše slunce\" byl natočen v Elstree Studios v Anglii a na území Šanghaje a Španělska. Filmaři se vydali hledat na asijském kontinentu místo, které by se podobalo Šanghaji v roce 1941. V roce 1985 navázali spolupráci s Shanghai Film Studios a China Film Co-Production Corporation. Po letech spolupráce získali povolení na tři týdny natáčet v Šanghaji v březnu roku 1987. Byl to první americký film natáčen v Šanghaji od roku 1940. Čínské úřady jim dovolily použití tradiční čínských znaků. Dohromady použili více než 5000 rekvizit, které připomínaly japonskou okupaci Šanghaje ve čtyřicátých letech. Členové Čínské lidové osvobozenecké armády hráli japonské vojáky. Ostatní místa natáčení byly Trebujena, Andalusie, Knutsford, Sunningdale a Berkshire. Pro část s atomovou bombou Nagasaki byla použita technika computer-generated imagery. Letadla typu A6M Zero a P-51 Mustang, které jsme ve filmu mohli vidět, byli pouze umělé modely. O visuální efekty se postaralo studio Industrial Light & Magic.\n\n\n"}
{"id": "518581", "url": "https://cs.wikipedia.org/wiki?curid=518581", "title": "Bejt Zera", "text": "Bejt Zera\n\nBejt Zera ( בֵּית זֶרַע, doslova \"\"Dům sémě\"\", Beit Zera, v oficiálním seznamu sídel Bet Zera) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 205 metrů pod mořskou hladinou 2 kilometry jižně od břehů Galilejského jezera poblíž soutoku řek Jordán a Jarmuk v oblasti s intenzivním zemědělstvím.\n\nVesnice se nachází cca 12 kilometrů jihojihovýchodně od města Tiberias, cca 100 kilometrů severovýchodně od centra Tel Avivu a cca 57 kilometrů jihovýchodně od centra Haify. Bejt Zera obývají Židé, přičemž osídlení v tomto regionu je ryze židovské.\n\nBejt Zera je na dopravní síť napojena pomocí dálnice číslo 90.\n\nBejt Zera byla založena v roce 1926. Podle jiného pramene došlo k založení až roku 1927. Zakladateli obce byla skupina židovských přistěhovalců z Německa, kteří od roku 1924 pobývali v oblasti údolí řeky Jordán. Roku 1927 postihlo tuto oblast zemětřesení a členové této skupiny, jejichž provizorní příbytky zemětřesení zničilo, se přemístili do nynější lokality, kde založili trvalou osadu.\n\nPůvodní název vesnice zněl Kfar Natan (כפר נתן). Pracovně se také nazývala Deganija Gimel (דגניה ג'). Stávající jméno navrhl Chajim Nachman Bialik, který ve 30. letech 20. století předsedal komisi pro přidělování místních jmen. Inspiroval se citátem z Talmudu.\n\nBěhem prvních dnů války za nezávislost v roce 1948 kibuc napadla syrská armáda, ale nebyl dobyt.\n\nRoku 1949 měl kibuc 455 obyvatel a rozlohu katastrálního území 1 595 dunamů (1,595 kilometru čtverečního).\n\nEkonomika kibucu Bejt Zera je založena na zemědělství, službách a turistickém ruchu. V obci fungují zařízení předškolní péče o děti. Základní škola je v sousední obci Afikim.\n\nObyvatelstvo kibucu Bejt Zera je sekulární. Podle údajů z roku 2014 tvořili naprostou většinu obyvatel v kibucu Bejt Zera Židé - cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 553 lidí. Během roku 2014 populace stoupla o 5,7 %.\n\n"}
{"id": "518584", "url": "https://cs.wikipedia.org/wiki?curid=518584", "title": "Natalie Appleton", "text": "Natalie Appleton\n\nNatalie Jane Appleton (* 14. května 1973 Mississauga, Ontario, Kanada) je kanadská zpěvačka, která se proslavila účinkováním v britské skupině All Saints.\n\nNarodila se v Mississaugue kanadskému otci a britské matce. Kromě mladší sestry Nicole, která taktéž patřila do skupiny All Saints, má Natalie ještě dvě starší sestry Lori a Lee. Během dětství žila v Torontu, New Yorku a Londýně.\n\nV roce 1990 se seznámila se svým budoucím manželem, striptérem Carlem Robinsonem. Roku 1992 mu porodila dceru Rachel a rok později se za něj v New Yorku provdala. Manželství však skončilo roku 1995 rozvodem. V roce 2002 se ve Francii provdala za Liama Howletta, člena The Prodigy a o dva roky později se jim narodil syn Ace Billy.\n\nProslavila se jako členka skupiny All Saints, jedné z nejúspěšnějších britských popových skupin 90. let. Kromě Natalie ve skupině působila její sestra Nicole Appleton, dále Melanie Blatt a Shazney Lewis. Skupina vznikla roku 1996 a vydala dvě úspěšné desky All Saints a Saints a Sinners, než se v roce 2001 rozpadla kvůli sporům mezi Natalií a Shazney.\n\nV roce 2002 vytvořily Natalie a Nicole duo Appleton a vydaly svůj první singl Fantasy. Deska s názvem Everything´s Eventual následovala o rok později. K propagaci desky natočily dokument \"Appleton on Appleton\", který ukazoval soukromý život sester.\n\nRoku 2006 skupina All Saints ohlásila comeback, vydala desku \"Studio 1\", ale o rok později se opět rozpadla.\n\nV roce 2000 se Natalie, Nicole a Melanie objevily v krimi komedii \"Honest\", která však divácky propadla a roku 2004 účinkovala v britské verzi reality show \"I'm a Celebrity... Get Me Out of Here!\".\n"}
{"id": "518585", "url": "https://cs.wikipedia.org/wiki?curid=518585", "title": "Sučany", "text": "Sučany\n\nSučany jsou obec na Slovensku v okrese Martin. Leží v údolí řeky Váh, asi 5 km severovýchodně od Martina. První písemná zmínka o obci pochází z roku 1258. V roce 2016 měla obec 4681 obyvatel a rozloha katastrálního území je 33,26 km². Nachází se zde evangelický kostel z roku 1783 a starobylý gotický římskokatolický kostel Nanebevzetí Panny Marie z konce 13. století.\n\nV obci se narodili:\n\n"}
{"id": "518586", "url": "https://cs.wikipedia.org/wiki?curid=518586", "title": "Masada (Emek ha-Jarden)", "text": "Masada (Emek ha-Jarden)\n\nMasada ( מַסָּדָה, Masada, v oficiálním seznamu sídel Massada) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 196 metrů pod mořskou hladinou 2 kilometry jižně od břehů Galilejského jezera poblíž soutoku řek Jordán a Jarmuk v oblasti s intenzivním zemědělstvím.\n\nVesnice se nachází cca 12 kilometrů jihojihovýchodně od města Tiberias, cca 102 kilometrů severovýchodně od centra Tel Avivu a cca 58 kilometrů jihovýchodně od centra Haify. Masadu obývají Židé, přičemž osídlení v tomto regionu je ryze židovské.\n\nMasada je na dopravní síť napojena pomocí dálnice číslo 90.\n\nMasada byla založena v roce 1937. Šlo o opevněnou osadu typu Hradba a věž, která byla založena 21. března 1937 v tentýž den jako sousední osada Ša'ar ha-Golan. Jejími zakladateli byla skupina židovských přistěhovalců z Rumunska. Jméno skupiny se pak stalo i jménem nově založené vesnice. Na budování vesnice se podíleli členové mládežnického hnutí Gordonia.\n\nBěhem války za nezávislost v roce 1948 kibuc Masada (a sousední Ša'ar ha-Golan) napadla syrská armáda. Obyvatelé obou židovských vesnic odrazili prvotní útok. Pak osadníci zvolili metodu psychologického boje a několik nocí po sobě vypravovali z vesnice a zpět konvoje všech dostupných traktorů a nákladních vozů, které se zapnutými světly křížovaly krajinu, aby vzbudily dojem vojenských přesunů. 18. května 1948 ale začal nový útok Syřanů vedený 1.brigádou syrské armády. Po těžkém ostřelování se obyvatelé osady rozhodli téhož dne večer vyklidit svou vesnici a uchýlili se provizorně do sousedních kibuců Bejt Zera a Afikim. Syřané pak pronikli do opuštěného kibucu , vyrabovali ho a zapálili. Teprve po třech dnech Masadu ovládli znovu Izraelci, když osadníky podpořily vojenské jednotky.\n\nRoku 1949 měl kibuc 271 obyvatel a rozlohu katastrálního území 1 443 dunamů (1,443 kilometru čtverečního).\n\nAž do roku 1967 se v okolí obce odehrávaly časté přeshraniční incidenty, jejichž příčinou byly často spory ohledně práv na využívání vod řeky Jarmuk. Během opotřebovací války na přelomu 60. a 70. let 20. století incidenty pokračovaly. Při jednom z nich najel traktor z kibucu Masada na minu a čtyři lidé byli zabiti. V březnu 1968 byla Masada ostřelována jordánskou armádou v rámci odvety za izraelské výpady proti základnám palestinských radikálů v Jordánsku.\n\nKibuc prošel po těžké ekonomické a sociální situaci privatizací. Ta probíhala v roce 2006. Členové kibucu jsou odměňováni již individuálně, podle vykonané práce. Ekonomika kibucu Masada je založena na zemědělství, průmyslu a turistickém ruchu (ubytování).\n\nObyvatelstvo kibucu Masada je sekulární. Podle údajů z roku 2014 tvořili naprostou většinu obyvatel v kibucu Masada Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 348 lidí. Během roku 2014 populace klesla o 7,7 %.\n\n"}
{"id": "518588", "url": "https://cs.wikipedia.org/wiki?curid=518588", "title": "Dušan Šinigoj", "text": "Dušan Šinigoj\n\nDušan Šinigoj (* 7. listopadu 1933, Dornberk) je bývalý slovinský politik.\n\nNarodil se v Dornberku nedaleko Nové Gorice, kde vystudoval gymnázium. Ekonomickou fakultu Univerzity v Lublani dokončil v roce 1960 a poté působil jako učitel na ekonomické střední škole v Ajdovščině. V roce 1978 byl zvolen místopředsedou slovinského výkonného výboru (vlády), předsedou vlády byl od května 1984. Svoji pozornost zaměřil na řešení ekonomických problémů. V dobách, kdy byl premiérem, došlo k reformě školského systému. Pokoušel se o navázání styků se sousedními zeměmi, což naráželo na odpor srbského a jugoslávského vedení. Na sklonku své existence připravila jeho vláda dvanáct dokumentů, které řešily všechny klíčové aspekty postavení Slovinska v reformované konfederativní Jugoslávii. Tyto podklady pak po prvních svobodných volbách posloužily DEMOSovské vládě.\n\nPo prvních svobodných volbách v roce 1990 se již politicky neangažoval. Za svůj podíl na založení \"Pracovního společenství Alpy-Jadran\" obdržel v roce 2000 spolu s dalšími žijícími zakladateli zlatou medaili tohoto společenství.\n\n"}
{"id": "518589", "url": "https://cs.wikipedia.org/wiki?curid=518589", "title": "Guillermo Martínez", "text": "Guillermo Martínez\n\nGuillermo Martínez López (* 28. června 1981, Camagüey) je kubánský atlet, jehož specializací je hod oštěpem.\n\nNa Panamerických hrách v roce 2007 v brazilském Rio de Janeiru získal zlatou medaili. Jeho osobní rekord z roku 2006 má hodnotu 87,17 m.\n\nČtyřikrát se kvalifikoval na mistrovství světa, čtyřikrát postoupil do finále. V Helsinkách 2005 skončil na desátém místě (72,68 m). Na následujícím šampionátu v Ósace obsadil deváté místo, když jeho nejdelší pokus měřil 82,03 m. Tento výkon by na MS 2005 stačil na čtvrté místo . Na mistrovství světa v Berlíně 2009 si zajistil stříbrnou medaili již v první sérii výkonem 83,43 m. V poslední, šesté sérii však poslal oštěp do vzdálenosti 86,41 m . Na zlatou medaili přesto nedosáhl. Tu vybojoval Nor Andreas Thorkildsen za výkon 89,59 m. Na MS v atletice 2011 v jihokorejském Tegu poté vybojoval výkonem 84,30 m bronz.\n\n"}
{"id": "518590", "url": "https://cs.wikipedia.org/wiki?curid=518590", "title": "Ša'ar ha-Golan", "text": "Ša'ar ha-Golan\n\nŠa'ar ha-Golan ( מַסָּדָה, doslova \"\"Brána Golan\"\", Sha'ar HaGolan) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 188 metrů pod mořskou hladinou 2 kilometry jižně od břehů Galilejského jezera poblíž soutoku řek Jordán a Jarmuk v oblasti s intenzivním zemědělstvím.\n\nVesnice se nachází cca 12 kilometrů jihojihovýchodně od města Tiberias, cca 102 kilometrů severovýchodně od centra Tel Avivu a cca 60 kilometrů jihovýchodně od centra Haify. Ša'ar ha-Golan obývají Židé, přičemž osídlení v tomto regionu je ryze židovské.\n\nŠa'ar ha-Golan je na dopravní síť napojen pomocí dálnice číslo 90.\n\nŠa'ar ha-Golan byl založen v roce 1937. Šlo o opevněnou osadu typu Hradba a věž, která byla založena 21. března 1937 v tentýž den jako sousední osada Masada. Zakladateli osady byla skupina židovských přistěhovalců z Československa a Polska, kteří do Palestiny dorazili roku 1930 a od té doby prodělávali společný zemědělský výcvik.\n\nVe 30. a 40. letech 20. století sloužil kibuc jako tranzitní místo pro ilegální židovské imigranty, kteří tudy přecházeli ze Sýrie do tehdejší britské Palestiny.\n\nBěhem války za nezávislost v roce 1948 kibuc Ša'ar ha-Golan (a sousední Masadu) napadla syrská armáda. Obyvatelé obou židovských vesnic odrazili prvotní útok. Pak osadníci zvolili metodu psychologického boje a několik nocí po sobě vypravovali z vesnice a zpět konvoje všech dostupných traktorů a nákladních vozů, které se zapnutými světly křížovaly krajinu, aby vzbudily dojem vojenských přesunů. Z Ša'ar ha-Golan byly mezitím evakuovány děti. 18. května 1948 ale začal nový útok Syřanů vedený 1.brigádou syrské armády. Po těžkém ostřelování se obyvatelé osady rozhodli téhož dne večer vyklidit svou vesnici a uchýlili se provizorně do sousedních kibuců Bejt Zera a Afikim. Syřané pak pronikli do opuštěného kibucu , vyrabovali ho a zapálili. Teprve po třech dnech Ša'ar ha-Golan ovládli znovu Izraelci, když osadníky podpořily vojenské jednotky.\n\nRoku 1949 měl kibuc 408 obyvatel a rozlohu katastrálního území 1 340 dunamů (1,34 kilometru čtverečního).\n\nBěhem opotřebovací války na přelomu 60. a 70. let 20. století se v oblasti odehrávaly četné přeshraniční incidenty. Už předtím, v říjnu 1966, zde zemřeli čtyři příslušníci hraniční policie, když jejich vůz najel na minu. Izrael pak kvůli tomu podal v OSN stížnost na Sýrii.\n\nEkonomika obce je založena na zemědělství, turistickém ruchu (ubytování) a průmyslu (továrna na plastové výrobky).\n\nByly zde odkryty zbytky 8 tisíc let staré vesnice, jejíž keramika je nejstarší dosud objevená keramika v Izraeli. Šlo o jedinečnou neolitickou kulturu (Jarmucká kultura). Roku 1950 zde bylo založeno \"Muzeum jarmucké kultury\" (dnes \"Muzeum jarmucké kultury Jehudy Rotha\"), které 40 let vedl jeho zakladatel Jehuda Roth.\n\nObyvatelstvo kibucu Ša'ar ha-Golan je sekulární. Podle údajů z roku 2014 tvořili naprostou většinu obyvatel v kibucu Ša'ar ha-Golan Židé – cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 567 lidí. Během roku 2014 populace stoupla o 0,0 %.\n\n\n"}
{"id": "518594", "url": "https://cs.wikipedia.org/wiki?curid=518594", "title": "Epistulae et acta nuntiorum apostolicorum apud imperatorem 1592–1628", "text": "Epistulae et acta nuntiorum apostolicorum apud imperatorem 1592–1628\n\nEpistulae et acta nuntiorum apostolicorum apud imperatorem 1592-1628 (zkratka: EANI) je edice nunciturních zpráv, vyhrazená Českému historickému ústavu v Římě. Jedná se o ty z nunciů u císařského dvora, kteří sídlili v Praze, zejména v době vlády Rudolfa II., nebo měli úzký vztah k českému prostředí a doplňuje německou řadu Nuntiaturberichte aus Deutschland nebst ergänzenden Aktenstücken.\n\nPráce na nunciaturách probíhaly až do 2. světové války, v období komunismu byly zastaveny, nyní se na nunciaturách znovu pracuje. Nunciaturu Spezianovu vydává dr. Alena Pazderová z Národního archivu v Praze, edici Caetaniho zpráv dokončuje dr. Tomáš Černušák z Moravského zemského archivu v Brně, mimořádně důležitou nunciaturu Carafovu připravoval nejprve dr. Pavel Balcárek z Brna, následně byl tento úkol svěřen dr. Tomáši Černušákovi a dr. Tomáši Parmovi \n\n\n"}
{"id": "518596", "url": "https://cs.wikipedia.org/wiki?curid=518596", "title": "Udánky", "text": "Udánky\n\nUdánky (německy \"Undangs\") jsou dříve samostatná německá obec ležící západně od města Moravská Třebová. Obec je situována podél Udáneckého potoka, pramenícího na východním úpatí Hřebečského hřebene. Po roce 1945 byla obec osídlena českým obyvatelstvem a založen Sbor dobrovolných hasičů Udánky. V roce 1960 se samostatná obec stala součástí Moravské Třebové. V současnosti v Udánkách žije 358 obyvatel v 84 domech.\n\nVznik obce Udánky stejně jako blízké obce Sušice (německy Tschuschitz) je v písemných záznamech datován 1365.\n\nZápadně od obce ve vzdálenosti 2 km se v lesním porostu nalézá zřícenina tvrze Udánky, které jsou v současnosti zřetelné pouze jako terénní nerovnosti. Vznik vodní tvrze je datován do 2.poloviny 13.století a zánik počátkem 15.století. Písemné zprávy však nejsou doloženy.\n\nObcí protéká Udáneský potok, pramenící v lesích východně od Hřebče. Západně od obce se do tohoto potoka vlévá ještě tok vyvěrající z Udáneského rybníka. Samotný Udáneský potok je znám svým zásaditým složením, způsobeným odtokem odpadních vod ze zrušených štol bývalých Lichtenštejnských dolů pod Hřebečovem. Udáneský potok se posléze zprava vlévá do řeky Třebůvky 200 metrů jižně od železniční stanice Moravská Třebová.\n\nUdáneský rybník leží západně od obce.\n\n"}
{"id": "518599", "url": "https://cs.wikipedia.org/wiki?curid=518599", "title": "Ma'agan", "text": "Ma'agan\n\nMa'agan ( מַעֲגָן, doslova \"Přístav\", Ma'agan) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 200 metrů pod mořskou hladinou na jižním břehu Galilejského jezera, v oblasti s intenzivním zemědělstvím.\n\nVesnice se nachází cca 10 kilometrů jihovýchodně od města Tiberias, cca 103 kilometrů severovýchodně od centra Tel Avivu a cca 58 kilometrů jihovýchodně od centra Haify. Ma'agan obývají Židé, přičemž osídlení v tomto regionu je ryze židovské.\n\nMa'agan je na dopravní síť napojen pomocí dálnice číslo 92. Na západní straně pak probíhá i dálnice číslo 90. Další hlavní komunikace (dálnice číslo 98) směřuje od kibucu k jihovýchodu, do prostoru řeky Jarmuk a komplexu Chamat Gader.\n\nNa místě nynějšího kibucu do roku 1948 stálo arabské město Samach nazývané též \"Zemach\". V květnu 1948 tuto oblast nejprve krátce ovládli při své invazi Syřané, ale pak při protiútoku Izraelci. Místní arabské obyvatelstvo uprchlo již v březnu a dubnu 1948.\n\nMa'agan byl založen v roce 1949. Zakladateli osady byla skupina židovských přistěhovalců ze Sedmihradska, kteří už od roku 1939 procházeli zemědělským výcvikem. Nejprve v kibucu Afikim, pak od roku 1941 na cvičné farmě Chavat Kineret (חוות כנרת) a od roku 1949 v samostatné zemědělské osadě. Zpočátku se kibuc nazýval בסער - Basa'ar.\n\nAž do roku 1967 se kibuc nacházel v demilitarizované zóně na dotyku izraelských a syrských pozic tak, jak to určily dohody o příměří uzavřené po válce za nezávislost roku 1949. Založení zemědělské vesnice tak bylo z izraelské strany motivováno snahou posílit faktickou přítomnost v této demilitarizované zóně.\n\nV roce 1951 po rozkolu v kibucovém hnutí kibuc opustila skupina asi 50 lidí. 29. července 1954 se na účastníky pietní slavnosti, konané v kibucu Ma'agan na počest židovského odbojáře z druhé světové války Perece Goldsteina, zřítil lehký letoun, který byl součástí slavnosti. 17 lidí zemřelo.\n\nEkonomika kibucu je založena na zemědělství a turistickém ruchu (turistická vesnice). Zemědělská výroba trpí omezeními kvůli nedostatku vody v Galilejském jezeře. Kibuc prošel roku 2005 privatizací a jeho členové dostávají mzdu podle odvedené práce.\n\nObyvatelstvo kibucu Ma'agan je sekulární. Podle údajů z roku 2014 tvořili naprostou většinu obyvatel v kibucu Ma'agan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 348 lidí. Během roku 2014 populace stoupla o 0,0 %.\n\n"}
{"id": "518604", "url": "https://cs.wikipedia.org/wiki?curid=518604", "title": "Frisinské zlomky", "text": "Frisinské zlomky\n\nFrisinské zlomky neboli Frisinské památky (slovinsky \"Brižinski spomeniki\", latinsky \"Monumenta Frisingensia\", psáno také \"Frizinské\") jsou nejstarším dochovaným slovanským textem psaným latinkou.\n\nBohoslužebné texty byly napsány patrně kolem roku 1000 slovinským (panonským) typem staroslověnštiny, která je v podstatě už starou slovinštinou, a pojmenování nesou podle frisinského kláštera, kde byly roku 1803 nalezeny.\n\n\n\n"}
{"id": "518606", "url": "https://cs.wikipedia.org/wiki?curid=518606", "title": "Baťkivščyna", "text": "Baťkivščyna\n\nBaťkivščyna ( , doslova Všeukrajinské sdružení „Otčina“ nebo zkráceně „Vlast“) je ukrajinská politická strana, která byla součástí někdejší koalice několika subjektů spolupracujících v Bloku Julie Tymošenkové. Ta je zároveň předsedkyní strany.\n\nStrana se profiluje středově, umírněně nacionalisticky a sociálně-liberálně. Strana byla založena roku 1999, po úpadku strany Hromada, jejíž předseda Pavlo Lazarenko odcestoval do USA, aby se vyhl vyšetřování svých podvodů. Tymošenková společně se svým spojencem O. Turčynovem v březnu 1999 založila parlamentní frakci \"Baťkivščyna\", stranou se stala o šest měsíců později.\n\nV parlamentních volbách 2002 již strana kandidovala coby vedoucí součást Bloku Julie Tymošenkové (BJuT) se ziskem 7,24 % hlasů. V prezidentských volbách 2004, jež vedly k tzv. oranžové revoluci, podporovala Viktora Juščenka. Ve volbách 2007 získal BJuT přes 22 % hlasů.\n\nV prezidentských volbách 2010 nominoval BJuT, jehož rozhodující součástí je Baťkivščyna, do tohoto úřadu Julii Tymošenkovou, kterou však porazil lídr Strany regionů Viktor Janukovyč.\n\nJulija Tymošenková kandidovala neúspěšně i v ukrajinských prezidentských volbách 2019 i 2014.\n\n"}
{"id": "518609", "url": "https://cs.wikipedia.org/wiki?curid=518609", "title": "Šnekov", "text": "Šnekov\n\nŠnekov ( \"Schneckendorf\") je vesnice v okrese Svitavy, od roku 1960 součást obce Březina. Nachází se 1,5 km severním směrem od Březiny a 2 km jižně od Křenov, ves je orientována severojižním směrem. Šnekovem prochází silnice II/368 z Letovic do Moravské Třebové. \n\nOd poloviny 12. století je uváděn pod názvem Wenzlausdorf a v roce 1365 patřil pod Moravskou Třebovou. V roce 1408 byla obec známa pod německým názvem Dorfflss bei Krönau. V roce 1465 přechází na českou formu názvu „Dorflik“. Kolem roku 1548 byla také nazývána staročesky „Dorfflik prope Chrzenowe“ nebo „Crenaw Dorfflss dobey“. Avšak v urbáři z roku 1657 je již pod názvem „Schneckendörfl“. V roce 1939 bydlelo ve 33 domech 238 obyvatel (122 mužů a 116 žen), patřících ke křenovské farnosti.\n\nObcí protéká Malonínský potok, pramenící na úpatí Mühlbusch (508 m) u obce Janůvky.\n\n"}
{"id": "518612", "url": "https://cs.wikipedia.org/wiki?curid=518612", "title": "Lhota u Konice", "text": "Lhota u Konice\n\nLhota u Konice (do roku 1950 jen \"Lhota\", německy \"Ölhütten\") je místní částí obce Brodek u Konice, ležící v okrese Prostějov v blízkosti Drahanské vrchoviny.\n\nJméno je patrně odvozeno od slova lhůta – lhota. Název Lhota (Ölhütten) je poprvé uvedeno v roce 1379 jako Knyezielhotka, později také Knyeze Lhota. V uvedeném roce dal Sulík z Konice dal zapsat Konické Panství s Kněží Lhotou do zemských desk bratřím Kropáčovým z Holštejna. Od té doby se s konickým panstvím odvíjely stejné dějiny. V minulosti obec patřila k německé jazykové oblasti Hřebečsko a úředně náležela do původního okresu Moravská Třebová, ač nebyla uvnitř jazykového ostrova, ale až několik kilometrů od jejího jihovýchodního cípu. Severně od obce se na jižním okraji lesa nachází zbytky obecního hřbitova s márnicí.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV obci se nalézá možnost vyžití pro jezdce na koních, vzhledem k blízkosti zalesněných lesů Drahanské Vrchoviny Nacházi se tu i starý žídovský hřibtov\n\n"}
{"id": "518615", "url": "https://cs.wikipedia.org/wiki?curid=518615", "title": "Černovír (Ústí nad Orlicí)", "text": "Černovír (Ústí nad Orlicí)\n\nČernovír (německy \"Cernovyr, Tschernowier\") je dříve samostatná německá obec ležící východně od města Ústí nad Orlicí. Nachází se na levém břehu Tiché Orlice. Po roce 1945 byla osídlena českým obyvatelstvem a založen Sbor dobrovolných hasičů Černovír. Z kulturních památek se zde nachází kaple sv. Gotharda, památník Jana Nepomuckého a v lese nad obcí sousoší Svaté Trojice.\n\nTichá Orlice pramení na západním svahu hory Jeřáb v Hanušovické Vrchovině a protéká v blízkosti obce. U splavu za obci na řece Tiché Orlici se nachází čistička vody.\n\nKaple sv. Gotharda je sálová stavba orientovaná, ukončená presbytářem zvenčí trojbokým. Členěna je vodorovnými a svislými pásy. V průčelí se nachází portál s kamenným ostěním. Letopočet 1851 ve štítu udává, kdy byla kaple postavena místo dřevěné zvonice. Nad průčelním štítem se nachází kovaný dvouramenný kříž s kovanými květy a rokaji. Vnitřní sál je zakončen půlkruhovou apsidou, strop je plochý. Kruchta ve je dvou sloupech, dřevěná, omítnutá. Hlavní oltář obsahuje válcový otáčivý tabernákl, rozvedený v křídla. Po stranách se nacházejí čtyři sloupy, nesoucí obíhající kladí. Stříška je zvonovitá s na ní umístěným mariánským obrazem. Po stranách se nacházejí adorující andělé z poloviny 19. století. Korpus varhan je trojdílný, s nižší střední částí, vsunutou do kruchtové balustrády. Mohutné, cípovitě vybíhající římsy, řezané náplně a křídla z pásků a akantů z 1. poloviny 18. století.\n\nV Černovíře jsou dvě zastávky ČSAD (rozcestí a náves), také je zde zastávka ČD a osadou prochází cyklostezka z Ústí nad Orlicí do Letohradu.\n\nVesnicí prochází nově modernizovaná elektrifikovaná jednokolejná železniční trať Ústí nad Orlicí - Letohrad - Dolní Lipka a dále do Polska.\n\n"}
{"id": "518616", "url": "https://cs.wikipedia.org/wiki?curid=518616", "title": "Knapovec", "text": "Knapovec\n\nKnapovec (německy \"Knappendorf\") je část města Ústí nad Orlicí, od kterého leží 4 km jihovýchodním směrem. První zmínka o obci je již z roku 1292. K roku 2001 žilo v obci 295 obyvatel. Dříve to však byla samostatná a početnější německá obec (k roku 1930 zde žilo 678 obyvatel). Po druhé světové válce došlo k odsunu německého obyvatelstva a obec byla osídlena obyvatelstvem českým. Založen také Sbor dobrovolných hasičů Knapovec.\n\nObec se skládá ze dvou částí. Horní část probíhá okolo silnice Ústí nad Orlicí - Lanškroun, druhá část obce se nalézá v hlubokém údolí Knapoveckého potoka, který se vlévá v Hylvátech do Třebovky.\n\nKostel sv. Petra a Pavla. Jedná se o pozdně empírovou církevní stavbu, která byla vystavěna v letech 1832–1834. Stavba stála 20 789 zlatých a byla financována a později také spravována Náboženskou maticí. Tento kostel je nástupcem částečně zděného kostelíka z 15. a 16. století, který stál v prostoru dnešního hřbitova. Celý areál byl opraven v 90. letech 20. století.\n\nAkciová společnost Bioprodukt Knapovec byla založena v roce 1992 ze zrušeného Společného podniku pro živočišnou výrobu Knapovec. V roce 2010 se jediným akcionářem stala společnost AVENA, spol. s r.o. se sídlem v Dlouhé Třebové, Panský kopec 1. Bioprodukt Knapovec a.s. je specializovaným podnikem na výrobu vepřového masa. Průměrný stav zvířat na farmě je 6000 ks, z toho je 560 prasnic základního stáda, od kterých se ročně odchová cca 14 000 selat. V roce 2011 došlo k rozhodnutí o ozdravení chovu – repopulaci. Tento krok byl vyhodnocen jako nezbytný pro další fungování podniku z důvodu neudržitelného zdravotního stavu (vysoké náklady na léky, nízká užitkovost). Společnost se rozhodla pro holandskou genetiku TOPIGS.\n"}
{"id": "518618", "url": "https://cs.wikipedia.org/wiki?curid=518618", "title": "Skuhrov (Česká Třebová)", "text": "Skuhrov (Česká Třebová)\n\nSkuhrov (německy \"Rathsdorf\") je dříve samostatná německá obec ležící východně od města Česká Třebová., na severním okraji je zakončena silnicí II/315. Po roce 1945 byla obec osídlena českým obyvatelstvem.\n\nPrvní místní kostel je zmiňován již ve 13. století. Roku 1740 byl vybudován barokní kostel sv. Jana Nepomuckého, 1752 hřbitov, věž byla přistavěna 1768, 1770 opatřeny zvony, 1800 sousoší Kalvárie od lanškrounského sochaře Hanitsche, 1841 oltář, 1867 varhany od jakubovického varhanáře Franze Hanische. 1901 byl kostel renovován a hřbitov rozšířen, obec přifařena k Ostrovu.\n\n1788 zřízena škola, do té doby děti chodily do Knapovce. 1895 byla škola rozšířena, nejprve dvojtřídka, později trojtřídka.\n\nV 50. letech 19. století mnoho místních obyvatel odešlo od USA.\n\nVýchodně od obce se nalézá přírodní rezervace Třebovské stěny s rozsáhlými opukovými pseudokrasovými jeskyněmi.\n\nV horní části obce pramení Skuhrovský potok, který při své cestě do obce Rybník přibírá několik dalších vodních toků a vlévá se do řeky Třebovka u obce Rybník. Třebovka pramení nad obcí Koclířov nedaleko Svitav, u obce Třebovice vytéká z rozlehlého rybníku Hvězda.\n\nSeverním okrajem obce probíhá silnice II/315 Týnišťko-Úsov. Samotná obec je postavena okolo místní komunikace do České Třebové.\n"}
{"id": "518622", "url": "https://cs.wikipedia.org/wiki?curid=518622", "title": "Arnulf Korutanský", "text": "Arnulf Korutanský\n\nArnulf Korutanský (850 – 8. prosince 899 Řezno) byl východofranským (877–899) a italským (894–899) králem a římským císařem (896–899), byl rovněž bavorským vévodou (887–899) a vládl také v Karantanii, v té době podřízené Bavorsku.\n\nPocházel z východofranské větve rodu Karlovců, byl jediným, avšak nemanželským synem krále Karlomana, syna Ludvíka II. Němce. Před svojí smrtí roku 879 mu otec svěřil korutanskou marku. Již v mládí získal prestiž jako vojevůdce ve východních oblastech východofranské říše.\n\nPozději se otevřeně postavil do čela odboje východofranské šlechty proti svému strýci císaři Karlu III. Tlustému, kterého následně v rozčilení postihla mozková příhoda. Po abdikaci ochrnutého panovníka si reprezentace východofranské říše zvolila za svého krále Arnulfa. Trůn mu nabídla také část západofranské šlechty, o nějž však zájem neměl. Tak byl ukončen pokus o znovusjednocení Franské říše, realizovaný Karlem III. Tlustým, a definitivně potvrzen její rozpad. Východofranský král Arnulf byl zdá se posledním \"\"svěžím letorostem\"\" usychajícího kmene karlovského rodu a \"\"jeho říše jediná představovala tou dobou v západní Evropě velmoc a rázná jeho vláda si vynucovala v dobách zmatků všeobecné uznání\".\" Snažil se udržet alespoň zdánlivou jednotu své říše. Nad Normany zvítězil po dlouhé době v říjnu 891 v bitvě u Lovaně. Dlouhá léta vedl boje s Velkomoravskou říší, kterou si pokoušel podrobit. Roku 890 uznal při osobním setkání svrchovanost krále Svatopluka I. nad Čechami. Vzápětí však proti němu zahájil novou válku ve spojení s Bulhary, Maďary a Chorvaty, sídlícími jižně od hranic Velkomoravské říše, ale znovu neuspěl. Po Svatoplukově smrti složila Arnulfovi roku 895 slib věrnosti knížata Čechů Spytihněv I. a Vitislav.\n\nPoté se začal věnovat italským záležitostem a zahájil boj proti italskému vzdorokráli Widovi ze Spoleta. Přitáhl do Itálie a poté co Wido během války zahynul si vynutil na lombardských městech uznání za krále. Vdova po Widovi však v boji pokračovala, zajala papeže Formosa a snažila se ho přimět, aby uznal za císaře Widova syna Lamberta. Arnulf proto podnikl roku 895 druhé italské tažení, během něhož se mu podařilo papeže osvobodit. Poté ho Formosus korunoval 22. února 896 římským císařem.\n\nAni Arnulfovi se nevyhnula rodová choroba, ateroskleróza, které vedla u většiny z mužských členů již ve středních letech k ochrnutí po mozkové příhodě. Arnulf jí byl postižen během druhé italské výpravy a domů se vrátil na nosítkách. V posledních letech života byl císař neschopen vládnout osobně.\n\nArnulfovým nástupcem ve východofranské říši se stal teprve šestiletý syn z manželství s Odou z rodu Konrádovců, Ludvík IV. Dítě, jímž vymřeli roku 911 východofranští Karlovci po meči. Ludvíkův nástup na trůn byl počátkem krize a rozkladu říše. Pro svého původního následníka, staršího, leč nemanželského syna Svatopluka vytvořil samostatné království z Lotrinska, jež připadlo celé východofranské říši ribemontskou smlouvou. Svatopluk Lotrinský zde vládl v letech 895 až 900.\n\n"}
{"id": "518623", "url": "https://cs.wikipedia.org/wiki?curid=518623", "title": "Pont des Arts", "text": "Pont des Arts\n\nPont des Arts (česky \"Most umění\") je most pro pěší a cyklisty přes řeku Seinu v Paříži. Nazývá se též \"Passerelle des Arts\" (\"Lávka umění\"). Spojuje 1. obvod na pravém břehu, kde se nachází Louvre a 6. obvod na levém, kde stojí Institut de France. Most byl pojmenován podle Louvru, který se během prvního císařství nazýval Palais des Arts (Palác umění). Od roku 1975 je most historickou památkou. V letech 1981–1984 musel být z technických důvodů přestavěn.\n\nPont des Arts byl postaven v letech 1801–1804 pro chodce jako první železný most v Paříži. Původně měl deset oblouků, ale v roce 1852 při rozšiřování nábřeží na levém břehu se ze dvou oblouků stal jeden. V roce 1975 byl most zanesen mezi historické památky, ovšem již o rok později bylo konstatováno, že konstrukce mostu je velmi poškozená. Částečně bombardováním v letech 1918 a 1944 a také kolizemi s loděmi v letech 1961 a 1970. Most byl proto v roce 1977 uzavřen a v roce 1979 navíc došlo k závažnému poškození mostu v délce 60 metrů po nárazu lodi.\nMost byl opraven a přebudován v letech 1981–1984 a slavnostně otevřen tehdejším pařížským starostou Jacquesem Chiracem 27. června 1984.\n\nNa mostě někdy probíhají výstavy v plenéru, místo přitahuje malíře, fotografy i filmaře, především díky výhledu na ostrov Cité, v létě bývá oblíbeným místem pro pořádání pikniků.\n\nInženýři Louis-Alexandre de Cessart a Jacques Dillon navrhli most jako visutou zahradu s květinami, truhlíky a lavičkami. Současný most, jehož obnovu provedl architekt Louis Arretche, respektuje původní podobu mostu. Došlo pouze ke snížení počtu oblouků o dva, aby se sladil se sousedním mostem Pont Neuf. Most má nyní sedm oblouků. Kovová konstrukce s dřevěnou palubou spočívá na kamenných pilířích, celková délka činí 155 metrů a šířka 11 metrů.\n\nPro svůj vzhled i výhled na okolní pamětihodnosti se most objevil v mnoha filmech. Režisér Eugène Green v roce 2004 natočil film \"Le Pont des Arts\", který vypráví příběh o neuskutečněné lásce mezi dvěma mladými lidmi, kteří se nikdy nesetkají. Film se odehrává v letech 1979–1980, tedy v době zničení mostu.\n\nVe filmu \"Agent bez minulosti\" se Matt Damon na konci filmu objeví na Pont des Arts. Most se rovněž v krátkých sekvencích objevil ve filmech \"Amélie z Montmartru\" nebo \"Paříži, miluji tě\".\n\n"}
{"id": "518624", "url": "https://cs.wikipedia.org/wiki?curid=518624", "title": "Arnulf Bavorský", "text": "Arnulf Bavorský\n\nArnulf Bavorský zvaný Zlý (9. století – 14. července 937, Řezno, Východofranská říše) byl markrabětem (907–911) a později vévodou (911–914 a 919–937) bavorským, vládcem Karantánie (Korutan), spojené s Bavorským vevodstvím, a východofranským vzdorokrálem (919–921).\n\nArnulf pocházel z rodu Luitpoldovců, jeho otec bavorský markrabě Luitpold padl roku 907 u Bratislavy v bitvě s Maďary. Luitpoldovým nástupcem v Bavorsku se stal Arnulf. \"\"Získal-li vévodství právem nástupnickým či volbou bavorského národa, t.j. předních velmožů, není zcela bezpečně zjištěno,\"\" napsal Václav Chaloupecký do \"Dějin lidstva.\" \"\"Nebezpečí maďarské vynucovalo si zajisté zcela mimořádných opatření.\"\" \n\nJako bavorský markrabě a později vévoda si Arnulf počítal v říši značně samostatně. Dosáhl několika vítězství nad Maďary (909, 910, 913), a posílil tak východní hranice Bavorska na řece Innu. Zároveň rostla Arnulfova moc a prestiž v říši. Aby zajistil svým bojovníkům prostředky k obživě a zároveň si získal jejich věrnost, sekularizoval vévoda část bavorských církevních statků v jejich prospěch. Tím si ovšem znepřátelil bavorské preláty, kteří se obrátili o pomoc na krále.\n\nPo vymření vládnoucí východofranské dynastie Karlovců roku 911 se postavil za volbu franckého vévody Konráda, který se následně oženil s Arnulfovou ovdovělou matkou Kunhutou, jež rovněž pocházela ze švábského vévodského rodu Alaholfingů. Brzy se však dostal s králem do konfliktu a připojil se k všeobecnému odboji proti němu, který Konrád nedokázal zdolat. Přesto byl Arnulf v Bavorsku sesazen a nahrazen Konrádovým bratrem Bertoldem. Po Konrádově smrti se roku 919 znovu ujal postu bavorského vévody. Zároveň se prohlásil se souhlasem bavorských velmožů východofranským králem, přestože si ostatní šlechta zvolila saského vévodu Jindřicha Ptáčníka. Zajímavé je, že tentokrát se na Arnulfovu stranu postavili i bavorští biskupové.\n\nRoku 921 uspořádal Jindřich I. proti svému konkurentovi tažení, které skončilo nikoliv válečným konfliktem, nýbrž smírem. Arnulf se královské hodnosti vzdal a řezenskou smlouvou uznal Jindřicha I., který ho potvrdil ve funkci bavorského vévody a dopřál mu značnou samostatnost. Vévoda měl například právo investitury biskupů a významných opatů a vedl samostatnou zahraniční politiku. Snažil se získat italskou královskou korunu, o kterou neměl Jindřich zájem. Nakonec se mu roku 934 podařilo prosadit volbu syna Eberharda, nicméně bavorská vojenská výprava do Lombardie skončila naprostým fiaskem. Zemřel roku 937 a byl pohřben v klášteře sv. Jimrama v Řezně.\n\nArnulf se snažil zasahovat také do poměrů v českém knížectví. Zdá se však, že Čechy se uvolnily ze svrchovanosti říše, odklonily se od bavorského vévody a uzavřely za vlády knížete Václava spojenectví se saským Jindřichem, jak dosvědčuje saský kronikář Widukind i autor Kristinánovy legendy. Zachována zůstala pouze církevní závislost na řezenské diecézi.\n\n\n"}
{"id": "518626", "url": "https://cs.wikipedia.org/wiki?curid=518626", "title": "Pont Saint-Louis", "text": "Pont Saint-Louis\n\nPont Saint-Louis (česky \"Most svatého Ludvíka\") je silniční most přes řeku Seinu v Paříži. Nachází se ve 4. obvodu, kde spojuje východní cíp ostrova Cité a západní část ostrova svatého Ludvíka.\n\nSoučasný most je již sedmým v pořadí, který se na tomto místě nachází. První most mezi oběma ostrovy byl \"pont Saint-Landry\" postavený v letech 1630–1634. V roce 1717 byl nahrazen novým dřevěným mostem se sedmi oblouky, kterému se pro jeho barvu říkalo \"Pont Rouge\" (\"Červený most\"). Tuto stavbu zničila povodeň v roce 1795. V roce 1804 byl postaven nový most z dubového dřeva se dvěma oblouky, který byl dlouhý 70 metrů a široký 10 m. Tento most byl zbořen již v roce 1811 v důsledku sesuvu půdy a nahrazen novým visutým mostem v roce 1842. O 20 let později byl místo visutého mostu zřízen kovový most s jedním obloukem o rozpětí 64 metrů. Tento byl zbořen v roce 1939 a nahrazen roku 1941 ocelovou lávkou. Současný most byl postaven v letech 1969–1970.\n\nMost je ocelový o s jedním obloukem a jeho celková délka činí 67 metrů a šířka 16 metrů.\n\n"}
{"id": "518629", "url": "https://cs.wikipedia.org/wiki?curid=518629", "title": "Wido ze Spoleta", "text": "Wido ze Spoleta\n\nWido (Guido) ze Spoleta († 894) byl italský král v letech (889-891) a římský císař v letech (891-894).\n\nByl druhorozeným synem spoletského vévody Guida I. ze Spoleta a jeho ženy Itty. Od roku 880 zastával funkci markraběte camerinského. Oženil se s Algetrudou a měl s ní syna Lamberta, který se později stal jeho spoluvladařem.\n\nPo abdikaci císaře Karla III. Tlustého se roku 888 marně pokoušel proniknout na západofranský trůn. Po porážce italského krále Berengara I., spřízněného s Karlovci, roku 889 se stal italským králem a později byl korunován císařem. Úspěšně bránil Řím před útoky Arabů. Byl poražen v boji s východofranským králem Arnulfem Korutanským.\n"}
{"id": "518635", "url": "https://cs.wikipedia.org/wiki?curid=518635", "title": "Pont Saint-Michel", "text": "Pont Saint-Michel\n\nPont Saint-Michel (česky \"Most svatého Michala\") je silniční most přes řeku Seinu v Paříži. Spojuje ostrov Cité (4. obvod) a 5. obvod na levém břehu. Most byl pojmenován podle nedaleké kaple sv. Michala, která se nacházela v tehdejším královském paláci na ostrově (nyní Justiční palác).\n\nO výstavbě kamenného mostu rozhodl pařížský parlament v roce 1378 po dohodě s kapitulou Notre-Dame a pařížskými měšťany. Stavba probíhala v letech 1379–1387. Po svém dokončení se nazýval \"Pont-Neuf\" (\"Nový most\"), který však není totožný se současným Pont Neuf. Po svém dokončení byly na mostě postaveny domy. V roce 1408 most strhla povodeň a vzhledem k nedostatku financí během probíhající stoleté války byl nový most postaven ze dřeva. V roce 1444 pařížský parlament rozhodl vyčlenit část příjmů z pokut k opravě mostu. Současný zděný most byl postaven v roce 1857.\n\nStavbu projektovali Paul-Martin Gallocher de Lagalisserie a Paul Vaudrey. Most je zděný o třech obloucích, jejichž rozpětí je 17,20 m. Celková délka mostu činí 62 metry a šířka 30 metrů (vozovka 18 m, dva chodníky 6 m).\n\n"}
{"id": "518637", "url": "https://cs.wikipedia.org/wiki?curid=518637", "title": "Hřeben", "text": "Hřeben\n\nHřeben je nástroj, který slouží k česání a k úpravě vlasů i vousů, případně i k česání zvířat, k vyčesávání srsti (hřebelcování, hřeblo) a pod. Hřeben může mít různé tvary a býval často zdobený. Rozlišují se hřebeny jednostranné, oboustranné, s rukojetí a ozdobné hřebeny k upevňování účesu.\n\nNejstarší nalezené hřebeny pocházejí z mezolitu, byly obvykle jednostranné a vyrobené z kostí. Hřebeny z egyptské Nakády pocházejí z 3.-4. tisíciletí př. n. l., mají rozmanité tvary a jsou ze slonoviny. Vyráběly se z kostí a rohů zvířat (slonovina, želvovina) a byly často zdobeny zvířecími nebo mytologickými výjevy. V severní Evropě převládaly hřebeny jednostranné, ve Středomoří oboustranné. Už ve starověku se objevují hřebeny bronzové, stříbrné i dřevěné (především zimostráz a eben).\n\nOzdobné hřebeny k upevnění účesu jsou známy z mnoha kultur, zejména z jihovýchodní Asie a Pacifiku. V Japonsku a v Číně se přepychové hřebeny vyráběly ze želvoviny a později zdobily lakem. Nosily je nejen ženy, ale často také muži. Muži z ostrovů jižního Pacifiku nosili hřebeny s ornamenty, v Melanésii jsou hřebeny vyráběny z dlouhých bambusových tyčinek, přidělané na jakési malé smetáčky, zdobené korálky, mušlemi nebo peříčky. Na ostrově Samoa jsou vysoké dřevěné hřebeny krášleny geometrickými výřezky, na severním Sulawesi je vykládali perletí, nebo se dělaly s vyřezávanými značkami pro ceremoniální účesy.\n\nPro Afriku byly typické vyřezávané figury s ornamenty ze dřeva nebo slonoviny. Američtí indiáni vyráběli dřevěné či kostěné jednostranné nebo oboustranné hřebeny, některé bohatě zdobili figurálními motivy.\n\nV Evropě ve středověku byl hřeben nezbytnou součástí zámožné domácnosti a ozdobné hřebeny zejména ze slonoviny užívali i církevní hodnostáři. Ve 14., 15. a 16. století si takové hřebeny nechávala vyrábět i šlechta. Byly dekorovány legendárními motivy nebo pastorálními scénami. Od 17. století nosily ženy vysoké účesy, složitě česané, také někdy s hřebenem jako ozdobou (např. ve Španělsku ženy nosily želvovinové hřebeny k upevnění mantily). Od 16. století se objevují hřebeny s rukojetí, často stříbrnou nebo měděnou, do níž byl zasazen kostěný hřeben. Kovovými hřebeny se také česala zvířata s hustou srstí.\n\nTradiční kosti, slonovinu a želvovinu, nahradil koncem 19. století celuloid a později plastické hmoty. Hřeben tak přestal být luxusním předmětem a stal se běžnou denní potřebou, většinou bez ozdob. V současnosti se hřebeny vyrábějí z různých materiálů, nejčastěji lisováním z plastů. Užívat hřeben ke zdobení vlasů je dnes méně obvyklé, ale jsou především používány k česání či jiné úpravě vlasů. Můžeme je nálezt prakticky v každé domácnosti a ovšem v holičství a kadeřnictví. Na hřeben, obalený tenkým papírem nebo listem, se dá foukáním také hrát. Hřebeny s úzkými mezerami (tzv. \"všiváčky\") se dnes používají k odstraňování mikroskopických parazitů (např. vší).\n\n\n"}
{"id": "518654", "url": "https://cs.wikipedia.org/wiki?curid=518654", "title": "OMV", "text": "OMV\n\nOMV (dříve \"Österreichische Mineralölverwaltung\", ÖMV) je rakouský koncern založený roku 1956 se sídlem ve Vídni, zaměřený především na zpracování ropy a výrobu paliv. Ve střední Evropě provozuje síť více než 2 500 stejnojmenných čerpacích stanic. V České republice koupil čerpací stanice ARAL, které tímto zanikly. Na českém trhu byly čerpací stanice OMV již před touto akvizicí.\n\nFirma je jednou z největších společností v Evropě. Působí ve 13 zemích a zaměstnává více než 34 000 zaměstnanců.\n\nOMV je veřejně obchodovanou společností.\n\nOMV vlastní i podíly v několika ropných a petrochemických společností. Nejdůležitější podíly jsou:\n\nV Česku působí OMV od roku 1991 a na jejím území provozuje 220 čerpacích stanic. Zaměstnává 84 lidí a nepřímo dalších více než 1.500 na čerpacích stanicích.\n\nRoku 2016 odprodala společnost OMV část svých čerpacích stanic společnosti Benzina.\n\n"}
{"id": "518659", "url": "https://cs.wikipedia.org/wiki?curid=518659", "title": "Tel Kacir", "text": "Tel Kacir\n\nTel Kacir ( תֵּל קָצִיר, doslova \"\"Pahorek sklizně\"\", Tel Katzir, v oficiálním seznamu sídel Tel Qazir) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 136 metrů pod mořskou hladinou, 1 kilometr od jižního břehu Galilejského jezera a na úpatí jižní části Golanských výšin, v oblasti s intenzivním zemědělstvím.\n\nVesnice se nachází cca 12 kilometrů jihovýchodně od města Tiberias, cca 105 kilometrů severovýchodně od centra Tel Avivu a cca 60 kilometrů jihovýchodně od centra Haify. Tel Kacir obývají Židé, přičemž osídlení v tomto regionu je ryze židovské.\n\nTel Kacir je na dopravní síť napojen pomocí dálnice číslo 92, která sleduje východní břeh Galilejského jezera. Dálnice číslo 98 z ní odbočuje okolo kibucu k jihovýchodu, do prostoru řeky Jarmuk a komplexu Chamat Gader.\n\nTel Kacir byl založen v roce 1949. Jeho jméno je odvozeno od původního arabského místního názvu této lokality Tel el-Kassr.\n\nAž do roku 1967 se kibuc nacházel v pohraniční zóně na dotyku izraelských a syrských pozic tak, jak to určily dohody o příměří uzavřené po válce za nezávislost roku 1949. Zakladateli vesnice byla osadnická skupina z jiných kibuců napojená na skautské hnutí תנועת הצופים – Tnuat ha-Cofim a na polovojenské osadnické sbory Nachal. Kvůli těžké bezpečnostní a ekonomické situaci ale zpočátku kibuc čelil odlivu obyvatel. Vesnice byla vystavena opakovanému ostřelování ze syrských pozic. Po jomkipurské válce v roce 1973 se bezpečnostní situace zcela uklidnila.\n\nEkonomika kibucu je založena na zemědělství, průmyslu a turistickém ruchu. Kibuc prošel počátkem 21. století privatizací a jeho členové jsou odměňováni individuálně, podle odvedené práce. V obci je k dispozici synagoga, společenské středisko, obchod, společná jídelna, sportovní areály.\n\nObyvatelstvo kibucu Tel Kacir je sekulární. Podle údajů z roku 2014 tvořili naprostou většinu obyvatel v kibucu Tel Kacir Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 344 lidí. Během roku 2014 populace stoupla o 5,2 %.\n\n\n"}
{"id": "518669", "url": "https://cs.wikipedia.org/wiki?curid=518669", "title": "Třída Iwo Jima", "text": "Třída Iwo Jima\n\nTřída Iwo Jima byla lodní třída amerických vrtulníkových výsadkových lodí (nesly označení LPH — \"Landing Platform, Helicopter\"), které byly v operační službě v letech 1961–2002. Jejich úkolem byla přeprava, výsadek a zásobování jednotky námořní pěchoty pomocí lodí nesených vrtulníků. Sloužit mohly též při odminování, živelních pohromách či jako velitelská plavidla. Celkem bylo postaveno sedm jednotek této třídy. Byly to první nově postavené lodě této kategorie na světě, protože předchozí americké nosiče vrtulníků byly upravené letadlové lodě třídy \"Essex\".\n\nCelkem bylo postaveno sedm výsadkových lodí této třídy. Na stavbě se podílely loděnice Puget Sound Naval Ship Yard v Bremertonu ve státě Washington, Philadelpia Naval Ship Yard ve Filadelfii a Ingalls Shipbuilding v Pascagoule se státě Mississippi.\n\nJednotky třídy \"Iwo Jima\":\nLodě měly přímou letovou palubu a ostrov na pravoboku. Jelikož z nich operovaly pouze vrtulníky, nenesly katapulty. Stroje byly z podpalubního hangáru vyváženy pomocí dvou výtahů. Letecký park mohlo tvořit okolo 30 vrtulníků různých typů. Lodě dále mohly nést výsadek dvou tisíc vojáků námořní pěchoty.\n\nVýzbroj lodí sloužila především k obraně. Po dokončení nesly pouze osm 76mm kanónů ve čtyřech dvoudělových věžích. V první polovině 70. let byly dvě z věží sejmuty a nahrazeny dvojicí osminásobných kontejnerů řízených střel Sea Sparrow. Během 80. let byly na každou loď instalovány rovněž dva systémy blízké obrany Phalanx CIWS, sloužící zejména k obraně proti protilodním střelám.\n\nLodě třídy \"Iwo Jima\" byly nasazeny například ve vietnamské válce a válce v Zálivu.\n\n"}
{"id": "518672", "url": "https://cs.wikipedia.org/wiki?curid=518672", "title": "Vadakstis (přítok Venty)", "text": "Vadakstis (přítok Venty)\n\nVadakstis (lotyšsky \"Vadakste\", žemaitsky \"Vadakstė\") je řeka na jihu Lotyšska, pramení u okresního města Auce v Lotyšsku. Délka toku je 82,2 km, z nichž přes 55 km tvoří státní hranici Litvy s Lotyšskem. Řeka ústí na státní hranici Litvy s Lotyšskem zprava do řeky Venty 184,2 km od jejího ústí, u „hradiště“ Griežė, 2 km na západ od Leckavy.\n\nŘeka teče zpočátku na jihozápad, od mostu cesty Vītiņi – Naujoji Akmenė začíná tvořit první krátký úsek hranice Litvy s Lotyšskem mezi 62,4 a 59,7 říčním kilometrem (u obce Vegeriai), kde se také stáčí ostře na západ a vrací se na území Lotyšska. Po soutoku s řekou Avīkne u obce Putras se stáčí více na jih (dvakrát ji překlenuje cesta Putras – Bileiķi – Priedula), od soutoku s řekou Miežupis (jehož část do tohoto soutoku tvořila státní hranici) – to je od 52 říčního km až do soutoku s Ventou, tvoří druhý – delší – úsek hranice Litvy s Lotyšskem, přičemž teče směrem západním. Dále (za soutokem s Miežupisem) protéká mezi blízkými obcemi Klykoliai na straně litevské a Priedula (v její blízkosti je klášter) na straně lotyšské, kde ji překlenuje most cesty, spojující obě vsi. Dále protéká rybníkem, který se lotyšsky jmenuje Vadakstes ūdenskrātuve a litevsky Klykolių tvenkinys, jehož hráz je u lotyšského městysu Vadakste a jeho plocha je 98 ha, vznikl v roce 1981. Dále u vsi Kesiai se vlévá řeka Agluona, míjí vísky Jāņmuiža a Bajāri na lotyšské straně a ves Jučiai na straně litevské. Dále přes ni vede železniční trať Mažeikiai – Laižuva – // – Auce – Jelgava (- Rīga), dříve také zvaná Mítavská trať (litevsky: \"Mintaujos geležinkelis\", lotyšsky \"Rīgas-Jelgavas-Mažeiķu (Mītavas) dzelzceļa līnija\", rusky \"Митавская железная дорога\") – (podle staršího názvu Jelgavy – Mītava). U vsi Griežė byly ve 20. století provozovány dva přívozy přes řeky Venta a Vadakstis.\n\n\n\n\nV pohraničí bylo přes řeku postaveno několik mostů. Jeden z nich byl u obce Ezere (postaven ještě za cara ). V roce 1944 ho Němci odstřelili. Rusové na jeho místě záhy postavili provizorní, dřevěný, který ale v roce 1946 odnesly plovoucí kry. V témže roce stavitel Jonas Lizdenis postavil náhradní dřevěný. Později, při stavbě silnice do Ezere byl na jiném místě postaven železobetonový most. Za války byly ještě u Knabiků a Buknaičiů postaveny dva provizorní mosty. Starý most byl v Laižuvě, po válce byl postaven nový.\n\nV litevštině je Vadakstis na rozdíl od češtiny rodu \"ženského\", číslo jednotné. V češtině skloňujeme podle vzoru hrad.\n\n\"V tomto článku je použit překlad textu z článku\" \"Vadakstis\" \"na wikiprojektu mažeikiaiské oblastní Wikipedie\"\n"}
{"id": "518680", "url": "https://cs.wikipedia.org/wiki?curid=518680", "title": "Solaris (odrůda révy vinné)", "text": "Solaris (odrůda révy vinné)\n\nSolaris je interspecifická odrůda révy (též hybridní odrůda, mezidruhové křížení, PiWi odrůda), určená k výrobě bílých vín. Vytvořil ji Prof. Dr. Norbert Becker ve Freiburgu, tedy v Německu, roku 1975 křížením odrůd \"Merzling\" a \"Gm 6493\".\n\nRéva odrůdy \"Solaris\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný, letorosty jsou polovzpřímené až poléhavé. Vrcholky letorostů jsou otevřené, středně silně až silně bíle vlnatě ochmýřené, mírně až průměrně pigmentované antokyaniny, mladé listy jsou zelené s bronzovým nádechem. Keře jsou hustě olistěné. Jednoleté réví je červenavě hnědé.\n\nListy jsou středně velké až velké, tmavě zelené, tří- až pětilaločnaté s mělkými až středně hlubokými, otevřenými výkroji ve tvaru „U“, povrch listů je drsný, mírně puchýřnatý, řapíkový výkroj je lyrovitý s ostrým dnem, úzce otevřený až uzavřený, někdy i překrytý s průsvitem. Žilnatina listu je bez pigmentace.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké, okrouhlé až mírně eliptické bobule zelenožluté až zlatožluté barvy, při vyzrání na líčku se sklonem k hnědnutí. Dužina má odrůdovou, jemně muškátově-bylinnou chuť. Hrozen je středně velký, řidší až průměrně kompaktní, většinou bez křidélek.\n\n\"Solaris\" je velmi raná moštová odrůda, kříženec odrůd \"Merzling\" [\"Seyval blanc\" x (\"Ryzlink rýnský\" x \"Rulandské šedé\")] x \"Gm 6493\" (\"Severnyj\" x \"Muškát Ottonel\"). Odrůdu vyšlechtil roku 1975 v Německu (Staatliches Weinbauinstitut Freiburg, Breisgau), Prof. Dr. Norbert Becker, do knihy odrůd byla v Německu zapsána roku 2001, od téhož roku je právně chráněna.\n\nOtcovská odrůda pochází ze semenáčků, které roku 1964 vyšlechtil Prof. Vilém Kraus ještě v bývalém Československu křížením odrůd \"Severnyi\" x \"Muškát Ottonel\". Prof. Kraus nabídl semenáče Prof. Dr. Helmutu Beckerovi (1927-1990), tehdy činnému v Geisenheimu, k dalšímu využití, ten rozpoznal kvalitu materiálu a selekcí vyšlechtil křížence označeného \"Gm 6493\". Původně byla mylně jako mateřská odrůda tohoto křížení udávána odrůda \"Saperavi Severnyi\", roku 2003 Beckerův nástupce v Geisenheimu, Volker Joerger udal jako mateřskou odrůdu \"Zarya severa\", ale teprve moderními metodami genové analýzy se podařilo určit, že správnou mateřskou odrůdou tohoto křížence je odrůda \"Severnyi\". \n\nAčkoli katalog odrůd VIVC a většina dalších zdrojů udává původ \"Vitis vinifera\", jedná se o interspecifickou odrůdu, která nese geny \"Vitis vinifera\" (73,4 %), \"Vitis rupestris\" (7 %), \"Vitis berlandieri\" (3,1 %), \"Vitis riparia\" (3,1 %), \"Vitis lincecumii\" (0,8 %) a \"Vitis amurensis\" (12,5 %). \n\nOdrůda \"Solaris\" se pěstuje ponejvíce v Německu, v regionech Bádensko, Sasko a Falc, roku 2007 zde byla vysazena na 54 hektarech. Dále ji najdeme na malých plochách například ve švýcarském kantonu Zürich, v okolí Winterthuru (roku 2007 na 11,4 ha), ale též například v Anglii, v Dánsku a Nizozemsku.\n\nOdrůdu \"Solaris\" použil Norbert Becker ve Freiburgu jako rodičovskou odrůdu při šlechtění odrůd \"Muscaris\", \"Cabernet Cantor\" a \"Galanth\".\n\nNázev odrůdy každopádně vychází z latiny, „solaris“ je přídavné jméno a dá se přeložit jako „sluneční, slunečná“. Toto přídavné jméno je odvozeno od podstatného jména „sol“, tedy „slunce“, dle výkladu šlechtitele právě slunce odrůdě pomáhá k ranému zrání a k vysoké cukernatosti hroznů.\n\nPracovními názvy odrůdy jsou : \"Freiburg 240-75, Fr 240-75, Solaris Fr 360\".\n\nRéví vyzrává velmi dobře, což způsobuje, že odrůda velmi dobře odolává mrazu. Nemá sklon ke sprchávání. Výnosy se pohybují v rozmezí odrůd \"Rulandské bílé\" a \"Müller Thurgau\", cukernatost je velmi vysoká, v první dekádě září již většinou přes 100 °Oe (odpovídá 23 °NM), v průměru 33 sklizní v Německu dala cukernatost 106 °Oe při průměrné aciditě 7,3 g/l.\n\nVelmi raná moštová odrůda, které je doporučována pro pěstování v okrajových vinařských oblastech, kde se jiným odrůdám nedaří. Rašení je středně rané, 3-5 dnů před odrůdou \"Rulandské modré\", doba květu je raná, dozrávání hroznů je velmi rané až rané.\n\nRezistentní odrůda, jejíž odolnost vůči padlí révovému (\"Uncinula necator\") a plísni révové (\"Plasmopara viticola\") je velmi vysoká, vůči plísni šedé (\"Botrytis cinerea\") vysoká.\n\nOdrůda není náročná na polohy, daří se jí i v chladnějších vinařských oblastech. Také požadavky na půdu má odrůda poměrně nízké.\n\nDává vína plná, vysoké kvality, často s vysokým zbytkovým cukrem, s dostatečnou aciditou a s vysokým obsahem alkoholu. V kabinetní kvalitě nebo při výrobě burčáku má \"Solaris\" muškátovo-ovocné aroma, kombinaci aroma odrůd \"Merzling\" a \"Muškát Ottonel\". Ve vyšších kvalitách QmP (výběr z bobulí, slámová vína) je potom více ovocnější a květinový s velmi jemným muškátem. Jiné prameny uvádějí, že v chuti bývají tóny připomínajícími ananas a lískový oříšek. Je vhodná do cuvée s méně cukernatými mošty odrůd \"Ryzlink rýnský\" či \"Rulandské bílé\". Může být použita jako velmi raný a sladký stolní hrozen.\n\n\n\n"}
{"id": "518682", "url": "https://cs.wikipedia.org/wiki?curid=518682", "title": "Ha-On", "text": "Ha-On\n\nha-On ( הָאוֹן, doslova \"Síla\", HaOn) je vesnice typu mošav v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 159 metrů pod mořskou hladinou, na jihovýchodním břehu Galilejského jezera a na úpatí jižní části Golanských výšin, v oblasti s intenzivním zemědělstvím.\n\nVesnice se nachází cca 10 kilometrů jihovýchodně od města Tiberias, cca 107 kilometrů severovýchodně od centra Tel Avivu a cca 60 kilometrů jihovýchodně od centra Haify. Ha-On obývají Židé, přičemž osídlení v tomto regionu je ryze židovské.\n\nHa-On je na dopravní síť napojen pomocí dálnice číslo 92, která sleduje východní břeh Galilejského jezera.\n\nAž do roku 1948 se na místě nynějšího mošavu rozkládala arabská vesnice al-Samra, umístěná přímo u břehu Galilejského jezera. Roku 1931 měla 237 obyvatel a 50 domů, roku 1945 290 obyvatel. Šlo o muslimskou obec, stála zde jedna mešita. V dubnu 1948, během počátečního stádia První arabsko-izraelské války ale byla obec dobyta židovskými silami a obyvatelé prchli. Zástavba pak byla postupně demolována a vyrostl zde turistický komplex patřící k vesnici ha-On.\n\nNynější vesnice ha-On byla založena v roce 1949. Původně šlo o zemědělskou kolektivní osadu typu kibuc, kterou založily polovojenské osadnické oddíly Nachal. Prvními obyvateli byla skupina židovských přistěhovalců z Polska a Maďarsko, doplněná o členy židovského mládežnického hnutí Ha-Noar ha-Oved ve-ha-Lomed z Turecka a Izraele. Zpočátku ale vesnice čelila těžké sociální a ekonomické situaci a mnoho členů odešlo.\n\nAž do roku 1967 se kibuc nacházel v pohraniční zóně na dotyku izraelských a syrských pozic tak, jak to určily dohody o příměří uzavřené po válce za nezávislost roku 1949.\n\nEkonomika obce je založena na zemědělství a turistickém ruchu. Od roku 2003 započal kvůli ekonomické ztrátovosti proces proměny dosavadního kibucu na méně kolektivní formu hospodaření (buď mošav nebo společná osada). V roce 2007 bylo pak oficiálně ohlášeno, že vesnice zvolila jako budoucí organizační formu mošav. Cestou k vyřešení ekonomické krize měl být prodej zemědělské půdy patřící k dosavadnímu kibucu do majetku státu.\n\nPlánuje se rozšíření obce o čtvrť soukromých rodinných domů k kapacitou 330 domácností.\n\nObyvatelstvo mošavu ha-On je sekulární. Podle údajů z roku 2014 tvořili naprostou většinu obyvatel v mošavu ha-On Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 179 lidí. Během roku 2014 populace klesla o 1,6 %.\n\n"}
{"id": "518683", "url": "https://cs.wikipedia.org/wiki?curid=518683", "title": "Koronavirová enteritida krůt", "text": "Koronavirová enteritida krůt\n\nKoronavirová enteritida je akutní virové onemocnění trávícího traktu krůt bez rozdílu věku, plemene a pohlaví. Hospodářské ztráty vznikají úhynem krůťat a mladých krůt, sníženou produkcí násadových vajec a zhoršenou rentabilitou rekonvalescentních hejn.\n\nOnemocnění bylo poprvé zjištěno v Sev. Americe (Peterson a Hymas 1951) a Kanadě, kde v letech 1951-1970 způsobovalo velké hospodářské ztráty v chovech krůt. Postupně bylo také diagnostikováno v Polsku, Německu, Austrálii, Nigérii a Indii. Podle výsledků sérologických vyšetření se koronavirové infekce podílejí na průjmových onemocněních u více jak 50 % postižených hejn krůt.\n\nPůvodcem onemocnění je RNA virus z čeledi \"Coronaviridae\", antigenně odlišný od viru infekční bronchitidy i ostatních koronavirů ptáků a savců. Pomnožuje se v inkubovaných krůtích a slepičích vejcích. Odolnost viru k působení fyzikálních a chemických činitelů odpovídá ostatním koronavirům\n\nPřirozeným hostitelem viru jsou krůty; ostatní ptáci jsou k infekci nevnímaví. Divoké krůty v sev. Americe jsou považovány za rezervoár viru. Virus je vylučován dlouhodobě do prostředí trusem infikovaných ptáků, který je také hlavním zdrojem horizontální infekce. Vertikální přenos vejcem nebyl zatím prokázán. Rekonvalescentní hejna jsou celoživotními nosiči viru. V přirozených podmínkách se nemoc šíří rychle v hejnu i mezi hejny na farmě. Vstupní branou infekce je orální cesta. \n\nInkubační doba se pohybuje mezi 1-5 dny.\n\nPříznaky se objevují velmi rychle – krůťata a mladé krůty jsou netečné, postávají nebo posedávají s nahrbeným hřbetem, zataženou hlavou a svěšenými křídly. Mají sníženou tělesnou teplotu, nepřijímají krmivo ani pitnou vodu (zástava růstu), peří v okolí kloaky je znečištěné a trpí průjmem. Výkaly jsou vodnaté, zpěněné, zelené až hnědé barvy a silně zapáchají. Obsahují hodně hlenu a kousky odloupané střevní sliznice, s postupující nemocí se zvyšuje i obsah urátů. Podestýlka je navlhlá, v prostředí haly je zvýšená relativní vlhkost a zápach. Ptáci jsou velmi zimomřiví, neustále \"cvrlikají\", vyhledávají tepelné zdroje, shlukují se a hrozí nebezpečí jejich umačkání.\n\nV důsledku dehydratace organismu dochází k poruchám krevního oběhu a následnému cyanotickému zabarvení kůže hlavy a kožních přívěsů. Chovné krůty vykazují navíc rychlý pokles snášky; skořápka násadových vajec je křídově bílá. Čím mladší drůbež je postižena, tím je průběh nemoci závažnější.\n\nMorbidita je často až 100 %. Mortalita závisí na věku a zoohygienických podmínkách prostředí (teplota), pohybuje se od 5 do 50 %. Pitevní nález odpovídá katarálními až hemoragickému zánětu střev.\n\nDiagnóza onemocnění se stanovuje na základě klinického a patologického nálezu, potvrzeného laboratorním vyšetřením.\n\nDiferenciální diagnostika. Nutno odlišit enteritidy neinfekčního i infekčního původu. Shodné klinické příznaky i pitevní nález se objevují při hladovění (nedostatek krmítek a napáječek). V úvahu přicházejí zejména salmonelózy, hemoragická enteritida krůt, cholera, infekce \"Clostridum\" spp., \"Campylobacter\" spp., kokcidióza, histomonóza, trichomonóza, intoxikace z krmiva a dietetické závady.\n\nKauzální terapie koronavirové enteritidy krůt neexistuje. K potlačení sekundárních bakteriálních infekcí (snížení mortality) lze použít antibiotikum a chemoterapeutika, výsledek je však problematický. Navíc drůbež nepřijímá krmivo ani vodu, takže není možná hromadná aplikace léčiv.\n\nZákladem preventivních opatření jsou dokonalá hygiena a sanitace prostředí, turnusový provoz, dostatečně dlouhá technologická přestávka před naskladněním, kvalitní výživa a ochrana chovů před zavlečením nákazy. Specifická imunoprofylaxe zatím není známa.\n"}
{"id": "518687", "url": "https://cs.wikipedia.org/wiki?curid=518687", "title": "Times New Roman", "text": "Times New Roman\n\nTimes New Roman je jeden z nejpoužívanějších serifových typografických písem. Byl navržen v roce 1931 Stanleym Morisonem a Victorem Lardentem pro britský deník The Times.\nTvůrci vycházeli ze staršího písma Plantin, které upravili pro lepší čitelnost a úsporu místa.\n\nPro nový font se vžilo označení Times New Roman. Poprvé bylo písmo použito v deníku The Times 3. října 1932.\n\nDíky své všudypřítomnosti měl Times New Roman velký vliv na další vývoj mnoha fontů před i po nástupu digitálních médií. Příkladem je písmo Georgia, jež má velmi podobný řez, ale o něco širší serify (též patky; má však „skákající číslice“).\n\nAčkoliv deník The Times font nadále nevyužívá, je Times New Roman hojně používán pro sazbu knih. Zejména díky přijetí společností Microsoft (font je používán jako výchozí ve většině jejích textových procesorů a internetových prohlížečů) se tak stal jedním z nejpoužívanějších typografických písem historie.\n\nTimes New Roman je komerční font licencovaný firmou Monotype, který je možné v jeho nejnovějších verzích (např. verze 5.x) získat pouze jeho zakoupením nebo zakoupením softwaru, kterého tvůrci zaplatili za licence. Starší verze tohoto fontu (verze 2.82 z roku 2000) obsahující menší počet znaků je možné získat bezplatně, ale jenom jako freeware s omezenými možnostmi použití.\n\nVe světě svobodného softwaru se obvykle místo fontu Times New Roman používá jeden z fontů šířených pod svobodnou licencí, například: Liberation Serif, Nimbus Roman No9 L, FreeSerif a podobně.\n\nKromě označení Times New Roman se pro toto písmo někdy používá označení Times Roman. Písmo Times Roman je licencované (prodávané) firmou Linotype, zatímco písmo Times New Roman je licencované (prodávané) firmou Monotype. Tato dvě konkurenční písma jsou prakticky úplně identická a rozdíly je možné vidět jen v nepatrných detailech vzhledu některých znaků (např. číslice 5, nebo ve velkém písmenu S). Písmo Times New Roman dlouhodobě nebylo předinstalované např. v operačním systému Mac OS a naopak v něm bylo písmo Times Roman od firmy Linotype. Až v novějších verzích Mac OS X jsou obě tato písma předinstalovaná. Times Roman se v mnohých aplikacích v Mac OS dodnes používá jako předvolené serifové písmo (např v internetovém prohlížeči pro zobrazení serifového písma).\n\n"}
{"id": "518688", "url": "https://cs.wikipedia.org/wiki?curid=518688", "title": "Prklišov", "text": "Prklišov\n\nPrklišov ( \"Pirkelsdorf\") je poprvé uváděn v roce 1365, patřil tehdy pod Moravskou Třebovou. Je vesnicí na styku původní české a německé kolonizace. V současnosti je katastrálním územím v horní části obce Borušov.\n\nV roce 1365 známa pod německým názvem Pirkelsdorf (Perksdorf nebo Bergsdorf). Původ názvu Bergsdorf může být podle německého slova \"berger\", tedy horal, lesník. Vznik obecné školy je datován do 19. století (r. 1848). Většina obce byla postavena ze dřeva, stejně jako střechy ze šindele, pouze několik budov bylo kamenných.\n\n"}
{"id": "518701", "url": "https://cs.wikipedia.org/wiki?curid=518701", "title": "Skoky na trampolíně", "text": "Skoky na trampolíně\n\nSkoky na trampolíně jsou sportovní odvětví, při němž jednotliví závodníci předvádějí ve vzduchu akrobatické prvky. Ty mohou být prováděny v poloze skrčmo, schylmo, toporně v podobě jednoduchých skoků či složitějších kombinací jednoduchých i vícenásobných salt vpřed, vzad a vrutů. Skoky na trampolíně jsou od roku 2000 součástí letních olympijských her.\n\nÚdajně prvními průkopníky skákání na trampolíně byli Eskymáci jež k vyhazování používali mroží kůže. Ve středověku zase artisté při své vzdušné akrobacii poskakovali na pružných prknech, s jejichž pomocí se dostávali do úctyhodné výšky.\n\nTrampolínu jako takovou poprvé sestrojil francouzský akrobat du Trampoline, který využil odrazových schopností záchranné sítě pod visutou hrazdou a upravil ji pro samostatná cvičení odvážných a atraktivních skoků.\n\nNovodobá historie skákání na trampolíně začala ve čtyřicátých letech dvacátého století:\n\n\nZákladem hodnocení skoků na trampolíně je posuzování obtížnosti a kvality provedení jednotlivých prvků v sestavách. Pravidla přitom mají vést skokany k tomu, aby na závodech zařazovali jen takové prvky, které mají bezpečně zvládnuté z tréninku.\n\nZávodníci předvádějí 10 prvkové sestavy. Sestavy hodnotí 5 rozhodčích provedení + 2 rozhodčí obtížnosti. Nejvyšší a nejnižší známka za provedení se škrtá, zbylí 3 se sečtou a připočítá se koeficient obtížnosti. Výchozí známkou každého rozhodčího provedení je 10, ze které odečítá jednotlivé desetiny za případné chyby.\n\nZávod se skládá z povinné/první sestavy, volné sestavy a finálové sestavy.\n\n"}
{"id": "518707", "url": "https://cs.wikipedia.org/wiki?curid=518707", "title": "Syntetická biologie", "text": "Syntetická biologie\n\nSyntetická biologie je oborem výzkumu, který spojuje genetiku, chemii a inženýrství. Cílem syntetické biologie je zkonstruovat zcela nové organismy s cílem vytvořit nové formy života, které se nenacházejí v přírodě. Syntetická biologie se liší od genetického inženýrství v tom, že zahrnuje mnohem podstatnější rekonstrukci organismu, aby mohl vykonávat zcela nové funkce.\n\nSyntetická biologie kombinuje disciplíny z oborů, jako jsou: biotechnologie, genetické inženýrství, molekulární biologie, molekulární inženýrství, biologie systémů, membránová věda, biofyzika, Chemické inženýrství a biologické inženýrství, elektrotechnika a výpočetní technika, řídicí technika a evoluční biologie. Syntetická biologie aplikuje tyto disciplíny na vybudování umělých biologických systémů pro výzkum, inženýrství a lékařské aplikace.\n"}
{"id": "518710", "url": "https://cs.wikipedia.org/wiki?curid=518710", "title": "Zahradní krb", "text": "Zahradní krb\n\nZahradní krb, někdy také nazýván venkovní krb, se v posledních třech desítkách let stal vyhledávanou součástí zahradních posezení. Zcela nebo zčásti nahradil otevřená ohniště pro improvizované opékání uzenin, masa apod. Zahradní krb spojil možnost venkovního posezení u otevřeného ohně bez obtěžujícího kouře s tepelnou úpravou nejrozmanitějších potravin grilováním, pečením, uzením atd.\n\nZahradní krby lze rozdělit do dvou základních kategorií:\n\nPokud je zajištěna technická regulace tahu krbu, lze v betonovém krbu udit i potraviny syrové. Udírna je vhodným doplňkem k douzování různých uzenin, sýrů apod.\n\nPři montáži musí být pod krbem zpevněná vodorovná plocha, která má dostatečně zhutněné štěrkové podlaží. Jednotlivé díly se skládají na sucho nebo se promazávají silikonovým tmelem, případná nerovnost se vypodloží dřevěným plátkem. \n\nPři grilování se v celobetonových krbech smí topit pouze dřevěným uhlím (u vybraných typů zahradních krbů, které mají zvýšenou ochranu betonových dílů, případně používají odolnějšího betonu, je možné i použití dřeva). Je to z toho důvodu, že beton sám o sobě nevydrží vysoký žár a mohl by popraskat. Při uzení lze nicméně používat drobné štěpky tvrdého dřeva. K zapálení dřevěného uhlí se nepoužívá nikdy benzín, líh apod., ale pouze schválené pevné nebo tekuté podpalovače. \n\nPo skončení grilování se nechává oheň postupně dohořet, aby krb pomalu vychladl. Oheň se nikdy nehasí vodou. Na zimu se krb zakrývá plachtou proti působení povětrnostních vlivů.\n\n"}
{"id": "518711", "url": "https://cs.wikipedia.org/wiki?curid=518711", "title": "Svojanov (Borušov)", "text": "Svojanov (Borušov)\n\nSvojanov ( \"Wojes\"), v minulosti samostatná obec německých kolonistů, leží východně od Borušova při hranici současného okresu Šumperk. V současnosti je osada částí obce Borušov.\n\nV roce 1318 obec založena olomouckým Biskupem Konrádem, známa pod německým názvem (Wojes).\n\nJe vodní tok protékající místní částí. Na říčce Mírovce je vybudována vodní nádrž k rekreačním účelům. Protéká dále obcí Mírov a městem Mohelnice. Východně od města se stává pravostranným přítokem řeky Moravy, již na území CHKO Litovelské Pomoraví.\n\nSvojanov u Borušova je vyhledávaným rekreačním střediskem s individuálním ubytováním. V katastrálním území se nalézají větrné elektrárny, které jsou dobře viditelné z protějšího Hřebečského hřbetu. \n\n"}
{"id": "518717", "url": "https://cs.wikipedia.org/wiki?curid=518717", "title": "Hlavní intervence", "text": "Hlavní intervence\n\nHlavní intervence je procesní institut upraven v § 91a občanského soudního řádu, který umožňuje třetí osobě (\"hlavní intervenient\") napadnout žalobou účastníky probíhajícího řízení a uplatnit tak vlastní právo k předmětu řízení, např. v průběhu řízení o reivindikační žalobě podá třetí osoba (hlavní intervient) žalobu proti oběma účastníkům řízení, ve  které se bude domáhát vydání téže věci, na základě tvrzení vlastnického práva k ní. Jde o zahájení nového řízení, ve kterém vystupuje hlavní intervenient jako žalobce, účastníci původního řízení nyní vystupují na straně žalované. Toto nové řízení se připojuje na základě § 112 OSŘ k  původně zahájenému řízení. Smyslem je, aby se spor o  právo k témuž předmětu vyřešil najednou, hlavní intervenient může svůj nárok uplatnit kdykoli za řízení, až do pravomocného skončení původního řízení (§ 91a OSŘ).\n\n\n"}
{"id": "518720", "url": "https://cs.wikipedia.org/wiki?curid=518720", "title": "Žaloba na vydání věci", "text": "Žaloba na vydání věci\n\nŽaloba na vydání věci, neboli žaloba reivindikační, příp. jen vindikační, je žaloba, kterou se vlastník na žalovaném domáhá vydání neoprávněně zadržované věci. Jejím prostřednictvím je tedy chráněno vlastnické právo (konkrétně oprávnění věc držet, nepřímo i oprávnění užívat ji, požívat její plody a užitky a nakládat s ní). V případě věcí nemovitých se v praxi označuje jako žaloba na vyklizení. V českém právu je upravena v § 1040 a 1041 občanského zákoníku.\n\nUplatnění žaloby u soudu přitom nebrání skutečnost, že v katastru nemovitostí je jako vlastník zapsána jiná osoba, soud si totiž musí jako tzv. předběžnou otázku vyhodnotit vlastnictví žalobce sám. Aby byla žaloba úspěšná, musí žalobce věc řádně konkretizovat, uvést, zda žádá i její příslušenství, a prokázat, že k ní má vlastnické právo (nezdaří-li se mu to, může stále použít tzv. publiciánskou žalobu), a že vindikovaná věc přešla do držby nebo detence žalovaného. Žaloba nebude úspěšná, namítne-li úspěšně žalovaný oprávněnost držení věci, tedy existuje-li pro to právní důvod. Např. sám je vlastníkem věci, má ji v držení z titulu zadržovacího práva nebo užívá-li ji na základě smlouvy o nájmu, pachtu či výpůjčce (nikoli však výprose, zde právo mít věc u sebe zaniká okamžikem žádosti o její vrácení). Žalovaný může být v některých případech vyklizení navíc úspěšný i s námitkou, že žaloba je v rozporu s dobrými mravy. Žaloba o vydání věci nebude úspěšná také tehdy, dojde-li k její ztrátě, zničení či zcizení. Pak ale žalobci stále zůstává právo na náhradu škody.\n"}
{"id": "518722", "url": "https://cs.wikipedia.org/wiki?curid=518722", "title": "Fakule", "text": "Fakule\n\nFakule může být:\n\n"}
{"id": "518727", "url": "https://cs.wikipedia.org/wiki?curid=518727", "title": "Páni z Bechyně", "text": "Páni z Bechyně\n\nPáni z Bechyně byli šlechtickým rodem, pocházejícím z rodu Benešovců.\n\nZa otce-zakladatele je považován Drslav (1234–1255). Ten měl dva syny: Čeňka (†1283) a Dobeše (Tobiáše) (†1307). Většího významu dosáhl Dobeš, který se stal v Čechách významnou osobností. Se svým bratrancem pražským biskupem Tobiášem z Benešova se pohyboval ve vysoké politice. Působil jako královský purkrabí na Bechyni, kterou držel se svým bratrem Čeňkem, a podle Bechyně měl i svůj predikát. Od roku 1267 byl nejvyšším maršálkem Českého království. Po smrti krále Václava se stal zastáncem habsburské kandidatury na uvolněný trůn. Dne 24. července 1307 vtrhli do biskupského domu na Malé Straně v Praze, kde se konalo jednání o nástupnictví, mladí šlechtici a po slovních výpadech došlo k šarvátce, při níž byl starý maršálek Dobeš proklat mečem Oldřicha z Lichtenburka. \n\nDobeš měl syny Dobeše (†1359) a Zbyňka (1317), kteří přesídlili do Kamenice nad Lipou, po které se též psali. Dobeš zanechal syna Jindřicha z Kamenice (1359–1362) a rod se již dále uvádí po Kamenici.\n\nDobešův bratr Čeněk měl syna Čeňka (†1356), který držel na Moravě statky Tečovice, Otrokovice, Březovou, Malenovice, Kvítkovice a další. Ten měl čtyři syny: Štěpána (†1350), Petra (†1350), Drslava (†1356) a Janáče (†1385). Štěpán a Petr zemřeli dříve než otec Čeněk, Drslav se dal na duchovní dráhu. Majetky tak zdědil Janáč z Bechyně, který měl za ženu Hyslu z Ronova. Ten neměl žádné potomky. \n\nV erbu pánů z Bechyně, jenž je odvozený od erbu ostatních Benešovců, je zavinulá stříbrná střela na červeném podkladu; od ostatních se liší kaprem v klenotu. \n\n"}
{"id": "518735", "url": "https://cs.wikipedia.org/wiki?curid=518735", "title": "Serhij Tihipko", "text": "Serhij Tihipko\n\nSerhij Leonidovyč Tihipko ( ; * 13. února 1960, Drăgăneşti poblíž Bělců, Moldavská SSR) je ukrajinský finančník, ekonom a politik.\n\nTihipko studoval v Dněpropetrovsku, kde se stal komsomolcem a slévárenským inženýrem. Od 90. let pracoval tamtéž v několika bankách, od roku 1994 byl v Kyjevě finančním poradcem tehdejšího prezidenta Leonida Kučmy. Ve vládě premiéra Juščenka (1999—2000) byl ministrem hospodářství. Roku 2000 založil vlastní stranu \"Trudova Ukrajina\", od r. 2009 \"Sylna Ukrajina\" („Silná Ukrajina“). V letech 2002—2004 byl hlavou Národní banky Ukrajiny. Během tzv. prezidentských voleb 2004 podporoval Viktora Janukovyče, kterému vedl předvolební kampaň.\n\nTihipko byl jedním z kandidátů v prezidentských volbách 2010. Přestože v prvním kole vypadl, získal 13,05 % hlasů (nejvíce v Dněpropetrovsku a dalších velkoměstech) a skončil jako třetí za Janukovyčem a Tymošenkovou. \n\n"}
{"id": "518738", "url": "https://cs.wikipedia.org/wiki?curid=518738", "title": "Arnošt August I. Hannoverský", "text": "Arnošt August I. Hannoverský\n\nArnošt August I. Hannoverský ( , 5. června 1771, Buckinghamský palác Londýn – 18. listopadu 1851, Hannover) byl v letech 1837–1851 král hannoverský a vévoda Brunšvicko-Lüneburský.\n\nArnošt August se narodil v Buckinghamském paláci Londýně 5. června roku 1771 jako osmé dítě (pátý syn) z patnácti potomků britského krále Jiřího III. a jeho manželky Šarloty Meklenbursko-Střelické. Od roku 1799 vévoda Cumberlandu a Teviotdale. Byl mladším bratrem Jiřího IV. a Viléma IV. a vůbec předposlední mužský panovník z Hannoverské dynastie.\n\nV roce 1786 odešel se svým dvěma mladšími bratry, Augustem Frederikem a Adolfem Frederikem studovat do Göttingen. V roce 1791 tam vstoupil do hannoverské armády, aby se mu dostalo i vojenského vzdělání.\n\nArnošt August měl pověst nejméně příjemného syna Jiřího III. Politicky byl konzervativní, postavil se v roce 1828 tvrdě proti \"Zákonu o katolické rovnoprávnosti\" navrhovanému premiérem, vévodou Welingtonem.\n\nV roce 1796 byl v Anglii přijat mezi Svobodné zednáře. Od roku 1828 byl velmistrem jím založené Velké lóže v Hannoveru.\n\nKdyž 20. června 1837 zemřel jeho starší bratr, král Spojeného království a Hannoverska Vilém IV., na trůn Spojeného království nastoupila jeho neteř Viktorie, dcera čtvrtého syna Jiřího III., vévody z Kentu. Skončila tak personální unie Hannoverska se Spojeným královstvím.\n\nZatímco podle tehdejšího britského následnického řádu nastupovala dědička na trůn v případě, že neměla žádné bratry, v Hannoversku (jako německé zemi) se podle \"polo-salického práva\" vztahoval přednostní nárok na trůn na větší okruh mužských příbuzných. Hannoverským králem se tak stal právě Arnošt August I., strýc královny Viktorie. Zůstal nicméně následníkem britského trůnu, a to od 20. června 1837 do 21. listopadu 1840, kdy královna Viktorie porodila svého prvního potomka, dceru Viktorii.\n\nArnošt August I. po svém nástupu na hannoverský trůn zrušil ústavu z roku 1833, ale v roce 1848 ji musel na nátlak obyvatelstva obnovit.\n\nArnošt August se oženil v roce 1815 se svou sestřenicí Frederikou Meklenbursko-Střelickou (29. května v Neustrelitz v zastoupení, 29. srpna potom znovu, za přítomnosti nevěsty, v Carlton House v Londýně.\nJeho matka, královna Šarlota Meklenbursko-Střelická, se stavěla proti tomuto svazku, protože nevěsta byla její neteří, kromě toho byla předtím již dvakrát vdaná (přičemž se vědělo o jejím románku v prvním manželství a druhé manželství bylo uzavřeno pod tlakem jejího pokročilého těhotenství; vztah s Arnoštem Augustem započal již za manželova života a požádala kvůli němu o rozvod, jehož uskutečnění předešla manželova smrt; mezi těmito dvěma manželstvími byla neoficiálně zasnoubena s mladším bratrem Arnošta Augusta Adolfem Frederikem, k čemuž však jeho rodiče nedali souhlas) a z předchozích manželství měla devět dětí.\n\nZ manželství Arnošta Augusta a Frederiky vzešli tři potomci, dvě první dcery se však narodily mrtvé:\n\nZemřel v 80 letech věku na zámku Herrenhausen 18. listopadu roku 1851. Byl pohřben po boku své manželky, královny Frederiky, v mauzoleu v zámeckých zahradách Herrenhausenu. Po jeho smrti v roce 1851 nastoupil na trůn jeho syn Jiří V. V roce 1861 nechal svému otci postavit pomník – jezdeckou sochu na náměstí před hlavním nádražím v Hannoveru; dnes jde o velmi oblíbené místo srazů, kdy si lidé domlouvají schůzku \"\"pod ocasem\"\" (koně).\n\n\n"}
{"id": "518740", "url": "https://cs.wikipedia.org/wiki?curid=518740", "title": "Miloslav Bělonožník", "text": "Miloslav Bělonožník\n\nMiloslav Bělonožník (11. července 1918, Zlatá Olešnice - 12. ledna 2010 Liberec, Česká republika) byl československý skokan na lyžích. V roce 1948 obsadil na olympijských hrách ve Svatém Mořici 16. místo. V roce 1955 jako první Čechoslovák překonal stometrovou hranici, když v Oberstdorfu skočil 102 a 107 metrů. Druhý jmenovaný výkon byl zároveň novým světovým rekordem.\n\nPo skončení aktivní sportovní kariéry se věnoval stavbě skokanských můstků. Od roku 1969 předsedal subkomisi pro stavbu můstku FIS. Byl autorem projektů skokanského areálu ve Falunu i na Ještědu. Zavedl evidenci, homologaci a vystavování certifikátů skokanských můstků. Při této činnosti využil taktéž znalost šesti světových jazyků.\n"}
{"id": "518759", "url": "https://cs.wikipedia.org/wiki?curid=518759", "title": "SELV", "text": "SELV\n\nSELV je zkratka anglického \"Safety Extra-Low Voltage\", která označuje způsob ochrany před úrazem elektrickým proudem.\n\nElektrický předmět s ochranou SELV, podobně jako u PELV nesmí mít na žádné vnitřní ani vnější části nebezpečné napětí. Na rozdíl od PELV však jeho obvody nejsou připojeny ani k ochranné soustavě ani k zemi. Zdroje obvodů SELV musí být v bezpečném provedení, aby do chráněné sítě nemohlo proniknout vyšší napětí. Tyto zdroje musí být od jiných obvodů elektricky odděleny. Zdrojem pro sítě SELV a PELV může být baterie, bezpečnostní transformátor (s dvojitou nebo zvýšenou izolací), nebo také dynamo na jízdním kole.\n\nZákladem termínu SELV je koncovka -ELV, která označuje zařízení, obvod nebo síť malého napětí. Doslovný překlad výrazu \"Extra Low Voltage\" je \"velmi nízké napětí\", v terminologii našich norem to bylo \"malé napětí\". \n\nObvody SELV, PELV a FELV se liší podle toho, jaká opatření proti úrazu elektrickým proudem se u nich provádějí.\n\n"}
{"id": "518762", "url": "https://cs.wikipedia.org/wiki?curid=518762", "title": "Emmanuel Mutai", "text": "Emmanuel Mutai\n\nEmmanuel Kipchirchir Mutai (* 12. října 1984) je keňský atlet, běžec, který se věnuje dlouhým tratím.\n\nV roce 2007 vyhrál portugalský půlmaraton, který se koná každoročně od roku 2000 v Lisabonu. V témže roce se stal i vítězem amsterodamského maratonu. Trať zaběhl v čase 2:06:29. Na světovém šampionátu 2009 v Berlíně získal stříbrnou medaili, když cílem proběhl v čase 2:07:48. Rychlejší byl jen jeho krajan Abel Kirui. V roce 2011 se stal vítězem maratonu v Londýně, kde zvítězil v novém osobním a traťovém rekordu 2:04:40. Za světovým rekordem, který drží od roku 2008 Haile Gebrselassie z Etiopie zaostal o 41 sekund.\n\n"}
{"id": "518763", "url": "https://cs.wikipedia.org/wiki?curid=518763", "title": "PELV", "text": "PELV\n\nPELV je zkratka anglického \"Protective Extra-Low Voltage\". Označuje způsob ochrany před úrazem elektrickým proudem. \n\nElektrický předmět s ochranou PELV, podobně jako u SELV nesmí mít na žádné vnitřní ani vnější části nebezpečné napětí.\nNa rozdíl od SELV je kostra předmětu spojena s ochranným vodičem. Příkladem je obvyklý způsob napájení přenosných počítačů (notebooků), jejich síťový zdroj dodává malé napětí, má ochrannou svorku a ta je propojena s kostrou notebooku\n(zařízením s ochranou PELV je však pouze samotný notebook, jeho síťový zdroj je elektrickým zařízením třídy ochrany I; v případě dvoukolíkového síťového přívodu je zdroj elektrickým zařízením třídy ochrany II a na výstupu již není ochrana PELV ale SELV).\n\n"}
{"id": "518764", "url": "https://cs.wikipedia.org/wiki?curid=518764", "title": "Jiří V. Hannoverský", "text": "Jiří V. Hannoverský\n\nJiří V. Hannoverský ( , ); (27. května 1819 Berlín – 12. června 1878 Paříž, Francie) byl v letech 1851-1866 král hannoverský a vévoda brunšvicko-lünerburský a vévoda z Cumberlandu a Teviotdale. Jiří V. byl synem hannoverského krále Arnošta Augusta I. a byl vůbec poslední mužský panovník z Hannoverské dynastie.\n\nNa trůn nastoupil v roce 1851 po smrti svého otce krále Arnošta Augusta I.\n\nKdyž se v roce 1866 schylovalo k prusko-rakouské válce, pokusilo se Hannoverské království zachovat neutralitu. Při hlasování v Německém spolku 14. června však podpořilo návrh na mobilizaci spolkových vojsk proti Prusku, což o den později vedlo k vyhlášení války ze strany Pruska. Hannoverská armáda sice zvítězila v bitvě u Langensalzy (27. června 1866), o dva dny později však musela kapitulovat. Král Jiří V. byl zbaven trůnu a Hannoversko bylo připojeno k Prusku jako provincie.\n"}
{"id": "518766", "url": "https://cs.wikipedia.org/wiki?curid=518766", "title": "Caudillismus", "text": "Caudillismus\n\nCaudillismus ( [kaudijismo], ) je označení politického systému nebo politického režimu, založeného na autoritě a politické či vojenské síle, popřípadě charismatu jedné osobnosti respektive caudilla. Caudillismus se považuje za typicky latinsko-americký jev, který se formoval během 19. století v době po získání nezávislosti především v letech 1820–1870. Pojem se ale užívá také pro režimy existující ve 20. století, a to nejenom v Latinské Americe, ale také pro autoritativní režimy Francisca Franca ve Španělsku a Antonia Salazara v Portugalsku.\n\nŠpanělské slovo \"caudillo\" znamená v českém překladu vůdce či lídr, jeho etymologický původ je z latinského slova \"capitellus\" nebo \"caput\", tedy hlava. Pojem caudillo se začal objevovat v politickém jazyce až během 19. století. Ve 20. století se objevuje i v podobě pojmu caudillismus. V době bojů o nezávislost na počátku 19. století se podle pramenů užívalo spíše slovo \"comandante\" (velitel).\n\nDiskuze o příčinách vzniku caudillismu v 19. století je poměrně široká a upozorňuje na celou řadu společenských a kulturních determinant, které měly přispět ke vzniku tohoto jevu. V rámci těchto diskuzí se na jedné straně zdůrazňuje vliv kulturních jevů a tradic, jež spojují caudillismus s exportem iberských hodnot a s koloniálních systémem nadvlády. V tomto kontextu bývají zdůrazňovány některé kulturně-společenské jevy jako je machismus, patriarchální hodnoty místních společností nebo dobyvatelská podstata politické autority v Latinské Americe.\n\nOproti tomu podle Johna Lynche se caudillismus objevil v Latinské Americe až od 20. let 19. století a byl spíše výsledkem situací bezprostředně následujících po pádu španělské nadvlády. Lynch poukazuje na to, že caudillové byli často lokálními osobnostmi a že čerpali ekonomickou a vojenskou sílu z haciend. Ekonomické a sociální změny v distribuci pozemků (a haciend) v Latinské Americe 18. století tak měly k vzniku caudillismu přispět významnou měrou. Caudillismus tak měl v podstatě vycházet z ruralizace jihoamerických společností, ke které docházelo hned po dosažení nezávislosti. Vedle toho se diskutuje také role úpadku centrální moci v souvislosti s koncem španělské nadvlády nad kontinentem. Fenomén caudilla je potom viděn ve vztahu s procesem budování centralizovaného státu na troskách koloniálního panství.\n\nDiskuze o příčinách vzniku a také důsledcích caudillismu se bezprostředně dotýká problematiky charakteru politické kultury v Latinské Americe. V této souvislosti například Peter H. Lewis hovoří o v podstatě nedemokratických základech politické kultury na kontinentě, jež má být charakterizována například caudillismem a tendencemi k autoritářství, diktátorství a vládě silných osobností ale také korporativismem. K dalším dominantním rysům politické kultury v regionu se často řadí, jak tomu je u C.S.Thomase, nepřítomnost konsensuálního řešení politických konfliktů, politická korupce, široké spektrum politických ideologií, silná role armády v politice či nestabilnost politických institucí.\n\nHistoricky je nutné připomenout odlišnost caudilla a caudillismu v 19. století a ve 20. století. Vlastní jev caudilla a caudillismu je záležitostí 19. století a je možné se s ním setkat napříč latinsko-americkým kontinentem. Caudillismus byl v této době zakotven v prostředí slabé centralizované moci státu, často neustálených hranic nově vzniklých státních celků a spíše lokalizované politiky. Caudillismus a samotný jev caudilla se ale ve 20. století značně proměnil v důsledku konsolidace moci centra a především v novém kontextu masové politiky. Caudillismus 20. století je charakteristický kultem osobnosti, klientelním systémem či nepotismem uvnitř politického systému,populismem nebo populistickými rysy politiky, a často rovněž korporativismem.\n\n\n\nGaudillismus 19. století působil v podmínkách vzniku a budování nových státních celků a národních identit. Autorita tehdejších caudillů vycházela především z chaotické situace, ve které moc státu fakticky neexistovala a moc byla často kontrolována lokálně ozbrojenými skupinami pod vedením caudillů. Řada z těchto lokálních nebo regionálních caudillů, ale uspěla i v celonárodní politice.\n\nNapříklad Argentinec Juan Manuel Rosas působil jako guvernér provincie Buenos Aires v letech 1829–1832 a 1835–1852 a významně přispěl k unifikaci Argentiny. Přesto, že oficiálně hlásal federalismus jako administrativně-politický princip organizace země, prakticky vykonával politiku centralizace. Především v letech 1835–1852 byl jeho režim postaven na principu despotického vykonávání moci a omezování politické opozice. K udržováni moci využíval také milice zv. Mazorcas, které užíval k likvidaci (někdy i fyzické) protivníků. Nelze si nevšimnout některých lidových prvků v Rosasově politickém stylizování. Často se nechal prezentovat jako „muž z lidu“. Rosas však pocházel z bohaté rodiny, vlastnící rozsáhlé statky s dobytkem v provincii Rio de la Plata, avšak v mládí utekl z domova a začal sám podnikat v oblasti soleného masa. Záhy nakoupil rozsáhlé statky a získal si podporu a respekt argentinských gauchos (honáků dobytka), ze kterých postavil svůj prvním vojenský regiment v době bojů za nezávislost (1820). Vedle gauchů se Rosas opíral také o katolickou církev (v roce 1836 pozval jezuity zpět do Argentiny).\n\nJosé Gaspar Rodriguez de Francia (1766–1840) získal dominantní postavení v rodné Paraguayi hned v době bojů za nezávislost od roku 1811 (roku 1816 se prohlásil doživotním diktátorem Republiky Paraguay) a zemi vládl až do roku 1840. Na rozdíl od Rosase či mexického současníka generála Santa Anny, byl de Francia vzdělaným politikem (obdržel doktorát z teologie) a obdivovatelem J. J. Rousseaua a francouzského osvícenství. V rámci své politiky se snažil dosáhnout stavu popsaného v Rousseauvě \"Společenské smlouvě\" a důsledkem toho Paraguay postupně ekonomicky a politicky zcela izoloval a zavedl autarkní a samozásobovací systém tzv. estancii vlasti, které se přeorientovaly na produkci obilí a dobytka. De Fracia zakázal politickou opozici a snažil se dostat pozemkové vlastnictví pod kontrolu státu. V roce 1824 zabavil majetek klášterů a v roce 1826 majetek poloviny latifundií v zemi. Svou moc často udržoval za použití perzekuce a násilí.\n\n\n\n"}
{"id": "518774", "url": "https://cs.wikipedia.org/wiki?curid=518774", "title": "Bornaská choroba u pštrosů", "text": "Bornaská choroba u pštrosů\n\nBornaská choroba je fatální onemocnění koní a oslů, výjimečně i jiných druhů zvířat, projevující se poruchami chování a někdy i nervovými příznaky. Vyskytuje se ve střední Evropě, USA, Japonsku, Švédsku a na Blízkém Východě. Ojedinělý výskyt u mladých pštrosů byl zatím zaznamenán jen v Izraeli v letech 1989-94.\n\nPůvodcem nemoci je RNA virus z čeledě \"Bornaviridae\". Replikuje se v jádře buněk, šíří se mezibuněčnými kontakty a vázaný na buňku. Cílovými buňkami jsou nervové buňky.\n\nK šíření infekce dochází pravděpodobně přímým kontaktem s infikovanými zvířaty nebo pracovními pomůckami a krmivem. Kontagiozita viru je malá. Vertikální přenos ani volně žijící rezervoár viru nebyl zatím zjištěn. Také význam potkanů a členovců v přenosu infekce není jasný. Důkazy, že virus se šíří masem, vejci, kůží nebo peřím pštrosů, neexistují.\n\nV Izraeli onemocnění postihlo 2-6týdenní pštrosí kuřata, morbidita a mortalita přesahovaly 50 %. Kuřata byla netečná, postupně docházelo k parézám až paralýzám a během 4-8 dní hynula na dehydrataci. Pitevní nález byl negativní.\n\nDiagnóza byla u pštrosů založena na izolaci viru, průkazu virového proteinu v mozku ELISA testem a histopatologií. Léčebně se prováděla jen podpůrná terapie. Aplikace hyperimunního séra snižovala mortalitu. Byla vyvinuta inaktivovaná vakcína, která se v Izraeli od roku 1992 aplikuje kuřatům pštrosa kolem 3. týdne věku po snížení hladiny mateřských protilátek.\n"}
{"id": "518778", "url": "https://cs.wikipedia.org/wiki?curid=518778", "title": "Kostel svatého Bartoloměje (Kyje)", "text": "Kostel svatého Bartoloměje (Kyje)\n\nStředověký kostel sv. Bartoloměje patřící římskokatolické farnosti, stojí v městské části Prahy 14, v Kyjích. Je to jednolodní kostel, který byl vystavěn v první polovině 13. století v pozdně románském slohu. Dodnes se uvnitř kostela nachází původní dochované fresky, zpodobňující biblické výjevy a některé z pražských biskupů. Od roku 1958 je objekt chráněn jako kulturní památka.\n\nPamátku založil s největší pravděpodobností pražský biskup Jan II. z Dražic, který zde působil v letech 1226 až 1236. Je o něm zmínka na jedné z fresek v presbytáři kostela. Avšak zakladatelem mohl být v polovině 13. století také biskup Jan III., vzhledem k pozdní době románského slohu, ve kterém byl vystavěn. Prvním dochovaným písemným pramenem o kostele, je však až listina biskupa Jana IV. z Dražic z 20. července roku 1306.\n\nNení známo, kdy byl kostel zasvěcen apoštolu sv. Bartoloměji, ale vysvěcen byl ještě několikrát poté (např. roku 1226).\n\nKostel byl postaven v pozdně románském slohu z pískovcových kvádrů (dovezených z Proseka, což značí o dostatku tamního materiálu, ze kterého je také postaven kostel sv. Václava (rok 973) na Proseku), jako takzvaný tribunový kostel. To znamená, že vnitřní prostory byly rozděleny na obyčejný prostor pro lid a vyvýšenou tribunu s pavlačí pro biskupa či vlastníka dvorce (tzv. feudála), jemuž kostel patřil a odkud sledoval bohoslužby. Běžně obýval sousední budovu, propojenou lávkou s kostelem, čímž měl vlastní soukromý vchod. Tribuna měla dříve místo dřevěného zábradlí poprsní zeď z kamene a vstup ze západní strany s dřevěnými schody, který se nedochoval.\n\nV kostele působili za vlády Karla IV. a Václava IV. třetí pražský arcibiskup Jan z Jenštejna a generální vikář pražského arcibiskupa Jan Nepomucký těsně před svou smrtí. A pár dní zde pobýval také Arnošt z Pardubic.\n\nV období let 1570–1743 byla správa kostela v Kyjích svěřena faráři novoměstského kostela sv. Jindřicha.\n\nV roce 1655 při opravách interiéru byly v lodi vybourány boční výklenky pro oltáře. Během 15. a 16. století zpustly okolní stavby, s nimiž kostel původně tvořil jeden celek, a bylo nutné vybudovat sakristii. Ta byla následně v 17. století přistavěna v barokním slohu k severní straně hlavní lodi s bývalým hlavním portálem jako vstupem. Ve stejném slohu byla přistavěna k západní straně kostela malá předsíň, která tím zakryla původní vstupní portál.\n\nV souvislosti s obnovením fary v roce 1743 následovaly stavební úpravy kostela. Místo původních středověkých oken (s možnými gotickými prvky) v presbytáři, která se zazdila kvůli oltáři, byla v roce 1758 proražena čtyři nová obdélná okna. A v pozdním 18. století byl v otvoru v jižní zdi zavěšen zvon ,umíráček<nowiki>\"</nowiki>, který se dodnes již nedochoval.\n\nRoku 1781 byl kostel vybílen kvůli vizitaci, díky čemuž se v presbytáři při seškrabávání staré omítky objevil nápis.\n\nKřtitelnici pro kostel navrhl roku 1845 architekt Josef Kranner. Na jižní straně lodi byly odhaleny fresky Posledního soudu, na severní zbytek výjevu Narození Páně a v polovině 19. století byly odhaleny zbylé malby.\n\nNejvětší oprava proběhla v letech 1973-1989, kdy byl betonem zpevněn presbytář a vyměnily se některé pískovcové kvádry ve zdivu. Dále byla zazděna obdélná barokní okna a vytvořena nová románská. Kostel byl následně opět vybílen, čímž zmizely stopy po freskách v lodi kostela.\n\nV druhé polovině 19. století pak začala první fáze nových oprav. Exteriér kostela se začal více opravovat až od roku 1980 a interiér hlavně v letech 1987-1991. Další opravy souvisely s postupným zbavování renesančních a barokních prvků. To především v sakristii a presbytáři.\n\nNa masivní kostelní věži hranolovitého tvaru a obdélníkového půdorysu je v západním průčelí umístěno jediné okno s lomeným obloukem z celého kostela - ostatní okna jsou zakončena klasickým polokruhovým obloukem a více gotických oken, tvarem připomínajících tzv. ,jeptišku” s trojlistým zakončením. Tato okna byla částečně zazděna kvůli ptactvu a nyní jsou na jejich místech pouze malé větrací otvory. Další řada těchto samostatných okének se nachází na nejvyšší části věže právě nad ,jeptiškami”.\n\nDo této, dříve pevnostní věže, vede pouze jediný vstup skrze dochovanou úzkou chodbu ve zdech uvnitř jižní strany kostela. Za dveřmi ve výklenku vedou strmé schody na mezipodestu, ze které je možno dostat se na chorální balkón a k varhanům. Za podestou pokračují schody a následují dveře, vedoucí do té nejstarší a nejužší chodby, kterou je možno dostat se ke zvonickému provazu. Z tohoto prostoru, kde je patrna konstrukce klenby podvěží, vede chodba do krovu hlavní lodi a strmé dřevěné schody se zábradlím, po kterých se lze dostat až ke zvonu a na samotný vrchol věže.\n\nVstup do samotného kostela vede skrze zaklenutou barokní předsíň. Po ní následuje pár vyrovnávacích schodů. Hned za předsíní je nízký, poměrně široký prostor podvěží, zastřešený příčnou křížovou klenbou s jemnými náznaky žeber. Její konstrukce je patrna v prvním patře věže. Dříve zde byla pouze klenba valená. Za podvěžím, kde se na jižní straně nachází vstup do zpovědnice, se prostor velkoryse zvětšuje jak do výšky, tak do šířky a přesouvá se do hlavní lodi.\n\nJe zaklenuta opět křížovou klenbou s náznaky diagonálních žeber, uprostřed předělenou masivním polokruhovým nosným pasem, vystupujícím ze dvou protilehlých římsových konzol po stranách lodi.\n\nKromě menších výklenků, probouraných v roce 1781 pro malé oltáře, vedou z boků lodi dvoje dveře; na severní straně dveře do nově přistavěné barokní sakristie, zaklenuté opět křížovou klenbou a na jižní straně pak úzké dveře do tajných chodeb, umístěných ve zdech kostela. Průchody jsou úzké přibližně 0,6 m. Vybouráním výklenku na jižní straně se přerušil jejich průběh. Z jižní strany se také dříve vstupovalo do samotného kostela, což je patrno zvenku, kvůli zazděnému dveřnímu otvoru.\n\nNa konci lodi se nachází na východní straně presbytář se čtvercovým půdorysem, zaklenut křížovou klenbou s naznačenými žebry. Klenba presbytáře je značně nižší, než klenba hlavní lodi, což je nejlépe vidět při pohledu na kostel, jako celek zvenku. Tato kenba je celá a jako jediná pomalovanou freskami, dochovanými už ze 13. století.\n\nVstupuje se do něj Vítězným obloukem, který je zdůrazněn třemi ztužujícími ustupujícími pásy s příporami, přerušenými jednoduchými, ale mohutnými hlavicemi.\n\n\nV podvěží je prostor pro svěcenou vodu, dvě postranní lavice a veliký kříž s Ježíšem.\n\nNa stěnách hlavní lodi i podvěží je zavěšena křížová cesta v podobě keramických výjevů, zasazených do dřevěných rámů. Uprostřed lodi se nacházejí dvě řady dřevěných lavic pro věřící s kobercem mezi nimi.\n\nJeště před presbytářem se nachází menší dřevěná kazatelna určená ke čtení liturgií a kázání. Na nejvýchodnější straně presbytáře se nachází provizorní oltář. Ten původní se nedochoval a pozdější barokní byl zničen červotočem. Před oltářem je obětní stůl, u kterého kněz pravidelně vede mše a okolo celého prostoru jsou umístěny židle a lavice pro ministranty.\n\nStavba měla dříve převážně obranný charakter (další pevnostní kostel sv. Jiří v Horním Slavkově v Karlovarském kraji). To dokazuje především mohutná věž (od roku 1547 je její součástí zvon) a silné kamenné zdi s velmi úzkou, důmyslně promyšlenou spletí chodeb, schovanou v síle zdi. Z té se dochovaly pouze chodby v jižní a západní zdi kostela. Traduje se, že z kostela vedly podzemní chodby až na hrad Jenštejn. O obranné funkci kostela svědčí také mnořství střílen, dodnes zachovaných a tehdy dřevěné podsebití věže (podobné hradním podsebitím - obranný ochoz). Avšak dodnes není známo, zda bylo dřívější poslední patro věže ze dřeva na dřevěných konzolách či z kamene (jak bylo v letech 1859-64 dostavěno). Původně však byla věž o 7 metrů vyšší (1865 zřícení, doprovázené zničením podsebití).\n\nPři obléhání věž fungovala jako sýpka a v místě dnešních varhan (varhany se v kostele nachází od 17. století) se skladovaly zásoby. Také zde hlídkovala stráž, která v případě nebezpečí posílala signály Pražskému hradu. Cizí vojsko mohlo táhnout jednou ze dvou zemských cest; první, vedoucí od Kolína, nebo druhou od Poděbrad. Na obě z nich byl z kostela ničím necloněný výhled.\n\nCelý kostelní komplex obklopuje mohutná, asi 1,5 metru vysoká kamenná zeď, ve které je pouze jediný vstupní otvor. Ten je lemován náznaky sloupových hlavic a drobným kanelováním, což svědčí o důležitosti průchodu. Průchod je nahoře zakončen polokruhovým obloukem a barokním, později dostavěným krycím štítem s keramickými taškami.\n\nKolem kostela se rozkládá nevelký hřbitov, který byl užíván do roku 1854. Nyní se zde nacházejí jen pozůstatky několika empírových pomníků a rokokový pískovcový kříž s Kristem. Od konce 19. století je využíván nový hřbitov v ulici Broumarská.\n\nZvenčí kostela jsou také mnohem více patrné pozdější úpravy, např. různé dostavby a zazdívky dveří a oken (věž, sakristie, presbytář). Také jsou zde viditelné střílny a dnes již nefunkční štíhlé opěráky, vystupující ze zdi presbytáře kostela.\n\n\n"}
{"id": "518779", "url": "https://cs.wikipedia.org/wiki?curid=518779", "title": "Agluona (přítok Vadakstisu)", "text": "Agluona (přítok Vadakstisu)\n\nAgluona nebo také Egluona je řeka na západě Litvy, v Žemaitsku, levý přítok řeky Vadakstis. Pramení na jižním okraji okresního města Naujoji Akmenė, teče zpočátku západním směrem, podtéká pod silnicí č. 156 Naujoji Akmenė – Akmenė – Venta, dále kolem severního okraje obce Stipirkiai, kde se stáčí severovýchodním směrem, míjí z jihu ves Gaudžiočiai, za soutokem s řekou Žaras je vpravo od řeky památník Kęstutisovi. Před městysem Kivyliai se zprava vlévá Vėžupis, u jejího jižního okraje zleva řeka Paislė, od které se začíná vzdouvat rybník Kivylių tvenkinys, jehož hráz je až u vsi Kesiai. Plocha takto vzniklého rybníka je 1,3 ha. Do něj zleva přitékají Molupis a Kirgas. Do řeky Vadakstis se vlévá 36 km od jejího ústí do řeky Venta. Průměrný spád je 68 cm/km. Šířka údolí je v horním toku 30 - 50 m, v dolním toku 60 - 100 m. V dolním toku je přehrazena, protéká rybníkem Kivylių tvenkinys.\n\nLevé:\nPravé:\nO jazykových souvislostech sledujte část rozcestníku Původ názvu.\n"}
{"id": "518782", "url": "https://cs.wikipedia.org/wiki?curid=518782", "title": "Tinariwen", "text": "Tinariwen\n\nTinariwen je hudební skupina Tuaregů z pouště Sahara. Většina členů pochází ze severního Mali. Vznikla v roce 1979, ale známou se stala až v osmdesátých letech 20. století, kdy jako jedna z nejvýraznějších tamních skupin opěvovala nové politické a sociální poměry v jižní Sahaře. Skupina se také stala kultovní pro celé generace Tuaregů, kteří žijí v exilu v Alžírsku a Libyi. Tinariwen také byli jedni z prvních, kdo se vezl na módní vlně world music na začátku 21. století. Proto už také vystupovali snad na kažkém větším hudebním festivalu v Evropě a Spojených státech. V roce 2004 vydali své teprve druhé CD \"Amassakoul\", za které získali mnohá hudební ocenění. V té době byli jednou z nejúspěšnějších afrických hudebních skupin na světě. Jejich texty jsou většinou o bolestech a strastech Tuaregů, životu v exilu, polokočovném životě a kráse života v poušti.\n\n"}
{"id": "518783", "url": "https://cs.wikipedia.org/wiki?curid=518783", "title": "Fulham FC", "text": "Fulham FC\n\nFulham Football Club (/ fʊləm /) je anglický profesionální fotbalový klub z londýnské čtvrti Fulham. Jako nejstarší londýnský klub byl založen v roce 1879. Ve Fulhamu vyrůstalo mnoho známých hráčů, např. Johnny Haynes a George Cohen. Neslavná část historie Fulhamu se začala psát v roce 1968, kdy tým sestoupil. Za pár let se propadl i do nižší soutěže a v roce 1996 se těsně udržel ve 4. lize. Potom však Cottagers začali stoupat a v roce 2001 se vrátili do Premier League.\n\nNásledně se Fulham třikrát objevil i v evropských pohárech, z nichž v roce 2002 vyhrál Pohár Intertoto a v roce 2010 se dokonce probojoval do finále Evropské ligy. Od roku 2019 hraje druhou nejvyšší anglickou soutěž, EFL Championship.\n\nFulham byl založen v roce 1879 pod názvem Fulham St Andrew's Church Sunday School F.C. věřícími z kostela St. Andrew v Londýně. Dodnes je v tomto kostele vystavena pamětní listina o vzniku klubu. Fulham hned vyhrál West London Amateur Cup v roce 1887 a o rok později se zkrátilo jméno klubu do současné formy. V roce 1893 vyhrál Fulham West London League hned na první pokus. O tři roky později začali hrát na stadionu Craven Cottage, jejich první zápas byl proti dnes zaniklému týmu Minerva FC. Klub získal profesionální status 12. prosince 1898 a v témže roce byli přijati do Southern League's Second Division. V sezoně 1902-03 tuto soutěž vyhrál a postoupil do Southern League First Division. Fulham i tuto soutěž vyhrál, a to hned dvakrát, v roce 1905-06 a 1906-07.\n\nFulham postoupil do Football League po druhém z dvou triumfů v nižší soutěži. V prvním utkání v sezoně 1907-08 ale prohrál doma s Hull City AFC 1-0. Fulham se však první výhry dočkal za pár dní později, proti Derby County's Baseball Ground vyhrál 1-0. Fulham skončil na pátém místě a dostal se také do semifinále FA Cupu, do kterého se dostal výhrou ve čtvrtfinále 8-3 proti Luton Town. Semifinále se klubu však nepovedlo a tým prohrál s Newcastle United FC 6-0, což je až dodnes nejvyšší semifinálová porážka v FA Cupu. O dva roky později klub vyhrál londýnský Challenge Cup a v sezoně 1927-28 sestoupil do 3. jižní divize.\nNadcházející sezony klub skončil ve třetí divizi na pátém, sedmém a devátém místě. Divizi vyhrál v roce 1931-32, kdy ze 42 zápasů vyhrál 24 a vstřelil celkem 111 gólů, za což postoupil zpět do druhé ligy. Ve druhé lize skončil Fulham na třetím místě hned za Tottenhamem a Stoke City FC. V FA Cupu se opět dostal do semifinále a dne 08.10.1938 proti Millwallu přišla na Craven Cottage rekordní návštěva 49 335 diváků. V roce 1939 byla liga narušena kvůli 2. světové válce a plný ligový program byl obnoven pouze pro sezónu 1946-47, kterou Fulham vyhrál a postoupil do první ligy.\n\nPo postupu do první ligy klub jako nováček nestačil a první sezonu skončil na sedmnáctém místě a další až na osmnáctém. A třetí sezonu skončil na dvaadvacátém místě, což znamenalo sestup. Fulham hrál potom několik sezon v druhé lize a v roce 1958 dosáhl semifinále FA Cupu a také postupu, protože klub skončil druhý hned za Sheffieldem Wednesday. Pod většinu tehdejších úspěchů se podepsal nejlepší střelec týmu Graham Leggat, který ve 277 zápasech vstřelil 134 gólů. V sezóně 1959-60 dosáhl Fulham historického desátého místa, který tým překonal až v roce 2004, kdy skončil devátý. A důkaz toho, že tým byl dřív opravdu silný, bylo i další semifinále FA Cupu. Do této doby se na Craven Cottage hrálo před třicetitisícovými davy. Potom klub párkrát těsně unikl sestupu, který však přišel sezonu 1967-68. Jenže další sezonu klub šokoval a sestoupil rovnou do třetí ligy.\n\nNení možné mluvit o tomto období v historii Fulhamu, aniž by se nezmínilo o Johnny Haynesovi. Ofenzivní záložník podepsal smlouvu na Craven Cottage ještě jako školák v roce 1950 a o dva roky později debutoval o Druhém svátku vánočním proti Southamtonu. Celkem hrál za Fulham osmnáct let a odehrál 657 zápasů. Haynes je často považován za největšího hráče v historii Fulhamu, v roce 1961 se dokonce umístil na třetím místě v anketě Zlatý míč pro nejlepšího fotbalistu Evropy. Dnes má před Craven Cottage sochu na počest po jeho smrti při autonehodě v roce 2005.\n\nFulham v třetí divizi přetrval jen dvě sezony a postoupil do druhé ligy. Odměna pro fanoušky se naskytla v roce 1975, kdy se tým probojoval do finále FA Cupu, kde však prohrál s West Hamem United 2-0. Za finále získal klub účast na jiném evropském turnaji, na Anglicko-skotském poháru, i zde Fulham prohrál ve finále, tentokrát s Middlesbrough. Za Fulham hrál i George Best, v sezoně 1976-77 odehrál 47 zápasů. Tragédie se naskytla po sezoně 1979-80, kdy tým znovu sestoupil do třetí ligy. Výpověď na trenérské lavičce dostal Bobby Campbell, kterého nahradil Malcolm Macdonald. Klub se však za dvě sezony vrátil zpět do druhé ligy. V nadcházející sezoně to vypadalo na postup do první ligy, ale po rozprodání dobrých hráčů klub v roce 1986 znovu sestoupil. Fulham málem zkrachoval v roce 1987 a mluvilo se také o sloučení s QPR, ale nestalo se tak. V roce 1992 se první liga přejmenovala na Premier League, Fulham však hrál až třetí ligu a po špatné sezoně 1993–1994 sestoupil do čtvrté ligy.\n\nPo sestupu byl jmenován nový trenér - Ian Branfoot. V jeho první sezoně tým skončil na osmém místě a v sezoně 1995-96 Fulham skončil na nejnižší ligové pozici v historii, skončil na sedmnáctém místě ze čtyřiadvaceti klubů. Branfoot byl okamžitě odvolán a jeho místo nahradil Micky Adams, který dohlížel na vzestup ve formě.\n\nMilionář Mohamed Al-Fayed koupil Fulham v létě roku 1997 a ihned odvolal manažera Adamse z důvodu špatného startu do ligy. Jeho nástupce byl Ray Wilkins, který Fulham dostal do třetí ligy. Jeho asistent byl Kevin Keegan, který ho pak později nahradil a zavázal se, že tým dostane do Premier League do pěti let. Potom odešel trénovat anglickou reprezentaci a Al-Fayed ho nahradil Paulem Bracewellem. Potom sehnal dva zkušené hráče Paula Peschisolida a Chrise Colemana. Tým byl úspěšný a sezonu 1998-99 postoupil do druhé ligy. Bracewell byl vyhozen v březnu 2000 a nahradil ho Jean Tigana, který přivedl řadu mladých hvězd (například útočník Louis Saha) a v sezoně 2000-01 vyhrál s Fulhamem druhou ligu. Tuto sezonu Fulham získal 101 bodů ze 138 možných.\n\nFulham se vrátil na vrchol a první ligu si zahrál poprvé od roku 1968. V první sezoně klub skončil třináctý a také se znovu dostal do semifinále FA Cupu a díky tomu se dostal i do Poháru Intertoto. Fulhamu však nebylo dovoleno pokračovat na Craven Cottage, protože nesplňoval podmínky pro stadiony a jelikož za brankami byla místa jen na stání, tak stadion musel projít značnou rekonstrukcí. Fulham byl nucen hrát na nedalekém Loftus Road, stadionu QPR, během sezon 2002-03 a 2003-04. V roce 2002-03 se Fulham pohyboval ve spodní části tabulky a Mohammed Al-Fayed řekl Jeanu Tiganovi, že smlouvu na konci roku už mu neprodlouží. Tigana mezitím zlomil rekord klubu a koupil Steve Marletta z Olympique Lyon za 11,5 milionu liber. Před koncem sezony byl však Tigana vyhozen a dočasně ho nahradil Chris Coleman a s týmem získal 10 bodů z 15 možných a tým zachránil od sestupu. Coleman byl jmenován trenérem klubu v létě roku 2003 a navzdory předpovědi, že kvůli trenérské nezkušenosti by mohl tým sestoupit, dovedl Fulham na tehdy rekordní deváté místo. Po sezoně také prodal útočníka Louise Sahu do Manchesteru United za rekordních 13 milionů liber. Coleman příští sezonu předvedl další působivý výkon a tým dovedl na klidné 13. místo. Další sezonu se zlepšil o jednu příčku a hlavním úspěchem byla výhra 1-0 nad místním rivalem, ale také nad pozdějším vítězem Chelsea FC. Fulham neměl dobrý start v sezoně 2006-07, kdy prohrál s Manchesterem United 5-1 a rázem ho postihla špatná forma. Tým převzal na dobu neurčitou Lawrie Sanchez, který dokázal tým udržet v Premier League. Sanchez po sezoně dostal silnou finanční podporu a nakoupil mnoho dobrých hráčů, nejdražší byl útočník Diomansy Kamara, potom přišli hráči ze Severního Irska - David Healy, Steven Davis, Aaron Hughes a Chris Baird. Avšak ke špatným výkonům mužstva se tým nacházel v sestupovém pásmu a Lawrie Sanchez byl odvolán. Místo něj byl jmenován jako nový manažer Roy Hodgson 28. prosince 2007.\n\nHodgsonův debut nevyšel dobře a Fulham prohrál s Chelsea FC 2:1. Potom přišly bezbrankové remízy a domácí výhra 1-0 nad Evertonem. Fulham však nedokázal udržet chod a prohrál 3-1 s Tottenhamem a šance na záchranu byly velmi malé. I přes negativní kritiku se Hodgson snažil tým udržet a zbývalo už jen pět zápasů. Neuvěřitelná série začala dobře a v předposledním kole Fulham prohrával 2-0 o poločase s Manchesterem City. Vývoj zápasu však dokázal i díky dvěma brankám Kamary otočit na konečný výsledek 3-2 pro Fulham. Poslední kolo hráli Cottagers venku proti Portsmouthu a potřebovali k udržení vyhrát. Zápas byl pořád bez branek, až patnáct minut před koncem Kamara vybojoval volný kop, který Jimmy Bullard rozehrál na Danny Murphyho, který hlavou trefil gól, ale také udržení v nejvyšší soutěži. V sezoně 2008-09 se klub probojoval do čtvrtfinále FA Cupu, kde jej zastavil Manchester United a v lize skončil dokonce sedmý, což mu vybojovalo 3. předkolo v Evropské lize. Rok 2009-10 byl pravděpodobně nejúspěšnější v historii klubu. Tým opět vypadl ve čtvrtfinále FA Cupu s Tottenhamem a v lize skončil dvanáctý. V Evropské lize se Fulham dostal až do finále, kde prohrál 2-1 v prodloužení s Atleticem Madrid. Cestou do finále Fulham prošel nečekaně přes velmi slavné kluby jako Hamburger SV, VfL Wolfsburg, Juventus Turín, FK Šachtar Doněck, AS Řím nebo Basilej. Hodgson byl zvolen trenérem roku a po sezoně se rozhodl trénovat Liverpool FC.\n\nPo Hodgsonově odchodu nebylo jasné, kdo bude Fulham trénovat. Mohamed Al-Fayed jednal s Martinem Jolem, který trénoval Ajax Amsterdam, ale neuspěl. Nakonec na lavičku usedl velšský trenér Mark Hughes (fotbalista), který v minulosti trénoval několik klubů z Premier League. Jeho nástup ale nebyl nejlepší, Fulham často remizoval a vyhrával jen zřídka. To vedlo k tomu, že klub se pohyboval jen těsně nad sestupovým pásmem. V polovině sezony však Fulham doma porazil v poháru Tottenham 4-0 a rozjel se ke skvělým výkonům, díky kterým nakonec skončil na výborném 8. místě. Ještě větší úspěch byl, že se klub dokázal znovu kvalifikovat do Evropské ligy, díky Fair-Play.\n\nJenže na začátku června 2011 Mark Hughes nečekaně rezignoval a na Craven Cottage tedy přišel Martin Jol, o kterého klub usiloval už minulý rok. Jol si do Fulhamu přivedl několik hráčů, mezi kterými byli i dva Češi Zdeněk Grygera a Marcel Gecov. Angažmá začalo pro nizozemského trenéra dobře, protože tým dostal z 1. předkola poměrně hladce do základních skupin. V Premier League už zápasy tak snadné nebyly a na týmu to bylo znát. Výhry se klub dočkal až v sedmém kole proti rivalovi Queens Park Rangers, kterého přejel jednoznačně 6-0, Andy Johnson vstřelil první hattrick Fulhamu v Premier League. Jenže ani toto vítězství nepomohlo, klub se trápil a nakonec i vypadl senzačně v základních skupinách Evropské ligy, kdy v posledním zápase prohospodařil dvoubrankové vedení proti Odense. Proto se v polovině udály velké změny, klub opustila ikona klubu Bobby Zamora, místo kterého přišel Pavel Pogrebňak. Od začátku roku 2012 klub chytil vynikající formu, když porazil Arsenal 2-1 a následně Newcastle 5-2 a Wolverhampton 5-0. V těchto zápasech dokonce padly dva hattricky, proti Magpies se třikrát trefil Clint Dempsey, proti Wolves zimní posila Pavel Pogrebňak. V posledních kolech Fulham remizoval 1-1 s Chelsea, pozdějším vítězem Ligy mistrů, když byl ještě výrazně lepší, a potom i dokázal uhrát historickou výhru 1-0 na Anfield Road proti domácímu Liverpoolu.\n\nSezonu 2012-13 odstartoval klub skvěle. V prvním kole porazil Norwich 5-0 a po prvním kole se poprvé v historii nacházel na prvním místě tabulky. Před koncem přestupního období klub navíc posílil Dimitar Berbatov z Manchesteru United. Právě Berbatov se stal hlavním tahounem klubu a svými 15 góly přispěl ke konečnému 12. místu.\n\nPřed sezonou 2013-14 se rozhodl Mohamed Al-Fayed prodat klub po 16 letech americkému podnikateli Shahidu Khanovi za částku mezi 150-200 miliony liber. Jenže začátek sezony se klubu nepovedl a brzy odstoupil trenér Martin Jol, kterého nahradil krajan René Meulensteen. Ale ani Meulensteen Fulhamu nepomohl ze sestupových vod a jako poslední naděje se ukázalo angažování německého kouče Felixe Magatha. Tým však tlak v závěrečných kolech neustál a nakonec skončil na 19., tj. sestupovém místě. Do League Championship se vrátil po 13 letech.\n\nFulham se třiktát účastnil evropských pohárů. Nejprve v sezoně 2002-03 za semifinále FA Cupu, kdy se dostal do Poháru Intertoto. Potom se dostal do 3. předkola Evropské ligy za sedmé místo v Premier League v sezoně 2009-10 a naposledy o dva roky později za Fair-Play.\n\nFulham doma v evropských pohárech jako jediný klub v Evropě (z pravidelněji hrajících) nikdy neprohrál.\nDne 18. února 2010 měl Fulham doma hrát se Šachtarem Doněck, s držiteli Poháru UEFA z minulého roku. Tehdy se trefil Zoltán Gera a Bobby Zamora a Fulham porazil Šachtar 2-1 a za týden na Ukrajině remizoval, takže postoupil. Poté, co porazil Juventus Turín, postoupil do čtvrtfinále proti německému mistrovi z Wolfsburgu. 1. dubna Fulham porazil Wolfsburg 2-1, když se ve druhé půli trefil Bobby Zamora a Damien Duff. Pár minut před koncem stihl snížit jen Alexander Madlung a když o týden později stihl Bobby Zamora vstřelit gól za 19 sekund od odpískání začátku, bylo o postupujícím rozhodnuto. V semifinále byl Fulhamu nalosován Hamburger SV, další německý tým. Mezitím však vybuchla islandská sopka, letecká doprava musela být zrušena a muselo se cestovat autobusem. To byla obrovská nevýhoda a všechny týmy, které cestovaly dlouhé hodiny autobusem, tak venku první zápas semifinále Evropské ligy nebo Ligy Mistrů prohrály. Jediný Fulham neprohrál a dokázal remizovat 0-0. O týden později měl Fulham hrát doma, létání už však bylo povoleno. Toho využil útočník hostů Mladen Petrić, který skóroval nechytatelně do šibenice. V tuto chvíli potřeboval Fulham vstřelit minimálně 2 góly, protože Hamburk vstřelil gól venku. Hamburk už se možná viděl ve finále, ale v 69. minutě si Simon Davies skvěle obhodil obránce Demela a krásně zakončil. A lépe bylo, když o sedm minut později vstřelil gól i Zoltán Gera a cesta do finále byla volná.\nDne 12.5.2010 se odehrálo finále Evropské Ligy proti Atléticu Madrid. Atlético mělo v zápase lehčí převahu a ve 32. minutě toho využil Diego Forlán. Fulham si z toho nic nedělal a Simon Davies o pět minut později krásnou volejí srovnal. Jenže do 90. minuty se už nic nestalo a zápas dospěl do prodloužení. V první patnáctiminutovce měl velkou šanci Sergio Agüero, ale neproměnil ji. Až pak přišla osudová 116. minuta. Aguero si obhodil Hughese, nacentroval a Diego Forlán opět skóroval.\n\nV sezoně 2011-12 se Fulham znovu kvalifikoval do Evropské ligy díky Fair-Play. Musel však hrát už od 1. předkola a postupně úspěšně prošel přes týmy NSI Runavík, Crusaders, NK Split a Dnipro Dněpropetrovsk až do základních skupin. V základních skupinách si tým vedl také docela slušně, jenže ve dvou posledních zápasech měl velkou smůlu. V předposledním kole prohrál s Twente 1-0 po gólu v 89. minutě a v posledním zápase s Odense musel vyhrát. Fulham brzy vedl 2-0, nastřelil několik brankových konstrukcí a obránci soupeře pomáhali s vykopáváním míčů z brankové čáry. Jenže Odense nakonec snížilo v průběhu druhého poločasu a pak i srovnalo v 93. minutě. Pod oba góly se podepsal nezkušený brankář Neil Etheridge, který musel nastoupit jako náhrada za náhle zraněné tradiční opory Marka Schwarzera.\n\n\nZdroj:\n\n\n\nZdroj:\n\nOd založení klubu v roce 1879 neměl tým vlastní hřiště až do roku 1896. Mezitím hrával na řadě stadionů a některé z nich jsou zaznamenány. Klub koupil Craven Cottage a okolní pozemky v roce 1894, ale musel ještě dva roky počkat, než zde mohl hrát.\n\n\n\"Aktuální k datu: 9. července 2018\"\n\n\n\n\nZde je seznam českých hráčů, kteří působili ve Fulhamu:\n\n"}
{"id": "518784", "url": "https://cs.wikipedia.org/wiki?curid=518784", "title": "Fomei", "text": "Fomei\n\nFOMEI je česká firma se sídlem ve Praze, která se zabývá výrobou zařízení, materiálů a příslušenství pro záznam, zpracování a archivaci obrazu. Centrála logistiky a výroby je v Hradci Králové, dceřiné společnosti má v Polsku a na Slovensku. Firma byla založena 1990 Ing. Josefem Dostálem, jenž je stále majitelem společnosti.\n\nSpolečnost byla založena v roce 1990 jako družstvo. Postupně se transformovala na společnost s ručením omezeným a v roce 1996 na akciovou společnost. V roce 1991 uvedla na trh kompaktní fotoaparáty a vyvolávací automaty na rtg filmy. V roce 1999 začala vyrábět rtg filmy, fotografické papíry a materiály pro inkoustový fotografický tisk. Kromě toho vyrábí také příslušenství pro fotografické ateliéry. V roce 2009 zaměstnávala 70 zaměstnanců.\n\nZ hlediska organizace se firma dělí do tří divizí: fotografické, radiodiagnostické a golfové:\n\nDivize foto se stará o fotografické a optické vybavení, nabízí řešení pro stavbu fotoateliérů a materiály a zařízení pro výrobu fotografie. Materiály pro inkjetový fototisk se vyrábí v Hradci Králové. Divize foto každoročně pořádá výstavu pro veřejnost v oblasti fotografie Fomeitop.\n\nDivize radiodiagnostika nabízí přístroje, materiály a příslušenství pro medicinální rtg diagnostiku.\n\nDivize golf nabízí golfové hole vlastní výroby, indoorové golfové simulátory a kompletní golfové vybavení.\n\n"}
{"id": "518785", "url": "https://cs.wikipedia.org/wiki?curid=518785", "title": "Alfred Adler", "text": "Alfred Adler\n\nAlfred Adler (7. února 1870, Vídeň, Rakousko – 28. května 1937, Aberdeen, Skotsko, Spojené království) byl rakouský lékař a psycholog židovského původu, který se stal zakladatelem individuální psychologie, jednoho z hlavních směrů hlubinné psychologie. Byl 67. nejcitovanějším psychologem ve 20. století. \n\nByl žákem a spolupracovníkem Freudovým, od něhož převzal koncepci nevědomí, později se však odklonil od ortodoxní psychoanalýzy; odmítl jednostranné určení lidské psychiky sexuálními pudy, kladl důraz spíše na společenské vztahy. Studoval společenský cit, touhu člověka po moci (např. potřeba sebeuplatnění). Vytvořil vlastní koncept komplexu méněcennosti.\n\nNarodil se v Rudolfsheimu, tehdy vesnici na okraji Vídně, jako druhé ze sedmi dětí židovského obchodníka s obilím.\n\nOd roku 1902 byl a je členem Freudovy psychoanalytické skupiny a v této době se věnoval psychickým dějům s obzvláště intenzivním zájmem. Poměrně brzy však začal nacházet rozdíly mezi svými a Freudovými názory na lidskou psychiku. V roce 1911 opustil Freudovu skupinu a v letech 1911–1914 pracoval na vytvoření vlastní školy, kterou nazval individuální psychologie osobnosti. Tuto svou školu dále rozvíjel a rozšiřoval až do své smrti v roce 1937.\n\nNázvem individuální psychologie osobnosti chtěl vyjádřit to, že každý člověk je nedělitelná jednota, individuum, které funguje jako celistvá bytost. Z dnešního pohledu není již tak zřetelná potřeba zdůrazňovat právě tento aspekt, byla to však také reakce na tehdejší názorové spektrum a zřejmě především na Freudovu psychoanalýzu, která člověka rozdělovala na různé oblasti, oddělené všelijakými přepážkami. Proto adleriáni označují svou psychologii jako holistickou.\n\nDůrazem na individuum naprosto není odsouván význam jedince jako bytosti sociální. Naopak, základním cílem jedince je jeho zařazení do společnosti. Tento cíl, tj. způsob, jakým se jedinec zařazuje a chce zařazovat do společnosti (a prostředí vůbec), je v adleriánské psychologii označován jako životní styl, což je další ze základních pojmů Adlerovy teorie.\n\nJedinec je tedy podle něj charakterizován a determinován svým cílem nebo účelem (který ovšem zdaleka nemusí být vědomý a vědomě záměrný). Proto je Adlerova individuální psychologie osobnosti označována jako teleologická. Tím je míněno, že veškeré lidské chování je účelné - orientované na individuální cíl. Smyslu lidského chování můžeme porozumět jen na základě pochopení jeho cílů.\n\nNa rozdíl od Freudovy psychoanalýzy tedy individuální psychologie osobnosti klade větší důraz na budoucnost a na možnou změnu cílů. Uznával vliv dětství, podobně jako Sigmund Freud, ale nepovažuje jej za tak determinující.\n\nZasáhl i do teorií o psychosomatice. Mluvil o řeči, dialektu orgánů - symptom je tak vyjádřením toho, co se jinak projevit nemohlo, např. nějaké psychické frustrace či nedostatku. Význam při vzniku nemocí přikládal i sociální interakci.\n\nJeho teorie individuální psychologie osobnosti je však spíše založena na teoretických koncepcích, než na empiricky ověřených a testovatelných skutečnostech. Přesto jeho zásluhy o rozvoj psychologie osobnosti je nepopiratelný a právem bývá považován za předchůdce soudobé humanistické a fenomenologické psychologie.\n\n"}
{"id": "518786", "url": "https://cs.wikipedia.org/wiki?curid=518786", "title": "Ochranka", "text": "Ochranka\n\nOddělení pro ochranu pořádku a veřejné bezpečnosti (rusky \"Отделение по охранению общественной безопасности и порядка\"), jinak nazýváno Ochranka (\"Охранкa\"), byla obávaná tajná politická policie ruského Impéria. Měla za úkol kontrolovat revolucionáře a posílat je před soud.\n\nOchranka byla vytvořena na ochranu cara, proti politickému terorismu a levicové revoluční aktivitě. Operovala v Rusku i v několika cizích zemích. Od rok 1884 se starala o monitorování aktivit ruských revolucionářů v cizině, nejčastěji v Paříži, kde byl agentem například Pjotr Račkovskij.\nOchranka je známa svými agenty-provokatéry, kterými byli např. Jakov Žitomirskij, Jevno Azef, Roman Malinovskij a Dmitrij Bogrov.\n\nOchranka však často nebrala ohledy ani na své vlastní agenty. Příkladem je krvavá neděle za revoluce roku 1905, kdy během pokojné demonstrace bylo zavražděno carskými důstojníky více než 500 lidí. Pochod organizoval pop Georgij Gapon, spolupracovník Ochranky. Jeho činnost se mu stala nakonec osudnou, roku 1906 ho nechal revolucionář a terorista Boris Savinkov zavraždit. Gaponovým vrahem byl paradoxně jeho blízký přítel Pjotr Rutenberg.\n\nOchranka vznikla v roce 1866 po neúspěšném atentátu na cara Alexandra II. Původní personál měl jen 12 vyšetřovatelů. Po dalším neúspěšném pokusu o atentát roku 1880 byla Ochranka převedena pod pravomoc ministerstva vnitra. Ochranka vytvořila i tzv. Protokoly sionských mudrců, aby obvinily Židy z tehdejších politických i společenských problémů Ruska.\n\nPo revoluci roku 1905 byla aktivita Ochranky zesílena a personál se rozšířil. Noví agenti byli většinou původně revolucionáři. Od této chvíle kontrolovali i aktivity prostých občanů.\n\nRoku 1917 byla Ochranka po únorové revoluci rozpuštěna a roku 1919 byl archiv Ochranky zničen.\n"}
{"id": "518806", "url": "https://cs.wikipedia.org/wiki?curid=518806", "title": "Jiří Besser", "text": "Jiří Besser\n\nJiří Besser (* 4. srpna 1957 Beroun) je český politik a stomatolog, od července 2010 do prosince 2011 ministr kultury v Nečasově vládě, v letech 2010 až 2013 poslanec Poslanecké sněmovny PČR, bývalý starosta města Berouna a v letech 2011 až 2014 druhý místopředseda hnutí Starostové a nezávislí.\n\nVystudoval lékařství, obor stomatologie (MUDr.), jíž se věnoval jedenáct let. Po roce 1992 začal podnikat v oblasti obchodu, realit a reklamy a stal se prezidentem berounského hokejového klubu. V květnu 2010 se stal poslancem Poslanecké sněmovny PČR za stranu TOP 09 a v červenci téhož roku ministrem kultury. V prosinci 2011 na tento post rezignoval.\n\nOd roku 1966 navštěvoval základní školu V Berouně, dnes Jungmannovu ZŠ. Od roku 1972 do roku 1976 studoval berounské Gymnázium. Poté studoval Fakultu všeobecného lékařství Univerzity Karlovy v Praze, obor stomatologie. Zde promoval v roce 1981 a v srpnu téhož roku nastoupil do OÚNZ Beroun, kde pracoval na stomatologickém oddělení jako závodní obvodní stomatolog v Králodvorských železárnách až do konce roku 1991. Roku 1985 dokončil postgraduální studium v oboru stomatologie atestací I. stupně. Téhož roku žádal o zařazení do specializační průpravy v oboru chirurgická stomatologie II. stupně, přičemž Besser ve svém životopise tvrdí, že mu to nebylo umožněno vzhledem k tomu, že nebyl členem komunistické strany. Stejně údajně pochodil i v letech následujících. Proto se dle svých slov v roce 1987 stal kandidátem a v létě roku 1989 členem komunistické strany.\n\nV listopadu 1994 byl poprvé zvolen starostou města Berouna, a v této pozici působil až do voleb 2010.\n\nVe volbách 2004 kandidoval do senátu za obvod č. 16 - Beroun jako nestraník za stranu Liberálové.CZ, se ziskem 12,52 % skončil na 4. místě.\n\nV sobotu 2. dubna 2011 se podruhé oženil a to v Praze s bývalou policejní mluvčí Blankou Kosinovou, která sňatkem přijala jeho příjmení.\n\n\n\n\n\n\nZa svůj osobní úspěch považuje, že vstupu do komunistické strany odolával \"plných 32 let\", tedy od svého narození do svého vstupu do strany.\n\n"}
{"id": "518807", "url": "https://cs.wikipedia.org/wiki?curid=518807", "title": "Zadní Planina", "text": "Zadní Planina\n\nZadní Planina (německy \"Plattenberg\") je vrchol v České republice ležící v Krkonoších.\n\nZadní Planina se nachází v centrálních Krknoších asi 4,5 km východně od Špindlerova Mlýna a asi 6 km jihozápadně od nejvyššího vrcholu hor Sněžky. Z jejího masívu vybíhají četné rozsochy a hřebeny střídající se údolími na jejích svazích pramenících potoků, díky čemuž nepůsobí pro své okolí příliš dominantně. Velmi prudký svah se nachází pouze na severní straně hory, kde s ní sousedí hluboce zaříznutý Dlouhý důl. Nachází se na území Krkonošského národního parku.\n\nNa úbočích Zadní Planiny pramení více potoků hvězdicovitě se roztékajících všemi směry. Mezi nejdůležitější patří na východě Zelený potok, který se v Peci pod Sněžkou zprava vlévá do Úpy, na severu Svatopetrský potok se ve Špindlerově Mlýně zleva vlévá do Labe a konečně na jihozápadě Klínový potok, z něhož vzniká níže další labský přítok – Malé Labe.\n\nVrcholová partie je porostlá klečí, v nižších polohách rostou smrčiny. Významné luční enklávy se nacházejí na jihozápadním svahu (\"Klínové Boudy\") a jižním svahu (\"Zadní Rennerovky\").\n\nOkolí vrcholu je nepřístupné, nenacházejí se na něm žádné stavby ani přes něj nevedou žádné komunikace. Značené trasy pro pěší turistiku a trasa běžkařské Krkonošské magistrály se nacházejí na úbočích až v okolí nadmořské výšky 1350 metrů. Na jihovýchodní straně se ve směru navazujícího Liščího hřebenu nachází turisticky využívaná \"Chalupa na rozcestí\", v sedle směrem k Luční hoře pak o něco větší \"Výrovka\". Horské boudy se nacházejí na obou výše zmiňovaných lučních enklávách.\n\n"}
{"id": "518813", "url": "https://cs.wikipedia.org/wiki?curid=518813", "title": "Světlý vrch", "text": "Světlý vrch\n\nSvětlý vrch (německy \"Friesberg\") je vrchol v České republice ležící v Krkonoších.\n\nSvětlý vrch se nachází v centrálních Krknoších asi 5 km jihovýchodně od Špindlerova Mlýna; katastrálně přísluší pod obec Strážné. Je prvním vrcholem v rozsoše vybíhající jihozápadním směrem z asi 1,5 km vzdálené Zadní planiny. Vrch od ní odděluje mělké sedlo, ostatní svahy vykazují velké převýšení. Nachází se na území Krkonošského národního parku.\n\nZápadní svah Světlého vrchu je odvodňován Klínovým potokem, východní svah Kotelským potokem. Jejich soutokem v Dolním Dvoře vzniká Malé Labe, levý přítok Labe.\n\nVrchol Světlého vrchu pokrývají kleče. Lesní porost tvořený převážně smrčinami byl na jižním a západním svahu z větší části vykácen. Východní svah pokrývá rozsáhlá luční enkláva Zadní Rennerovky, jihozápadní pak menší Friesovy Boudy.\n\nPřímo na vrcholu Světlého vrchu se žádné stavby nenacházejí. Horské boudy se vyskytují v obou lučních enklávách. Nedalekým sedlem se Zadní planinou prochází pěšina se žlutě značenou trasou KČT 7208 z Klínových Bud do Dolního Dvora. Východním úbočím rovněž nedaleko od vrcholu prochází zpevněná cesta sledovaná červeně značenou trasou 0406 z Luční boudy do Vrchlabí.\n\n"}
{"id": "518814", "url": "https://cs.wikipedia.org/wiki?curid=518814", "title": "Pierre Chaunu", "text": "Pierre Chaunu\n\nPierre Chaunu (17. srpna 1923, Belleville-sur-Meuse – 22. října 2009, Caen) byl francouzský historik, specializovaný na španělskou Ameriku, sociální a náboženské dějiny Francie v 15- 18. století, protestant. Věnoval se zejména kvantitativní a seriální historii.\n\n\n"}
{"id": "518818", "url": "https://cs.wikipedia.org/wiki?curid=518818", "title": "Ekvivalentní konicita", "text": "Ekvivalentní konicita\n\nEkvivalentní konicita je veličina používaná u kolejových vozidel, která udává vztah dvojkolí a koleje. Její velikost je závislá na tvaru jízdních ploch kol, tvaru hlav kolejnic a jejich úklonu, rozchodu koleje a na velikosti příčného posuvu dvojkolí vůči ose koleje. Je jedním z rozhodujících parametrů pro stabilitu chodu vozidla, zejména při vyšších rychlostech. Standardně se uvádí hodnota ekvivalentní konicity pro dvojkolí posunuté o 3 mm ze střední polohy. \n\nPůvodní profil jízdních ploch kol používaných na železnici byl kuželový. Konicita těchto profilů odpovídala příčnému sklonu kolejnic. Jejich hodnota se udává jako tangens úhlu, který svírá stěna kužele se s jeho osou, a to ve formě poměru stran. V Evropě se používají dva sklony – 1:20 a 1:40. \nKuželovitost jízdních ploch kol způsobí, že při posunutí ze střední polohy (viz obrázek) se u pravého kola přesune kružnice spojující body styku kola s kolejnicí – tzv. styčná kružnice – směrem k okolku a její průměr se zvětší. Podobně u levého kola dojde k přesunutí styčné kružnice dále od okolku a její poloměr se tak zmenší. Na obrázku je příčný posuv označen formula_1, poloměry styčných kružnic formula_2 pro formula_3 a formula_4, formula_5 pro formula_6 a sklon kuželové plochy – tzv. kuželovitost nebo konicita kola - formula_7.\n\nPro čistě kuželovité jízdní plochy platí následující závislost:\n\na \n\nz toho vyplyne rozdíl poloměrů styčných kružnic:\n\nČistě kuželovité jízdní plochy mají sice výhodu vyšší stability chodu, ale i následující nevýhody:\n\n\n\nSnaha o snížení opotřebení kuželovitého profilu kol zmenšení z toho vyplývajících potíží vedla v minulém století ke hledání profilu, který by lépe doléhal na kolejnici a jehož tvar by v provozu tolik nepodléhal opotřebení, respektive opotřebení by nevedlo k podstatné změně profilu jízdní plochy. Jeden z těchto nově vyvinutých, takzvaných „opotřebených“ profilů je takzvaný profil UIC-ORE- S1002. Označení „opotřebený profil“ je odvozeno ze skutečnosti, že tyto profily vznikly na základě statistického vyhodnocení opotřebení jízdních ploch kol vozidel. Cílem bylo odstranit fázi rychlého opotřebení, která následuje po obnově kuželového profilu vlivem malé styčné plochy mezi kolem a kolejnicí, při níž se tvar jízdní plochy kola přizpůsobuje tvaru kolejnice. Nový profil již tomuto úvodnímu, rychle vzniklému opotřebenému tvaru odpovídá, a kolo se tak dostává přímo do další fáze, kde je tvar jízdní plochy opotřebován, „zaběhnut“. \n\n„Opotřebené“ profily ovšem mají také své nevýhody:\n\n„Opotřebený“ tvar profilu jízdní plochy není tvořen přímkou, ale křivkou zadanou souřadnicemi x, y. Lineární závislost obou souřadnic jako u kuželového profilu zde neplatí. Rozdíl poloměrů styčných kružnic formula_11 je závislý na příčném posuvu formula_1 nelineárně a odlišně pro různé rozchody dvojkolí a koleje. Srovnáním chodových vlastností dvojkolí s koly s kuželovými a „opotřebenými“ profily bylo zjištěno, že chodové vlastnosti jsou srovnatelné, pokud je při příčném posunutí od vystředěné polohy o 3 mm shodný rozdíl poloměrů styčných kružnic obou dvojkolí. Z hodnoty posunu a rozdílu poloměrů byla odvozena veličina umožňující srovnání různých profilů – tzv. ekvivalentní konicita. Její hodnota se stanoví dle vzorce:\n\nProtože jsou kola jedné nápravy spojena pevně do dvojkolí, pohybuje se vozidlo na přímé trati v sinusových vlnách, které závisí na rozdílu poloměrů styčných kružnic. Rovnici pro výpočet frekvence takového sinusového pohybu dvojkolí zavedl roku 1883 Johannes Klingel z Karlsruhe:\n\npřičemž\n\nKolejové vozidlo je namáháno touto budicí frekvencí formula_16, která - jak vyplývá z výše uvedené rovnice - roste s ekvivalentní konicitou a s rychlostí. Je li tedy dána kritická frekvence, kdy je chod vozidla ještě stabilní, je pro rostoucí konicitu nutné snižovat kritickou rychlost. Nutno poznamenat, že ekvivalentní konicita je pouze jeden z faktorů ovlivňujících chodové vlastnosti vozidla. \n\nPředpisy stanovují následující maximální hodnoty ekvivalentní konicity v závislosti na maximální rychlosti:\n\nOptimální průjezd dvojkolí obloukem je takový, při němž nedochází ke skluzům a tím ke zvýšení opotřebení styčných ploch a zvýšení jízdních odporů vozidla. Konicita jízdních ploch má v tomto směru rozhodující vliv. \n\nPro kuželový profil platí:\n\nkde:\n\nPro „opotřebený“ profil lze tento vztah použít pouze orientačně vzhledem k proměnné velikosti ekvivalentní konicity v závislosti na velikosti posunutí dvojkolí v příčném směru. Přesnou velikost a polohu styčných kružnic je třeba zjistit vhodnou analytickou metodou a následně lze vypočíst minimální poloměr oblouku pro dané parametry dvojkolí a kolejnice.\n\nV různých zemích se používá různý sklon kolejnic. Toto je většinou dáno historicky. Obvyklé sklony kolejnic jsou 1:20 (Československo, Francie) a 1:40 (Německo, Rakousko). Z obrázku je patrná nevhodnost profilu S1002 pro kolej se sklonem kolejnic 1:20 – hodnota ekvivalentní konicity je velmi nízká, v oblouku navíc dochází k dvoubodovému styku kola s kolejnicí. Pro modernizované tratě – koridory – přistoupily ČSD/ČD k dalšímu ne zcela uváženému rozhodnutí – použití sklonu kolejnic 1:40, což přineslo problémy se stabilitou chodu vozidlům, jejichž kola byla opotřebením přizpůsobena kolejnicím ve sklonu 1:20 a jejichž vedení dvojkolí bylo opotřebené nebo ne příliš funkční z jiných důvodů. Nakonec bylo zvoleno kompromisní řešení – hlavy kolejnice se přebrušují tak, aby odpovídaly sklonu 1:30, který se rozšiřuje i u ostatních železnic.\n\nJak již bylo uvedeno, profil jízdní plochy musí odpovídat sklonu kolejnic. Profil používaný u Deutsche Bahn a odpovídající UIC-ORE S1002 má na kolejnicích tvaru UIC 60 ve sklonu 1:40 a v dvojkolí s rozchodem 1425 mm na koleji o rozchodu 1435 mm ekvivalentní konicitu 0,17. Tato hodnota již nevyhovuje pro rychlosti nad 250 km/h a zde je nutné profil upravovat.\n\nVliv na ekvivalentní konicitu má i profil hlavy kolejnice. Koncem 90. let s ohledem na stavbu vysokorychlostní trati Köln–Rhein/Main DB AG vyvinuly pro plánovanou rychlost 300 km/h modifikovaný profil hlavy 60E2. Jeho výhodou je i snadné vytvarování hlav kolejnic broušením.\n\nVýrazný vliv na ekvivalentní konicitu má především zúžení rozchodu koleje pod 1432 mm. Velikost ekvivalentní konicity prudce roste, což má neblahý vliv na stabilitu chodu. V počátcích budování vysokorychlostních tratí v Německu byl použit rozchod právě 1432 mm, od něhož se očekávalo lepší vedení dvojkolí při vysokých rychlostech. Opak se ukázal pravdou. Z této situace jsou tři možná východiska – profil kol se zúženým okolkem, přebroušení hlav kolejnic nebo změna upevnění kolejnic. \n\nEkvivalentní konicita je jedním z faktorů, které významným způsobem ovlivňují stabilitu chodu kolejového vozidla. Na obrázku je průběh příčných zrychlení podvozku SGP 400 – Horní čára na vrchním obrázku zobrazuje průběh velikosti příčných zrychlení podvozku s tlumiči vrtivých pohybů, spodní čára průběh bez tlumičů. Spodní obrázek ukazuje průměrnou hodnotu ekvivalentní konicity v pojížděném úseku. \n\n"}
{"id": "518821", "url": "https://cs.wikipedia.org/wiki?curid=518821", "title": "Silnice II/252", "text": "Silnice II/252\n\nSilnice II/252 je krkonošská silnice II. třídy spojující hraniční přechod Pomezní Boudy se silnicí II/296. Délka silnice je asi 12 km.\n\nJeden z konců silnice se nachází na hraničním přechodu Pomezní Boudy, které jsou nejsevernější částí obce Malá Úpa. Navazuje zde na polskou silnici II/368. Převažuje jižní směr a silnice téměř neustále klesá. Nejprve po náhorní planině v prostoru Pomezních Bud. Poté následuje dvojitá serpentina, díky níž se dostane do hluboce zaříznutého údolí, kde se přimkne k říčce Malá Úpa, kterou sleduje po celé zbylé délce trasy. Přibližně ve své polovině prochází lokalitou Spálený Mlýn, kde se nachází větší parkoviště a křížení s asfaltovou komunikací Velká Úpa - Janovy Boudy - Spálený Mlýn - Malá Úpa. Přestože se jedná o neveřejnou komunikaci, je to jediná významnější křižovatka na celé trase silnice. Hluboké údolí pokračuje dále bez významnější zástavby až do místa zakončení na křižovatce se silnicí II/296, která spojuje Pec pod Sněžkou se silnicí I/14 spojující Trutnov a Vrchlabí. Křižovatka se nachází v prostoru, kde se Malá Úpa zleva vlévá do Úpy velké. Celá trasa silnice se nachází na území Krkonošského národního parku.\n"}
{"id": "518823", "url": "https://cs.wikipedia.org/wiki?curid=518823", "title": "Szczawno-Zdrój", "text": "Szczawno-Zdrój\n\nSzczawno-Zdrój (německy \"Bad Salzbrunn\"; do 1935 \"Obersalzbrunn\", 1945–1946 \"Solice-Zdrój\") je město v Polsku v Dolnoslezském vojvodství v okrese Wałbrzych. Město je významnou lázeňskou destinací. Žije zde 5909 obyvatel (stav 2012).\n\nAčkoli byly léčivé prameny známé již v 16. století, v léčivé lázně se město (tehdy pod názvem \"Obersalzbrunn\") vyvinulo až v roce 1815. Prvním lázeňským lékařem byl doktor Zemplin. V roce 1823 zde byla vybudována lázeňská promenáda, léčivý park, okrasná zahrada a bylo vysazeno stromořadí. V roce 1830 postavená \"Elisenhalle\" byla roku 1893 obnovena, v roce 1897 byla zřízena růžová zahrada a roku 1911 přibyl tzv. \"Schlesisches Hof\".\n\nNejznámějšími lázeňskými hosty byli členové pruského královského dvora. Mimo jiné lázně navštívili v roce 1825 pozdější hrabě Helmuth Karl Bernhard von Moltke a 1838 ruský car Mikuláš I. s carevnou Alexandrou Fjodorovnou.\n\nNa počátku 20. století patřil Obersalzbrunn k prvním slezským léčivým lázním. Počet lázeňských hostů postupně přibýval; z 2776 hostů v roce 1880, 3500 v roce 1885, navštěvovalo lázně svého času v roce 1913 9217 hostů. Roku 1931 se staly do té doby královské lázně soukromým podnikem \"Bad Salzbrunner Kur- und Heilbad GmbH\". V roce 1935 bylo lázeňské město přejmenováno na \"Bad Salzbrunn\" (\"Lázně Salzbrunn\"). V roce 1937 bylo město povýšeno na pruské státní lázně.\n\n"}
{"id": "518827", "url": "https://cs.wikipedia.org/wiki?curid=518827", "title": "Elektrický vůz", "text": "Elektrický vůz\n\nElektrický vůz je železniční hnací vozidlo, poháněné elektromotory, které má na rozdíl od lokomotivy oddíl pro cestující, popř. i služební oddíl. Jedná se o jednotlivé vozidlo, ke kterému je možné připojovat samostatné přívěsné vozy, nebo může jezdit sólo. Tím se liší od elektrické jednotky, která sestává z několika vozů.\n\nV České republice se elektrické vozy nikdy hojně nevyskytovaly. Jednalo se vždy spíše o malé série nebo jednotlivé kusy, které byly určeny pro provoz na některé elektrizované trati.\n"}
{"id": "518828", "url": "https://cs.wikipedia.org/wiki?curid=518828", "title": "17. pařížský obvod", "text": "17. pařížský obvod\n\n17. pařížský obvod (francouzsky: \"17 arrondissement de Paris\") též nazývaný obvod Batignolles-Monceaux (\"Arrondissement des Batignolles-Monceaux\") je městský obvod v Paříži. Název obvodu je odvozen od jména bývalé vesnice Batignolles-Monceaux, která byla v roce 1860 připojena k Paříži. V obvodě sídlí značný počet ambasád a konzulátů (Arménie, Belgie, Bosna a Hercegovina, Dominikánská republika, Guatemala, Haiti, Kapverdy, Libérie, Litva, Mauricius, Mosambik, Nepál, Rwanda, Togo).\n\n17. obvod leží na pravém břehu řeky Seiny. Na jihu hraničí se 16. obvodem (jejich hranici tvoří \"avenue de la Grande Armée\"), na západě jej boulevard périphérique odděluje od předměstí Neuilly-sur-Seine, Levallois-Perret a Clichy a na severu od Saint-Ouen. Na východě tvoří hranici s 18. obvodem \"avenue de Saint-Ouen\" a na jihovýchodě sousedí s 8. obvodem (\"avenue de Wagram\", \"Boulevard de Courcelles\" a \"boulevard des Batignolles\").\n\nV roce 2006 měl obvod 161 327 obyvatel a hustota zalidnění činila 28 453 obyvatel na km. V roce 1999 v obvodu žilo 160 860 obyvatel, což představovalo 7,4% pařížské populace.\n\nRadnice 17. obvodu se nachází v ulici \"rue des Batignolles\". Současným starostou je od roku 2008 za Unii pro lidové hnutí (UMP).\n\n17. obvod má v pařížské městské radě 13 zástupců. Od roku 2008 jimi jsou:\n\nTento obvod se dělí na následující administrativní celky:\n\nPodle oficiálního číslování pařížských městských čtvrtí mají tyto čtvrtě čísla 65-68.\n\n\n\n\nVe filmu \"Paris je t'aime\" je 17. obvodu věnována desátá povídka \"Parc Monceau\", kterou režíroval Alfonso Cuarón.\n\n\n"}
{"id": "518830", "url": "https://cs.wikipedia.org/wiki?curid=518830", "title": "Ejn Gev", "text": "Ejn Gev\n\nEjn Gev ( עֵין גֵּב, Ein Gev, v oficiálním seznamu sídel En Gev) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 201 metrů pod mořskou hladinou, na východním břehu Galilejského jezera a na úpatí Golanských výšin, v oblasti s intenzivním zemědělstvím.\n\nVesnice se nachází cca 10 kilometrů východně od města Tiberias, cca 112 kilometrů severovýchodně od centra Tel Avivu a cca 60 kilometrů východně od centra Haify. Ejn Gev obývají Židé, přičemž osídlení v tomto regionu je ryze židovské.\n\nEjn Gev je na dopravní síť napojen pomocí dálnice číslo 92, která sleduje východní břeh Galilejského jezera. S Tiberiasem je spojen lodním přívozem vedoucím napříč Galilejským jezerem.\n\nEjn Gev byl založen v roce 1937. K založení došlo 6. července 1937. Jméno obce je inspirováno původním arabským místním názvem. Ejn Gev vznikl jako opevněná osada typu Hradba a věž. Zakladateli byla skupina židovských přistěhovalců z Německa zvaná Betelem (בתלם) a skupina mladých sionistů ze skautské organizace No'ar Cofej Chalucej (נוער צופי חלוצי). Celkem šlo o cca 200 lidí. Cílem bylo trvale ustavit židovskou přítomnost na východním břehu Galilejského jezera.\n\nJedním z prvních osadníků v Ejn Gev byl i Teddy Kollek - pozdější dlouholetý starosta Jeruzalému.\n\nPozemky pro novou židovskou osadu byly vykoupeny od místních Arabů soukromou židovskou organizací z Německa nazvanou Kadimat Kineret (קדמת כנרת). Zpočátku nová osada čelila dopravní izolovanosti. Obyvatelé se zabývali rybářstvím a už tehdy nabízeli turistické služby.\n\nAž do roku 1948 se cca 2 kilometry severně od Ejn Gev, při březích Galilejského jezera rozkládala arabská vesnice al-Nukajb. Roku 1931 měla tato arabská vesnice 287 obyvatel a 60 domů, roku 1948 zde žilo 371 lidí v 77 domech.\nV květnu 1948, během počátečního stádia první arabsko-izraelské války ale byla obec dobyta židovskými silami a vysídlena. Její zástavba byla zbořena.\n\nBěhem této války byl Ejn Gev trvale vystaven syrskému ostřelování z pozic na Golanských výšinách. Syrský útok na Ejn Gev začala už 14. května 1948 tedy den před vyhlášením nezávislého židovského státu. V celé oblasti horního toku Jordánu přitom kromě obyvatel židovských vesnic operoval pouze jeden prapor brigády Golani. Další syrský útok přišel 10. června 1948, kdy proti 100 obráncům Ejn Gevu stál prapor syrské armády s dělostřeleckou podporou. Děti byly po dobu války z kibucu dočasně evakuovány. Obránci Ejn Gevu dokázali ale zamezit Syřanům v dobytí jejich kibucu. Na památku obyvatel Ejn Gev zabitých během války zde byla postavena socha Matka s dítětem od sochařky Chany Orloff.\n\nRoku 1949 měl kibuc 419 obyvatel a rozlohu katastrálního území 2 510 dunamů (2,51 kilometru čtverečního). V roce 1951 se po rozkolu v kibucovém hnutí přestěhovala skupina členů Ejn Gev do kibucu Ginosar.\nBěhem 50. a 60. let 20. století byl kibuc Ejn Gev dál opakovaně vystaven ostřelování z Golanských výšin, až do roku 1967 kdy je Izrael v šestidenní válce dobyl. Napětí zde vrcholilo například v březnu 1962, kdy po ostřelování zdejších osad a lodí na Galilejském jezeře Izrael podnikl výpad na syrské území, k syrským opevněným bodům v lokalitě Nukejb, do kterého se zapojila Brigáda Golani. Sýrie argumentovala tím, že izraelští družstevníci obhospodařují i pozemky, které jsou pod syrskou kontrolou. Ke konci roku bylo dosaženo kompromisu na základě analýz OSN, po kterém Izraelci přestali obdělávat některé z těchto pozemků.\n\nEkonomika Ejn Gev je založena na zemědělství a turistickém ruchu. Jižně od vlastního kibucu stojí turistická vesnice. V obci je k dispozici obchod, společná jídelna a sportovní areály.\n\nObyvatelstvo kibucu Ejn Gev je sekulární. Podle údajů z roku 2014 tvořili naprostou většinu obyvatel v kibucu Ejn Gev Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 642 lidí. Během roku 2014 populace stoupla o 2,6 %.\n\n"}
{"id": "518834", "url": "https://cs.wikipedia.org/wiki?curid=518834", "title": "Deganja", "text": "Deganja\n\nDeganja může označovat:\n"}
{"id": "518837", "url": "https://cs.wikipedia.org/wiki?curid=518837", "title": "Radišov", "text": "Radišov\n\nRadišov (německy \"Rehsdorf\") je vesnice, část obce Staré Město v okrese Svitavy. Ves měla původně německé osídlení. První písemné záznamy o obci pocházejí z roku 1375. Po roce 1945 je v ní české a moravské osídlení. Dominantou obce je kaple při silnici k Lanškrounu.\n\nV obci se nalézá pomník padlým hrdinům 1. světové války.\n\nKaple z roku 1893 při silnici z Moravské Třebové do Lanškrouna\n\n"}
{"id": "518838", "url": "https://cs.wikipedia.org/wiki?curid=518838", "title": "Bugatti (Formule 1)", "text": "Bugatti (Formule 1)\n\nTým Bugatti působil ve Formuli 1 v roce 1956 pouze v Grand Prix Francie 1956, majitelem byla francouzská automobilka Bugatti.\n\nMaurice Trintignant odjel v závodě s voze Bugatti Type 251 pouze 18 kol.\n"}
{"id": "518839", "url": "https://cs.wikipedia.org/wiki?curid=518839", "title": "Říše slunce (soundtrack)", "text": "Říše slunce (soundtrack)\n\nŘíše slunce je originální soundtrack z vydavatelství Warner Bros. Records, který vyhrál cenu BAFTA za nejlepší filmovou hudbu. Byl také nominován na Oscara za nejlepší hudbu, Zlatý glóbus za nejlepší filmovou hudbu a na cenu Grammy. Originální album zkomponoval John Williams.\n"}
{"id": "518845", "url": "https://cs.wikipedia.org/wiki?curid=518845", "title": "Porija", "text": "Porija\n\nPojem Porija může označovat:\n\n\nNa místě původní vesnice Porija pak vznikly:\n"}
{"id": "518847", "url": "https://cs.wikipedia.org/wiki?curid=518847", "title": "Kineret", "text": "Kineret\n\nPojem Kineret též Kinneret může označovat:\n"}
{"id": "518850", "url": "https://cs.wikipedia.org/wiki?curid=518850", "title": "Vadakstis (rozcestník)", "text": "Vadakstis (rozcestník)\n\nNázev Vadakstis může znamenat:\n\n"}
{"id": "518855", "url": "https://cs.wikipedia.org/wiki?curid=518855", "title": "Magdeburská svatba", "text": "Magdeburská svatba\n\nMagdeburská svatba je označení jednoho z největších masakrů třicetileté války. Dne 20. května 1631 dobyla a zcela vyplenila císařská vojska protestanské město Magdeburg. Z třiceti tisíc obyvatel jich přežilo pouhých 5000.\n\nNa konci března švédské vojsko v čele s Gustavem II. Adolfem táhlo podél řeky Odry směrem do německého vnitrozemí. Z důvodu snadného zásobování se vojska zdržovala v dosahu velkých řek.\n\nPostupující švédské vojsko nenarazilo na větší odpor, protože císařské hlavní síly pod velením vlámského hraběte a zdatného vojevůdce Jana Tserclaese Tillyho právě obléhaly město Magdeburg.\n\nMagdeburg bylo svobodné, bohaté asi třicetitisícové protestanské město, které bylo jediným skutečným spojencem Švédů v Německu. Gustav II. Adolf spěchal se svými vojsky obleženému městu na pomoc. Magdeburg byl sice jeho spojencem, ale Gustavovi šlo hlavně o saského kurfiřta Jana Jiřího a braniborského kurfiřta Jiřího Viléma I. Gustav využil obleženého Magdeburgu k tlaku na oba tyto muže. Jak Jan Jiří, tak Jiří Vilém byli protestanti, ale svým váhavým postojem vytvořili třetí stranu. Veřejně se nepřihlásili ke Gustavovi, ale ani k císaři. Gustav si ve svém „spěchu“ odskočil a zcela vyplenil Frankfurt nad Odrou, protestanské město obsazené císařskou posádkou. Švédové povzbuzeni vyplaceným žoldem nikoho z císařských neušetřili. Vše se změnilo v nekontrolované plenění. Teprve svítání odhalilo strašný pohled. Pohřbívání trvalo celých šest dní. Zřejmě i tato událost měla vliv na blížící se masakr, který se stal v květnu 1631 v Magdeburgu.\n\nDne 20. března 1631 oblehlo císařské vojsko protestanské město Magdeburg. Císařským silám velel zkušený a vynikající vojevůdce Jan Tserclaes Tilly. Císařští obléhali město celé dva měsíce. Po dlouhém a velmi těžkém obléhání, kdy stateční obránci města Magdeburgu způsobili útočníkům značné ztráty, pustil 20. května Tilly své rozzuřené a vyhladovělé muže proti magdeburským hradbám. Po třech hodinách zuřivého dobývání byli obránci přemoženi. Útočníky jako by popadl amok. Sekali a stříleli po všem, co jim přišlo do cesty. Povraždili i všechny císařovy přívržence. Část měšťanů se snažila využít starodávného práva azylu a ukryla se v kostele, kde ale byli upáleni. Opilí a šílení žoldnéři zabili každého, kdo jim zkřížil cestu. Vraždili, rabovali a znásilňovali. Všude ležely zmrzačené mrtvoly magdeburských obyvatel. Celé rodiny raději spáchaly sebevraždu. Lidé byli napichováni na kůly, vláčeni koňmi po ulicích, mnoho jich bylo zahnáno do řeky. Vše završil požár, který se v silném větru rychle rozšířil a zničil skoro celé město. Plameny dokonaly dílo zkázy.\n\nZ třicetitisícového Magdeburgu přežilo sotva pět tisíc obyvatel. Zbylo jen několik domů kolem katedrály. Když druhý den projížděl Magdeburgem Tilly, vypadal hluboce otřesen. Tilly byl silně věřící katolík, přezdívalo se mu „mnich v brnění“, navíc si uvědomoval velmi dobrou strategickou polohu Magdeburgu. Potřeboval aspoň jeden opěrný bod v saské oblasti a tím měl být právě Magdeburg. Plenění byla Tillyho vina, protože nedokázal udržet na uzdě své vojáky, ale požár s největší pravděpodobností založili sami obránci. Dobytí Magdeburgu byl jeden z největších, ne-li vůbec největší masakr třicetileté války, který zřetelně ukázal, jak tento celoevropský konflikt nabyl na brutalitě.\nTato děsivá událost vyvolala vlnu odporu po celé Evropě. Zvěrstva spáchaná v Magdeburgu byla zveřejněna ve všech novinách, vycházely ilustrované letáky a pamflety. Válka však pokračovala. V průběhu léta se ke Švédům přidala řada severoněmeckých knížat, mimo jiné i Jan Jiří a Jiří Vilém I. Braniborský. V německém slovníku se objevilo nové slovo „magdeburgizace“ a na dlouhá léta zůstalo synonymem naprosté zkázy, znásilňování a drancování.\n\n"}
{"id": "518857", "url": "https://cs.wikipedia.org/wiki?curid=518857", "title": "Rychlobruslení na Zimních olympijských hrách 2010", "text": "Rychlobruslení na Zimních olympijských hrách 2010\n\nZávody v rychlobruslení se na Zimních olympijských hrách 2010 ve Vancouveru uskutečnily ve dnech 13.–27. února 2010 v hale Richmond Olympic Oval v Richmondu.\n\nV Richmondu bylo na programu celkem 12 závodů, šest pro muže a šest pro ženy. Muži startovali na tratích 500 m, 1000 m, 1500 m, 5000 m a 10 000 m a ve stíhacím závodě družstev, ženy na tratích 500 m, 1000 m, 1500 m, 3000 m a 5000 m a ve stíhacím závodě družstev.\n\nLotyšský bruslař Haralds Silovs se stal prvním závodníkem v olympijské historii, který startoval jak v short tracku (1500 m), tak v klasickém rychlobruslení (5000 m), navíc v tentýž den.\n\n<nowiki>*</nowiki> Závodníci, kteří se nezúčastnili finálových jízd.\n\n<nowiki>*</nowiki> Závodnice, které se nezúčastnily finálových jízd.\n\n\"Kurzívou\" jsou označeny časy v SEČ následujícího dne.\n\nKvalifikační časy na závody ZOH 2010 podle Mezinárodní bruslařské unie:\nV rychlobruslařských soutěžích startovalo 177 závodníků z 24 zemí:\n\nČeskou výpravu vedl trenér Petr Novák a tvořily ji dvě ženy:\n\n"}
{"id": "518859", "url": "https://cs.wikipedia.org/wiki?curid=518859", "title": "Go (programovací jazyk)", "text": "Go (programovací jazyk)\n\nGo je kompilovaný multiparadigmatický programovací jazyk vytvořený v\nGoogle Inc. v roce 2007. Jeho původní autoři jsou Robert Griesemer, Rob Pike a Ken Thompson. Jedná se o staticky typovaný jazyk se syntaxí odvozenou z jazyka C. Jazyk zaručuje typovou bezpečnost, ale obsahuje určité vlastnosti typické pro dynamicky typované jazyky. Jazyk byl představen v listopadu roku 2009.\n\nGo nepochybně patří do rodiny jazyků odvozených od C, ale přináší mnoho změn za účelem konzistence, jednoduchosti a bezpečnosti.\n\n\nSyntaxe jazyka obsahuje změny oproti C pro zajištění čitelnosti kódu. Programátor nemusí specifikovat typ výrazu, což umožňuje nahradit codice_3 respektive codice_4 konstrukcemi codice_5 respektive codice_6. Nejsou vyžadovány středníky na konci řádků. Funkce mohou vracet libovolný počet hodnot. Návratový pár codice_7 je typický způsob předávání chyb volanému.\n\nKvůli bezpečnosti jsou oproti C přidány následující typy:\n\n\nAutoři i komunita kladou velký důraz na sjednocení stylu a designu Go programů:\n\n\nDistribuce Go obsahuje např.:\n\n\nMimo tyto nástroje existují ještě další, které sice nejsou součástí oficiální distribuce, ale jsou také hojně využívány:\n\n\nOficiální Hello World, který demonstruje, že jazyk používá pro práci s textovými řetězci kódování UTF-8.\n\n"}
{"id": "518861", "url": "https://cs.wikipedia.org/wiki?curid=518861", "title": "Hory mají oči 2", "text": "Hory mají oči 2\n\nHory mají oči 2 (orig. \"The Hills Have Eyes 2\") je pokračování amerického hororu \"Hory mají oči\", který je remakem filmu \"The Hills Have Eyes\". Film z roku 2007 sleduje osudy několika vojáků, kteří bojují o přežití s mutanty žijícími na staré vojenské základně v Novém Mexiku. Snímek režíroval Němec Martin Weisz a scénář napsali otec a syn Wes a Jonathan Cravenovi.\n\nFilm začíná scénou, ve které uvězněná žena porodí dítě a pak ji zabije mutant Papa Hades. Následuje ukázka práce vojenských vědců, kteří v horách, kde se odehrával předchozí film, instalují elektronický dozor. Vědci jsou pak postupně zabiti.\n\nSkupina vojáků trénuje při simulaci boje v Afghánistánu, vyjdou najevo slabiny jednotlivých členů skupiny a jejich nesoudržnost. Jejich velitel je za selhání napomene a řekne jim, že dostali za úkol dodat zásoby vědcům pracujícím v tajné oblasti. \n\nKdyž přijedou na základnu, nenaleznou žádné známky po tom, že by tam byli vědci, až dostanou zkreslenou zprávu z hor. Velitel rozhoduje o záchranné misi, Napoleon a Amber zůstávají na základně. Ti tam naleznou jednoho z vědců, který vyleze z mobilní toalety a zemře poté, co je varuje před nebezpečím. Krátce nato shoří jejich vozidlo a zmizí jejich zbraně. Amber začne utíkat k ostatním do kopců, ale je napadena jedním z mutantů. Mickey se kvůli zranění vrací od ostatních a mutanta střelí, ten pak zmizí v jedné z podzemních děr. Když Mickey přijde blíže k Amber, ruka ho stáhne dolů do díry. Napoleon a Amber získají zpět jeho zbraň a rozhodnou se vydat ke zbytku skupiny.\n\nJakmile se Amber a Napoleon připojí ke skupině, napadne je další mutant a Spitter omylem zastřelí velitele. Rozhodnou se jít zpátky a Spitter chce dobrovolně odnést velitelovo tělo, protože se cítí odpovědný za jeho smrt. Ze skály se rozhodnou slanit, ale provaz se Spitterem a velitelovým tělem někdo z mutantů přestřihne a oba spadnou dolů. Vojákům nezbude než najít jinou pozemní cestu. Narazí na zraněného plukovníka, který jim řekne nějaké podrobnosti o mutantech, že si ponechávají ženské oběti naživu, aby jim porodily nové mutanty a že zpátky dolů se dostanou jen přes doly. Plukovník se pak zastřelí.\n\nDíky léčce se vojáci dostanou do podzemí, ale Missy je unesena jedním mutantem a Stump se rozhodne opustit skupinu a slanit se po skále a dovést pomoc. Ostatní pokračují tunely pod vedením Delmara. Napoleon a Amber se od skupiny oddělí poté, co propadnou skrytou šachtou.\n\nMissy je mezitím znásilněna mutantem Chameleonem, bráni se mu a ukousne mu kus jazyka. Pak ale do místnosti vejde Papa Hades, kterého se Chameleon lekne a uteče. Hades Missy vysvlékne a brutálně znásilní.\n\nChameleon pak napadne Napoleona a Amber, Napoleon ho zabije kusem skály. Objeví se tam také slepý mutant, který vycítí Chameleonovo mrtvé tělo. Napoleon a Amber před ním uniknou šachtou za pomoci pasivního mutanta. Zbytek skupiny, Delmar a Crank, pokračují. Delmar je napaden slepým mutantem, kterého pak Crank zabije. Delmar tvrdí, že je to jen zranění ramene, a oba pokračují. Napoleon jim ukáže průchod a mutant jim naznačí, aby ho následovali. Hades zatím ve skladu znásilňuje nahou Missy. Cestou Delmar zemře, měl vážnější zranění, než jen pouze ramene. Ostatní ale vezmou jeho tělo s sebou. Mutant je dovede k východu, když se Amber rozhodne, že se musejí vrátit pro Missy. Když Amber přesvědčí Napoleona, aby šel s ní, Crank najde dynamit. Crank ale při jeho přesunu způsobí explozi, která ho zabije a upoutá pozornost Hadese.\n\nPo vraždě dalšího mutanta, naleznou Napoleon a Amber místnost, kde je Missy. Objeví se tam ale Hades a začne boj. Amber najde poslední náboj a střelí ho do hlavy, ale on přežívá a boj pokračuje, ačkoli mu mozek teče z hlavy. Missy ho ale udeří kladivem do varlat a vojáci konečně boj vyhrávají.\n\nTři přeživší vojáci jdou za světlem, které považují za východ. Text ale prozradí, že žádný z vojáků nebyl nalezen a jsou v současnosti považováni za zběhy a armáda odmítá přiznat, že oblast s mutanty existuje. Film končí scénou, ve které mutantí ruka bouchne do monitoru, který patří vědcům ze začátku filmu.\n\n\"Hory mají oči 2\" se začaly natáčet v létě 2006 ve Warzazátu v Maroku, kde se natáčel i první díl. Ačkoli původní film z roku 1977 měl také pokračování, \"Hory mají oči 2\" nejsou jeho remakem.\n\nMyšlenka na pokračování napadla Wese Cravena při rozhovoru s producentem Peterem Lockem. Cravena napadlo, že postava z předchozího filmu Brenda, kterou ztvárnila Emilie de Ravin, by se přidala k Národní gardě, protože je traumatizovaná z předchozích události a chce se zbavit svého strachu. Během tréninku měl Brendě zavolat její seržant a říci jí, že armáda posílá tým do Nového Mexika, aby zlikvidoval zbytek mutantů, a že ji potřebuje, protože je jediná známá živá osoba, která zná polohu jejich domova. Protože byla de Ravin ale součástí projektu televizního seriálu \"Ztraceni\", nemohla do svého plánu natáčení filmu začlenit. Craven tedy její postavu nahradil, ale většinu z původní myšlenky použil\n"}
{"id": "518863", "url": "https://cs.wikipedia.org/wiki?curid=518863", "title": "Stará garda bolševiků", "text": "Stará garda bolševiků\n\nStará garda bolševiků (rusky \"Старая гвapдия большевиков\") nebo Staří bolševici, je neformální označení pro bolševiky, kteří k této frakci přistoupili ještě před říjnovou revolucí roku 1917. Mnoho z nich bylo za moskevských procesů popraveno.\n\nPřísně vzato, \"starým bolševikem\" se mohl označovat pouze člen strany, který se přiklonil k bolševickému táboru ještě před revolucí v roce 1905. Především takto chápal pojem V. M. Molotov, který na otázku Felixe Čujeva, cítí-li se být \"starým bolševikem\", odpověděl:\nJosif Stalin odstranil mnoho starých bolševiků během Velkého teroru. Nejčastěji byli popraveni za zradu po politických procesech. Mnozí byli také posláni do gulagů, ale několik z nich, jako Alexandra Kollontajová, bylo posláno do ciziny jako velvyslanci. Někteří místo toho, aby čekali na ponižující rozsudek, vyřešili tento problém sebevraždou (jako např. Michail Tomskij).\n\nStará garda bolševiků existovala po celé období existence Sovětského svazu; v červenci roku 1991, pár měsíců před zánikem Sovětského svazu, zemřel její poslední příslušník Lazar Kaganovič.\n\nPři \"Istpartu\" (Komisi pro historii Říjnové revoluce a VKS(b); ) vzniklo v roce 1922 Všesvazové sdružení starých bolševiků; základním předpokladem vstupu bylo nepřerušené členství ve straně\ntrvající osmnáct let (vztaženo k datu vzniku Sdružení, tedy od roku 1904). Později se kritéria členství poněkud uvolnila, tím je vysvětlen nárůst členů ze 64 při založení na přibližně dva tisíce v roce 1934, kdy bylo Všesvazové sdružení rozpuštěno.\n\n"}
{"id": "518866", "url": "https://cs.wikipedia.org/wiki?curid=518866", "title": "Airbourne", "text": "Airbourne\n\nAirbourne je australská hardrocková hudební skupina. Je inspirovaná kapelami Judas Priest, Thin Lizzy, Angel City, Rose Tattoo, AC/DC a Motörhead.\n\nSkupinu založili roku 2003 bratři Joel a Ryan. Později se ke kapele přidali i David Roads a Justin Street. O rok později vydali své první EP \"Ready To Rock\". Na začátku roku 2005 se kapela přestěhovala do Melbourne, podepsala smlouvu s Capitol Records a získala podporu slavných kapel, jako Mötley Crüe, Motörhead nebo The Rolling Stones. Začali působit na velkých letních festivalech.\n\nV roce 2006 začala kapela pracovat na svém prvním studiovém albu. \"Runnin' Wild\" vyšlo 23. června 2007, a obsahovalo hity jako „Runnin' Wild“ a „Too Much, Too Young“ nebo „Too Fast“. Poté zrušili smlouvu s Capitol Records a podepsali novou s Roadrunner Records.\n\nV roce 2009 Airbourne začali s pracemi na novém studiovém albu s názvem \"No Guts. No Glory\".\n\n\n\n\n"}
{"id": "518871", "url": "https://cs.wikipedia.org/wiki?curid=518871", "title": "Jarmila Kröschlová", "text": "Jarmila Kröschlová\n\nJarmila Kröschlová (19. března 1893, Praha – 9. ledna 1983, Praha) byla česká tanečnice a choreografka. Po druhé světové válce se věnovala výuce pohybové výchovy.\n\nV mládí onemocněla tuberkulózou. V letech 1912–1914 se léčila na italské Riviéře. Po návratu studovala v letech 1916–1918 rytmickou gymnastiku podle metody Émile Jaques-Dalcroze v pražském česko-německém \"Spolku Jaques-Dalcroze\" a pohybovou gymnastiku podle Bess Mensendieck u PhDr. Heleny Vojáčkové. V letech 1919–1921 pak pokračovala ve studiu přímo ve školách Émile Jaques-Dalcroze v Ženevě a v Drážďanech-Hellerau. V roce 1921 měla první veřejné vystoupení \"Mluva pohybu\", s nímž vystoupila v Římě, Florencii, Ženevě, Praze a v Hellerau.\n\nV letech 1921–1923 působila v Ústavu Jaques-Dalcroze v Hellerau jako pedagog. V roce 1923 založila vlastní \"Skupinu Jarmily Kröschlové\", kterou vedla až do roku 1947.\n\nV roce 1924 se vdala za historika umění Dr. Oskara Schürera , v roce 1926 se jim narodila dcera Eva († 2019), v dospělosti rovněž choreografka a docentka DAMU. Manželé se rozvedli v roce 1939.\n\nOd roku 1927 spolupracovala s celou řadou divadel, například: Moderní studio, Osvobozené divadlo, Národní divadlo, Národní divadlo Brno, divadlo Dada, divadla v Kolíně, Mostě nebo v Trutnově. Spolupracovala s režiséry E. F. Burianem, Jiřím Frejkou, K. H. Hilarem a Jindřichem Honzlem.\n\nOd roku 1931 vedla Studio pohybové a taneční výchovy. To fungovalo na různých místech až do roku 1959, kdy jej přebrala Osvětová beseda a posléze Kulturní dům hl. m. Prahy.\n\nBěhem druhé světové války se podílela na činnosti Petičního výboru Věrni zůstaneme. V této době se ve své práci inspirovala lidovými motivy. V tomto duchu pokračovala i po válce ve spolupráci s Miroslavem Venhodou.\n\nOd roku 1947 do roku 1958 působila na Divadelní fakultě AMU, v roce 1951 se stala docentkou.\n\nNaposledy vystoupila na veřejnosti v roce 1970.\n\nZemřela v roce 1983.\n\nJejí sestra Naďa Kröschlová byla rovněž tanečnicí.\n\nhrála i v činohře:\n\n\n"}
{"id": "518875", "url": "https://cs.wikipedia.org/wiki?curid=518875", "title": "Deganja Alef", "text": "Deganja Alef\n\nDeganja Alef někdy též jen Deganja či Degania ( , podle hebrejského slova \"dagan\" - obilí, Degania Alef, v oficiálním seznamu sídel Deganya Alef) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 204 metrů pod mořskou hladinou na jižním břehu Galilejského jezera poblíž výtoku řeky Jordán z tohoto jezera, v oblasti s intenzivním zemědělstvím.\n\nVesnice se nachází cca 9 kilometrů jihovýchodně od města Tiberias, cca 102 kilometrů severovýchodně od centra Tel Avivu a cca 55 kilometrů východně od centra Haify. Deganja Alef obývají Židé, přičemž osídlení v tomto regionu je ryze židovské.\n\nDeganja Alef je na dopravní síť napojena pomocí dálnice číslo 90.\n\nDeganja Alef byla založena v roce 1909. Za založením osady stála pobočka sionistické organizace v Jaffě zřízená roku 1908, která roku 1908 zřídila poblíž nynější Deganje experimentální zemědělská farma Chavat Kineret (později Kvucat Kineret). Při statku již od roku 1909 vznikla zemědělská komunita. Její členové ale téhož roku vyhlásili stávku kvůli sporům s vedením farmy. Sionistický předák Arthur Ruppin navrhl jako řešení sporu, aby nespokojení členové komunity dostali na rok na zkušební lhůtu zodpovědnost za část pozemků patřících farmě, v lokalitě nazývané Um Džuni. Experiment se ukázal být úspěšný a předznamenal vznik kolektivních kibuců. Skupina po roce splnila plán a byla v následujícím roce vystřídána další skupinou zemědělských průkopníků z osady Chadera, která sem dorazila v říjnu 1910. Ta opět zaznamenala úspěch a po vypršení roční zkušební lhůty se rozhodla zůstat na pozemcích v Um Džuni trvale. Předákem těchto prvních stálých osadníků byl Josef Busel, který navrhl kromě společné práce i kolektivní vzdělávání dětí farmářů. Rok 1911 je tak faktickým datem založení Deganje.\n\nTato skupina, která zde založila trvalé civilní sídlo, se nazývala Em ha-kvucot (, \"Matka skupin\") a šlo o Židy původem z Ruska, kteří sem dorazili v rámci druhé alije. Šlo o první kolektivně hospodařící židovskou vesnici typu kibuc. Ta se tehdy jmenovala Deganja (teprve později pro odlišení od později vzniklé Deganja Bet získala oficiální název Deganja Alef).\n\nZpočátku čelili osadníci malárii, útokům Arabů a nemocem, které postihly úrodu i dobytek. Během první světové války obyvatelé Deganje postihly represe tureckých úřadů v tehdejší Palestině. Deganja Alef praktikovala vždy jen limitovanou míru kolektivismu. Na rozdíl od mnoha jiných kibuců zde vždy děti byly vychovávány v rodinách a ne separátně. Kibuc zároveň vždy využíval i nájemní pracovní síly z řad nečlenů kibucu.\nBěhem britského mandátu Palestina vesnice sloužila jako vzor pro zakládání mnohých zemědělských kibuců v tomto regionu. Roku 1920 takto jižně od Deganje vznikl nový kibuc Deganja Bet. Zároveň se Deganja Alef stala centrem židovských ozbrojených sil, zejména jednotek Palmach. Během prvních dnů války za nezávislost v roce 1948 kibuc napadla syrská armáda, ale obyvatelé dokázali syrský útok zastavit.\n\n18. května 1948 Syřané zaútočili na vesnice Bejt Zera a Ša'ar ha-Golan, jejichž obyvatelé museli uprchnout. Frontová linie se v tu chvíli posunula k hranicím Deganje. Obranu kibucu přitom zajišťovalo pouhých 70 lidí. Na syrské straně proti kibucu stálo 5 tanků. Obránci se uchýlili k vrhání Molotovových koktejlů a podařilo se jim zasáhnout první z tanků. Syrský útok se pak zastavil a útočníci se po dalších ztrátách stáhli. Tato klíčová bitva se odehrála 20. května 1948. Syrský tank, který tehdy obyvatelé Deganje zneškodnili, je dodnes vystaven v areálu kibucu.\n\nRoku 1949 měl kibuc 371 obyvatel a rozlohu katastrálního území 1 720 dunamů (1,72 kilometru čtverečního).\n\nZ kibucu Deganja Alef vzešlo několik významných osobností izraelských dějin jako Moše Dajan, Aharon David Gordon, pracoval tu Josef Trumpeldor. Moše Dajan byl jedním z prvních dětí narozených v tomto kibucu. Jméno dostal podle Mošeho Barskyho, který byl 22. listopadu 1913 zavražděn poblíž Deganje Araby.\n\nEkonomika kibucu je založena na zemědělství, službách a turistice. Roku 2005 prošel kibuc Deganja Alef privatizací, po které jsou jeho členové odměňováni individuálně, podle odvedené práce. V obci funguje předškolní péče o děti i základní škola. Dále je tu společná jídelna, obchod, veřejná knihovna, zubní ordinace.\n\n30. června 2000 byl kibuc Deganja Alef společně s mošavem Nahalal navržen izraelskou delegací při UNESCO na výhledové zařazení do seznamu Světového dědictví jako kulturní a urbanistická památka. Dle stavu k únoru 2010 ale stále nebyl zápis do seznamu dokončen.\n\nNa severním okraji obce se při toku řeky Jordán nachází lokalita Jardenit, která je turistickým a náboženským centrem (hromadné křty ve vodách Jordánu). Východně od obce při břehu Galilejského jezera rozkládá komerční a administrativní zóna Cemach, kde sídlí mimo jiné i úřady Oblastní rady Emek ha-Jarden.\n\nObyvatelstvo kibucu Deganja Alef je sekulární. Podle údajů z roku 2014 tvořili naprostou většinu obyvatel v kibucu Deganja Alef Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 524 lidí. Během roku 2014 populace klesla o 5,6 %.\n\n"}
{"id": "518879", "url": "https://cs.wikipedia.org/wiki?curid=518879", "title": "Halové mistrovství Evropy v atletice 1987", "text": "Halové mistrovství Evropy v atletice 1987\n\n18. Halové mistrovství Evropy v atletice se konalo ve francouzském Liévinu ve dnech 21. února - 22. února 1987 v hale Stade Couvert Régional. Poprvé se na šampionátu uskutečnily chodecké disciplíny, chůze mužů na 5 km a chůze žen na 3 km.\n\n"}
{"id": "518885", "url": "https://cs.wikipedia.org/wiki?curid=518885", "title": "Deganja Bet", "text": "Deganja Bet\n\nDeganja Bet nebo Degania Bet ( , podle hebrejského slova \"dagan\" - obilí, Degania Bet, v oficiálním seznamu sídel Deganya Bet) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 205 metrů pod mořskou hladinou cca 1 kilometr od jižního břehu Galilejského jezera, poblíž řeky Jordán, v oblasti s intenzivním zemědělstvím. Poblíž vesnice do Jordánu ústí vodní tok Nachal Javne'el.\n\nVesnice se nachází cca 10 kilometrů jihovýchodně od města Tiberias, cca 102 kilometrů severovýchodně od centra Tel Avivu a cca 55 kilometrů východně od centra Haify. Deganija Bet obývají Židé, přičemž osídlení v tomto regionu je ryze židovské.\n\nDeganija Bet je na dopravní síť napojena pomocí dálnice číslo 90.\n\nDeganja Bet byla založena v roce 1920. Zakladateli byli židovští přistěhovalci v rámci třetí alije. Vesnice vznikla jako satelitní rozšíření již zavedené sousední vesnice Deganja Alef, která již se tehdy považovala za příliš velkou. Deganja Alef poskytla na založení nového kibucu 1000 dunamů (100 hektarů) svých pozemků.\n\nV 2. polovině 30. let 20. století byla Deganja Bet centrem, odkud se organizovalo v okolní krajině zakládání opevněných židovských osad typu Hradba a věž.\n\nBěhem prvních dnů války za nezávislost v roce 1948 kibuc napadla syrská armáda, ale obyvatelé společně se sousedy z Deganije Alef dokázali syrský útok zastavit.\n\nRoku 1949 měl kibuc 480 obyvatel a rozlohu katastrálního území 1 739 dunamů (1,739 kilometru čtverečního).\n\nEkonomika obce je založena na zemědělství a průmyslu. Turistický ruch podporuje turistické ubytování situované v kibucu. Funguje tu zdravotní středisko, plavecký bazén, sportovní areály, společná jídelna, veřejná knihovna a zubní ordinace. V kibucu je k dispozici zařízení předškolní péče. Základní škola je v sousední vesnici Deganja Alef.\n\nObyvatelstvo kibucu Deganija Bet je sekulární. Podle údajů z roku 2014 tvořili naprostou většinu obyvatel v kibucu Deganja Bet Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 640 lidí. Během roku 2014 populace stoupla o 1,4 %.\n\n"}
{"id": "518888", "url": "https://cs.wikipedia.org/wiki?curid=518888", "title": "Tchaj-čchang", "text": "Tchaj-čchang\n\nCísař Tchaj-čchang (; 28. srpna 1582 – 26. září 1620) vlastním jménem Ču Čchang-luo () z dynastie Ming vládl jeden měsíc roku 1620 mingské Číně. Nastoupil po svém otci, císaři Wan-li. Po jeho smrti byla vyhlášena éra „Velké prosperity“, \"Tchaj-čchang\" s trváním od jeho nástupu na trůn do (čínského) nového roku. Název éry je používán i jako jméno císaře.\n\nČu Čchang-luo se narodil roku 1582, v desátém roce vlády císaře Wan-liho služebné císařovny matky příjmením Wang (王氏). Dotyčná byla povýšena na císařovu konkubínu druhého stupně (kuej-fej, 恭妃; celkem existovalo sedm stupňů). Nezískala však Wan-liho přízeň a její syn, přestože byl nejstarším synem císaře, byl jím ignorován.\n\nCísař Wan-li místo něho dával přednost Ču Čchang-sünovi (朱常洵), synovi císařovy oblíbenkyně paní Čeng (郑 贵妃). Záměr Wan-liho jmenovat tohoto mladšího syna korunním princem narazil na rezolutní odpor ministrů a celá záležitost pro neústupnost obou stran dlouhé roky ustrnula na mrtvém bodě.\n\nČu Čchang-luovi proto nebylo poskytnuto žádné systematické konfuciánské vzdělání ani poté, co byla zahájena jeho výuka ve třinácti letech - neobvykle pozdním věku pro osobu jeho postavení. Konečně roku 1601 císař Wan-li podlehl tlaku ministrů, úředníků a především své matky a devatenáctiletý Ču Čchang-luo byl oficiálně jmenován korunním princem a právoplatným dědicem trůnu. Ani toto formální uznání neukončilo všechny intriky a nespokojenost císaře s následnictvím trvala.\n\nRoku 1615 dvůr vzrušil neobvyklý skandál. Jistý Čang Čchaj se vyzbrojil dřevěnou holí, přemohl ostrahu a vnikl do pokojů korunního prince. Při počátečním šetření byl označen za šílence, ale další vyšetřovatel prokázal spoluúčast dvou eunuchů z domácnosti paní Čeng. Oba byli rychle popraveni, nicméně spekulace o původcích spiknutí kvetly dále.\n\nCísař Wan-li zemřel 18. srpna 1620 a Ču Čchang-luo oficiálně nastoupil na trůn 28. srpna 1620 (první den 8. měsíce čínského kalendáře). Vládu zahájil slibně. Vyplatil dva miliony liangů stříbra jako dar vojákům pohraničních jednotek, začal obsazovat významné úřednické posty volné v důsledku otcovy nečinnosti a zrušil mnoho z nepopulárních mimořádných daní a povinnosti uložených minulou vládou. Avšak deset dnů po své korunovaci onemocněl, po neúspěšném léčení 26. září 1620 zemřel. Novým čínským panovníkem se stal Tchaj-čchangův nejstarší syn Tchien-čchi.\n\nSmrt mladého císaře vyvolala vlnu podezření, spekulací a obviňování mezi dvorskými frakcemi. Nakonec jeho lékař nebyl ani odměněn (za přechodné zlepšení stavu nemocného), ani popraven, ale pouze poslán do pohraničí.\n\nCísař Tchaj-čchang měl celou řadu manželek, významné z nich byly:\n\n\n\nKnížata byla po smrti připomínána posmrtným jménem a titulem, například „kníže Čao z Chuej“ (, Chuej-čao-wang).\n"}
{"id": "518890", "url": "https://cs.wikipedia.org/wiki?curid=518890", "title": "Tchien-čchi", "text": "Tchien-čchi\n\nCísař Tchien-čchi (čínsky 天啓, pinyin Tiān​qǐ​; 23. prosince 1605 – 30. září 1627) vlastním jménem Ču Jou-ťiao (čínsky 朱由校, pinyin Zhū​ Yóu​jiào​) z dynastie Ming vládl v letech 1620–1627 mingské Číně. Nastoupil po svém otci, císaři Tchaj-čchangovi. Po převzetí vlády s novým rokem vyhlásil éru „Otevření se vůli nebes“, \"Tchien-čchi\". Název éry je používán i jako jméno císaře.\n\nČu Jou-ťiao nastoupil na trůn patnáctiletý, po smrti svého otce, který vládl pouze jeden měsíc. Nevěnoval pozornost státním záležitostem a nepřevzal otcovy politické cíle. Je možné, že trpěl poruchami učení, byl negramotný a neprojevil zájem o studia.\n\nProtože nebyl schopen číst memoranda k trůnu a státní záležitosti ho nezajímaly, hlava císařských eunuchů Wej Čung-sien si přisvojil výkonnou moc spolu s paní Kche, bývalou císařovou chůvou, císař se raději věnoval tesařství. Wej využil situace a začal prosazovat své stoupence na významné pozice v paláci. Mezitím paní Kche usilovala o udržení moci tím, že ostatní ženy z císařského harému nepřipouštěla v panovníkovi, izolovala je a snažila se je vyhladovět.\n\nKonzervativní konfuciánští moralisté hnutí Tung-lin projevovali nespokojenost se stylem vládnutí. Vláda odpověděla tvrdými represáliemi, množství úředníků bylo popraveno. Život obyvatel se během vlády císaře Tchien-čchiho zhoršil a úřady musely čelit několika lidovým povstáním.\n\nCísař Tchien-čchi zemřel roku 1627, byl následován svým bratrem Ču Jou-ťien, císařem Čchung-čenem.\n\nCísař Tchien-čchi měl celou řadu manželek, nejvyšší postavení měla císařovna Siao-aj-če (孝哀悊皇后, Siao-aj-če chuang-chou; † 1644), příjmením Čang (张), vdala se za Tchien-čchina roku 1621.\n\n"}
{"id": "518893", "url": "https://cs.wikipedia.org/wiki?curid=518893", "title": "Kvucat Kineret", "text": "Kvucat Kineret\n\nKvucat Kineret nebo Kineret (Kvucat) též Kineret Kibuc ( קְבוּצַת כִּנֶּרֶת, Kvutzat Kinneret, v oficiálním seznamu sídel Kinneret (Qevuza)) je vesnice typu kibuc v Izraeli, v Severním distriktu, v Oblastní radě Emek ha-Jarden.\n\nLeží v Galileji v nadmořské výšce 163 metrů pod mořskou hladinou u jižního břehu Galilejského jezera, poblíž výtoku řeky Jordán z tohoto jezera, v oblasti s intenzivním zemědělstvím. Západně od obce se zvedá prudký terénní zlom vysočiny Ramat Porija.\n\nVesnice se nachází cca 8 kilometrů jihovýchodně od města Tiberias, cca 102 kilometrů severovýchodně od centra Tel Avivu a cca 55 kilometrů východně od centra Haify. Kvucat Kineret obývají Židé, přičemž osídlení v tomto regionu je ryze židovské.\n\nKvucat Kineret je na dopravní síť napojena pomocí dálnice číslo 90.\n\nKvucat Kineret byla založena v roce 1908. Podle jiného pramene k založení došlo až roku 1913. Rok 1908 je totiž rokem založení výcvikové farmy Chavat Kineret (חוות כנרת). Tu zřídila pobočka sionistické organizace v Jaffě založená téhož roku. Centrem farmy byla dvoupodlažní zděná budova správce areálu. Podle některých zdrojů už roku 1909 při farmě vznikla vesnice Kvucat Kineret. Roku 1911 byla při farmě zřízena také ženská sekce, která pod vedením Channy Meiselové zajišťovala zemědělský výcvik žen. Jednou z jejích žákyň byla básnířka Rachel Bluwstein.\n\nV listopadu 1913 byl jeden člen osady, Josef Zaltzman, zavražděn místními Araby. Spolu s vraždou Mošeho Barskyho poblíž kibucu Deganija šlo o vážný incident, který šokoval zdejší osadníky.\n\nPo první světové válce zde zůstali jen 2 lidé. Pak je posílila nová osadnická skupina. Trvalé civilní sídlo zde vzniklo roku 1929. Tehdy se osada posunula do nynější polohy.\n\nBěhem britského mandátu zde bylo jedno z center židovských vojenských jednotek Palmach.\n\nRoku 1949 měl kibuc 553 obyvatel a rozlohu katastrálního území 2 600 dunamů (2,6 kilometru čtverečního).\n\nEkonomika kibucu je založena na zemědělství a turistice. Na východním okraji obce se při toku řeky Jordán nachází lokalita Jardenit, která je turistickým a náboženským centrem (hromadné křty ve vodách Jordánu).\n\nObyvatelstvo kibucu Kvucat Kineret je sekulární. Podle údajů z roku 2014 tvořili naprostou většinu obyvatel v kibucu Kvucat Kineret Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu se stagnující populací. K 31. prosinci 2014 zde žilo 681 lidí. Během roku 2014 populace stoupla o 2,4 %.\n\n"}
{"id": "518898", "url": "https://cs.wikipedia.org/wiki?curid=518898", "title": "Třída Tarawa", "text": "Třída Tarawa\n\nTřída Tarawa byla lodní třída amerických vrtulníkových výsadkových lodí (nesly označení LHA). Jejich úkolem byla přeprava, výsadek a zásobování jednotky námořní pěchoty pomocí vrtulníků a výsadkových člunů. Mohly jim přitom též poskytovat podporu pomocí kolmostartujících útočných letounů. Sloužit mohly též při odminování, živelních pohromách (například jsou vybaveny velkou nemocnicí) či jako velitelská plavidla. Celkem bylo postaveno pět jednotek této třídy, zařazených do služby v letech 1976–1980. Jako poslední jednotka třídy byla roku 2015 vyřazena USS \"Peleiu\", nahrazená novou vrtulníkovou výsadkovou lodí USS \"America\" (LHA-6).\n\nVšech pět výsadkových lodí této třídy postavila americká loděnice Ingalls Shipbuilding v Pascagoule ve státě Mississippi.\n\nJednotky třídy \"Tarawa\":\n\nOproti třídě \"Iwo Jima\" měly více než dvojnásobný výtlak a dok pro vypouštění výsadkových člunů a vznášedel. Šlo do něj umístit jeden LCAC, nebo sedm LCM-8, nebo až sedmnáct LCM-6. Nad dokem byla paluba s vozidly či jinou těžkou technikou — například s až 40 obrněných transportérů. Dále neslat výsadek 1900 vojáků námořní pěchoty.\n\nLetecký park tvořily vrtulníky či letadla VTOL v obvyklém počtu okolo 25 kusů. Mohly to být transportní vrtulníky CH-46 a CH-53, bitevní vrtulníky AH-1 či útočné letouny AV-8B Harrier II. Z hangáru byla technika vyvážena na palubu pomocí dvou výtahů — jedním na levoboku a druhým na zádi. Lodě měly přímou letovou palubu a velitelský ostrov na pravoboku — připomínaly tedy klasické letadlové lodě. Jelikož z nich operovaly pouze vrtulníky a kolmostartující letouny, nebyly vybaveny katapulty.\n\nPlavidla po dokončení nesla tři 127mm kanóny ve třech dělových věžích, dva osminásobné kontejnery řízených střel Sea Sparrow a dva systémy blízké obrany Phalanx CIWS, sloužící zejména k obraně proti protilodním střelám.\n\nLodě třídy \"Tarawa\" byly nasazeny například ve válce v Zálivu. \"Tarawa\" nesla během operace Pouštní bouře dvacítku letounů AV-8B, které z její paluby plnily bitevní úkoly.\n\n"}
{"id": "518899", "url": "https://cs.wikipedia.org/wiki?curid=518899", "title": "Jan Josef Valdštejn", "text": "Jan Josef Valdštejn\n\nJan Josef hrabě z Valdštejna (26. června 1684 – 22. dubna 1731) byl český šlechtic ze starobylého rodu Valdštejnů. Zastával vysoké úřady ve správě Českého království, proslul především jako progresívní podnikatel a zakladatel textilní manufaktury v Litvínově, která ve své době dosáhla evropského významu. Patřil k nejbohatším šlechticům své doby, vlastnil rozsáhlý majetek ve středních a severních Čechách (Křivoklát, Duchcov) a na Vysočině (Třebíč). Kromě svých hospodářských aktivit byl také významným mecenášem umění a iniciátorem vzniku řady světských a sakrálních staveb, pro které angažoval přední barokní architekty a umělce (F. M. Kaňka, O. Broggio, V. V. Reiner, F. M. Brokoff, M. B. Braun).\n\nByl mladším synem Arnošta Josefa z Valdštejna (1654–1708) a jeho manželky Marie Anny Kokořovcové (1651–1687). Absolvoval kavalírskou cestu a krátce po dosažení zletilosti byl jmenován říšským dvorním radou (1706), dosáhl také čestných hodností císařského komořího a tajného rady. V letech 1720–1731 byl nejvyšším maršálkem Českého království a od roku 1724 zároveň prezidentem komerčního kolegia. Na rozdíl od svých současníků z řad šlechty, kteří do vysokých zemských úřadů promítali své osobní ambice a snahu o zvýšení rodové prestiže, Jan Josef z Valdštejna vysoké posty využíval k hospodářskému rozvoji celé země, tak jak to činil i na svých soukromých statcích. Dvakrát byl také principiálním komisařem u českého zemského sněmu (1724, 1727–1728).\nJako nejvyšší zemský maršálek a zároveň dědičný nejvyšší kraječ Českého království měl důležitou ceremoniální úlohu v době korunovace Karla VI. českým králem (1723). Kvůli postupující nemoci (trpěl dnou, na jejíž následky nakonec předčasně zemřel) se nemohl zúčastnit všech slavností spojených s korunovací, ale zásadním aktům byl přítomen. V srpnu 1723 navíc císaře s celým dvorem hostil na zámku v Lánech. Díky svému mimořádnému zájmu o hospodářství žil převážně na svých statcích v Čechách, zatímco pobytům u dvora se vyhýbal. Přesto řadu let usiloval (neúspěšně) o získání prestižního Řádu zlatého rouna a využíval k tomu přátelských kontaktů ve Vídni (Alois Tomáš Harrach). \n\nJiž jako desetiletý se stal univerzálním dědicem majetku svého strýce, pražského arcibiskupa Jana Bedřicha z Valdštejna (1645–1694), který mu odkázal Duchcov a Litvínov. Toto panství po dobu jeho nezletilosti spravoval otec Arnošt Josef. Jan Josef převzal správu Duchcova v roce 1707, krátce nato po otci zdědil Křivoklát, Nižbor, Krušovice a Lány na Rakovnicku, k tomuto dominiu náležela také městečka Nové Strašecí a Unhošť (1708). O Křivoklát projevila vzápětí zájem dvorská komora, která měla na základě smlouvy z roku 1685 předkupní právo, Valdštejnem požadovaná částka 600 000 zlatých ale přesahovala možnosti komorní pokladny, takže z případného prodeje sešlo. Jan Josef ještě téhož roku 1709 připojil ke Křivoklátu panství Petrovice zakoupené za 100 000 zlatých. Po starším bratrovi převzal v roce 1722 seniorátní fideikomis Třebíč a také Valdštejnský palác v Praze. Naproti Valdštejnskému paláci již v roce 1709 koupil dva domy, které nechal přestavět na palác, dnes známý jako Pálffyovský. Mimoto v Celetné ulici koupil v roce 1714 dům U Tří králů. \n\nPo vzoru svého otce se od mládí zabýval hospodářskou problematikou a ekonomice svých statků věnoval značnou pozornost. Významné aktivity Jana Josefa z Valdštejna jsou spojeny s Litvínovem, který se za jeho éry stal významným centrem textilního průmyslu. Litvínovu vymohl v roce 1715 povýšení na městečko, téhož roku zde založil manufakturu na výrobu sukna. Litvínov pak zaznamenal výrazný nárůst v počtu obyvatel a v manufaktuře pracovalo téměř 400 dělníků. Po otci převzal železářské podnikání v Nižboru, kde se za války o španělské dědictví vyráběly zbraně. I po válce podporoval v okolí Nižboru železné hamry. Mimoto vstoupil do konsorcia, které těžilo zlato v okolí Jílového u Prahy. V kontextu s dalšími aktivitami se jeví jako nevýznamná těžba rumělky na Berounsku. \n\nStejně jako většina tehdejší šlechty byl Jan Josef z Valdštejna celý život značně zadlužen a úvěrové zatížení se pohybovalo v řádech statisíců zlatých. Na rozdíl od svých současníků však úvěry nevyužíval jako spotřební, ale investiční. Podobně jako jeho otec Arnošt Josef se tak zařadil k úspěšným hospodářům z řad aristokracie v 18. století. Díky obrovské hodnotě zděděných statků a vysokým finančním výnosům (jen na panství Křivoklát se odhadoval ročně na cca 40 000 zlatých) neměl potíže nové úvěry získávat a bez problémů je splácel. \n\nJako zadavatel soukromých i veřejných staveb zanechal největší stopu v Duchcově, který byl jeho hlavním sídlem. Pokračoval ve výstavbě zámku započaté jeho předchůdci, za jeho éry se na úpravách zámku podílel O. Broggio, k sochařské výzdobě byli přizváni M. B. Braun a F. M. Brokoff, francouzskou zahradu projektoval J. F. Schor. Z osobní iniciativy Jana Josefa vznikl hlavní sál s výjevy z historie rodu Valdštejnů, které namaloval V. V. Reiner. Reiner je také autorem fresky v dnes již neexistujícím kostele Nanebevzetí Panny Marie v sousedství hraběcího špitálu (F. M. Kaňka). Po požáru Duchcova nechal na vlastní náklady vystavět novou radnici (1711) \n\nMohutnou stavební činnost vyvinul na panství Petrovice, které získal v roce 1709. Během několika málo let zde nechal postavit zámek, kostel Navštívení Panny Marie, faru, školu, ovčín a sýpku. V okolí Křivoklátu byl v roce 1720–1724 přestavěn hrad v Nižboru na barokní zámek, v roce 1728 byl postaven zámek v Krušovicích a nakonec došlo i k rozšíření zámku v Lánech (1730–1731), který byl vedle Duchcova oblíbeným rodinným sídlem. \n\nNěkteré stavby z doby Jana Josefa z Valdštejna dnes již neexistují, jedná se například o areál hospodářského dvora s kostelem sv. Petra a Pavla (O. Broggio) v obci Liptice, která zanikla v roce 1976 v souvislosti s rozšiřováním těžby uhlí. Zbořen byl také hraběcí špitál s kaplí Nanebevzetí Panny Marie v Duchcově, hodnotná freska V. V. Reinera byla ale umístěna v nově vystavěném zahradním pavilónu. Kostel svatého Šimona a Judy v Zabrušanech poblíž Duchcova původně z let 1723–1728 postavený na oslavu vítězství v jednom majetkovém soudním sporu musel ustoupit těžbě uhlí již počátkem 20. století, místní obyvatelé si ale vymohli vybudování jeho repliky.\n\nZ drobnějších sakrálních památek vyniká socha sv. Jana Nepomuckého u obce Nový Dům poblíž lánského zámku. Vznikla v roce 1723 na upomínku návštěvy císařského páru v Lánech. Mimoto Jan Josef z Valdštejna financoval výstavbu čtvrté kaple na poutní cestě od pražské Lorety do kláštera v Hájku. \n\nV lednu 1706 se oženil se svou vzdálenou sestřenicí Eleonorou Marií z Valdštejna (1687–1749), dcerou významného diplomata Karla Arnošta z Valdštejna. Eleonora Marie byla po otci spoludědičkou panství Svijany, druhou polovinu odkoupil Jan Josef od její sestry v roce 1714. Krátce nato získal od své tchyně Marie Terezie Valdštejnové, rozené z Losensteinu, i panství Dobrovice–Loučeň. \n\nZ jejich manželství pocházely tři dcery, Eleonora (1708–1723) a Marie Josefa (1709) však zemřely v dětství. Dospělého věku se dožila jen nejstarší Marie Terezie (1707–1756), která se v Praze v červnu 1723 provdala za knížete Josefa Viléma Fürstenberga (1699–1762). Jejich sňatek byl naplánován do doby pražské korunovace Karla VI. českým králem a díky účasti celého dvora i zahraničních hostů se stal mezinárodní záležitostí. Marie Terezie se stala také dědičkou značné části otcova majetku (Křivoklát, Lány, Nižbor, Krušovice, Dobrovice, Loučeň) a přispěla tak k domestikaci rodu Fürstenbergů v Čechách. Valdštejnské fideikomisy Duchcov a Třebíč zdědili synovci Jana Josefa František Arnošt z Valdštejna (1706–1748) a František Josef (1709–1771).\n\n\n\n"}
{"id": "518902", "url": "https://cs.wikipedia.org/wiki?curid=518902", "title": "Doug Savant", "text": "Doug Savant\n\nDoug Peter Savant (* 21. června 1964, Burbank, USA) je americký herec. Mezi jeho nejvýznamnější role patří Matt Fielding v seriálu \"Melrose Place\" a Tom Scavo v seriálu \"Zoufalé manželky\".\n\n"}
{"id": "518904", "url": "https://cs.wikipedia.org/wiki?curid=518904", "title": "Správa státních hmotných rezerv", "text": "Správa státních hmotných rezerv\n\nSpráva státních hmotných rezerv je ústředním orgánem státní správy v České republice v oblastech hospodářských opatření pro krizové stavy, státních hmotných rezerv a ropné bezpečnosti. \n\nV čele Správy je předseda, kterého jmenuje a odvolává vláda na návrh ministra průmyslu a obchodu v dohodě s ministrem financí. Předseda není členem vlády. Usnesení vlády č. 843 ze dne 1. září 2004, ve znění pozdějších usnesení, stanovuje, že výkonem koordinační a informační funkce vůči Správě je pověřen ministr průmyslu a obchodu.\n"}
{"id": "518908", "url": "https://cs.wikipedia.org/wiki?curid=518908", "title": "Průmysl v Česku", "text": "Průmysl v Česku\n\nPrůmysl je významné odvětví českého hospodářství. Zaměstnává 38 % všech ekonomicky aktivních obyvatel. Mezi hlavní odvětví průmyslu v Česku patří průmysl chemický, strojírenský, potravinářský a hutnický. Další významná odvětví jsou průmysl energetický, stavební a spotřební. Méně významná odvětví jsou zbrojní průmysl a sklářství (které ovšem má v ČR dlouhou tradici). Průmysl tvoří 38% českého hospodářství.\n\nDůležitým historickým zlomem v průmyslu v českých zemích se stala průmyslová revoluce v polovině 19. století. Vynález parního stroje umožnil rozmach hutnictví, strojírenství a dopravy (železnice). Po rozpadu Rakouska-Uherska došlo k osamostatnění Československa. Zde se nacházelo více než 70 % průmyslu z bývalého Rakouska-Uherska. Po druhé světové válce a následném nástupu komunismu došlo k rozsáhlému znárodňování hospodářství. Došlo k orientaci především na těžký průmysl a na vojenskou výrobu.\n\nV současnosti je český průmysl závislý na exportu, zejména do Německa. Velmi důležitý je automobilový průmysl. V lednu 2010 tvořily stroje a dopravní prostředky podíl na vývozu 54,3 %, za nimi bylo průmyslové a spotřební zboží s 11,1%. Po vstupu do EU se zjednodušil obchod s členskými zeměmi.\n\nV roce 2008 bylo v průmyslu evidováno 1 462 000 pracovníků, 9 063 podnikatelských subjektů s 20 a více zaměstnanci a 145 977 s méně než 20 zaměstnanci. Mzdy zaměstnanců činily celkem 352,483 miliard korun. Ve 4. čtvrtletí roku 2009 tvořil průmysl 97,7 % průmyslové produkce oproti 4. čtvrtletí roku 2008, z toho nejvíce tvořila výroba motorových vozidel (119,7 %, stále v porovnání se 4. čtvrtletím roku 2008), následována výrobou chemických látek (115,9 %) a nejméně výroba oděvů (74,7 %) a výroba strojů (77,5 %). V lednu 2010 průmyslová produkce vzrostla meziročně o 5,3 %, počet zaměstnanců v podnicích nad 50 zaměstnanců se snížil o 13,1 % a tržby z průmyslové činnosti se zvýšily o 0,3 %.\n\nPrůmysl tvoří 37,8 % českého hospodářství. Služby tvoří 59,7 % a zemědělství 2,5 %.\n\nPrůmyslové zboží se významně podílí na exportu i importu. Z průmyslového zboží měly největší podíl na exportu v lednu 2010 stroje a dopravní prostředky (54,3 %), následované různými tržními výrobky (17,4 %) a průmyslovým spotřebním zbožím (11,1 %). Na importu měly největší podíl také stroje a dopravní prostředky (42,4 %), následované různými tržními výrobky (18,1 %), chemikáliemi (10,7 %) a průmyslovým spotřebním zbožím (10,6 %). Největší podíl na dovozu i vývozu má Německo a to 25 % na dovozu a 32,9 % na vývozu.\nPrůmysl má značný vliv na životní prostředí. Životní prostředí je poškozováno mnoha průmyslovými odvětvími, hutnickým, chemickým, těžebním, stavebním průmyslem a jinými. Na Mostecku probíhá povrchová těžba hnědého uhlí, v důsledku které vznikají rozlehlé vytěžené plochy. Limity těžby stanovují územní limity těžby hnědého uhlí v severních Čechách. Kvůli povrchové těžbě také zanikají mnohá města a obce, jako například Dolní Litvínov, Starý Most a další. Stavebnictví má vliv na devastaci životního prostředí v důsledku výstavby letišť, dálnic, silnic a jiných staveb. Významnými znečišťovateli ovzduší jsou tepelné elektrárny spalující fosilní paliva. Jaderné elektrárny jsou předmětem sporů, neboť podle některých je jejich provoz rizikový (černobylská havárie) a také vznikají problémy s uskladněním jaderného odpadu. Podle jiných jsou zase jaderné elektrárny levným, ekologickým zdrojem energie. Rakousko dlouhodobě nesouhlasí s provozem jaderné elektrárny Temelín. Je to dáno obavami z havárie, v Rakousku převládá k jaderným elektrárnám spíše negativní postoj (zamítnutí jaderné elektrárny Zwentendorf v referendu). Chemický a petrochemický průmysl je nebezpečný vypouštěním škodlivých látek do prostředí. Hutnictví je také znečišťujícím oborem, jelikož spaluje uhlí na rozehřátí pecí.\n\nObnovování krajiny poškozené těžbou se nazývá rekultivace. Existuje několik možností jak krajinu rekultivovat, navezením ornice se může nechat krajina znovu zarůst nebo je možné zatopení a vznik jezera (určeného například pro rekreační účely). Vyčištěním a obnovením kontaminovaných lokalit (chemičky, skládky) před rokem 1989 se má zabývat státní zakázka na sanaci starých ekologických zátěží.\n\nMinisterstvo průmyslu a obchodu je ústředním orgánem státní správy pro průmyslovou politiku, energetickou politiku, podporu podnikání a investování v oblasti zpracovatelského průmyslu i průmyslového výzkumu a vývoje, vnitřní obchod a ochranu zájmů spotřebitelů atd. Úřad průmyslového vlastnictví se zabývá ochranou průmyslového vlastnictví (patenty, ochranné známky, průmyslové vzory). Mezi odborové svazy v průmyslu patří Odborový svaz (dále jen OS) pracovníků dřevozpracujících odvětví, lesního a vodního hospodářství v ČR, OS pracovníků hornictví, geologie a naftového průmyslu, OS pracovníků textilního, oděvního a kožedělného průmyslu Čech a Moravy, OS STAVBA (působící ve stavebnictví) a Severočeské sdružení odborových organizací důlního průmyslu. Úřad pro ochranu hospodářské soutěže kontroluje oblast hospodářské soutěže a veřejných zakázek.\n\nStátní organizace CzechInvest se zabývá podporou malých a středních podniků za účelem zvýšení konkurenceschopnosti. Za stejným účelem byl zřízen Evropský fond regionálního rozvoje. CzechTrade se zabývá podporou exportu.\n\nV roce 2008 bylo v průmyslu evidováno 1 462 000 pracovníků. Průmysl zaměstnává 38 % všech ekonomicky aktivních. Služby zaměstnávají 59,2 % a zemědělství 2,8 %. ČR má tak v Evropě po Lichtenštejnsku (43,5 %) druhý nejvyšší podíl zaměstnanosti v průmyslu. Z dalších evropských států se ČR přibližuje San Marino (37,7 %), Bulharsko (36,4 %) a Slovinsko (35 %), naopak v sousedním Slovensku je v průmyslu zaměstnáno jen 27 % lidí, ve Velké Británii dokonce pouhých 18,2 %. V lednu 2010 zaměstnanost v podnicích nad 50 zaměstnanců klesla meziročně o 13,1 %. Největším zaměstnavatelem v průmyslu je mladoboleslavská Škoda Auto.\n\nPřed průmyslovou revolucí v Českých zemích fungoval feudální systém. Převládala řemeslná výroba řízená cechovním systémem. Na území ČR byla ve velké míře od 12. století provozována těžba stříbra (Kutná Hora, Stříbro) zejména kvůli šperkovnictví nebo mincovnictví, v menší míře taktéž od 12. století těžba zlata (Jílové u Prahy, Kašperské Hory).\n19. století bylo poznamenáno průmyslovou revolucí v celé Evropě. Nové vynálezy, jako například parní stroj, umožnily rychlejší výrobu i dopravu. Nejdříve nastaly změny v lehkém textilním průmyslu. Johann Leitenberg představil už dříve, koncem 18. století první strojní továrnu na spřádání bavlny ve Verneřicích u Děčína. Také byl významný vynález tkalcovského stavu. Ve třicátých letech došlo k rozmachu potravinářství, zejména cukrovarnictví. V roce 1839 rozhodla plzeňská rada o založení pivovaru, kde se začalo vařit pivo plzeňského typu.\n\nV roce 1827 si Josef Ressel nechal patentovat lodní šroub. Téhož roku byla uvedena do provozu první koněspřežná železnice Linec - České Budějovice. V roce 1847 byla uvedena do provozu první železniční trať určená parním lokomotivám spojující Vídeň se Severní Moravou. V roce 1839 pak dorazil první vlak do Brna a o šest let později i do Prahy. Také byly budovány vodní kanály, které byly určeny jak pro lodní přepravu, tak pro přepravu dřeva. V roce 1827 Bratranci Veverkové František a Václav vynalezli ruchadlo. V roce 1880 zdokonalil František Křižík obloukovou lampu.\n\nVe výrobě skla převažovaly stále tradiční postupy, ovšem sklárny J. Kavaliera v Sázavě se od svého založení v roce 1837 specializovaly jako první na světě výhradně na technické sklo a dosáhly v tomto odvětví širokého uznání.\n\nV roce 1894 byl založen obuvnický podnik Baťa.\n\nV roce 1800 bylo na území České republiky 4 659 000 obyvatel, 6 826 465 v roce 1850 a 9 333 853 v roce 1900 (dvojnásobné zvýšení oproti 1800). V roce 1950 žilo na území ČR 8 925 122 a v roce 2000 10 272 503 obyvatel.\n\nPo rozdělení Rakouska-Uherska se na území Československa nacházelo přibližně 70 % průmyslové výroby z bývalého Rakouska-Uherska. Na území ČSR se nacházela rozsáhlá ložiska uhlí, ostatní suroviny se musely dovážet. Prvním motorovým letadlem vyrobeným v Československu byl v roce 1919 dvojplošník Bohemia B-5. Prvním letadlem domácí výroby používaným Československou leteckou společností byla Avia BH-25. V dubnu 1922 vznikla Ústředna obchodních a živnostenských komor. V roce 1929 začala krachem na newyorské burze Velká hospodářská krize, avšak v tomtéž roce Československo zaznamenávalo vrchol svého hospodářského růstu. Oproti roku 1913 se hrubý domácí produkt zvýšil o 52 % a průmyslová výroba o 41 %. Až do první poloviny roku 1931 se krize projevovala jen slabě, částečně v zemědělství a ve s ním svázaných oborech potravinářského a spotřebního průmyslu. V druhé polovině roku 1931 krize zasáhla ČSR naplno, v létě došlo k propadu ekonomiky a v prosinci 1931 k prudkému poklesu průmyslové výroby. Její pád se zastavil až na počátku roku 1933, kdy její úroveň dosáhla 60 % objemu průmyslové výroby z roku 1929. Nejvíce utrpěly obory závislé na vývozu, jako textilní průmysl, sklářství, výroba porcelánu a hraček. Podle statistiky mělo v roce 1931 vyšší čistý roční příjem než milion korun 304 osob, z nich 140 působilo v průmyslu. V důsledku hospodářské krize byla poškozena těžba uhlí, 23. března 1932 se odehrála stávka, do které vstoupilo 25 000 horníků. V roce 1934 byla vybudována Vranovská přehrada. V důsledku hrozby ze strany nacistického Německa se v průběhu krize a po krizi zvýšila vojenská výroba a také výstavba pohraničních pevností. Vojenská výroba se ještě v průběhu války zvýšila, avšak na konci války průmyslová výroba klesla, zejména v důsledku vyčerpání válkou a bombardování.\n\nNa žebříčku nejbohatších zemí světa z roku 1924 se Československo umístilo na desátém místě, daleko před Německem, Rakouskem, Nizozemskem a Itálií. V roce 1934 bylo Československo desátou průmyslově nejvyspělejší zemí světa.\n\nPo převzetí moci komunisty v roce 1948 došlo k orientaci především na těžký a zbrojní průmysl. Průmysl byl vedoucím sektorem v rozšiřování ekonomiky. Oproti roku 1948 vzrostl průmysl v roce 1960 na 371,9 % a v roce 1970 na 665,5 %. Pozdní 70. léta byla svědkem zpomalení průmyslového růstu. V roce 1980 byl průmysl na 1 156,7 % (stále oproti 1948). V roce 1985 dosáhl 1 322 %. Nejvýznamnější průmyslová odvětví v roce 1985 byla elektrotechnika, strojírenství, zpracování kovů, chemikálií, azbestu, kaučuku a hutnictví železa. Mezi nejdůležitější výrobky patřila vozidla, zboží přepravované po železnici, letadla, elektrospotřebiče, těžké stroje a výrobky přesného strojírenství. Československo bylo členem Rady vzájemné hospodářské pomoci (RVHP), která sdružovala státy sovětského bloku. V 80. letech Československo jako jediný stát Východní Evropy (s výjimkou SSSR) vyrábělo těžká jaderná energetická zařízení a bylo dodavatelem těchto zařízeních ostatním státům RVHP. V raných a středních 80. letech, jako součást úsilí o \"restrukturalizaci\" průmyslové ekonomiky, se vláda snažila snížit důležitost některých oblastí hutnictví ve prospěch ziskovějších a méně energeticky náročnějších oborů. Navzdory významné pozici v ekonomice měl průmysl v polovině 80. let vážné nedostatky. Zvlášť významný problém byla potřeba energie a materiálu potřebných pro výrobky. Československé stroje byly často těžší než srovnatelná západoevropská zařízení a byly obvykle méně produktivní. Pomalá technologická inovace způsobila pokles v konkurenci v rozvojových, nekomunistických a komunistických zemích oproti 50. letům. Další problémy byly neúspěchy investic a zastaralost strojů. V roce 1986 průměrný věk průmyslových strojů a zařízení činil 12 let, 10 % strojů bylo více než 25 let starých. Tyto okolnosti přispěly k nízké produktivitě československých pracovníků ve srovnání s jejich protějšky v Západní Evropě. Problémy pramenily také z nedostatečné specializace, nedostatečného využívání zahraničních licencí a omezování výzkumných projektů. Většina z těchto problémů již existovala v nějaké formě v 70. letech a vláda zavedla několik opatření k odstranění těchto nedostatků.\n\nPo pádu komunismu v ČR postupně docházelo k privatizaci. Bylo užito několik metod privatizace: malá privatizace, velká privatizace a restituce. Velká privatizace se zabývala privatizací velkých a středních podniků zejména v oblasti průmyslu, malá privatizace privatizací malých podniků zejména v oblasti služeb a restituce byla navrácení majetku původním majitelů (nebo jejich dědicům). Tzv. kupónová privatizace byla forma privatizace, při níž občané měli možnost koupit kupónové knížky s určitým počtem kupónů, které mohli směnit za podíl ve státním podniku, který je uvolněn do kupónové privatizace. Kolem privatizace docházelo (a dochází) k mnoha rozsáhlým podvodům.\n\nHutnictví železa se vyskytovalo především v oblasti těžby železné rudy a černého uhlí. V 2. polovině 20. století patřily mezi hlavní oblasti hutnického průmyslu Ostravsko a Kladensko. V současnosti jsou v Česku pouze dvě společnosti s úplným hutním cyklem, tj. od výroby železa přes výrobu oceli až po výrobu ocelových polotovarů a především válcovaných výrobků. Jsou jimi firmy Liberty Ostrava působící v areálu Nová huť v Ostravě a Třinecké železárny. Dále zde působí ocelářská společnost Vítkovice Steel. Hutnictví bylo jako jiné obory poškozeno ekonomickou krizí, za prvních osm měsíců roku 2009 byla výroba železa meziročně nižší o více než 37 procent, výroba oceli pak o téměř 39 procent. Nicméně na začátku podzimu 2009 začalo hutnictví růst.\n\nStrojírenský průmysl je roztroušen po celé republice. Často navazuje na hutní průmysl, proto se s mnoha strojírenskými závody můžeme setkat na Ostravsku (zejména těžké strojírenství). Těžké strojírenství se zabývá zejména výrobky s velkou hmotností a rozměry (například části lodí, velká letadla, těžební a hutní technika atd.), lehké strojírenství se zabývá výrobou obráběcích strojů, dopravních prostředků jako automobilů a menších lodí a mnoho jiných menších strojů (například pro textilní průmysl). V lednu 2010 tvořily stroje a dopravní prostředky podíl na vývozu 54,3 %.\n\nDůležitou součástí průmyslu v ČR je automobilový průmysl. Nejvýznamnější výrobce osobních automobilů je mladoboleslavská společnost Škoda Auto. V Nošovicích se vyrábí vozy Hyundai a Kia. V Ovčárech u Kolína provozuje TPCA továrnu na osobní automobily. V Kopřivnici se vyrábí nákladní automobily Tatra a v Praze byla v roce 2013 ukončena výroba nákladních automobilů Avia. Autobusy vyrábí společnost Iveco Czech Republic ve Vysokém Mýtě, SOR Libchavy v Libchavách nedaleko Ústí nad Orlicí a TEDOM v Třebíči. Automobilový průmysl se výrazně podílí na exportu. Momentálně prochází kvůli krizi poklesem. Důležitou součástí automobilového průmyslu je výroba automobilových součástek jiných firem. Mezi nejvýznamnější dodavatele v ČR patří Bosch v Českých Budějovicích a Jihlavě, Barum v Otrokovicích, Brano Group a mnoho dalších. Automobilový průmysl zaměstnává více než 120 tisíc lidí, z toho Škoda Auto zaměstnává kolem 24 tisíc lidí.\n\nTraktory vyrábí společnost Zetor sídlící v Brně. Zaměstnává 840 lidí.\n\nNákladní lokomotivy a vagony opravuje a vyrábí společnost Heavy Machinery Services sídlící v Lounech, bývalý LEGIOS. Za rok 2010 měla firma tržby kolem 1,9 miliardy korun. Zaměstnávala zhruba 820 zaměstnanců.\nNejznámější výrobci letadel jsou Aero Vodochody, Let Kunovice, ZLIN Aircraft, TL-Ultralight a další. Aero Vodochody vyrábí nedaleko Prahy letouny L-159 Alca, vrtulníky S-76 a jiné. Dříve vyrábělo například letouny L-39 Albatros. Také vyrábí střední část křídla (centroplán) na dopravní letouny C-27 pro italskou firmu Alenia Aeronautica a na čtyři typy letounů Embraer 170/190 vyrábí závěsy a vnitřní konstrukce dveří pro firmu Latecoere. Let Kunovice vyrábí dopravní letouny L-410 Turbolet (kterého bylo vyrobeno přes 1000 kusů) a kluzáky Let L-13 Blaník nedaleko Uherského Hradiště. \n\nLetecké motory vyráběla v letech 1923-2008 společnost Walter v Praze - Jinonicích. Nejvíce motorů vlastní konstrukce vyrobila s typem Walter M–701 (1960–1978, 9250 ks) pro letoun L–29 Delfín, Walter M–601 (1975–2008, přes 4500 ks) pro letoun L-410 aj., Walter Minor 4 vč. Walter M–332 (1936–1964, 4705 ks) a Walter Minor 6 vč. Walter M–337 (1936–1964, 2651 ks). Z licenčních motorů je třeba jmenovat Walter M–05 (RD-45, 1952–1962, 5094 ks) pro letoun MIG-15, \"protektorátní\" Argus 410 (1943–1945, 3150 ks) a Argus 10 (1940–1943, 1920 ks). Společnost Walter zanikla fúzí se společností FF Invest, která vznikla 19. června 2006, pak 30. září 2008 přebrala aktiva Walter Engines a.s., která je tímto je vymazána z obch. rejstříku, a sama zaniká 8. prosince 2010). Od FF Invest odkoupila aktiva \"Walter\" společnost General Electric.\n\nFirma Škoda holding a.s., sídlící v Plzni, vyrábí produkty pro dopravní strojírenství. Vyrábí elektrické lokomotivy Škoda 109E a prostřednictvím svých dceřiných firem také elektrické jednotky CityElefant či motorové jednotky 814. Dále vyrábí tramvaje (např. Škoda 15T), trolejbusy a modernizuje pražské metro (81-71M). Škoda zaměstnává více než čtyři tisíce pracovníků. Za Rakouska-Uherska a za první republiky vyráběla také artilerii, parní lokomotivy, automobily a lodě.\n\nJawa se zabývá výrobou motocyklů. Sídlí v Týnci nad Sázavou nedaleko Benešova. Dříve, zejména v 50. letech, patřila ke špičce motocyklových výrobců. Nyní se sotva snaží konkurovat světovým značkám.\n\nFirma ETA vyrábí elektrospotřebiče. Sídlí v Hlinsku v Čechách, v okrese Chrudim. Vyrábí mnoho druhů elektrospotřebičů, vysavače, kuchyňské elektrospotřebiče, holicí strojky apod. \n\nFirma PRIM sídlící v Novém Městě nad Metují je výrobcem hodinek.\n\nKrálovopolská v Brně se orientuje na výrobu zařízení pro chemický a petrochemický průmysl, jeřábů a zdvihací techniky. Dříve vyráběla tramvaje, železniční vozy, parní čerpadla a ocelové konstrukce.\n\nMassag v Bílovci na Slezsku vyrábí zejména drobné kovové zboží (dráty, nýty...), nákupní vozíky, drobné kovové kování atd.\n\nFirma ČKD z Prahy vyráběla tramvaje, jeřáby a lokomotivy. Po revoluci ztratila svá odbytiště. Nyní se jí daří vyrábět např. kompresory, generátory, elektrické motory atd. Firma ČKD Blansko na jižní Moravě vyrábí vodní turbíny a větrné elektrárny.\n\nV areálu Vítkovických železáren v Ostravě působí ocelářská společnost Vítkovice, která se orientuje na těžké strojírenství, vyrábí díly pro lodní průmysl, konkrétně díly lodí (kormidlové systémy, hřídele) a lodních motorů (hřídele, řetězová kola, hlavy válců atd.).\n\nUniplet Třebíč sídlící v Praze, ale vyrábějící v Třebíči, vyrábí pletací stroje.\n\nElektrotechnický průmysl je odvětví, které produkuje materiály, přístroje a zařízení využívající elektrickou energii. Na území České republiky se toto odvětví začalo rozvíjet na konci 19. století. Vznik a rozvoj je spojen se jmény podnikatelů jako byli František Křižík, Emil Kolben nebo Josef Sousedík. Dnešní elektrotechnický průmysl funguje ve velké míře jako subdodavatelské odvětví automobilového a strojírenského průmyslu. Velké české firmy jsou často součástí nadnárodních korporací a úzce se specializují. Například ABB: elektroinstalační přístroje, výkonové polovodiče; Siemens: elektromotory; Schneider Electric: jističe, ovladače, Eaton: rozvodnice, záložní zdroje. V oboru spotřební elektroniky jsou v Česku umístěny spíše montovny, které sestavují výrobky z komponent dovezených ze zahraničí: Panasonic, Foxconn.\n\nChemický průmysl je ukazatelem hospodářské vyspělosti země, vyžaduje kvalifikované pracovníky, výchozí suroviny, elektrickou energii a vodu. Výroba je nebezpečná a náročná na životní prostředí. Chemický průmysl je důležitý ve všech výrobních odvětvích. Důležité části chemického průmyslu v ČR jsou zpracování ropy (petrochemie), farmaceutický průmysl (výroba léků), gumárenský a plastikářský průmysl a výroba papíru.\n\nDůležité petrochemické závody v Česku jsou v Litvínově, v Pardubicích a v Kolíně. Podnik Česká rafinérská v Litvínově a v Kralupech nad Vltavou se zabývá zpracováním surové ropy na ropné produkty, zejména benzín, naftu, letecký petrolej a asfalt. Podnik Paramo v Pardubicích se zabývá výrobou asfaltů a mazacích olejů. Tyto předchozí firmy, Česká rafinérská a Paramo, jsou dceřinými společnostmi firmy Unipetrol. Mezi další dceřiné společnosti patří Benzina a Unipetrol RPA.\n\nVýrobou farmak se v Česku zabývá Zentiva v Praze. Dříve také Pliva - Lachema, která vstoupila od 1. ledna 2010 do likvidace.\n\nZástupcem gumárenského a plastikářského průmyslu jsou Gumárny Zubří vyrábějící těsnění a podložky pod kolejnice.\n\nVýrobou papíru se zabývá největší komplex v ČR tohoto druhu Papírny Štětí a v menší míře Papírny Větřní.\n\nFirma Precheza v Přerově se zabývá výrobou titanové běloby, železných pigmentů, kyseliny sírové atd.\n\nDalší firmou je Spolana Neratovice v Neratovicích, které leží asi 20 km severně od Prahy. Mezi hlavní produkty patří polyvinylchlorid (PVC), kaprolaktam, hydroxid sodný a průmyslové hnojivo na bázi síranu amonného.\n\nSpolek pro chemickou a hutní výrobu (Spolchemie) v Ústí nad Labem se zabývá produkcí syntetických pryskyřicí a anorganických sloučenin jako hydroxid sodný, draselný, chlor, kyselina fluorovodíková, fluorid sodný atd.\n\nDeza ve Valašském Meziříčí na východní Moravě vyrábí mnoho produktů z dehtu a benzolu.\n\nPrůmysl energetický se zabývá získáváním a distribucí všech forem energie, zejména elektrické a také těžbou a využitím surovin jako je uhlí, ropa, zemní plyn, jaderné palivo a dřevo. Také využitím obnovitelných zdrojů energie, jako jsou sluneční energie, větrná energie, vodní energie, biomasa atd.\n\nHlubinná těžba černého uhlí probíhá momentálně pouze na Ostravsko-karvinském revíru prostřednictvím firmy Ostravsko-karvinské doly (OKD).\n\nHnědé uhlí se těží povrchovou těžbou na Mostecké pánvi. Kvůli povrchové těžbě dochází k rozsáhlé devastaci krajiny, ale současně probíhá i rekultivace. Momentálně (2010) probíhá spor o prolomení limitů těžby, který byl zpolitizován a stalo se z něj jedno z hlavních témat voleb do poslanecké sněmovny v květnu 2010.\n\nFirma Moravské naftové doly těží ropu a zemní plyn na jižní Moravě. Momentálně těžba ropy v České republice klesá, nicméně v roce 2008 měla společnost díky zvýšení cen ropy rekordní zisky.\n\nTěžba uranu v poslední době klesá, těží se jen v Dolní Rožínce prostřednictvím státního podniku Diamo. Na konci 50. let bylo v Česku vytěženo přibližně 3000 tun uranu ročně. V roce 2007 to bylo pouze asi 300 tun.\n\nKaolín se v ČR těží v okolí Kadaně a Podbořan, Karlových Varů, Plzně a Znojma.\n\nVe výrobě elektrické energie je dominantní společnost ČEZ, která provozuje 10 uhelných, 2 jaderné, 12 vodních, 1 větrnou a 1 sluneční elektrárnu a vyrábí téměř tři čtvrtiny z celkového objemu výroby elektřiny v Česku. Tepelné elektrárny vyrábí 66 % elektrické energie v Česku, jaderné 30 % a vodní 3,7 % (2005).\n\nJaderné elektrárny v Česku jsou jaderná elektrárna Temelín a jaderná elektrárna Dukovany. Temelín v Jihočeském kraji má dva instalované bloky z původně plánovaných čtyř, každý má výkon 1000 MW. V roce 2006 elektrárna vyrobila přibližně 12 TWh. Dukovany stojí 30 kilometrů jihovýchodně od Třebíče. V roce 2006 vyrobila 14,025 TWh elektrické energie.\n\nV České republice je 16 tepelných elektráren s instalovaným výkonem nad 200 MW. Nejvyšší výkon má elektrárna Prunéřov II nedaleko Chomutova s instalovaným výkonem 1050 MW a za ní je elektrárna Počerady nedaleko Loun s instalovaným výkonem 1000 MW.\n\nSpotřební průmysl produkuje výrobky určené pro krátkodobou nebo dlouhodobou spotřebu. Jedná se především o průmysl textilní, oděvní, obuvnický, dřevozpracující a polygrafický.\n\nTextilní průmysl zpracovává textilní vlákna jako třeba vlnu, bavlnu aj. na polotovary nebo zčásti na hotové zboží. Výroba je rozptýlena po celé republice. V roce 2008 dosáhl textilní průmysl s 35,6 tisíci zaměstnanci obrat 2 miliardy €. \n\nOděvní průmysl je situován do center s velkým objemem výroby. Ve větší míře zde pracují ženy. V roce 2008 zaměstnávaly oděvní podniky 32,3 tisíce lidí při celkovém obratu 837 milionů €. \n\nNejvětší česká textilní firma OP Prostějov Profashion v Prostějově skončila 3. května 2010 kvůli dluhům dosahujícím 1,6 miliardy korun v konkurzu, k jehož odvrácení nepomohla ani reorganizace.\n\nV České republice zastupuje obuvnický průmysl lucemburský holding Baťa, v jehož závodě v Dolním Němčí je zaměstnáno zhruba 150 lidí.\n\nVýchozími surovinami potravinářského průmyslu jsou zemědělské produkty, produkty lesního a vodního hospodářství a dovážené suroviny. Potravinářské závody bývají nedaleko zdroje suroviny potřebného pro výrobu nebo s ohledem na trvanlivost nedaleko spotřebitele. Potravinářský průmysl se soustřeďuje v úrodných nížinách, zejména v Polabí, na jižní Moravě a na Hané, také ve velkých městech, v Praze, Brně, Plzni, Ostravě, Českých Budějovicích a Opavě. Na mnoha místech také trvá tradiční potravinářská výroba, jako například olomoucké tvarůžky, štramberské uši apod. \n\nV České republice je nejvyšší spotřeba piva na hlavu (cca 160 litrů ročně). V roce 2008 byl počet pivovarů v ČR 48 a bylo vyrobeno téměř 19 806 107 hl piva, z toho bylo 3 705 953 hl piva vyvezeno do zahraničí. Počet pivovarů dlouhodobě mírně klesá, zatímco počet vystaveného piva v porovnání s předchozími desetiletími mírně stoupá. Významné pivovary se nacházejí po celé České republice, ty nejvýznamnější v Praze, Plzni, Českých Budějovicích, Brně a Nošovicích. Mezi největší výrobce piva v ČR patří Plzeňský Prazdroj, Staropramen, společnost Heineken a Budějovický Budvar.\n\nV České republice se vyrábí cukr z cukrové řepy. Významné cukrovary jsou v Polabí, Poohří, na Hané a na Jižní Moravě. Významným producentem cukru v České republice je společnost Tereos TTD, která sdružuje Cukrovar Dobrovice a Cukrovar České Meziříčí. Dalším významným producentem cukru je Cukrovar Vrbátky. V ČR se vyrobí 400–500 tis. tun cukru za rok.\n\nMlékárny jsou rozloženy po celé republice, vzhledem k trvanlivosti mléčných výrobků (v řádu týdnů). Mezi mléčné výrobky patří zejména mléko, máslo, sýry, smetana, jogurt, tvarohy a zmrzliny. Mezi nejznámější mlékárny patří Mlékárna Kunín, mlékárna Olma, Mlékárna Klatovy, Mlékárna Hlinsko, Mlékárna Olešnice.\n\nStejně jako mlékárny i pekárny jsou rozloženy po celé republice, vzhledem k ještě nižší trvanlivosti (v řádu dnů).\n\nStavebnictví v České republice trpí ekonomickou recesí, stejně jako ostatní odvětví průmyslu poklesem zakázek, během ledna 2010 se propadlo asi o čtvrtinu. Za rok 2009 pokleslo o 2,0 - 2,5 procenta a podle předpovědí klesne ještě o 8 procent.\n\nMezi největší stavební firmy patří Skanska, Metrostav, Eurovia CS, Strabag, OHL ŽS, Hochtief CZ, PSG - International a Geosan Group. Většinou se jedná o firmy podílející se na výstavbě dopravní infrastruktury. Ale např. firma HOCHTIEF CZ má velmi široké pole působení, mnoho stavebních oborů, výstavba pozemních a inženýrských staveb, výroba betonu, demolice atd. V roce 2007 měla 1800 zaměstnanců. Mezi další významné firmy ve stavebnictví patří například liberecká firma Syner. Zaměřuje se zejména na oblast pozemního stavebnictví a průmyslových staveb. Firma Best sídlící nedaleko Plzně v Kaznějově vyrábí betonovou dlažbu, obrubníky, ploty a opěrné zdi. Firma BETA Olomouc vyrábí taktéž betonové výrobky, jako například dlažbu. FIRESTA-Fišer s centrálou v Brně poskytuje služby v oboru dopravních, inženýrských a pozemních staveb, jako například mosty.\n\nMomentálně se zbrojní průmysl specializuje spíše na kvalitu, než na kvantitu, jak tomu bylo za dob komunismu. Velkou část zbrojní výroby poskytují soukromé podniky. Součástí zbrojního průmyslu není jen samotná výroba, ale i výzkum.\n\nFirma Aero Vodochody vyrábí nedaleko Prahy bitevní letouny L-159 Alca a pro americkou firmu Sikorsky Aircraft Corporation vrtulníky Sikorsky S-76. Dříve vyráběla firma také cvičné letouny L-39 Albatros. Česká zbrojovka v Uherském Brodě vyrábí pro Armádu České republiky střelné zbraně, například CZ 75, Samopal vzor 58 a CZ 750. Zbrojovka Vsetín vyrábí odstřelovačskou pušku Falcon. Kopřivnická Tatra vyrábí nákladní automobily Tatra 810.\n\nZbrojní průmysl prošel po pádu komunismu redukcí výroby. Zanikla Zbrojovka Brno a ve všech ostatních se výroba zredukovala. Dříve vyráběla plzeňská Škoda artilerii, například děla 30,5 cm moždíř vz. 11 a 10cm houfnice vz. 38 a lehké tanky LT-35 a LT-38 používané za druhé světové války německou armádou.\n\nArmáda má v plánu nakoupit téměř osm tisíc nových útočných pušek CZ 805 za 1,1 miliardy korun. CZ 805 je vyvinuta Českou zbrojovkou a firmou Meopta Přerov (která dodává optiku). Má být náhradou na samopaly vzor 58.\n\nHodnota vývozu vojenského materiálu od roku 2011 výrazně roste:\n\nSklářství má v Česku dlouholetou tradici, způsobenou zejména dostatkem surovin potřebných k výrobě skla. Sklářský průmysl v ČR se rozvíjel především v horských oblastech, to díky dostatku surovin jako křemen, vápenec a dalších a také dřeva, které sklářský průmysl spotřebuje obrovské množství na vytápění. V současné době je význam sklářského průmyslu především regionální, a to v krajích: Středočeském (sklářský), Libereckém (sklářský, bižuterní), Vysočina (sklářský), Ústeckém (sklářský). Sklářská výroba je velmi rozmanitá a produkuje širokou škálu výrobků: ploché sklo (nezušlechtěné a zušlechtěné ploché sklo), obalové sklo (lahve, konzervové sklo, ostatní skleněné obaly), skleněná vlákna (výztužná/textilní, izolační skleněná vlákna), užitkové sklo (sklo nápojové, domácenské, ozdobné, umělecké apod.), ostatní sklo (speciální skla – laboratorní sklo a laboratorní přístrojové sklo, trubice, skleněné díly pro obrazovky, technické kuličky, skleněné průmyslové aparatury, ochranné svářečské sklo, optické sklo, skleněné tvárnice, bižuterní sklo aj.) a osvětlovací sklo. Největší českou sklárnou firmou z pohledu objemu vyráběné produkce je AGC Flat Glass Czech, a.s., člen AGC Group v Teplicích (výroba plochého skla). Český sklářský průmysl je v mnohem lepší kondici než se traduje. Za posledních 23 let více než zdvojnásobil produkci a je vysoce automatizován.\n\nKOPAČKA, Ludvík: \"Strukturální změny ekonomiky se zvláštním zřetelem k průmyslu\", str. 219-238. IN: HAMPL, Martin et al.: \"Geografická organizace společnosti a transformační procesy v České republice\". Praha : DemoArt, 1996, 395 s., ISBN 80-902154-2-4 \n\n\n"}
{"id": "518909", "url": "https://cs.wikipedia.org/wiki?curid=518909", "title": "Podvrženec", "text": "Podvrženec\n\n„Podvrženec“ (v originále „The Changeling“) je osmý díl druhé řady seriálu Star Trek, později známého jako \"\". Premiéra epizody proběhla 29. září 1967.\n\nHvězdného data 3541.9 se kosmická loď USS Enterprise NCC-1701 pod vedením kapitána Jamese Tiberius Kirka setkává s neznámou existencí, která na ní útočí. Po pokusu o kontakt se neznámý objekt identifikuje jako \"Nomád\". Přístroje uvádí, že jde o bezmála 500 kg těžkou, asi metr velkou loď. Pro její rozměry je možné jí přenést na palubu. Záhy se ukazuje, že nejde o kosmickou loď, ale o samostatný přístroj, snad sondu. Mluvící předmět se opakovaně identifikuje jako Nomád, což je také jméno sondy, kterou lidstvo vyslalo do vesmíru před staletími. Podle dostupných informací však byla zničena.\n\nNomád nemá problém se pohybovat po lodi a když zjistí, že kapitán Kirk pochází ze Země, identifikuje jej jako \"stvořitele\". Pan Spock vysvětluje svou teorii, že může skutečně jít o sondu Nomád, která se sama opravila nebo jí někdo opravil a značně vylepšil. K záměně za stvořitele zřejmě došlo díky podobnosti jmen Kirk a skutečným stvořitelem Dr. Roykirkem. Nomád udává, že jeho cílem je sterilizace od zbytečného biologického zamoření, resp. likvidovat cokoliv živé a zároveň nedokonalé. Jenom díky jeho omylu tak prozatím nemá v plánu zabít posádku \"Enterprise\", ačkoliv jednotlivé „jednotky“ (členy posádky) považuje za velmi primitivní. Při chvilce nepozornosti se Nomád svévolně vydá na můstek, kde se dožaduje vysvětlení od poručíka Uhury, co je to zpěv. Když ta není schopna to popsat, Nomád používá zvláštní paprsek, který Uhuru paralyzuje. Proti přístroji vykročí šéfinženýr Scott, ale ihned po dotyku je zabit. Nomád upozorňuje Kirka, coby svého domnělého stvořitele, že jednotka Scott je nedokonalá, ale může jí opravit. Po nahrání potřebných dat skutečně Scottyho přivádí zpět k životu. Nedokáže však už pomoci Uhuře, která má vymazanou paměť svého mozku a musí se vše naučit znovu.\n\nPři Spockově spojení myslí vychází najevo, že Nomád je původní sonda z planety Země, která byla poškozena a \"opravena\" neznámou civilizací. Její původní úkol byl sběr a sterilizace vzorků z různých planet. Po opravě poškozeného paměťového bloku se však tento úkol změnil na sterilizaci všeho nedokonalého. Když Nomád opět opustí celu a zvýší maximální výkon warp pohonu o 57%, Kirk mu omylem přiznává, že sám je biologická jednotka a Nomád se rozhoduje přehodnocovat. Spock zmiňuje, že patrně bude přehodnocovat pozici Kirka, jako svého stvořitele. Navíc Nomád uvedl, že se chce vrátit do místa startu, což je Země, která je momentálně dle jeho logiky zamořena biologickými jednotkami. Nomád si projde lékařskou složku kapitána Kirka a dojde k závěru, že \"Enteprise\" je prostě zamořena biologickými jednotkami včetně stvořitele a vypne systémy podpory života. Aby Kirk zachránil svou posádku, uvádí, že stvoření Nomáda byla chyba. Nomád protestuje, protože v programu má uvedeno, že je dokonalý. Když mu Kirk vyjmenuje několik jeho chyb, počínaje záměnou stvořitele Roykirka s ním, Nomád tuto skutečnost připouští. Tím se však zamotá do svých primárních programů, protože uznává sám sebe jako nedokonalého, ale zároveň musí vykonat základní funkci - sterilizace všeho nedokonalého.\n\nNomád je částečně vyřazen z provozu a Kirk dává rozkaz přenést jej gravitačním zařízením do transportéru. Jako stvořitel mu dává za úkol bezchybně vyplnit základní funkci a nechává jej vypustit do vesmíru, kde Nomád exploduje. Tento postup obdivuje především pan Spock, protože jde podle něj o bezchybnou ukázku logiky.\n\n\n"}
{"id": "518912", "url": "https://cs.wikipedia.org/wiki?curid=518912", "title": "Fibronektin", "text": "Fibronektin\n\nFibronektiny jsou velké přilnavé glykoproteiny. Vyskytují se na povrchu buněčných membrán, v mezibuněčné hmotě a volně v tělních tekutinách.Z chemického hlediska jsou to heterodimerní látky, jsou složené ze dvou podjednotek spojených disulfidickou vazbou. Existují dvě hlavní skupiny fibronektinů: \n\nFibronektin se může vázat na celou řadu všudypřítomných biomolekul, jako je kolagen, fibrin, heparin, DNA, aktin, integriny a podobně. Díky tomu má také obrovskou škálu funkcí; umožňuje buněčnou adhezi, opsonizaci, hojení ran a udržování tvaru buněk, vývoj a morfogenezi, obranu před metastázováním nádorů a patologickým rozvojem cévního systému, jenž by mohl vést k rakovině.\n"}
{"id": "518916", "url": "https://cs.wikipedia.org/wiki?curid=518916", "title": "Ekonomika Rumunska", "text": "Ekonomika Rumunska\n\nRumunsko je rychle se rozvíjející smíšená ekonomika vyššího středního příjmu, s vysokým HDI (Human Development Index) a s kvalifikovanou pracovní silou. HDP v paritě kupní síly (PPP) má hodnotu 516,5 mld. USD, což Rumunsko řadí na 10. místo v Evropské unii a na 41. místo v celosvětovém žebříčku.\n\nRumunsko je přední destinace pro přímé zahraniční investice ve Střední a Východní Evropě: kumulativní příchozí PZI (přímé zahraniční investice) v zemi od roku 1989 činí více než 170 mld. USD. Rumunsko je největším producentem elektroniky ve Střední a Východní Evropě a v uplynulých 20 letech se také stalo hlavním centrem pro mobilní technologie, informační bezpečnost a související výzkum hardwaru. Země je regionálním lídrem na polích IT a výroby motorových vozidel. Hlavní město Bukurešť je jedno z vedoucích finančních a industriálních center ve Východní Evropě.\n\nMezi top 10 exportních produktů Rumunska patří vozidla, stroje, chemické zboží, elektronické produkty, elektrická zařízení, farmaceutické produkty, dopravní zařízení, základní kovy, potravinářské produkty, guma a plasty.\n\nPřestože v posledních letech dochází k hospodářskému růstu, v zemědělství stále pracuje 30 % obyvatel. V průmyslu pracuje 23 % obyvatel a ve službách celkem 47 % obyvatel. V roce 2008 činily příjmy Rumunska přibližně 64,5 mld. $ a výdaje celkem 71,2 mld. $. Státní dluh tvoří pouze okolo 20 % HDP (např. sousední Maďarsko má dluh okolo 70 % HDP), především díky tomu, že rumunský diktátor Nicolae Ceausescu se snažil splatit obrovské dluhy Rumunska. Rumunsko bývá někdy nazýváno Karpatský tygr, tedy podobně jako asijské ekonomiky.\n\nNěkterá města se úrovní blíží ke Střední a Západní Evropě, např. Temešvár nebo Bukurešť. Velkými problémy jsou zdravotnictví (staré vybavení), školství (špatná úroveň vzdělání, mimo velkých měst) a doprava (málo dálnic, špatný stav silnic...).\n\nV zemědělství pracuje 26 % obyvatel Rumunska, nicméně tvoří jen asi 4, 3 % HDP země.\n\nMezi významné zemědělské lokality  patří Bărăganská step, kde se pěstuje zejména kukuřice a tabák. Ve Velkouherské nížině se pěstuje pšenice. Severozápadní část země produkuje mimo jiné cukrovou řepu, slunečnice a brambory. Ke komerční těžbě dřeva dochází v lesích především poblíž Rumunsko-ukrajinských a Rumunsko-moldavských hranic.\n\nNejdůležitějšími hospodářskými zvířaty jsou pro Rumunsko prasata a skot. V zemi je několik mlékárenských podniků jako třeba  Lactalis nebo Meggle. Na pobřeží Černého moře je rozvinutý rybolov a to hlavně lov makrel, sleďů, sardelí. \n\nV posledních letech se Rumunsku daří rozvíjet vlastní průmysl. Sektor zaměstnává 26.4 % pracovní síly a vyprodukuje 32 % hrubého domácího produktu (HDP). Mezi nejvýznamnější odvětví se řadí IT průmysl (firma Bitdefender), automobilový průmysl (Dacia), chemický (Rompetrol).\n\nRumunsko produkuje automobily a náhradní díly do aut a je v této produkci patrný nárůst během posledních let. V roce 2013 byla produkce 410 tisíc aut, za to v roce 2000 pouze 78 tisíc aut bylo vyrobeno v Německu. Nejvýznamnější automobilkou v Rumunsku je Dacia vlastněná Renaultem.\n\nV roce 2003 sektor služeb představoval 55% HDP a zaměstnával 51,3% pracovní síly. Subkomponenty služeb jsou finanční, pronájmové a business aktivity (20,5%), obchod, hotely, restaurace a transport (18%), a ostatní aktivity (21,7%). Sektor služeb v Rumunsku se v posledních letech rozšířil a zaměstnává přibližně 47% Rumunů a představuje mírně více než polovinu HDP.\n\nNejvětším zaměstnavatelem je prodejní sektor, zaměstnávající téměř 12% obyvatel. Prodejní sektor je primárně koncentrovaný v poměrně malých obchodních řetězcích seskupených v obchodních domech. V posledních letech vedl vzestup velkých obchodů, jako například hypermarkety Cora a Carrefour, k poklesu počtu zaměstnanců v tomto sektoru a k přesunu maloobchodních míst na předměstí.\n\nPřed 1. sv. válkou\nEkonomika Rumunska vstoupila do moderní éry Drinopolským mírem (angl. Treatry of Adrianople) v roce 1829, který ukončil nadvládu Turků nad Rumunským územím. Ekonomický růst byl ovlivněn několika historickými milníky, jako byly například: Objevení a průmyslová těžba ropy (1857), politická unie mezi Valašskem a Moldavskem (1859), pozemkové reformy,  přijetí nové vlastní měny- Leu (1867), nezávislost státu (1877), jakož i vybudování rozsáhlé dopravní sítě železnicí a cest Carolem I. \n\nPo 1. sv. válce\n\nPo rozpadu Rakouska-Uherska a Ruského Impéria (Vznik Ruské SFSR znamenal ztrátu mnoha území, tzn. i mnoha provincií dnešního Rumunska), se k Rumunskému království připojilo poměrně velké území, kde převládalo rumunsky mluvící obyvatelstvo (Transylvánie, Besarábie, Banat, Bukovina). Toto připojení území vytvořilo hranice Rumunska jak je známe dnes a mimo jiné také zapříčinilo změnu ústavy na více demokratickou (z důvodu mnoha reforem), což napomohlo velkému hospodářskému růstu (mezi lety 1923-1938 se zdvojnásobila a to i navzdory velké hospodářské krizi).\n\nPo 2. sv. válce\n\nPo Druhé světové válce se Rumunsko drží na druhém místě v produkci jídla a ropy. Naleziště se nacházejí jak na zemi, tak i v Černém moři.\n\nKomunistická éra\n\nHlavní článek: \"Economy of the Socialist Republic of Romania\" a Rumunská socialistická republika\n\nPo roce 1945 se území osvobozené Rudou armádou stalo součástí Východního bloku a přešlo po vzoru Sovětského svazu na plánovanou ekonomiku. V tomto období Rumunsko zažívá rozsáhlou industrializaci a přestavbu na socialistickou společnost. Hospodářský růst byl v 70. letech 20. století dále podporován zahraničními úvěry, což nakonec vedlo k rostoucímu zahraničnímu dluhu, který dosáhl 11 - 12 miliard USD.\n\nDluh byl do značné míry splacen v 80. letech díky rozsáhlým úsporným opatřením, která připravila rumunské obyvatelstvo o základní spotřební zboží (Podobný nedostatek byl po celém Východním bloku). Před Rumunskou revolucí (1989), mělo Rumunsko HDP asi 800 mil Lei, tj. 53.6 bil. dolarů, z čehož 58% HDP pochází z průmyslu a dalších 15% ze zemědělství. Minimální mzda byla přibližně 2000 Lei, tj. 135 dolarů (3100 Kč).\n\nRumunsko je populární turistickou destinací s více než 15 miliony domácích i zahraničních turistů ročně. Rumunsko má města velkého kulturního zájmu (Bukurešť, Constanta, Brasov, Temešvár), pláže a přímořské resorty, lyžařská střediska, a dobře zachovalé venkovské regiony ceněné pro svou krásu a klid. Rumunsko je také destinací s mnoha náboženskými poutními místy, které každý rok navštíví několik tisíc návštěvníků.    \n"}
{"id": "518923", "url": "https://cs.wikipedia.org/wiki?curid=518923", "title": "Rýdrovice", "text": "Rýdrovice\n\nRýdrovice () se nachází západně od moravské hranice při úpatí žulové hory Krautzberger (796 m). Horní část obce leží na plošině. Je součástí obce Horní Heřmanice v Čechách.\n\nObec byla založena v roce 1790. Horní část obývali němečtí osadníci, spodní část tehdejší vsi byla osídlena obyvatelstvem českým. Název obec dostala po tehdejším vrchnostenském správci Františku Josefu Riedrovi. Později byl pro vesnici užíván také název Rýdrová. V roce 1890 se stala samostatnou obcí. V roce 1971 byla i přes odpor obyvatel připojena k obci Horní Heřmanice v Čechách.\n\n"}
{"id": "518937", "url": "https://cs.wikipedia.org/wiki?curid=518937", "title": "Eduard Kučera", "text": "Eduard Kučera\n\nEduard Kučera (* 11. ledna 1953) je český podnikatel a spoluzakladatel firmy AVAST Software. Podle časopisu \"Forbes\" se dělí se svým kolegou Pavlem Baudišem o sedmou příčku na žebříčku nejbohatších Čechů s majetkem přes 21 miliard korun.\n\nVystudoval fyzikální elektroniku na Matematicko-fyzikální fakultě UK. Poté pracoval ve Výzkumném ústavu matematických strojů na vývoji tiskáren. V oboru počítačové techniky začal podnikat se společníkem Pavlem Baudišem již v roce 1988, ještě za dohledu Socialistického svazu mládeže. V roce 1991 založil s Pavlem Baudišem společnost ALWIL Software, mezi jejíž nejznámější produkt patří anti-malware řešení avast!. V roce 2002 uvedl na trh volně šiřitelnou verzi programu avast!, který na začátu roku 2014 aktivně využívalo přes 200 milionů lidí na celém světě. Firma ALWIL Software se v červnu 2010 přejmenovala na AVAST Software.\n\nEduard Kučera obdržel cenu \"Podnikatel roku 2009\". Tuto soutěž pořádá společnost Ernst & Young. V roce 2013 obdržel Kučera ocenění \"Odpovědný leader 2013\", a to za založení Nadačního fondu AVAST, do kterého firma přispívá 2,5 procenty hrubého zisku.\n\n"}
{"id": "518943", "url": "https://cs.wikipedia.org/wiki?curid=518943", "title": "Seznam operačních programů v České republice", "text": "Seznam operačních programů v České republice\n\nSeznam operačních programů v České republice k čerpání podpory z fondů Evropské unie\n\n\n\n\n\n\n\n\nV současném programovém období 2014-2020 jsou připraveny nové programy, které budou spolufinancovány z Evropských strukturálních a investičních fondů (ESIF). \n\n\n"}
{"id": "518944", "url": "https://cs.wikipedia.org/wiki?curid=518944", "title": "Operační program Praha-Konkurenceschopnost", "text": "Operační program Praha-Konkurenceschopnost\n\nOperační program Praha-Konkurenceschopnost (zkratka OPPK) je jedním ze dvou pražských operačních programů v období 2007-2013. Je podporován z Evropského fondu regionálního rozvoje, který je jedním ze strukturálních fondů Evropské unie.\n\nJde o investičně zaměřený program podporující projekty zaměřené na budování různé technické vybavenosti, infrastruktury aj. sloužící rozvoji města v oblasti dopravy, technické infrastruktury, kvality prostředí, podpory výzkumu, vývoje, inovací a podnikání.\n\nŘídícím orgánem programu, tj. jeho administrátorem, je magistrát hlavního města Prahy. Projekty doporučené na základě hodnocení k financování schvaluje Zastupitelstvo hlavního města Prahy.\n\nProgram zahrnuje čtyři tzv. prioritní osy s celkem sedmi tzv. oblastmi podpory.\nPrioritní osa 1 Dopravní dostupnost a rozvoj ICT\nPrioritní osa 2 Životní prostředí\nPrioritní osa 3 Inovace a podnikání\nPrioritní osa 4 Technická pomoc\n\nUrčeno k zajištění chodu programu, o tyto prostředky se žadatelé neucházejí.\n\nJelikož Praha na rozdíl od zbytku republiky spadá pod cíl Regionální konkurenceschopnost a zaměstnanost, rozsah podpory je zde řádově nižší, než v ostatních regionech. Rozpočet programu je 276,4 mil. €, tj. cca 7,5 mld. Kč (při kurzu 27 Kč/€), z toho fond ERDF pokryje 85 %, zbylých 15 % uhradí stát a Praha.\nProgram byl spuštěn v lednu 2008, dosud byly vyhlášeny čtyři výzvy a schváleno 146 projektů.\n\n\n"}
