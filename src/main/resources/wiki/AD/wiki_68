{"id": "493617", "url": "https://cs.wikipedia.org/wiki?curid=493617", "title": "Stereoskop", "text": "Stereoskop\n\nStereoskop, Stereoskopické brýle nebo stereograf je přístroj na prohlížení stereofotografií. Princip spočívá v prohlížení dvou plošných obrázků, na které se divák díky konstrukci zařízení dívá z různých úhlů. Předmět se ve výsledku jeví jako plastický. Fotografie jednoho a téhož předmětu musí být pořízeny speciálním stereofotoaparátem (stereoskopickou fotografickou komorou). Metodami pořizování snímků se zabývá obor stereoskopie. Na stereofotografie se pořizovaly například pohlednicové snímky krajin (Francis Frith), které se používaly při vzdělávání. Stereoskop se používal také ve vojenství při zkoumání stereoskopických dvojic vertikálních leteckých snímků.\n\nPrvní stereoskop sestrojil v roce 1838 anglický vynálezce Charles Wheatstone. Jan Neruda o něm například v roce 1860 napsal:\nDne 16. května 1871 Charles Breese patentoval skleněné obrázky pro stereoskopy.\n\nNa počátku padesátých let 19. století se stereoskopem pracoval také biolog Jan Evangelista Purkyně.\n\n"}
{"id": "493618", "url": "https://cs.wikipedia.org/wiki?curid=493618", "title": "Midland", "text": "Midland\n\nMidland může odkazovat k:\n\nV Austrálii:\n\nV Kanadě:\n\nV Německu:\n\nV Irsku:\n\nVe Spojených státech:\n\n\n\n\n"}
{"id": "493621", "url": "https://cs.wikipedia.org/wiki?curid=493621", "title": "Zelking", "text": "Zelking\n\nZelking je zřícenina hradu v obci Zelking-Matzleinsdorf v Dolních Rakousích.\n\nZříceninu ve svahu zdejšího kopce obýval rakouský rod Zelkingerů. Poprvé v roce 1100 byl na hradě uvedený Werner von Zelking.\nAž do roku 1802 byl hrad v držení hrabat Sinzendorfů.\nPozdějšími majiteli byli hrabata z Rohrau a rodina Galgozy-Galantha. Koncem 19. a začátkem 20. století hrad začal pustnout.\nZ hradu pocházela Petrissa von Zelking († 1318), kterou si vzal za manželku Heinrich II. von Liechtenstein († 1314).\n\nDnes je zřícenina jen ukázkou kamenické práce 12. až 16. století.\n"}
{"id": "493629", "url": "https://cs.wikipedia.org/wiki?curid=493629", "title": "Miroslav Schäferling", "text": "Miroslav Schäferling\n\nMiroslav Schäferling (17. listopadu 1905 – 28. prosince 1969) byl prvním československým amatérským vysílačem, držitelem řady československých, evropských i světových radioamatérských rekordů, vynálezcem v oboru radiotechniky a aktivním účastníkem domácího protinacistického odboje. Za německé okupace i za komunistického režimu byl vězněn.\n\nV roce 1930 absolvoval České vysoké učení technické v Praze, obor strojní a elektrotechnické inženýrství. Již během studia sestrojil a uvedl do provozu několik krátkovlnných vysílačů. Ministerstvo pošt a telegrafů (MPT) mu 5. června 1930 vydalo první československou koncesi pro radioamatérské vysílání s volací značkou OK1AA.\n\nPo skončení studií pracoval u Radiotechnického úřadu. V roce 1935 se stal šéfem nově zřízené Kontrolní služby radioelektrické (KSR). Ve volném čase se plně věnoval radioamatérskému sportu.\nV roce 1934 přišel do styku s aférou „Formis“. Protifašisticky smýšlející technický šéf stuttgartského rozhlasu Ing. Rolf Formis překročil hranice Československa a zřídil zde ilegální rozhlasovou stanici „Die Schwarze Front“, ze které vysílal do Německa protihitlerovské a protinacistické programy. Na německé protesty musela československá vláda alespoň formálně reagovat. Schäferling byl pověřen MPT k lokalizování rozhlasové stanice „Die Schwarze Front“. Ačkoliv disponoval technickými prostředky, které snadno umožňovaly odhalit místo jejího vysílání, tento úkol neustále protahoval a tak přes německé diplomatické nóty a opakované protesty německého vyslance Dr. Kocha v Černínském paláci vysílala tato stanice nerušeně dál až do doby, kdy byla odhalena německými agenty a její zřizovatel a operatér Ing. Formis jimi byl zastřelen. Vysílač však zůstal zachován a je uložen v Národním technickém muzeu v Praze.\n\nPo vstupu německých vojsk 15. března 1939 ukrýval Schäferling část radiomateriálu, kterým KSR disponovala, zničil její jediný inventární seznam majetku a nechal v dílnách vyvinout zařízení vhodná pro bezpečný provoz tajných vysílačů, např. dálkové zapínání a klíčování krátkovlnného vysílače miniaturním ultrakrátkovlnným vysílačem, aby při případném zaměření a zajištění hlavního vysílače byl radiotelegrafista v bezpečí. V červenci 1939 předal tento materiál ilegální odbojové organizaci Obrana národa a účastnil se vybudování vnitrostátní ilegální radiotelegrafické sítě a zajišťování spojení Obrany národa se zahraničím. Byl zatčen gestapem a držen ve vyšetřovací vazbě déle než rok a půl. Při výsleších bylo proti němu použito násilí, takže skončil s vážnými zraněními ve vězeňské nemocnici. Přesto nic neprozradil a jeho statečnost a statečnost dalších zatčených členů organizace nepochybně jemu i jim zachránila život, nicméně utrpěná zranění mu zanechala trvalé následky.\n\nPo osvobození v roce 1945 se ve volném čase opět plně věnoval radioamatérskému sportu. Na 1. poválečném sjezdu spolku Českoslovenští amatéři vysílači (ČAV) byl zvolen členem jeho ústředního výboru a na ustavující schůzi pražské odbočky ČAV jejím předsedou.\n\nAčkoliv se mu rýsovala v zaměstnání státního úředníka slibná kariéra (citace z osobního dopisu ministra pošt F. Hály M. Schäferlingovi: „…Vašich zásluh o vlast nebude zapomínáno ani při úpravách Vašeho úředního postavení…“), toužil po technické tvůrčí práci. Nastoupil do Výzkumného ústavu sdělovací techniky A. S. Popova (VÚST) jako vedoucí jednoho z vývojových oddělení.\n\nV roce 1960 s ním byl uspořádán vykonstruovaný soudní proces, kterého se musel zúčastnit velký počet pracovníků VÚST. Bylo mu kladeno za vinu (citace z rozsudku Městského soudu v Praze vyneseného dne 7. června 1960: „…je vinen, že … z nenávisti k lidově demokratickému státnímu zřízení, jako vedoucí pracovník VÚST … ohrožoval … plnění důležitých vojenských zakázek … podřízené zaměstnance nepřímo nabádal, případně jim umožňoval, aby na uložených úkolech nepracovali … Polehčující okolnost, že vedl před spácháním trestného činu řádný život pracujícího člověka soud obžalovanému nepřiznal, neboť to odporuje jeho nepřátelskému postoji k našemu zřízení…“). Byl odsouzen k nepodmíněnému odnětí svobody v trvání šesti let, spolu s trestem ztráty čestných práv občanských na tři roky a propadnutí celého majetku.\n\nVe vězení strávil celých šest let. Jeho majetek byl v plném rozsahu zabaven včetně materiálu pro radioamatérské vysílání. Po propuštění se k radioamatérské činnosti nevrátil a ani nemohl. Pracoval nějakou dobu jako údržbář. Po těžké nemoci zemřel v prosinci 1969. Zcela rehabilitován byl v roce 1993. Jeho dědicům – manželce Růženě a synovi Jiřímu – bylo přiznáno odškodnění za jeho věznění a zabavený majetek dle příslušných předpisů.\n\nV roce 1946 udělil prezident republiky Miroslavu Schäferlingovi dvě vyznamenání:\n\n\n"}
{"id": "493643", "url": "https://cs.wikipedia.org/wiki?curid=493643", "title": "Halové mistrovství Evropy v atletice 2002", "text": "Halové mistrovství Evropy v atletice 2002\n\n27. Halové mistrovství Evropy v atletice se konalo ve dnech 1. března – 3. března 2002 v hlavním městě Rakouska, ve vídeňské hale Ferryho Dusiky. V též hale bylo pořádáno také halové ME v roce 1979. Vídeň hostila tento šampionát již v roce 1970 v městské hale Wiener Stadthalle, tehdy se šampionát konal vůbec poprvé, kdy nahradil tehdejší Evropské halové hry.\n\nŠampionátu se zúčastnilo 604 atletů a atletek ze 46 států Evropy. \n\nČeskou republiku na tomto šampionátu reprezentovalo 24 českých atletů (15 mužů a 9 žen). \n\n"}
{"id": "493651", "url": "https://cs.wikipedia.org/wiki?curid=493651", "title": "T mapa", "text": "T mapa\n\nT mapa, jinak též kruhová mapa, případně oikumenická mapa, nebo také O-T mapa, je druh středověké mapy světa kruhového tvaru, která je grafickým vyjádřením představ biskupa Isidora ze Sevilly (560–636) o zemském povrchu. Tuto představu popisuje ve své knize Richard Čapek (1992), který uvádí: „Podle něho lze Zemi přirovnat ke kolu, které ze všech stran obklopuje oceán. Pevniny pak od sebe odděluje Středozemní moře a řeky Don (Tanais) a Nil, jež vytvářejí podobu písmene T.“ Někdy se mezi tento typ map též řadí Beatovy mapy, které jsou však konstrukčně odlišné.\n\nMezi významné T mapy patří mapa světa v kronice Vavřince z Březové či například mapa ebstorfská a mapa herefordská.\n\n"}
{"id": "493661", "url": "https://cs.wikipedia.org/wiki?curid=493661", "title": "Josef Ehrenberger", "text": "Josef Ehrenberger\n\nJosef Ehrenberger (21. července 1815 Korouhev u Poličky – 7. února 1882 Praha-Vyšehrad), byl český vlastenecký kněz a spisovatel historické prózy.\n\nNarodil se v rodině sedláka. Rodiče původně nepředpokládali, že by v budoucnu studoval, neposlali ho proto do školy a až do dvanácti let se učil jen doma. Ve volném čase si četl české knihy z bohaté domácí knihovny. Teprve když se mu narodil mladší bratr, dostali rodiče obavy z odvodu jednoho z nich na vojnu a poslali jej na studie. Na gymnáziu a filozofii v Litomyšli si získal oblibu učitelů svými znalostmi Hájkovy kroniky a prací historika Beckovského, které si přinesl z domova. Studium ukončil absolvováním kněžského semináře v Hradci Králové, na kněze byl vysvěcen 25. července 1841. Až do roku 1868 pak působil jako kaplan a farář ve Skuhrově nad Bělou a v Solnici na Rychnovsku. U obyvatel obou farností měl velký respekt. Byl známý svými působivými kázáními, z nichž některá poslouchal i kralovéhradecký biskup. Měl i hluboké znalosti zemědělství, díky čemuž byl zvolen za předsedu rychnovského odboru hradecké hospodářské společnosti. Na jeho přednášky občas chodil i hrabě Kolovrat. Za zásluhy o rozvoj regionu jej město Solnice jmenovalo čestným občanem. Roku 1868 se stal sídelním kanovníkem Vyšehradské kapituly a čestným konsistorním radou u kardinála.\n\nLiterární práce začal uveřejňovat roku 1838 v časopisech Květy, Musejník, Lumír a České perly i v kalendářích; později je vydával vlastním nákladem, případně v nakladatelstvích Dědictví maličkých a Dědictví svatojánské. Těžištěm jeho tvorby byly historické povídky, tehdy velmi populární jako lidová četba. Vyprávěl českou historii s vlasteneckým patosem a snažil se morálně ovlivňovat čtenáře. K jeho dílům patřily např. \"Ostruhy krále Jana\" nebo \"Boj a vítězství pravdy Boží v Čechách\". Ke konci života napsal román o výminkářích – \"Lidé dle starého a nového rázu, čili jak bývá na výminku\". Jeho kázání vyšla souborně v letech 1852 – 53 a 1874 – 75.\n\nCharakter většiny Ehrenbergerových prací souvisí s dobou, v níž vznikly, a čtenářstvem, kterému byly určeny. Povídky byly tehdy většinou historické a české dějiny pojímaly s téměř zbožnou vážností, aby v nepříliš vzdělaných čtenářích probudily vlastenecké cítění a národní hrdost. V 70. a 80. letech 19. století ale česká literatura i kultura už výrazně pokročila – více se zaměřila na současnost a vzdělanější vrstvy. Ehrenberger byl oceňován za to, že po dlouhá desetiletí vedl prosté obyvatelstvo správným směrem.\n\n\n"}
{"id": "493666", "url": "https://cs.wikipedia.org/wiki?curid=493666", "title": "Maďarská invaze na Podkarpatskou Rus", "text": "Maďarská invaze na Podkarpatskou Rus\n\nMaďarská invaze na Podkarpatskou Rus (resp. Karpatskou Ukrajinu) je málo známým střetem československých jednotek s hlavně maďarskými jednotkami o Podkarpatskou Rus. Tento boj skončil až osm dní po obsazení Čech a Moravy německou armádou.\n\nPo první světové válce vznikl samostatný československý stát. Jeho součástí se stala i Podkarpatská Rus, která do té doby byla součástí Uherska. Uhersko (nyní Maďarsko) se se ztrátou Podkarpatské Rusi a jiných území (mimo jiné Slovenska) nechtělo smířit. To vedlo k válce s Československem, kterou Maďarsko prohrálo. Následná trianonská smlouva Maďarsko připravila o celých 71,5 % jeho území před válkou. To bylo rozděleno mezi státy sousedící s tehdejším Maďarským královstvím (tedy i Československo). Maďarsko považovalo smlouvu za nespravedlivou a snažilo se o její revizi. Výsledkem bylo spojenectví Maďarska s nacistickým Německem.\n\nV roce 1938 Maďarsko využilo mnichovské krize a začalo také klást Československu územní požadavky. Od 10. října 1938 na Podkarpatské Rusi působily teroristické oddíly Rongyos Gárda (též Szabadcsapatók) cvičené v Maďarsku. Jejich úkolem bylo provádět záškodnickou činnost na jihu a Podkarpatské Rusi a také Slovenska.\n\n2. listopadu 1938 došlo v návaznosti na Mnichovský diktát k arbitrážní konferenci do Vídně. Podle jejího rozhodnutí muselo Československo odevzdat Maďarskému království jižní část Slovenska a jih Podkarpatské Rusi s Užhorodem, Mukačevem a Berehovem (první a druhá arbitráž). Maďaři zabrali 152 tisíc hektarů nejúrodnější části země s vinicemi, ovocnými sady, tabákovými a kukuřičnými plantážemi. Přerušili tak hlavní železniční trať od Čopu na východ. Boje na Podkarpatské Rusi však pokračovaly dál např. 19. prosince zaútočily oddíly Rongyos Gárda a maďarské armády na Slanec. Boj si vyžádal jednoho mrtvého a několik zraněných příslušníků Stráže obrany státu. Celkem v roce 1938 zahynulo na Podkarpatské Rusi 14 příslušníků československých bezpečnostních jednotek.\n\nK prvnímu střetu v roce 1939 došlo 6. ledna u Mukačeva. Tento střet stál život 4 československé vojáky a 1 příslušníka finanční stráže. Maďaři přiznali smrt 9 mužů. Konflikty pokračovaly až do 14. března 1939 kdy zahájila maďarská armáda invazi.\n\n14. března ráno zahájila maďarská armáda útok na Podkarpatskou Rus. Brzy narazila na tuhý odpor československých jednotek. Ve stejný den došlo k vyhlášení Slovenského státu. Tím byly československé jednotky na Podkarpatské Rusi odříznuty od zbytku Československa, které bylo další den obsazeno Německou armádou. Jediná podpora ze strany Slovenska, které se českým jednotkám na Podkarpatské Rusi dostalo, byla rota šesti tanků vz. 35 a dvou nákladních automobilů se zásobami a zapřaženými protitankovými děly. Situaci českých jednotek ztěžovalo i to, že vypuklo na Podkarpatské Rusi povstání místních nacionalistů tzv. Sičovců, kteří chtěli, po vzoru Slovenska, vyhlásit samostatný stát. Ti se sice další den oficiálně přidali na stranu Čechů, přesto stále docházelo k boji mezi Čechoslováky a Sičovci.\n\n15. března 1939 je pak vyhlášena nezávislá republika Karpatská Ukrajina. Nově zvolený prezident Karpatské Ukrajiny Augustin Vološin posílá do Bukurešti telegram a požaduje vojenské obsazení země a zřízení rumunského protektorátu. Na tento telegram však nikdo neodpovídá. Ozbrojenou složkou karpatské Ukrajiny se stala Karpatská Sič.\n\nMaďaři svůj útok zesílili a velitel obránců Podkarpatské Rusi, generál Svátek, ve shodě s předchozími pokyny nařídil Podkarpatskou Rus opustit. Ústup probíhal na Slovensko, do Rumunska a do Polska. Ústup komplikovali kromě maďarských jednotek i ukrajinští teroristé, kteří přepadávali ustupující československé jednotky. Do bojů se na československé straně zapojují i civilisté. Maďaři mají na své straně i sousední Polsko, jehož Freikorps po celou dobu akcí Maďarské armády prováděl malé teroristické akce. Později se do bojů zapojila přímo polská armáda, která obsadila sever Podkarpatské Rusi.\n\n16. března Maďaři obsadili Chust a 17. března byla většina jednotek již stažena. 18. března zaniká republika Karpatská Ukrajina. 21. března přechází oddíl vojáků bránících Bočkov do Rumunska. Šlo o poslední československé vojáky na Podkarpatské Rusi, ale poslední boje utichnou až 23. března.\n\nMaďaři přiznali 72 mrtvých, 2 nezvěstné a 240 zraněných. Tyto počty bývají zpochybňovány a historici se spíše kloní k 200 mrtvým a několika stům raněným Maďarům.\n\nPokud jde o československé ztráty. Bývá uváděno 120 raněných, ale odhady počtu mrtvých se různí. Nejčastěji bývá uváděno 40 mužů. Další zdroje uvádí 16 nebo 70 mrtvých.\n\nKarpatská Sič ztratila 1500 mužů, ale ne všichni padli v boji. Mnozí byli popraveni bezprostředně po něm.\n\nMaďaři nazývají nově obsazené území Karpátalja a úřední řečí se stala maďarština a rusínština. Okamžitě zahajují popravy příslušníků Siče. V několika dalších týdnech zahynulo společně se stovkami nacionalistů celkem 4500 Ukrajinců. V koncentračních táborech a vězeních zahynuly během celé okupace tisíce zdejších lidí. Již 23. března zde Maďarsko zahájilo další válku. Tentokrát proti Slovensku.\n\nDíky společné polsko-maďarské hranici přijalo Maďarské království po začátku Druhé světové války na své území více jak 100 000 polských uprchlíků. Někteří z nich v zemi zůstali, část pokračovala přes Jugoslávii dále na západ. \n\nPo druhé světové válce se Podkarpatská Rus stala součástí Sovětského svazu.\n\n\n\n"}
{"id": "493670", "url": "https://cs.wikipedia.org/wiki?curid=493670", "title": "Aloe pravá", "text": "Aloe pravá\n\nAloe pravá (\"Aloe vera\", syn. \"Aloe barbadensis\") je jednoděložná, vytrvalá, stálezelená, sukulentní bylina s přízemní růžicí dlouhých dužnatých a na okraji řídce ostnitých listů. Květy jsou žluté a červeně naběhlé, válcovitého tvaru, uspořádané ve štíhlém a poměrně vysokém hroznovitém květenství. Květy jsou opylovány ptáky konzumujícími nektar. Plodem je tobolka s mnoha semeny. Původ tohoto druhu není s jistotou znám. Podle výsledků fylogenetických studií pochází nejpravděpodobněji z Arabského poloostrova. V současné době je aloe pravá pěstována nebo roste zplanělá v klimaticky příhodných oblastech téměř celého světa.\n\nAloe pravá je využívána již po tisíce let jako léčivá rostlina a její používání se rozšířilo po celém světě. Nejstarší důkazy o jejím využití pocházejí z raného Egypta z doby před 6000 lety. V poslední době její mnohostranné účinky objevuje i západní medicína a potvrzují je četné vědecké studie. Rostlina je používána v tradiční indické, čínské i arabské medicíně. Aloe poskytuje dva základní produkty s odlišným působením a využitím, známé jako gel a latex. Gel z aloe se aplikuje zejména zevně na spáleniny, drobnější poranění a odřeniny. Jeho komplexní hojivý účinek je připisován obsaženým polysacharidům, zejména acemananům. Tyto látky snadno degradují, proto je pro účinnost výsledného produktu velmi zásadní způsob zpracování. Pro domácí použití je nejlepší čerstvý gel z listů.\nLatex je obsažen ve vodivých pletivech v podpokožkové části listu. Při podání vnitřně působí mj. jako razantní projímadlo. Hlavní účinnou látkou je glykosid barbaloin, náležející mezi deriváty anthrachinonu. Při průmyslovém zpracování jsou z gelu zbytky této látky odstraňovány, neboť je podezřelá z rakovinotvorného působení. Čistý gel je zcela netoxický.\nAloe pravá je v subtropech a sušších oblastech tropů komerčně pěstována na plantážích. Hlavními exportéry jsou Mexiko, Venezuela a Dominikánská republika. Gel a produkty z něj jsou součástí nepřeberného množství potravinových a lékařských doplňků i kosmetických přípravků. Je oblíbenou bylinou v domácím lékařství a v léčitelství.\nPěstuje se také jako pokojová rostlina. Je velmi světlomilná a vyžaduje dobře propustnou půdu, jinak není na pěstování nijak náročná.\n\nRodové jméno \"Aloe\" pochází z arabského slova \"alloeh\" (v současné arabštině الأَلْوَة, \"al-ʾalwatu\"), což označuje jasnou (či zářivou) hořkou látku. Latinské slovo \"verus\" znamená pravý.\n\nAloi pravou poprvé popsal v roce 1753 Carl Linné pod názvem \"Aloe perfoliata\" var. \"vera\" L. V roce 1768 tento taxon popsali nezávisle na sobě dva botanici jako samostatný druh: Nicolaas Laurens Burman pod názvem \"Aloe vera\" (L)Burm.f. a asi o 14 dní později Philip Miller pod názvem \"Aloe barbadensis\" Mill. Protože se o Burmanově názvu nevědělo, uváděl se po nějaký čas jako platný název \"Aloe barbadensis\" a ve starších pracích se s ním lze často setkat. V témže čase jako \"Aloe barbadensis\" Mill. publikoval Miller nezávisle na Burmanovi i název \"Aloe vera\" Mill., kterým ovšem pojmenoval jiný, příbuzný taxon z ostrova Sokotra a přilehlého území Afriky. Tento Millerův název (\"Aloe vera\" Mill.) se následně po nalezení Burmanovy publikace stal neplatným, neboť Burman publikoval název \"Aloe vera\" dříve a má tedy prioritu. Pro druh, popsaný Millerem jako \"Aloe vera\" Mill., bylo nalezeno jiné platné jméno: \"Aloe succotrina\" Lam., publikované předtím již v roce 1783 Jean-Baptiste Lamarckem.\n\nAloe pravá je sukulentní vytrvalá bylina, dosahující i s květenstvím výšky 60 až 90 cm. Dlouze kopinaté listy, uspořádané v listových růžicích, jsou světle zelené, dužnaté a tuhé, 15 až 50 cm dlouhé a 4 až 7 cm široké, na okraji řídce ostnitě zubaté, na vrcholu zakončené 2 až 3 zuby. Růžice mohou být přisedlé nebo nasedající na vrchol krátkého stonku. Volně rostoucí rostliny vytvářejí odnože a často pak tvoří husté trsy. U některých forem jsou listy světle skvrnité (Aloe vera var. chinensis). Květy vyrůstají v přímém, až 90 cm vysokém, hroznovitém květenství. Stopka (hlavní osa) květenství je až 2 cm silná. Samotný hrozen je 30 až 40 cm dlouhý a 5 až 6 cm široký, někdy na bázi ještě s 1 až 2 vystoupavými postranními větvemi. Květy jsou válcovité, mírně prohnuté, bledě žluté a červeně naběhlé, asi 2,5 cm dlouhé, krátce stopkaté a v průběhu rozkvétání se stáčejí ústím dolů. Okvětní lístky jsou srostlé ve válcovitou trubku, vnější cípy okvětí jsou na vrcholu slabě ven zahnuté. Květy jsou podepřeny bělavými, široce kopinatými listeny. Tyčinek je 6, jsou přirostlé na bázi květní trubky a vyčnívají z květů. Semeník je srostlý ze 3 plodolistů a obsahuje mnoho vajíček. Na vrcholu nese nitkovitou čnělku, vyčnívající z květu a nesoucí drobnou bliznu. Plodem je pouzdrosečná trojpouzdrá tobolka s mnoha semeny.\n\nListy aloe jsou velmi dužnaté a na povrchu jsou pokryty tlustou kutikulou, zabraňující odpařování vody (1 na obrázku \"Řez listem aloe\"). Pod pokožkou je zelená vrstva listového parenchymu, v níž probíhá fotosyntéza (2). Bezprostředně pod touto vrstvou je vnější vrstva dužniny s vodivými pletivy (4). Kromě cév xylému a sítkovic floému jsou zde přítomny ještě kanálky (mléčnice) s latexem, který z nich při porušení vytéká v podobě žluté viskózní kapaliny. Všechny tyto vrstvy tvoří dohromady asi 20 až 30 % hmotnosti listu. Zbývající podíl připadá na vnitřní dužninu, tvořenou bezbarvými, velkými, tenkostěnnými parenchymatickými buňkami s gelovitým obsahem (3).\n\nPůvod aloe pravé zůstával po dlouhou dobu nevyjasněn. Rostlina je v kultuře již po celá tisíciletí a původní přírodní populace nejsou známy. Za pravděpodobnou oblast původu je zpravidla považováno povodí Nilu v africkém Súdánu, Arábie, nebo Somálsko, některé zdroje jako její původ uvádějí dokonce Kanárské ostrovy. V některých zdrojích se směšuje druh aloe pravá s jiným druhem rovněž využívaným jako léčivo, aloí kapskou (\"Aloe ferox\") a jako oblast původu aloe pravé je následně uváděna i jižní Afrika. Vzhledem k tisícileté historii pěstování se též spekuluje o tom, že se v případě aloe pravé může jednat o křížence nebo vyšlechtěný kultivar jiného druhu.\nV roce 2015 byla vydána podrobná fylogenetická studie rodu aloe. Výsledky podporují teorii o arabském původu druhu \"Aloe vera\". Ten je součástí skupiny 9 blízce příbuzných druhů, rozšířených na Arabském poloostrově. Nejblíže příbuzné druhy jsou \"Aloe acutissima\", \"A. bakeri\", \"A. yemenica\" a \"A. purpurea\". K diverzifikaci dané skupiny došlo asi před 5 milióny let.\n\nV současnosti je aloe pravá rozšířena v sušších a teplých oblastech téměř celého světa.\nV rámci Evropy roste jako nepůvodní rostlina v nejteplejších oblastech Středomoří ve Španělsku, Portugalsku, Řecku, Itálii, na Krétě a Sicílii. Dále roste např. v jižní Číně (v provincii Jün-nan), Indii, téměř celé Africe, na Kanárských ostrovech, Madeiře a na Kapverdách, v jižních státech USA (Florida, Kalifornie, Texas), Mexiku, na některých Karibských ostrovech a v západní Austrálii.\n\nTrubkovité, převislé, žlutě až červeně zbarvené květy aloe pravé jsou opylovány především ptáky. V Africe a v Asii je navštěvují strdimilové, v Americe je vyhledávají kolibříci. V Africe hrají roli při opylování i včely. Květy jsou cizosprašné a nejsou schopny samoopylení, navíc v nich nejprve dozrávají prašníky a až po vypadání pylu dozrává blizna (protandrie).\nAloe má podobně jako mnohé jiné suchomilné rostliny tzv. CAM metabolismus, při němž dochází k fixaci CO v nočních hodinách, čímž mohou být průduchy na pokožce přes den zavřené a minimalizovat tak ztráty vody. Rovněž vosková vrstva na povrchu listů odráží světlo a chrání listy před odpařováním vody. Latex obsažený v mléčnicích pod povrchem listu, obsahující účinné glykosidy, a rovněž ostnité okraje listů chrání rostlinu před býložravci. Nejvyšší obsah účinných látek je v horní třetině mladých listů.\n\nLátky obsažené v listech aloe pravé jsou velmi různorodé, účinné látky nejsou v celém listu rovnoměrně rozděleny. V mléčnicích pod povrchem listu je přítomen latex, jehož hlavní účinnou složkou jsou glykosidické deriváty hydroxyanthronu, zejména barbaloin neboli aloin (C-glykosid hydroxyanthronu) a hydroxyaloin se silně projímavým účinkem. Další účinnou látkou je derivát anthrachinonu aloe-emodin. Dále je v latexu podstatný podíl kyselé pryskyřice nerozpustné ve vodě a přítomné v podobě emulze, minerální látky, silice, aldehydy a ketony. Z látek odvozených od antracenu jsou zde zastoupeny např. O- a C-glykosidy anthronů a anthrachinonů, volné anthrony a dianthrony a malé množství volných anthrachinonů. Obsah barbaloinu je v různých druzích aloí velmi různý. Jeho obsah byl zjištěn v 85 z 240 testovaných druhů, přičemž pouze 10 % testovaných druhů má podobné složení latexu jako aloe pravá. Celkově bylo v latexu aloe pravé chromatografickými metodami zjištěno přes 80 hlavních složek, z nichž mnohé nejsou dosud prozkoumány.\n\nV jádrové části listů je přítomen tzv. gel, čistý obsahuje asi 99 % vody a 0,3 % různorodých sacharidů. Gel je poměrně kyselý, pH bylo stanoveno na 4,4 až 4,7. Barbaloin v něm není zastoupen. Mezi hlavní složky směsi sacharidů náležejí pektiny, hemicelulózy, glukomanany, acemanany a deriváty manózy. Nejhojněji zastoupeným cukrem je manóza-6-fosfát. Z dalších látek jsou přítomny aminokyseliny, lipidy, steroly (lupeol, kampesterol a β-sitosterol), třísloviny a enzymy. V sušině gelu jsou proteiny zastoupeny 8,9 %, tuky 5,1 %, minerální látky 23,6 %, rozpustné cukry 27,8 % a polysacharidy 35 %. Tyto polysacharidy, označované jako glukomanany nebo polymanany, jsou tvořeny z několika až několika tisíc jednotek manózy a v menší míře i glukózy, složených do převážně lineárních řetězců. Hlavní polysacharid je acemanan.\n\nZastoupení obsahových látek (např. poměr různých polysacharidů) v gelu z aloe není konstantní a různí se v závislosti na druhu či varietě rostliny, klimatu a růstových podmínkách. U latexu bylo zjištěno, že obsahuje větší koncentraci účinných látek v mladých rostlinách, v horní části listové růžice, v koncové třetině a na svrchní straně listu.\n\nVyužívání aloe pravé jako léčivé rostliny má velmi dlouhou historii. Může být vysledováno až do doby raného Egypta před 6000 lety, odkud se dochovala její vyobrazení na kamenných zdech v údolí Králů. První písemné zmínky užívání aloe byly nalezeny na hliněných tabulkách ze staré Mezopotámie (asi 1750 před naším letopočtem) a v egyptském Ebersově papyru, datovaném asi do roku 1550 před naším letopočtem. Aloe byla v této době používána při léčbě infekcí, kožních problémů a jako projímadlo. Rostlinu znali a lékařsky využívali i staří Řekové a Římané. Popisuje ji Hippokratés, Celsus a v díle \"Naturalis historia\" Plinius starší. Řecký lékař Pedanius Dioscorides v díle \"De Materia medica\" z roku 74 našeho letopočtu píše, že aloe je možno používat k léčbě zranění, kožních infekcí, proti vypadávání vlasů a na hemoroidy.\n\nAloe pravá byla známa i ve staré Arábii a je stabilní součástí lékařských písemností z Persie ze 6. století. Arabští kupci ji v této době zanesli do Orientu − do Indie, Tibetu a dnešní Malajsie. Odtud se později rozšířila dále do jihovýchodní Asie a do Číny. První zmínka o užívání aloe v Číně pochází ze 7. století z provincie Kuang-tung, kde byla používána při léčbě dermatitidy. Z 10. století pochází množství dokumentů o jejím užívání jako projímadla pod čínským jménem \"lu-wej\" (fonetická variace na původní arabské slovo \"alloeh\").\n\nVe středověku kolem roku 1200 byla aloe používána k léčení ekzémů. Ve středověké Evropě byla známa zejména ve Španělsku, Portugalsku a v Itálii. Španělští dobyvatelé ji sebou přinesli do tropické Ameriky. Cestovatel Marco Polo popisuje v knize \"Milion\" příbuzný druh z ostrova Sokotra. Renesanční přírodovědec Garcia de Orta popisuje využití aloe pravé v indické ájurvédě. V 19. století se na trhu objevovala pryskyřice z různých druhů aloí, různé kvality a z různých oblastí světa, např. tzv. turecká aloe, pocházející ze Sokotry, kapská aloe z Jihoafrické republiky, jaterní aloe (\"hepatic aloe\") z indické Bombaje, barbadoská aloe, salemská aloe, indická aloe ze severní Indie, aloe z Curaçao aj. Na začátku 19. století byla aloe v USA používána zejména jako účinné laxativum. První účinná látka, barbaloin, byla z aloe izolována v roce 1851 T. a H. Smithem ze společnosti \"Blandfield Chemical Works\" v Edinburghu. Užívání aloe pravé v moderní klinické medicíně se datuje od roku 1930, kdy byl zveřejněn případ vyléčení chronické a těžké dermatitidy z ozáření rentgenovým zářením pomocí užití této rostliny.\n\nAloe je rovněž zmiňována na několika místech v Bibli. Má se ovšem za to, že se tyto zmínky týkají jiné rostliny − stromu \"Aquilaria malaccensis\", poskytujícího již v biblických dobách vysoce ceněný vonný olej. Tuto rostlinu ovšem překladatelé neznali, a proto její jméno nahradili podobně znějícím názvem známější rostliny. Ve Čtvrté knize Mojžíšově 24:6 se píše o stromech aloe, v Knize žalmů 45:8 a Příslovích 7:17 o vonné aloe, rovněž v Písni Šalamounově 4:14 je aloe zmiňována mezi různým kořením. Ani jeden z těchto popisů však charakteru aloe neodpovídá.\n\nZ aloe pravé se získávají dva odlišné primární produkty, zásadně se lišící ve složení účinných látek i v použití: latex (někdy též označovaný jako šťáva z aloe) a gel. Latex se většinou suší a prodává v podobě tmavé pryskyřičné látky. Má především projímavé účinky. Naproti tomu gel z aloe je bezbarvý a používá se většinou čerstvý nebo se různým způsobem průmyslově zpracovává a konzervuje.\nVe starších pracích se oba produkty občas zaměňovaly, rovněž v některých studiích není uvedeno, o jaký produkt z aloe se jedná.\n\nLatex z aloe pravé je pryskyřičnatá žlutá tekutina, obsažená ve specializovaných kanálcích (mléčnicích) na rozhraní zelené podpokožkové vrstvy listu a vnitřní bezbarvé dužniny. Tato tekutina přirozeně z listu vytéká při jeho příčném překrojení. Zachycený latex je při zpracování posléze sušen, a to buď za studena, nebo za zvýšené teploty.\nSušený latex z aloe pravé je obvykle neprůhledná, tmavě čokoládově hnědá, beztvará, pryskyřičnatá hmota s matně voskovým leskem. Má charakteristický a spíše nepříjemný pach, nakyslou a silně hořkou a nelibou chuť. Nejčastěji je obchodován pod názvem \"Barbados aloe\" nebo \"Curacao aloe\".\nPodobný produkt se získává i z jiných druhů aloe, zejména z aloe kapské (\"Aloe ferox\") a jejích kříženců, a obchoduje se pod názvem \"Cape aloe\".\n\nČerstvý gel z aloe pravé je bezbarvá, slizovitá, rosolovitá substance bez vůně a nahořklé chuti. Je obsažen v bezbarvé vnitřní parenchymatické tkáni listu.\nProtože polysacharidy, které jsou hlavními účinnými látkami gelu z aloe, snadno a rychle podléhají degradaci účinkem enzymů a mikrobiálního rozkladu, je účinnost průmyslově zpracovávaného produktu v přímé souvztažnosti se způsobem, kvalitou a rychlostí zpracování suroviny. Ztráta účinnosti biologicky aktivních látek v listech začíná při běžných teplotách již po 6 hodinách od sklizně. Ze sklizených a očištěných listů se buď ručně či strojně vyřezává pouze dužnina, nebo se zpracovávají celé listy. Ruční vyřezání dužniny je nejšetrnější způsob v tom smyslu, že se v produktu objeví nejmenší množství latexu s obsahem nežádoucích anthrachinonů, v průmyslu se však více využívá strojní vyřezávání. V obou případech je následně dužnina nadrcena, na sítech zbavena dužniny a filtrována, přičemž zbytky anthrachinonů se odstraňují pomocí aktivního uhlí. Při zpracování celých listů se listy nejdříve nakrájí na příčné plátky a pak pomelou na řídkou kaši. Z ní jsou selektivně extrahovány nežádoucí složky. Výsledný produkt obsahuje více polysacharidů, než když se dužnina vyřezává, a je též bohatší na minerální látky. K odstranění anthrachinonů se rovněž používá aktivní uhlí. Výsledkem těchto procesů je buď pasterizovaný čistý gel, skladovaný při 4 °C ve vzduchotěsných nádobách, nebo za použití lyofilizace nebo sprejového sušení práškový produkt. K prodloužení trvanlivosti jsou ke gelu přidávány antioxidanty a ochranné látky nebo sulfatované polysacharidy z mořských řas.\nPři domácím použití je nejlepší odříznout z rostliny vždy čerstvý list a vykrájet z něj čistou dužninu s obsahem gelu.\n\nV současné době jsou produkty z aloe součástí nepřeberného počtu různých kosmetických přípravků a zdravotních a potravních doplňků.\nŠťáva se prodává jako zdravotní doplněk, gel se přidává do různých léčivých přípravků, čajů, mléčných výrobků, zmrzliny a cukrovinek. Je součástí řady kosmetických výrobků, jako jsou hydratační krémy, krémy na ruce a obličej, pleťová mléka, mýdla, opalovací krémy, šampóny a vlasová tonika, holicí kosmetika, přísady do koupele, líčidla aj., je však též součástí čisticích prostředků, dětských plenek a latexových rukavic. Kosmetický průmysl proklamuje omlazující, zvlhčující a léčivé účinky těchto přípravků na pleť, publikované výsledky medicínského výzkumu však proklamovaný účinek ani zdaleka nepotvrzují. Jedním z problémů je nestabilita účinných složek v gelu, které rychle podléhají degradaci vlivem okysličení.\nStudie zabývající se účinností různých komerčních přípravků s obsahem gelu přinesly rozličné výsledky. Přípravky byly pomocí chromatografie testovány na obsah hlavní účinné složky, acemananu. Výsledky byly velmi různorodé a u některých z testovaných přípravků byl obsah acemananu dokonce pod hranicí měřitelnosti. Existují ovšem i standardizované farmaceutické preparáty. V roce 2009 provedla Státní zemědělská a potravinářská inspekce kontrolu nápojů s deklarovaným obsahem aloe pravé na českém trhu. Bylo analyzováno celkem 20 vzorků odebraných od dovozců, od českých výrobců i z obchodní sítě. Všechny tyto výrobky aloi pravou obsahovaly a žádný nebyl falšován, nalezené nedostatky se týkaly pouze označení. Studie však hodnotila pouze obsah výtažku z aloe a nikoliv míru zachovalosti účinných složek.\n\nV době, kdy bylo k dispozici jen málo klinických studií o působení aloe a tyto studie přinášely rozporuplné výsledky, byl léčivý účinek často zpochybňován, a to navzdory značné popularitě využívání aloe v domácím léčení a nehledě na tisíciletou historii jejího používání. Od 90. let 20. století se však množí odborné studie, publikované v odborných medicínských časopisech a odkrývající mnohostranné účinky této rostliny. V roce 2006 byla zveřejněna studie přinášející komplexní zhodnocení známého působení a využití aloe v medicíně. Závěrem této studie je, že efektivita a bezpečnost vnitřního a vnějšího užívání aloe je vzhledem k farmakologické komplexnosti tohoto léčiva a nesrovnalostem v literatuře až doposud nedostatečně prozkoumána.\n\nRozporuplné výsledky studií z druhé půlky 20. století lze z určité části přičíst na vrub chybám v provedení, jako je např. omyl v identifikaci rostlin, špatný rostlinný materiál (příliš mladé nebo naopak přestárlé či nečerstvé listy) nebo studie s přídavkem jiné biologicky aktivní substance potenciálně ovlivňující výsledek, jako jsou např. antibiotika. Například v roce 1949 byl testován účinek většího souboru vzorků různých rostlin proti bakterii \"Mycobacterium tuberculosis\", původci tuberkulózy, a aloe pravá (\"Aloe vera\") se ukázala jako ze všech studovaných rostlin nejúčinnější. V roce 1963 byla provedena další studie, v níž byl druh \"Aloe barbadensis\" (synonymum \"Aloe vera\") shledán neúčinným, zatímco druhy \"Aloe chinensis\" (též synonymum \"Aloe vera\") a \"Aloe succotrina\" (příbuzný druh) se projevily jako nejúčinnější.\n\nExtrakt z gelu z aloe pravé má z hlediska léčení popálenin komplexní účinek, podporující rychlejší hojení. Při jeho aplikaci se vytváří na povrchu rány zvlhčující film, působí protizánětlivě, podporuje růst fibroblastů a obnovu i zesíťování kolagenu a zvyšuje pevnost tkáně, dále urychluje granulaci nové pokožky, zlepšuje přísun kyslíku a živin do tkáně a dochází k rychlejší obnově cévního zásobení.\nCelkově se rána rychleji uzavírá, je čistší a se zdravou granulující pokožkou. Studie prokázaly podstatný rozdíl v hojení oproti kontrolnímu vzorku, navíc se ukázalo, že aplikace aloe pravé snižuje množství odumřelé tkáně v ráně. K rychlejšímu hojení dochází při zevní i při vnitřní (perorální) aplikaci. Mimo to pomáhá gel z aloe stimulovat regeneraci buněk a má svíravé, zvláčňující, antivirotické, antibakteriální a antimykotické účinky. Je účinný mj. na lehká řezná poranění a odřeniny, otlaky, bodnutí krev sajícím hmyzem či žihadlem, pohmožděniny, akné a kazy na pleti, poškození kůže šťávou z jedovatce kořenujícího (\"Toxicodendron radicans\"), kožní vředy a ekzémy. Nejlepší účinky má čerstvý gel bez obsahu anthrachinonů (odbarvený).\n\nV roce 1996 byla z aloe izolována nová látka s protizánětlivým působením, nazvaná C-glukosylchromon. Jako další látka s prokazatelně protizánětlivým účinkem byl identifikován také v gelu nejhojněji zastoupený cukr, manóza-6-fosfát.\nRůzné studie potvrdily ochranné působení gelu z aloe proti škodlivému gama záření, měkkému rentgenovému záření a UV-B záření.\n\nLátky obsažené v listech napomáhají léčení kožních problémů jako jsou ekzémy nebo lupénka.\n\nLatex z aloe pravé působí jako silné projímadlo. Za tento účinek jsou odpovědné obsažené glykosidy, deriváty anthrachinonu, zejména barbaloin a isobarbaloin. Podobné látky obsahují i jiné rostliny s projímavým účinkem, např. krušina olšová, sena (\"Senna\") nebo řešetlák Purshův (\"Rhamnus purshiana\"). Glykosidy v aloe samy o sobě projímavé nejsou, bylo však zjištěno, že se v tlustém střevě mění vlivem střevní flóry na silně projímavý aloe-emodin-9-anthron, aloe-emodin a další metabolity. Dále bylo zjištěno, že mezi jednotlivými lidmi jsou rozdíly v citlivosti na tyto látky a vliv má i stravování. Účinek podporuje např. strava s obsahem železitých solí anebo na železo bohatého masa, zatímco cereálie a komplexní sacharidy jej tlumí. Výzkumy ukazují, že metabolity barbaloinu působí společně (synergicky), neboť podávání čistých anthronů tak silný projímavý účinek nemá. Účinné látky zvyšují v tlustém střevě propustnost střevní sliznice, narušují rovnováhu ve vstřebávání vody ze střeva, podporují peristaltiku a sekreci slizu.\n\nU polysacharidů obsažených v gelu aloe pravé byly mimo jiné zjištěny imunostimulující účinky. Jedná se zejména o acemanan, dále glukomanan a galaktogalakturan. Na přelomu tisíciletí byl v aloi pravé rozpoznán nový glykoprotein s antialergenním působením, nazvaný alprogen. Některými klinickými studiemi bylo potvrzeno protizánětlivé, antivirotické a antibakteriální působení extraktu z Aloe pravé.\n\nIn vitro bylo zjištěno rovněž baktericidní působení na \"Streptococcus agalactiae\", \"Enterobacter cloacae\", \"Klebsiella pneumoniae\", \"Pseudomonas aeruginosa\", \"Serratia marcescens\" a \"Citrobacter\" sp., bakteriostatické působení na \"Staphylococcus aureus\", \"Streptococcus pyogenes\" a \"Salmonella paratyphi\" a inhibiční na \"Mycobacterium tuberculosis\" a \"Bacillus subtilis\". Při studiích in vitro byl dokonce prokázán vliv na zpomalení replikace viru HIV, pokusy in vivo však byly bez znatelného účinku.\n\nPři podávání gelu z aloe bylo klinicky prokázáno snížení hladiny krevního cukru a triglyceridů u diabetických pacientů. Gel má rovněž antioxidační účinky. U myší s uměle navozenou cukrovkou bylo zjištěno zmírnění oxidativního poškození mozku způsobeného nahromaděnými radikály, stejně jako snížená peroxidace lipidů v ledvinách. Při srovnávací studii s podáváním gelu z aloe a placeba byl u pacientů zjištěn významný pokles hladiny cholesterolu, triglyceridů a nízkodenzitních lipoproteinů v krvi. Byla rovněž provedena rozsáhlá studie s 5000 pacienty s onemocněním srdce, jimž byl ve stravě podáván gel z aloe po dobu 3 měsíců. Výsledkem bylo významné snížení hladiny cholesterolu, celkového obsahu tuků a triglyceridů v krevním séru. Pacienti, kteří měli navíc i cukrovku, vykazovali na lačno i po jídle sníženou hladinu glukózy v krvi.\n\nAloe-emodin, látka obsažená v malém množství v listech aloe pravé, byl zkoumán jako látka s potenciálně protirakovinným působením. Bylo zjištěno, že tato látka působí cytotoxicky proti některým typům nádorů včetně leukemických, zatímco normální buňky nepoškozuje. Dalšími látkami zkoumanými v souvislosti s protirakovinným působením jsou lektiny. Bylo zjištěno, že lektinová frakce z čerstvé aloe podporuje růst (proliferaci) normálních buněk, zatímco nádorových ne.\n\nExtrakt z gelu z aloe pravé, označovaný jako \"acemanan hydrogel\", má využití v zubním lékařství. Urychluje hojení po extrakci zubu, hojí afty, redukuje množství zubního plaku, tlumí zánět dásní a zánětlivé onemocnění známé jako lichen planus aj. Na rozdíl od jiných používaných prostředků nemá nepříjemnou chuť a nepálí v ráně.\n\nToxické účinky a možnost akutního předávkování byly zjištěny pouze u latexu. Mezi hlavní příznaky náleží zejména prudký a silný průjem se všemi průvodními jevy, mezi něž patří především ztráta tekutin a draslíku a nerovnováha elektrolytů. Kontraindikace vnitřního podávání jsou podobné jako u jiných přípravků s kontaktním projímavým účinkem, jako je např. sena (\"Senna\") nebo krušina olšová. Latex by neměl být podáván pacientům se zánětlivým onemocněním trávicího traktu, zúžením a neprůchodností střev, s křečemi, kolikou, krvácejícími hemoroidy, zánětem ledvin a nediagnostikovanými trávicími potížemi. Vnitřní podávání není doporučeno těhotným a kojícím ženám a dětem do 10 let věku. Užívání projímadel tohoto typu delší než 2 týdny vyžaduje lékařský dohled. Možné vedlejší účinky použití latexu jako projímadla zahrnují zejména břišní bolesti a křeče. V souvislosti s deriváty anthrachinonu je zmiňován fakt, že některé z látek na této bázi jsou karcinogenní. V roce 2013 byla zveřejněna studie na potkanech, prokazující při dlouhodobém podávání surové (neodbarvené, tedy obsahující anthrachinony) šťávy z listů aloe pravé rakovinotvornou aktivitu v oblasti tlustého střeva.\n\nGel z aloe pravé byl při testování na akutní toxicitu shledán netoxickým. Jeho vnější aplikace je možná podle potřeby i vícekrát denně a bez omezení. Byly zaznamenány řídké případy kontaktní dermatitidy, dále erythrema nebo fotosensitivita po vnější aplikaci gelu.\n\nPři domácí přípravě a užívání prostředků z aloe je třeba použít skutečně druh aloe pravá, neboť některé příbuzné druhy jsou jedovaté. K získání gelu k vnější aplikaci se též používá druh aloe stromovitá (\"Aloe arborescens\"), který se často pěstuje jako pokojová rostlina. Účinek je obdobný jako u aloe pravé.\n\nPodstatnou doménou využití aloe pravé je v současné době domácí lékařství a alternativní medicína. V obecném povědomí je aloe zapsána zejména jako nejúčinnější přírodní prostředek na léčbu popálenin a odřenin. Ve Spojených státech amerických je to dokonce z hlediska domácího léčení jedna z nejpopulárnějších bylin.\nAloe pravá je důležitou součástí tradiční medicíny zejména v Indii, Číně, jihovýchodní Asii, Karibiku a v Japonsku, využívána je i v Africe, Pákistánu, zemích Středního východu, Arábii aj. V rámci rozličných kultur je používána k obdobným účelům.\nV bylinném léčitelství se latex z listů aloe používá zejména jako razantní, avšak šetrné projímadlo, jehož účinek se projevuje zejména v tlustém střevě. Účinek se dostavuje do 8 hodin po podání. Užití tohoto projímadla se doporučuje zejména u chronické zácpy, která nereaguje na jiné terapie. Latex podávaný v malých dávkách působí jako tonikum podporující střevní činnost. Čerstvá šťáva z listů se používá zevně na hnisavé rány, kožní záněty, jizvy, popáleniny, opařeniny, spálení od sluníčka a flegmóny. Při ošetřování popálenin se doporučuje přiložit rozříznutý list přímo na postižené místo. V lidovém léčitelství je rovněž známo použití aloe na rakovinu kůže.\nZ aloe pravé se též vyrábí esence pro aromaterapii. Je doporučována pro případy, kdy enormní pracovní nasazení nebo tendence k workoholismu přerostou v celkové vyčerpání. Gel z aloe se též v aromaterapii využívá jako nosná substance esencí při léčbě ekzému.\nVyužití aloe v homeopatii je obdobné jako v alopatické medicíně. Přípravky ze sušené šťávy (latexu) v ředění D3 až D4 jsou doporučovány na střevní potíže, při hemoroidech, zácpě i průjmech, přípravky ze šťávy z čerstvých listů (gelu) zevně na nejrůznější kožní potíže. Přisuzuje se jim zejména protizánětlivý účinek a působení proti plísňovým onemocněním.\n\nAloe pravá je stabilní součástí indické medicíny a je pěstována po celé Indii. Divoce roste na pobřežích států Maháráštra a Gudžarát a v jižní části Indie. Sušená šťáva (latex) je používána vnitřně jako purgativum a emmenagogum (přípravek zvyšující prokrvení pánve a dělohy) a je také doporučována při jaterních onemocněních a bolestivé menstruaci. Gel se používá zevně zejména na poranění a popáleniny jako zvlhčovadlo kůže s protizánětlivým a antimikrobiálním působením.\nV tradiční indické ajurvédské medicíně je aloe používána vnitřně jako laxativum, odčervovadlo, přípravek na léčení hemoroidů a také jako děložní stimulans pro regulaci menstruace. Zevně je aplikována zejména na ekzémy a lupénku.\nV tradiční čínské medicíně se aloe vnitřně používá při zácpě, gastritidě, špatném trávení, bolestech břicha, kožních problémech, pálení žáhy, hypertenzi nebo hypotenzi, při bolestech hlavy a závratích. Zevně se aplikuje na popáleniny, omrzliny, odřeniny, pokousání hmyzem, akné a hemoroidy. V tradičním popisu účinku je latex z aloe charakterizován jako chladný a hořký, pročišťující horkost, směřující dolů, s tropismem ke dráze jater, srdce a sleziny. Povaha gelu je charakterizována jako chladná a vlhká.\nV Arábii se čerstvý gel z aloe pravé aplikuje na čelo při bolestech hlavy a také se používá jako ochlazující prostředek při horečkách. Rovněž má využití při léčení zranění a zánětu spojivek a jako dezinfekční prostředek a projímadlo.\n\nAloe pravá je pěstována jako venkovní rostlina v oblastech, kde nejnižší noční teploty neklesají pod −5 °C, což odpovídá USDA zóně odolnosti 9b až 11. V rámci Evropy je v tomto rozpětí např. oblast jižní Itálie či jižního Španělska. V chladnějších oblastech lze aloi pěstovat jen ve skleníku či jako pokojovou nebo kbelíkovou rostlinu.\n\nAloe pravá je světlomilná rostlina, nenáročná na kvalitu půdy. Prospívá na živinami bohatých i chudých půdách a snáší i půdy zasolené. Za ideální je považována písčitá, mírně zásaditá půda s dostatečným obsahem dusíku a s pH do 8,5. Kořenový systém je poměrně mělký. Rostlina dobře snáší sucho a pokud může vstřebávat rosu povrchem listů, je schopna vydržet bez zálivky až 7 let. Naproti tomu je citlivá na vodu stagnující v půdě a nesnáší trvale zamokřené a špatně propustné půdy. Za ideální roční úhrn srážek z hlediska optimálního růstu je považováno min. 500 mm, optimální obsah dusíku v půdě je v rozpětí 0,4 až 0,5 %. Optimální teplota pro pěstování je mezi 19 až 25 °C, pokud poklesne pod 0, tak je rostlina ohrožena na životě.\n\nAloe je komerčně pěstována na plantážích v sušších oblastech tropů a subtropů, např. v Indii, Thajsku, Spojených státech amerických (v Texasu, Kalifornii a na Floridě), Mexiku, Venezuele, Dominikánské republice, Jihoafrické republice, Keni a na Haiti. Celkový světový obrat obchodu s čerstvým gelem činil v roce 2004 asi 125 miliónů dolarů. Přibližně 60 % gelu pochází z amerického kontinentu, hlavní dodavatelé jsou zde Mexiko, Venezuela a Dominikánská republika. V Asii jsou hlavní producenti Čína a Thajsko. Prudké navýšení poptávky v 90. letech sebou přineslo i přidávání různých náhražek. Bylo například zjištěno, že surový prášek ze sušeného gelu obsahoval v některých případech až 90 % maltodextrinu.\nPři zakládání plantáže aloe pravé je nejprve zorána, uvláčena a pohnojena půda.\nPlantáže se nejčastěji hnojí kravským hnojem nebo jinými organickými hnojivy, syntetická hnojiva se nepoužívají. Sklizeň listů pro získání latexu začíná již druhým rokem, listy pro získání gelu se poprvé sklízejí po 3 až 5 letech od výsadby. Vlastní sklizeň probíhá převážně ručně, přičemž se ostrým nožem odřezává z každé rostliny několik nejstarších listů z vnějšku růžice. Listy jsou ihned odváženy ke zpracování a zachází se s nimi opatrně, aby nebyly poškozeny nebo kontaminovány bakteriemi. Rostliny aloe se vysazují v hustotě asi 15000 až 60000 rostlin na hektar a roční výtěžnost v Indii činí z jednoho hektaru asi 12 tun čerstvých listů. Rostliny se na plantážích dožívají stáří asi 12 let. Doba sklizně je v různých oblastech různá, v Karibiku se např. listy sklízejí v březnu nebo dubnu po období dešťů, v Indii připadá ideální období sklizně na říjen až listopad.\n\nAloe pravá má poměrně málo škůdců, v Indii ji občas napadají houby (\"Alternaria alternata\", \"Fusarium solani\") způsobující skvrny na listech, v tropické Americe se někdy objevuje hniloba kořenů způsobená bakterií \"Erwinia chrysanthemi\". Aloe trpí v kultuře různými chorobami zejména při nedostatku slunečního svitu. Je též citlivá na vodu stagnující v půdě.\n\nAloi pravou lze v České republice podobně jako v jiných oblastech mírného pásu pěstovat jako přenosnou kbelíkovou nebo jako pokojovou rostlinu. Vyžaduje propustnou písčitou půdu a plné slunce podobně jako mnohé jiné sukulenty. Doporučuje se sázet do keramické nádoby s pórovitým střepem a na dno dát drenáž. V létě je vhodná středně silná zálivka a rostlinu lze umístit venku či na balkoně. V době, kdy noční teploty klesají k 10 °C, je třeba rostlinu přenést dovnitř a umístit ji např. u jižního okna v chladné chodbě. Zimní teploty by neměly klesat pod 5 °C. V zimě je třeba zalévat velmi málo, květináč by měl mezi jednotlivými zálivkami zcela proschnout. Rostlina kvete v květnu a červnu, v našich podmínkách však vykvétá zřídka.\nJako „léčivá aloe“ jsou ovšem častěji v bytových podmínkách pěstovány otužilejší rostliny z okruhu aloe stromovité (\"Aloe arborescens\").\n\nV českých botanických zahradách se lze s aloí pravou setkat celkem zřídka. Je udávána např. ze skleníků Botanické zahrady léčivých rostlin Farmaceutické fakulty UK v Hradci Králové.\n\nHlavním způsobem množení aloe pravé v domácích podmínkách je vegetativní rozmnožování pomocí odnoží, neboť semena špatně klíčí a semenáče celkově rostou pomaleji než oddělky. Odnože se samovolně vytvářejí kolem mateční rostliny v letních měsících. Je vhodné je oddělovat při velikosti asi 10 cm. Další možností je řízkování oddenků, přičemž délka řízků by měla být asi 5 až 6 cm a na každém řízku by měly být minimálně 2 až 3 nody. Ve velkopěstitelských podmínkách se též používá meristémové množení in vitro.\n\nAloe pravá je v Evropské unii povolena jako potravní doplněk v souladu s vyhláškou 1831/2003. Obsah aloinu je v potravinách a nápojích omezen na množství maximálně 0,1 mg na kilogram. Ve Spojených státech amerických je gel z aloe pravé povolen jako potravní doplněk. Volný prodej projímavých rostlinných drog na bázi anthrachinonů zde není povolen a v roce 2002 byly vyňaty ze seznamu rostlinných drog obecně bezpečných k užívání.<ref name=\"eu1334/2008\"></ref>\n\n\n"}
{"id": "493693", "url": "https://cs.wikipedia.org/wiki?curid=493693", "title": "MPEG-4", "text": "MPEG-4\n\nMPEG-4 je kolekce patentovaných metod definujících kompresi a uložení zvukových a obrazových dat. Představena světu byla v roce 1998 a představovala skupinu standardů pro kódování audia, videa a na to navazujících technologií formálně vydaný ISO/IEC Moving Picture Experts Group jako standard ISO/IEC 14496. Využití MPEG-4 zahrnuje kompresi AV dat pro web (Streaming), uložení dat na CD a DVD, hlasovou a video komunikaci a digitální televizní vysílání.\n\nMPEG-4 využívá mnoho z existujících standardů MPEG-1, MPEG-2 a dalších. Dále přidává nové vlastnosti jako například možnost práce s trojrozměrnými objekty pomocí VRML, objektově orientované kompositní (obsahující audio, video a VRML objekty) soubory, podpora pro DRM specifikované třetí stranou a různými druhy interaktivity.\n\nMnoho vlastností standardu MPEG-4 je definováno jako volitelné, tj. je necháno na vývojářích softwaru, zda je implementují či nikoliv. To znamená, že zde může existovat velké množství neúplných implementací standardu MPEG-4. Za účelem vyřešení tohoto problému je zaveden koncept „profilů“ a „úrovní“, určujících specifické skupiny částí standardu, které by měla aplikace implementovat, aby byly dobře použitelné pro nějaký konkrétní účel.\n\nMPEG-4 je standard, který se stále ještě vyvíjí, zvláště některé jeho části. Společnosti propagující kompatibilitu zařízení využívajících MPEG-4 často velmi nejasně specifikují k jaké „úrovni“ standardu se odkazují. Klíčové části, ke kterým je nejvíce upínána pozornost, jsou MPEG-4 part 2 (zahrnujíce rozšířený profil samplování využívaný kodeky jako například DivX, Xvid, Nero Digital, 3ivx a QuickTime 6) a MPEG-4 part 10 (specifikace AVC/H.264 používaného kodérem x264, Nero Digital AVC, QuickTime 7, a high-definition video médii jako například Blu-ray disk).\n\nMPEG-4 obsahuje mimo jiné následující části:\n\n"}
{"id": "493704", "url": "https://cs.wikipedia.org/wiki?curid=493704", "title": "Česká historiografie", "text": "Česká historiografie\n\nČeská historiografie (dějepisectví) se začala rozvíjet záhy po vzniku českého knížectví v 9. století. První menší záznamy historických událostí se pokoušely od 12. století uceleně shrnout kroniky (Kosmova kronika, \"Zbraslavská kronika\", tzv. \"Dalimilova kronika\", husitské kroniky). Další kroniky byly napsány také v období humanismu, autoři však začínali psát také o dějinách náboženských hnutí, k nimž patřili (o Jednotě bratrské Jan Blahoslav), nebo o dějinách svého stavu (šlechtických rodů či měst). Po porážce českých stavů na Bílé hoře museli protestanté české země opustit; jejich tvorba pak ještě nějakou dobu doznívala v exilu. Domácí katolická historiografie se snažila navázat na tradici české katolické historiografie, avšak s nevelkým úspěchem.\n\nNový vzestup dějepisectví v českých zemích zaznamenalo až s příchodem osvícenství, které kladlo důraz na kritiku pramenů a jejich edici. Ediční činnost ovšem vedla k bourání starých mýtů (Dobner zpochybnil věrohodnost Hájkovy kroniky) a novému pohledu na některé události českých dějin (Pelcl pozitivně ohodnotil Husovu činnost, Dobrovský přehodnotil pohled na Jana Nepomuckého). Po roce 1820 ovšem začal romantismus osvícenské principy vytlačovat a historiografie měla začít sloužit nacionálním zájmům. Největší dílo sepsal Palacký, který české dějiny charakterizoval jako neustálé potýkání českého a německého živlu.\n\nSkutečná vědecká historická věda se začala rodit až v 2. polovině 19. století s příchodem pozitivismu, který kladl velký důraz na systematickou důslednou práci s prameny a odmítal intuici. Pozitivistické dějepisectví sice ještě nějakou dobu dále sloužilo národním či politickým zájmům (Tomek, Gindely), Jaroslav Goll ovšem nakonec prosadil odpolitizování historiografie a vtiskl jí ráz skutečné vědecké práce založené na propracované metodologii.\n\nGoll také vychoval na oddělené české pražské univerzitě skupinu žáků, které se začalo říkat „Gollova škola“. Nejednalo se o homogenní skupinu, společné jí však byla gollovská pozitivistická metoda. Mezi hlavní představitele patřil Pekař, Šusta, Novotný, Krofta a Nejedlý. Kromě této skupiny působila ještě starší generace pracující tradičními metodami poplatnými nacionálním, politickým či náboženským požadavkům. Také se od historické vědy začaly oddělovat pomocné vědy historické (Emler, Friedrich) a archeologie (Píč, Niederle). A v neposlední řadě se vyvíjela také historiografie českých Němců, byť pod silným vlivem nacionalismu (Bachmann, Bretholz).\n\nV meziválečném období dále pokračovala činnost pozitivistické historiografie, avšak její zmechanizování a odosobnění vedlo ke skepsi, kritice pozitivistické metodologie (Werstadt, Slavík). Určité východisko představovalo obohacení politických dějin o hospodářsko-sociální dějiny (Mendl), v čemž pokračovala také mladší generace ve 30. letech. Z řady historiků vybočoval Kalista, jenž představil svou vlastní koncepci historikovy práce, jež podle něj měla být tvůrčí činností.\n\nPřeryv v české historiografii znamenala nacistická okupace a nastolení komunistického režimu. O dějinách se muselo oficiálně psát v souladu s marxistickou ideologií. Politicky nevyhovující autoři museli svá díla vydávat pod jménem svého kolegy, který mohl publikovat, nebo jejich práce nevycházely vůbec. Svobodnou vědeckou činnost umožnila až sametová revoluce roku 1989.\n\nČeská středověká historiografie se začala rozvíjet v 9. století v prostředí duchovenstva, jež sepisovalo seznamy významných zemřelých (nekrologie) a svatých (martyrologia) a významných historických událostí (anály). Výpravnějším útvarem byly legendy (například \"Kristiánova legenda\"). Z těchto materiálů později čerpali kronikáři, z nichž byl nejvýznamnější Kosmas (asi 1045–1125), na kterého později navazovali další.\n\nDalší významná díla vznikla až na přelomu 13. a 14. století (\"Zbraslavská kronika\" a \"Kronika tak řečeného Dalimila\"), pak však následovalo za vlády Karla IV. období útlumu, v němž vznikala v podstatě jen málo originální díla, ačkoli Karel IV. psaní děl o dějinách podporoval.\n\nAni bouřlivé husitské období českému dějepisectví příliš nepřálo. V této době se sice objevují mnozí plodní autoři, jejich díla se však vyznačují tendenčností a mají spíše politický než historiografický charakter (Vavřinec z Březové: \"Husitská kronika\", Mikuláš z Pelhřimova: \"Kronika táborská\"). Kromě deníků (Václav Šašek z Bířkova) pak také vznikaly různé paměti, jež byly později shrnuty do souboru s názvem \"Staré letopisy české\".\n\nHumanistická historiografie se vyvinula na území Itálie a vyznačovala se větší kritičností a promyšlenější metodologií než dějepisectví středověké. Záhy po vstupu humanistického dějepisectví na českou půdu vzniklo několik kronik, z nichž největšího vlivu dosáhla Hájkova \"Kronika česká\", jež ovšem obsahovala kromě faktů také mnohé Hájkovy výmysly. Další významná díla vznikala v prostředí Jednoty bratrské, jejíž dějiny tato díla právě popisovala. Na tomto poli vynikl zejména Jan Blahoslav. Kromě toho vznikalo také množství děl v prostředí šlechty (Václav Březan, Bartoloměj Paprocký z Hlahol), měst (městské kroniky) a na pražské univerzitě.\n\nPo porážce na Bílé hoře roku 1620 museli protestanté zemi opustit nebo konvertovat ke katolictví. V exilu pak doznívala protestantská historiografie, jež se snažila obhájit protestantismus i českou národní a politickou svébytnost (Pavel Stránský, Pavel Skála ze Zhoře). Filosofičtější pohled na dějiny nabídl Jan Amos Komenský. Domácí katolické dějepisectví rovněž navazovalo na předešlou tradici, avšak jen na jeho katolickou větev. To vedlo velmi často až k nekritickému přejímání Hájkových výmyslů a úpadku české historiografie. Ani Bohuslav Balbín nedovedl nabídnout obšírnější podání českých dějin a jeho následovník Tomáš Pešina z Čechorodu také svým dílem \"Mars Moravicus\" nedokázal zabránit skomírání české historiografie, jež ožila až s příchodem osvícenství.\n\nHistoriografie se v českých zemích v kontextu osvícenství rozvíjela v 18. století. Vyznačovala se důrazem na kritiku a zpřístupňování pramenů. Při této ediční činnosti a při růstu vzdělanosti a náboženské tolerance nutně docházelo ke změně úhlu pohledu na dějinné události a k bourání staletých mýtů. Toto je zřetelné u Gelasia Dobnera (odhalení nevěrohodnosti Hájkovy kroniky), Františka Martina Pelcla (sympatie k Husovi) i Josefa Dobrovského (zpochybnění legendy Jana Nepomuckého).\n\nV tomto období vznikla také díla, jež měla české dějepisectví popularizovat a nakonec se s rostoucí vzdělaností začaly objevovat psát o historii také v širších vrstvách (František Jan Vavák). Okolo roku 1800 však přišel v důsledku událostí spjatých s napoleonskými válkami útlum dějepisecké činnosti, jež se obnovila po roce 1820, tentokrát však již ne pod vlivem osvícenství, nýbrž pod vlivem romantismu ve službách národního obrození.\n\nNový vzestup české historiografie započal okolo roku 1820. Metodologicky navazovala na výdobytky osvícenské historiografie (kritika a interpretace pramenů), osvícenské důrazy však nahradily akcenty romantické, ustupovalo se od hledání abstraktních mechanických zákonitostí a namísto toho se zdůrazňovala specifická individualita každé doby. Inspiraci obrozenecká historiografie čerpala z Herdera. Stále větší význam získávalo také nacionální hledisko, přičemž do české historiografie postupně pronikala Hegelova dialektika.\n\nNejvlivnější osobností pro historiografii tohoto období se stal František Palacký, který nejen inicioval a podporoval zakládání institucí věnujících se dějinám (Vlastenecké museum v Čechách a jeho časopis), ale sám sepsal dílo, vůči kterému se po celá další desetiletí museli historici ať už pozitivně, či negativně vymezit. Stěžejní myšlenku díla představovala představa neustálého stýkání a potýkání českého a německého živlu v českých zemích.\n\nV tomto období se postupně historiografická produkce specializovala. Ke vzniku archeologie přispěl Pavel Josef Šafařík, zejména však Jan Erazim Vocel. V rámci ediční činnosti vznikly obrovské projekty pro vydávání zejména diplomatických pramenů (\"Codex diplomaticus et epistolaris Moraviae\"). A konečně se od doposud jednotné historiografie v českých zemích začala s rostoucím nacionalismem oddělovat historiografie německá. Zdůrazňování nacionálních hledisek vedlo nutně k rozdílnému pohledu na společné dějiny.\n\nSkutečná vědecká historiografie se začala vyvíjet od poloviny 19. století, kdy do české historiografie začaly postupně pronikat myšlenky pozitivismu, který zdůrazňoval, že dějepisectví by se mělo zakládat na systematické práci s prameny a nikoli na romantické intuici. Tento ideál však narážel na dějinnou realitu politických bojů, a historiografie tak mnohdy sloužila k dodávání argumentů soupeřících politických či nacionálních koncepcí.\n\nProjevilo se to i u pokračovatelů Palackého: Václav Vladivoj Tomek a Antonín Gindely zastávali konzervativnější katolické pozice, zatímco Josef Kalousek byl liberálem, hájícím české státní právo. I přes tyto rozpory ovšem mohla vzniknout kvalitní díla, k nimž přistupovala bohatá ediční práce Josefa Emlera a díla týkající se regionální, zejména moravské historie (Beda Dudík, Vincenc Brandl). Ještě silnější nacionální tón se pak objevoval u česko-německé historiografie, která se snažila dokázat, že české země přijaly křesťanství nikoli od Cyrila a Metoděje, nýbrž od bavorských kněží, a že vyspělá česká kultura je německého původu (Karl Adolf Konstantin Höfler, Ludwig Schlesinger).\n\nPravá vědecká historiografie se ovšem prosadila až po rozdělení pražské univerzity na českou a německou část roku 1882, a to zejména díky působení Jaroslava Golla, který kladl velký důraz na kvalitní vědeckou práci s prameny a zároveň se snažil propojit českou a evropskou historiografii. Odmítal podřídit svou práci politickým či nacionálním požadavkům, což jej a jeho žáky posléze přivedlo do sporu s Masarykem a jeho stoupenci. Dalším významným univerzitním historikem se stal Antonín Rezek, který se orientoval na obecné dějiny.\n\nRostoucí počet historiků umožnil další specializaci historického bádání na různé oblasti. V dějepisectví dále působili také středoškolští učitelé, z nichž je třeba zdůraznit Zikmunda Wintera. Německé dějepisectví (zejména Adolf Bachmann) dále pokračovalo ve zdůrazňování německé kulturní nadřazenosti.\n\nOd počátku 20. století se česká historiografie ubírala poněkud odlišnou cestou než v západní Evropě, kde dějepisectví nedokázalo předvídat tak zásadní události jako první světovou válku nebo ruskou revoluci. V českých zemích se však politický program stran mnohdy založený na odvolávání se na české dějiny nakonec vznikem Československa naplnil a proto zde nezavládly takové pochybnosti o úloze historie jako jinde ve světě.\n\nHlavní roli hrála v tehdejší české historiografii tzv. „Gollova škola“, jak se nazývala skupina historiků, která od svého vysokoškolského profesora Jaroslava Golla převzala přísně vědeckou metodologii. Nejednalo se však o homogenní skupinu následovníků, neboť rozdělovala názorová a národně-politická a později sociálně-politická hlediska.\n\nNejblíže stál Gollovi Josef Pekař, jenž se stal také nejaktivnějším Gollovým obhájcem ve sporu o smysl českých dějin. Postavil se proti Masarykově filosofické koncepci, že české národní obrození přímo navazovalo na husitství. Rovněž se stavěl opatrně vůči prvorepublikovému radikalismu, hlásající hesla o „odčinění Bílé hory“. Úkolem dějepisce je podle něj „umělecky oživit vědecky probádanou minulost“. Pekař se také soustředil na hospodářské a sociální dějiny, podobně jako jeho kolega Josef Šusta.\n\nJiným směrem se vydal Václav Novotný, který se věnoval spíše jen politickým a náboženským dějinám. Stal se příznivcem Masarykova politického realismu, do sporu o české dějiny však nezasáhl, ačkoli Masarykovo tvrzení o návaznosti národního obrození na husitství po důkladném prozkoumání dějin husitství považoval za nevěrohodné. Také se mnohem více než Pekař vracel k Palackého závěrům, ačkoli Goll požadoval jejich revizi.\n\nJeště více se na Masarykovu stranu přiklonil Ladislav Karel Hofman, který dějiny charakterizoval jako neustálé střetávání humanity s násilím a požadoval větší angažovanost historiků. Kamil Krofta soustřeďující se především na středověké dějiny se zprvu proti Masarykovi stavěl, avšak po roce 1918 dokázal ocenit etickou hodnotu Masarykova díla, a později dokonce začal pracovat v diplomacii. Nesouhlasil s Pekařovým voláním po revizi Palackého, stejně jako s jeho hodnocením husitství.\n\nZcela zvláštním Gollovým žákem byl Zdeněk Nejedlý, jehož ovlivnil také Otakar Hostinský a Masaryk. Vstoupil do sporu o smysl českých dějin, kde se snažil popsat vývoj tohoto sporu a najít smíření mezi Pekařem a Masarykem. Postupem doby však Nejedlý stále více inklinoval k marxismu a komunismu a po svém pobytu v Sovětském svazu začal prosazovat názor, že idea komunismu těsně navazuje na české národní obrození. Značně nepodloženými tvrzeními se Nejedlý odklonil od Gollem zdůrazňované přísné vědecké práce a položil základy české marxistické historiografie.\n\nVedle „Gollovy školy“ samozřejmě působili také historici, na něž Goll neměl takový vliv. Jednalo se jednak o starší generaci, jež pracovala tradiční metodou a jíž historiografie sloužila k prosazování národního nebo náboženského programu. Vedle toho však docházelo k ustavení samostatných vedlejších historických oborů. Pro rozvoj pomocných věd historických měl zásadní význam Gustav Friedrich, zatímco při vzniku moderní české archeologie hrál velkou roli Josef Ladislav Píč a Lubor Niederle. Metody vědecké práce vstoupily také do oblasti regionálního dějepisectví. Historiografie kultury rovněž přejala Gollovu metodologii, snaha skrze dějepisectví reformovat přítomnost a inklinace k filosofii ovšem vypovídá také o značném Masarykově vlivu.\n\nNěmecká historiografie v českých zemích zůstávala z velké části nacionalistická. Jejím představitelem byl moravský historik Bertold Bretholz, který tvrdil, že společnost v českých zemích byla od počátku českoněmecká, neboť Němci zde nepřišli až ve 13. století při německé kolonizaci, nýbrž přebývali zde již od dob Markomanů. Část německých historiků (Adolf Zycha, Wilhelm Wostry) však od nacionalismu postupně upouštěla, což přineslo diferenciaci německé historiografie.\n\nV meziválečném období historiografie zprvu pokračovala dále ve stopách předválečné historiografie a podle zásad Gollových pozitivistických metod (Rudolf Urbánek, František Michálek Bartoš). Tato historická práce se přitom mohla plně opřít o množství nových institucí, jejichž vznik byl založením Československa umožněn.\n\nSílící mechaničnost a odosobněnost práce s prameny ovšem některé historiky vedla ke skepsi, kritice gollovské metodologie a hledání nových východisek. Mezi hlavní kritiky patřil Jaroslav Werstadt, jenž zdůrazňoval, že historiografie nesmí být jen „vědou pro vědu“, ale musí být oslovující. Jan Slavík navíc zpochybňoval představu absolutní objektivity historika, upozorňoval také na proměnlivost pojmů a idejí a sám zkoumal, jak vlastně obraz minulosti vzniká.\n\nJistým východiskem bylo obohacení historie o hospodářský a sociální rozměr, jak to učinil Bedřich Mendl, který se inspiroval dobovým vývojem světové historiografie. Na něj navázala nová generace historiků, jež staré problémy (husitství, Bílou horu, národní obrození) začala promýšlet z nového socioekonomického úhlu pohledu. Z řady mladých historiků vybočoval Zdeněk Kalista, který poznávání historie chápal jako tvůrčí činnost. Historie podle něj nemá být jen suchým spojováním faktů, nýbrž tato fakta mají být prodchnuta dějepiscovou tvořivostí a představivostí.\n\nPřestože v předcházející fázi německého dějepisectví v českých zemích se projevil náběh k odklonu od nacionalismu, meziválečný vývoj tuto tendenci zvrátil. Nesouhlas s vůdčí rolí čechoslováků v československé politice a později vzestup nacismu vedl k tomu, že německá historiografie dále sloužila českým Němcům k národnostně-politickému boji.\n\nPo Vítězném únoru 1948 získala vedoucí úlohu ve státě Komunistická strana Československa, která svou legitimitu odvozovala od historické předurčenosti komunismu jako konečného vývojového stádia lidstva. Proto se marxistické pojetí historie založené na historickém materialismu stalo pro českou historiografii povinné, zatímco starší a jiné nemarxistické dějepisectví bylo zavrhováno jako \"buržoazní\". V národních dějinách byly hledány \"pokrokové\" tendence třídního boje sociálně utlačovaných, za jejichž vyvrcholení byla považována doba husitství. V klíčové pozici husitství marxistická historiografie navazovala na pojetí Palackého, ale rozhodující hybnou sílu nacházela v boji husitů proti feudálnímu útlaku. Tato koncepce českých dějin měla oporu v autoritě Zdeňka Nejedlého, ministru školství a později předsedovi Československé akademie věd, a vyjádření našla ve spisku mladého historika Josefa Macka \"Husitské revoluční hnutí\" (1952). Silnou poplatnost Marxovu pojetí dějin prozrazuje už název tohoto titulu, protože nemohl být použit termín revoluce vyhražený buržoazním revolucím počínaje 16. stoletím.\n\nK postupnému uvolnění a částečné liberalizaci historiografie došlo v 60. letech.\n\n\n"}
{"id": "493711", "url": "https://cs.wikipedia.org/wiki?curid=493711", "title": "Klasifikace hub", "text": "Klasifikace hub\n\nKlasifikace hub (Fungi) prošla v posledních desetiletích, podobně jako klasifikace nadřazené úrovně Eukaryota, důkladnou revizí na základě fylogenetických studií, které pomohly odhalit vzájemné příbuzenské vztahy jednotlivých taxonů. Níže uvedená klasifikace je výsledkem spolupráce širokého kolektivu mykologů v rámci projektu Assembling the Fungal Tree of Life (AFTOL).\n\nPodle tohoto systému se říše Fungi dělí na několik samostatných kmenů a podříši Dikarya, která sdružuje kmeny hub stopkovýtrusých a vřeckovýtrusých.\nČeské názvosloví je založené na BioLibu.\n\nSystém (do úrovně řádů) vychází ze zatím poslední (publikované v r. 2007) komplexní fylogenetické systematiky hub, zpracované v rámci projektu Assembling the Fungal Tree of Life (AFTOL).\nOproti dřívějším systémům obsahuje některé zásadní změny, vycházející z fylogenetických studií. Byla předně zrušena nesystematická kategorie nedokonalých hub; systém také neobsahuje (dříve do hub tradičně řazené) skupiny, které podle nové systematiky Eukaryot patří do jiných skupin (např. Pseudofungi ve skupině Stramenopila). Nepřirozená skupina spájivých hub byla rozdělena na samostatné kmeny a podkmeny, u kterých lze přirozenost předpokládat. Ze stejného důvodu došlo k „zeštíhlení“ tradičních chytridiomycet a vyčlenění některých skupin do samostatných kmenů a podkmenů. Mezi samostatné kmeny říše hub byly zařazeny mikrosporidie. Systém obsahuje vedle samostatných kmenů fylogeneticky přirozenou podříši Dikarya zahrnující houby vřeckovýtrusné a houby stopkovýtrusné.\n\nNad rámec projektu AFTOL jsou doplněny nově objevené kmeny Cryptomycota a Aphelida (některými vědci řazené spolu s mikrosporidiemi mimo houby do nadřádu Opisthosporidia), nově popsané třídy Archaeorhizomycetes, Geoglossomycetes a Xylonomycetes a nově popsaný řád Stereopsidales. V roce 2015 pak byly entorrhizomycety vyděleny ze stopkovýtrusých do samostatného kmene Entorrhizomycota. Další nové skupiny (např. na úrovni tříd: Barbatosporomycetes, Basidiobolomycetes, Calcarisporiellomycetes, Cladochytriomycetes, Hyaloraphidiomycetes, Mesochytriomycetes, Neozygitomycetes, Lobulomycetes, Olpidiomycetes, Physodermatomycetes, Polychytriomycetes, Ramicandelaberomycetes, Rhizophlyctidomycetes, Sanchytriomycetes, Synchytriomycetes, Umbelopsidomycetes) byly přidány podle studie z r. 2018, přísněji respektující hledisko fylogenetické příbuznosti, tj. přirozenost taxonů (a proto povyšující úroveň u mnoha skupin zahrnutých do samostatných bazálních kmenů); navrhované rozšíření počtu podříší zahrnuto není (nezměnilo by podstatu systému) s výjimkou několika připojených poznámek.\n\nPoznámka: Rovnítkem jsou vyznačena synonyma (starší nebo alternativní označení); má-li synonymum od nové kategorie odlišnou taxonomickou úroveň, je uvedeno v závorce.\n\n\n\nNa výše uvedenou systematiku z projektu AFTOL navázala v r. 2009 fylogenetická studie 82 kompletních genomů. Byl potvrzen přirozený klad Dikarya zahrnující houby vřeckovýtrusné a houby stopkovýtrusné, naopak houby spájivé (Zygomycota) se jako nepřirozená skupina rozpadly (a s nimi i nadřazená úroveň Eumycota). Také bylo potvrzeno zahrnutí mikrosporidií do hub, problémem je však konkrétní pozice ve fylogenetickém stromu. Bazální úrovně hub zkoumala fylogenetická analýza jaderných i mitochondriálních genů (publikovaná r. 2009) s cílem stanovit sesterskou skupinu hub a s její pomocí upřesnit bazální větvení fylogenetického stromu hub. Jako sesterská skupina hub byly potvrzeny nuklearie (Nucleariida), pro společný celek bylo navrženo jméno Holomycota.\nRod \"Rozella\", zajímavý absencí chitinové buněčné stěny, byl nejprve vyčleněn z chytridií a ve studii z r. 2011 se ukázal být zástupcem nového kmene Cryptomycota, jedné z bazálních evolučních větví hub. Pravděpodobně jsou jeho blízkými příbuznými nejen mikrosporidie, ale překvapivě též afelidie, dříve zahrnované do příbuzenstva živočichů. Studie z r. 2018 pak zahrnula i další, nově objevené skupiny (včetně bazální skupiny BCG1, identifikované v mořských environmentálních vzorcích, a bazální skupiny BCG2, identifikované v půdních a sladkovodních environmentálních vzorcích), a naznačila nepřirozenost skupiny Mucoromyceta.\n\nFylogenetický strom hlavních skupin hub vypadá podle současných (r. 2018) představ následovně ((P) značí skupinu, která se může ukázat parafyletickou, případně polyfyletickou):\n\n"}
{"id": "493713", "url": "https://cs.wikipedia.org/wiki?curid=493713", "title": "Advanced Communications Riser", "text": "Advanced Communications Riser\n\nAdvanced Communications Riser (ACR) je málo běžný slot nacházející se na starších základních deskách počítačů. Je určený pro síťové karty, zvukové karty a modemy. Tento slot původně vyvinula firma Asus.\n\nACR funguje pouze ve spolupráci s VIA chipsetem, na jiných deskách tedy ACR nenajdete. Svým provedením se velmi podobá běžnému PCI slotu.\n\nOd PCI slotu jej poznáme:\n\n\n"}
{"id": "493721", "url": "https://cs.wikipedia.org/wiki?curid=493721", "title": "Willem Blaeu", "text": "Willem Blaeu\n\nWillem Janszoon Blaeu (1571, Uitgeest nebo Alkmaar – 21. října 1638, Amsterdam), známý též pod zkráceným jménem Willem Blaeu, byl nizozemský kartograf, tvůrce atlasů a spisovatel.\n\nJako synovi zámožného prodavače sleďů mu bylo předurčeno pokračovat ve šlépějích svého otce, avšak jeho zájmy více směřovaly do oblasti matematiky a astronomie. V letech 1594 až 1596 studoval u dánského astronoma Tycha Brahe a byl vyškolen výrobcem glóbů.\n\nKdyž se vrátil do Nizozemska, vyráběl mapy a glóby a jakmile měl k dispozici vlastní tiskárnu, byl schopen pravidelně vydávat mapy států v atlasovém formátu, z nichž některé se objevily v \"Atlasu Novum\" vydaném v roce 1635. V roce 1633 byl jmenován tvůrcem map Nizozemské Východoindické společnosti.\n\nByl také editorem a publikoval práce Willebrorda Snella, Adriaana Metia, Gerharda Johanna Vossiuse a historika a básníka Pietra Corneliszoona Hoofta.\n\nMěl dva syny, Joana a Cornelise, kteří po otcově smrti v roce 1638 pokračovali v tvorbě map a vydavatelské činnosti.\n\n"}
{"id": "493724", "url": "https://cs.wikipedia.org/wiki?curid=493724", "title": "Historický pramen", "text": "Historický pramen\n\nHistorickým pramenem se nazývá primární zdroj informací v historickém bádání. Každý pozůstatek lidské činnosti, který podává relevantní informaci o lidské minulosti, lze využít jako historický pramen. Zvláštní důležitost mají písemné historické dokumenty, jejichž výskyt zahajuje tzv. historické období (aktéři dějin vystupují z anonymity). Nepísemným pramenem se může stát např. archeologický nález, historický obraz známého města nebo třeba filmový záznam politické události.\n\nHistorická práce spočívá ve vyhledávání (rešerši) pramenů, jejich analýze a kritice (tj. rozbor a hodnocení jejich důležitosti (relevance), hodnověrnosti, srovnávání s dalšími prameny atd.), interpretaci (výklad zjištěných informací) a zpracování zjištěných poznatků v širších souvislostech.\n\nPrameny je možné rozdělit podle několika hledisek: dle původu pramene (památky, pozůstatky a tradice, prameny), dle formálních znaků (písemné, nepsané, ústní), dle informační struktury (bezprostřední, zprostředkované), dle typu (písemné, hmotné, etnografické, ústní, lingvistické, fonografické, filmové a fotografické) a konečně dle obsahu (ergotechnické – ekonomika, sociotechnické – společnost, psychotechnické – vědomí, tradice).\n\n\n\n"}
{"id": "493725", "url": "https://cs.wikipedia.org/wiki?curid=493725", "title": "Jan Krouský", "text": "Jan Krouský\n\nJan Krouský (18. února 1814 Katusice – 4. října 1876 Katusice) byl staročeský politik, organizátor českého hospodářského a společenského života na Mladoboleslavsku a podporovatel české literatury.\n\nNarodil se jako syn statkáře a rychtáře Jana Krouského z Katusic a matky Kateřiny, dcery Václava Zoufalýho z Krásnovsi č.d.24. Navštěvoval klášterní školu v Bělé pod Bezdězem. Velký vliv na něj měl spisovatel Karel Alois Vinařický, farář v nedaleké Kováni, který zde ve druhé polovině třicátých let 19. století pravidelně pořádal setkání literátů a dalších osobností. 27.listopadu 1843 Krouský pojal za manželku tehdy 24 letou sestru Winařického Aloysii. Na Kováň jezdili Vinařického přátelé, např. František Ladislav Čelakovský, básník Josef Krasoslav Chmelenský, libuňský jemnostpán Antonín Marek, ale také František Palacký nebo Pavel Josef Šafařík. Setkání s nimi Krouského (kterému říkali „Katusický“) inspirovalo a přivedlo na národní myšlenku. Na konci 30. let se seznámil také s Václavem Bolemírem Nebeským. Jejich přátelství přetrvalo mnoho let a vzájemná korespondence je dodnes nevyčerpaným zdrojem informací.\n\nDnes je nejvíce oceňováno Krouského úsilí o rozvoj české literatury i kulturního a společenského života. Počátkem čtyřicátých let začal přispívat svými články do českých novin, např. Tylových Květů, České včely, Pražských novin či Národních novin. V téže době založil vlastní knihovnu, jež se záhy stala zdrojem osvěty pro široké okolí a za života Krouského dosáhla téměř čtyř tisíc svazků. Spolupracoval s nakladateli F. S. Kodymem, F. Šimáčkem a dalšími, jimž pomáhal na venkově rozšiřovat jejich spisy a získávat předplatitele pro chystaná díla.\n\nFinančně podporoval mnoho básníků a spisovatelů, mezi nimi např. Josefa Kajetána Tyla, jenž mu dedikoval svou knížku „Vojta, chudý čeledín“; Josefa Frantu Šumavského, kterému přispěl na vydání česko-německého slovníku; Jana Palárika, jemuž odeslal na Slovensko finanční dar na založení spolku pro vydávání školních knih; svého přítele Václava Bolemíra Nebeského a další. Pravděpodobně se také podílel na druhém vydání Máchova Máje, o jehož podpoře jednal v roce 1843 s Karlem Sabinou a Máchovým bratrem Michalem.\nJako vůbec první rolník se stal členem Musea království českého a Matice české a působil také ve Svatoboru.\n\nOd roku 1843 zasedl v katusickém obecním zastupitelstvu. V roce 1848 byl členem deputace ke generálu Windischgrätzovi s cílem odvrátit ho od bombardování Prahy. Jeho kandidatura na poslance Říšského sněmu na počátku roku 1849 – na uvolněné místo po Karlu Vinařickém – úspěšná nebyla.\n\nRoku 1861 byl zvolen poslancem Českého zemského sněmu za kurii venkovských obcí (okresy Mladoboleslavský, Mnichovohradišťský a Bělský). V roce 1861 se rovněž stal poslancem Říšské rady (tehdy ještě volena nepřímo coby sbor delegátů vysílaných jednotlivými zemskými sněmy). V rámci českého státoprávního odporu ovšem mandát nepřevzal, do sněmovny se nedostavil, přičemž na schůzi sněmovny 5. prosince 1864 to bylo vyhodnoceno jako rezignace na mandát.\n\nOd roku 1864 se stal katusickým starostou. Nechal zkultivovat zpustlé pozemky na zahrady, upravovat cesty, vysazovat stromořadí a opravit kostel zničený požárem. Založil fond pro stavbu nové školy v Katusicích, obecní knihovnu a spoluzakládal učitelskou přípravku v Mladé Boleslavi. 22. dubna 1865 zvítězil ve volbách do okresního zastupitelstva, ovšem ve funkci starosty okresu bělského nebyl pro své smýšlení státním ministerstvem schválen. Jako člen okresního výboru však aktivně působil až do své smrti.\n\nNa přelomu 60. a 70. let pak byl jedním z organizátorů mohutných táborů lidu pod Bezdězem.\n\nKrouský se zasloužil také o hospodářský vzestup svého kraje. K jeho nejvýznamnějším činům patří založení rolnického akciového cukrovaru v Dolním Cetně (dnes část obce Niměřice) roku 1868, které uskutečnil společně s knížetem Thurn-Taxisem. Když pak Thurn-Taxis kvůli svému osobnímu úpadku rezignoval, převzal Krouský post předsedy správní rady. O čtyři roky později založil akciový pivovar v nedaleké obci Podkováň. Také zde působil jako předseda správní rady. Oba závody dobrým vedením zachránil i v době krachu na vídeňské burze.\n\nStal se jednou z hlavních osobností v krajské hospodářské jednotě mladoboleslavské. Již v roce 1851 byl zvolen do jejího výboru a poté, co se v roce 1867 rozešla, usiloval o její obnovení. Předsedou obnovené jednoty se poté stal Karel Mattuš, jejím místopředsedou Jan Krouský, který zároveň působil v čele bělského odboru jednoty. Zasloužil se také o připuštění českého jazyka k rokování, neboť původně se jednalo pouze německy. Napsal a vlastním nákladem nechal vytisknout výzvu rolníkům na Mladoboleslavsku, aby vstupovali do hospodářského spolku. V roce 1857 sepsal a vydal čtyři svazky \"Pojednání hospodářsko-lesnického filiálního spolku Mlado-Boleslavského\". Jako rolník se zasazoval o využívání nejnovějších technologií a postupů a propagoval pěstování technických plodin.\n\nRoku 1872 zorganizoval v Mladé Boleslavi spolek pro obchod se střiží a železem, který měl zvýšit konkurenceschopnost českých podnikatelů. Byl důvěrníkem banky Slavie a předsedou dozorčí rady občanské záložny v Dolním Cetně. Svými články přispíval do Hospodářských novin či Pokroku hospodářského a působil jako dopisovatel pro hospodářskou rubriku listu Boleslavan.\n\n31. května 1876 se Jan Krouský, zřejmě již nemocen, zúčastnil pohřbu Františka Palackého a hned v červenci téhož roku rezignoval na předsednický úřad v obou akciových závodech. Zemřel následkem plicní choroby 4. října 1876.\n\nO dva roky později mu byl na návsi v rodných Katusicích vztyčen pomník.\n\nJeho starší bratranec Jiří Krouský (1812–1887) se proslavil jako učitel těsnopisu v Praze.\n\n\n"}
{"id": "493731", "url": "https://cs.wikipedia.org/wiki?curid=493731", "title": "Lichtenštejnská soutěska", "text": "Lichtenštejnská soutěska\n\nLichtenštejnská soutěska ( ) je kaňon vzdálený jen několik kilometrů od Sankt Johann im Pongau v Salcbursku.\n\nLichtenštejnská soutěska má délku asi 4 km, z toho je jen 1 kilometr přístupný návštěvníkům. Kaňon je hluboký až 300 metrů. V některým místech je jen několik metrů široký, lze si ho prohlédnout z dřevěných zabezpečených můstků. Na konci soutěsky je vodopád. V zimním období je soutěska uzavřená. Ročně ji navštíví přes sto tisíc návštěvníků.\n\nVoda horské bystřiny Großarler Ache vytvořila za tisíciletí hloubkovou erozí dnešní Lichtenštejnskou soutěsku. V roce 1875 začali členové \"Pongauského alpského spolku\" s pracemi na schůdnosti kaňonu. Protože se nedostávalo peněz, hledali nějakého investora. Obrátili se na knížete Johanna II. z Liechtensteina (1840-1929) a ten daroval na výstavbu soutěsky 600 zlatých a práce mohly pokračovat. V roce 1876 práce na kaňonu skončily a jako milé poděkování knížeti kaňon pojmenovali jeho jménem.\n\nPodle jedné pověsti ďábel spěchal dolů vodou Großarlem. To se mu ale nedařilo, tak plný vzteku a hněvu přeletěl strž a vrhl do ní vodu.\n"}
{"id": "493736", "url": "https://cs.wikipedia.org/wiki?curid=493736", "title": "Jan Rokyta", "text": "Jan Rokyta\n\nJan Rokyta (16. dubna 1938 v Jasenné u Vizovic – 22. července 2012 v Ostravě) byl český cimbalista a herec, který patřil mezi zakládající členy cimbálové muziky Technik, jíž byl také uměleckým vedoucím. V letech 1970 až 1980 působil v souboru Pražských madrigalistů, odkud přešel do Ostravy, kde se stal hudebním redaktorem Československého a později Českého rozhlasu. Podílel se též na přípravě několika hudebních festivalů (Rožnovské slavnosti, folklórní festival ve Strážnici, Hudecké dny Slávka Volavého a Festival hudebních nástrojů lidových muzik v Uherském Hradišti).\n\n\n"}
{"id": "493741", "url": "https://cs.wikipedia.org/wiki?curid=493741", "title": "Lancaster (Pensylvánie)", "text": "Lancaster (Pensylvánie)\n\nLancaster je město v Pensylvánii v USA a je sídelním městem okresu Lancaster County. S počtem 55 351 obyvatel se řadí k největším městům v Pensylvánii, na osmé místo za města Filadelfie, Pittsburgh, Allentown, Erie, Reading, Bethlehem a Scranton.\n\nMěsto, původně nazývané Hickory Town, bylo přejmenováno Johnem Wrightem podle anglického města Lancaster. Jeho symbol, rudá růže je převzata z domu Lancasterů. Lancaster byl v roce 1681 součástí Penn's Woods Charter Williama Penna a vyčleněn byl Jamesem Hamiltonem v roce 1734. Během americké války za nezávislost v roce 1777 byl krátký čas hlavním městem kolonií, když byla Filadelfie dobyta Brity. Lancaster byl hlavním městem Pensylvánie od roku 1799 do 1812, poté bylo sídlo hlavního města přesunuto do Harrisburgu.\n\n"}
{"id": "493744", "url": "https://cs.wikipedia.org/wiki?curid=493744", "title": "Janusz Korczak", "text": "Janusz Korczak\n\nJanusz Korczak (vlastním jménem Henryk Goldszmit, 22. července 1878, Varšava – 7. srpna 1942, vyhlazovací tábor Treblinka) byl polský židovský autor literatury pro děti, pediatr, pedagog a publicista, známý také pod přezdívkami Pan Doktor nebo Starý Doktor. Od roku 1912 vedl židovský sirotčinec ve Varšavě, o který se staral i během druhé světové války, kdy se musel s dětmi přesunout do varšavského ghetta. Když německé úřady počátkem srpna 1942 nařídily transport dětí do vyhlazovacího tábora Treblinka, Korczak se rozhodl, že půjde s nimi, přestože nemusel. V Treblince byli všichni zavražděni v plynových komorách.\n\nNarodil se v roce 1878 (některé zdroje uvádí rok 1879) ve Varšavě v Kongresovém Polsku jako Henryk Goldszmit do sekulární židovské rodiny Józefa Goldszmita (1844–1896) a Cecylie, rozené Gębické (cca 1854–1920). Jeho otec byl uznávaným právníkem, pocházejícím z rodiny zastánců židovského osvíceneckého hnutí haskala z Lublinu, zatímco matka se narodila do prominentní židovské rodiny z Kalisze. Rodina se v rámci Varšavy často stěhovala. V osmi letech nastoupil ke studiu na základní škole Augustyna Szmurła, po níž pokračoval na střední škole Gimnazjum Praskie. Výuka probíhala v ruštině a s výjimkou literatury, které věnoval veškerý svůj volný čas, školu neměl rád (jeden ročník dokonce opakoval). Zhruba ve dvanácti letech mu otec ochořel a byl umístěn do ústavu pro duševně choré, kde v dubnu 1896 zemřel. Mladý Goldszmit si tak musel začít přivydělávat doučováním studentů, aby finančně podpořil matku a sestru Annu.\nRoku 1896 literárně debutoval v satirickém týdeníku . O dva roky později úspěšně zakončil středoškolská studia a zároveň poprvé použil svůj literární pseudonym \"Janusz Korczak\" (došlo k tomu v Paderewského literární soutěži). V roce 1898 rovněž nastoupil na lékařskou fakultu Carské univerzity ve Varšavě (: , dnes známá jako Varšavská univerzita), kde mimo jiné studoval anatomii a bakteriologii u Edwarda Przewoského, zoologii u Nikolaje Nasonowa a psychiatrii u Alexandra Szczerbaka. V roce 1899 se poprvé setkal se sionismem během světového sionistického kongresu ve švýcarské Basileji. Téhož roku byl krátce zatčen ruskými úřady; buď pro aktivity ve varšavském charitativním spolku či pro napojení na stávkující studenty Carské univerzity. Během studií byl literárně činný; přispíval články a recenzemi do týdeníku a řady dalších periodik, a v roce 1901 vydal svůj první román s názvem \"Děti ulice\" (). V devadesátých letech 20. století zároveň studoval na tzv. Létající univerzitě (), kde jej učil mimo jiné Waclaw Nałkowski. Studia medicíny dokončil po šesti letech v roce 1904 (jeden ročník musel opakovat). V závěru studií začal jezdit jako vychovatel na letní dětské tábory. Tuto zkušenost později zúročil jednak ve své pedagogické praxi, a posloužila mu jako základ pro jeho dvě knížky (1910) a\n\nV březnu 1905 získal doktorát a nastoupil do Bersohnsovy a Baumansovy dětské nemocnice ve Varšavě. Po vypuknutí rusko-japonské války byl v červnu 1905 odveden do ruské armády a odvelen na Dálný východ, kde do března 1906 sloužil jako vojenský lékař. V roce 1906 vydal knihu \"Dítě z přijímacího pokoje\" (), za níž se mu dostalo literárního uznání a stal se vyhledávaným pediatrem. Po válce se vrátil k lékařské praxi. Aby si rozšířil své lékařské znalosti, odjel v roce 1907 na vlastní náklady na roční studijní pobyt do Berlína a v roce 1910 na půlroční studijní pobyt do Paříže, kde se věnoval pediatrii a pedagogice. V roce 1910 nebo 1911 odcestoval za obdobným účelem na několik měsíců do Londýna, kde navštěvoval nemocnice a dětské domovy. Tehdy se rozhodl, že si nepořídí vlastní rodinu, a svůj život zasvětí práci s dětmi. Zároveň se však domníval, že rodina je nejlepším místem pro výchovu dítěte. Paralelně až do roku 1912 pracoval v již zmíněné dětské nemocnici a zároveň provozoval soukromou lékařskou praxi, kde bezplatně ošetřoval chudé, zatímco od bohatých pacientů požadoval poplatek za ošetření.\n\nV roce 1912 opustil nemocnici a stal se ředitelem varšavského židovského sirotčince Dům sirotků (: ). Zde pracoval se Stefanií Wilczyńskou, s níž se seznámil v roce 1909 ve Výboru pro sirotky, a která se stala jeho nejbližší spolupracovnicí. V dětském domově Korczak aplikoval jím rozvinuté pedagogické postupy – vytvořil do jisté míry autonomní dětskou společnost s vlastními institucemi (děti měly svůj parlament, soud či noviny), přidělenými povinnostmi a prací, která „podporovala pořádek, aktivní účast a péči dětí o děti.“ Byl zastáncem dětské emancipace a zasazoval se o respektování dětských práv. Chtěl pro děti zorganizovat společnost, založenou na principech spravedlnosti, rovnosti a odpovědnosti. V dětech podporoval nezávislost a pečlivě dokumentoval jejich psycho-fyzický a sociální vývoj. Inspiroval se zejména švýcarským pedagogem Johannem Pestalozzim (jeho práci a pedagogické postupy odjel v létě 1899 studovat do Švýcarska) a německým pedagogem Friedrichem Fröbelem.\n\nK roku 1914 byl členem či příznivcem řady veřejných spolků a sdružení, mimo jiné Varšavské hygienické společnosti (), Společnosti pro studium dětí (), Varšavské lékařské společnosti () či Společnosti pro polskou kulturu (). V témže roce byl po vypuknutí první světové války odveden do ruské armády jako vojenský lékař v hodnosti nadporučíka. Původně sloužil na pozici velitele oddělení polní nemocnice v týlu ukrajinské fronty, v roce 1917 byl po prodělání nemoci převelen do Kyjeva, kde pracoval coby lékař v útočišti pro děti. Zde se seznámil s polskou zdravotní sestrou Marynou Falskou, s níž po návratu do Polska spolupracoval. Během války sepsal několik knih o výchově dětí. Do Varšavy se vrátil v polovině roku 1918 v hodnosti kapitána.\nKoncem roku 1919 začal spolupracovat s nově otevřeným dětským domovem pro křesťanské sirotky Náš domov () vedeným Marynou Falskou, který navštěvoval jako lékař a pedagog. V průběhu polsko-sovětské války v letech 1919–1921 sloužil v polské armádě coby vojenský lékař v hodnosti majora ve vojenských nemocnicích v Lodži a Varšavě. Během své služby se nakazil tyfem. Jeho matka, která se o něj následně starala, se nemocí rovněž infikovala, a na její následky záhy zemřela, v důsledku čehož se Korczak nervově zhroutil. V roce 1926 inicioval vydávání experimentálního dětského týdeníku , tvořeného dětmi ze sirotčince pro ostatní děti, který vycházel jako příloha polského židovského sionisticky orientovaného periodika . První vydání vyšlo říjnu téhož roku. Sám působil coby šéfredaktor této dětské přílohy do roku 1930, kdy jej vystřídal jeho někdejší tajemník Igor Newerly. Celý projekt byl založen na myšlence, že děti by měly psát pro děti. Ve 20. letech podporoval Židovský národní fond, který vykupoval půdu v britské mandátní Palestině pro židovské osídlení, a v roce 1929 se stal zástupcem člena polské sekce Židovské agentury. Počátkem 30. let náležel ke svobodným zednářům. V roce 1933 mu byl udělen Řád znovuzrozeného Polska. V letech 1935 až 1936 a 1938 až 1939 měl vlastní rozhlasový pořad, v němž podporoval a popularizoval dětská práva, kde vystupoval pod jménem Starý Doktor. V souvislosti s evropskou politickou a ekonomickou krizí, která mimo jiné vedla ke vzestupu nacismu, se Korczak začal více pohybovat v sionistických kruzích (zajímal se zejména o kibucová hnutí v mandátní Palestině a mládežnickou organizaci he-Chaluc). V letech 1934 a 1936 mandátní Palestinu navštívil a v tamních kibucech sledoval pedagogickou praxi při výchově dětí. Jeho cesty jej ovlivnily natolik, že dospěl k přesvědčení, že by se všichni Židé měli přestěhovat do Palestiny.\n\nKdyž v září 1939 vypukla druhá světová válka, přihlásil se jako dobrovolník do Polské armády, ale byl pro svůj věk odmítnut (v té době mu bylo 61 let). V témže měsíci naposledy promluvil v rozhlasovém vysílání, v němž na Poláky apeloval, aby zůstali klidní. Od začátku německé okupace se snažil získat podporu pro svůj dětský domov. Přátelé a kolegové jej naopak přesvědčovali, aby opustil Polsko a Evropu, avšak on všechny tyto návrhy odmítal. Na jeden podobný odvětil: „Ty bys neopustil své vlastní dítě v nemoci, neštěstí nebo nebezpečí, že? Tak jak bych mohl opustit dvě stě dětí?“. Na podzim 1940 byl po zřízení varšavského ghetta německou okupační správou donucen přestěhovat svůj židovský sirotčinec z domu v ulici Krochmalna č. 92 do ghetta, a to nejprve do domu Chłodna č. 33, a posléze do domů v ulicích Sienna č. 16 a Śliska č. 9. Ani jeden z těchto objektů nedisponoval tekoucí vodou či ústředním topením. Zároveň byl krátce zatčen za nenošení pásky na ruku s Davidovou hvězdou, kterou museli Židé povinně nosit.\nMezi hlavní problémy ghetta patřil nedostatek potravin a epidemie infekčních onemocnění. Zásobování potravinami bylo nedostatečné a i přes riskantní pašování dalších potravin z oblastí mimo ghetto (z tzv. „árijské“ části města) lidé umírali na hladomor. V roce 1941 v ghettu propukla epidemie tyfu, která decimovala místní obyvatelstvo. Před zahájením deportací z ghetta v létě 1942, zahynulo na následky hladomoru a epidemií na 83 tisíc Židů. Smrt se nevyhýbala ani dětem a zároveň v důsledku smrti rodičů nebo příbuzných rapidně přibývalo sirotků. Každou chvíli se u dveří sirotčince objevilo nemluvně nebo dítě s žádostí o jídlo a útočiště a personál podle Korczakových instrukcí všechny přijímal, navzdory faktu, že měl nedostatek potravin a místa už pro stávající děti.\n\nPočátkem roku 1942 převzal vedení útočiště pro sirotky v ulici Dzielna 39, který byl v kritickém stavu. V květnu téhož roku si začal vést deník, v němž zaznamenával život v ghettu. Otevřel rovněž nemocnici a hospic určené dětem žijícím na ulici, a pro podporu projektů pro děti se s prosbou o podporu neváhal obrátit ani na židovské kolaboranty. Zároveň udržoval úzkou spolupráci s židovským odbojem (mimo jiné s Emanuelem Ringelblumem, Cvijou Lubetkinovou nebo Jicchakem Zuckermanem).\n\nKoncem července 1942 zahájily německé úřady tajnou operaci Großaktion Warschau, jejímž cílem byla likvidace Židů z varšavského ghetta ve vyhlazovacích táborech. Každý den vyjížděl transport s 6 tisíci Židy, bez ohledu na pohlaví a věk. První z nich vyrazil 22. července 1942 a směřoval do nově zřízeného vyhlazovacího tábora Treblinka, nacházejícího se asi sto kilometrů severovýchodně od Varšavy.\n\nDne 5. nebo 6. srpna 1942 obklíčili sirotčinec příslušníci SS. Němečtí vojáci následně Korczakovi oznámili, že sirotčinec bude zlikvidován a že jeho personál a děti eskortují na náměstí Umschlagplatz, odkud z ghetta odjížděly vlakové transporty. Celkem shromáždili 192 sirotků (některé zdroje uvádí číslo 196) a asi 12 pracovníků sirotčince. Żegota, podzemní organizace polské exilové vlády, která měla v ghettu své zástupce, Korczakovi nabídla útočiště v části Varšavy nacházející se mimo ghetto, ale on nabídku opakovaně odmítl s odůvodněním, že nemůže opustit své děti.\nExistuje několik písemných svědectví o tom, jak Korczak spolu s dětmi pochodoval ze sirotčince na náměstí Umschlagplatz. Jedno z nich zaznamenal historik Emanuel Ringelblum ve svém archivu, zvaném Oneg šabat: „Toto nebyl pochod k transportu – toto byl organizovaný a bezeslovný protest proti vraždě. Děti kráčely v řadách po čtyřech. Vedl je Korczak, který hleděl kupředu, držíc dvě děti za ruku.“ Tyto události ve své autobiografické knize \"Pianista\" zachytil i Władysław Szpilman, který napsal: „[Korczak] řekl sirotkům, že jedou do přírody, a že by tedy měli být veselí. Konečně by mohli vyměnit hrozivé a dusivé hradby města za louky s květinami, potoky, v nichž se budou moci koupat, a lesy plné lesních plodů a hub. Řekl jim, aby si oblékli své nejlepší šaty, a tak vyšli na dvůr po dvou, hezky oblečení a v dobré náladě. Malý zástup vedl esesák…“.\n\nKdyž na náměstí dorazili, měl přihlížející německý důstojník v Korczakovi, podle jeho přítele a spolupracovníka Igora Newerleho, rozpoznat autora své oblíbené dětské knížky , a přál si jeho vyřazení z transportu. Korczak však nabídku odmítl a nastoupil do vlaku s dětmi. Ten je následně odvezl do vyhlazovacího tábora Treblinka, kde byli všichni 7. srpna 1942 zavražděni v plynových komorách.\n\nDo 12. září 1942, to jest za méně než dva měsíce, německé úřady z varšavského ghetta deportovaly na 300 tisíc Židů. Celkem 265 tisíc z nich směřovalo do Treblinky, kde byli zavražděni v plynových komorách. Více než 10 tisíc Židů Němci zavraždili při deportacích a 11 850 Židů úřady poslaly do táborů na nucené práce. Po skončení první vlny deportací v polovině září 1942 zůstalo v ghettu zhruba 55 až 60 tisíc Židů.\n\nV prosinci 1962 nechala izraelská vláda k uctění jeho památky vydat poštovní známku o nominální hodnotě 0,3 lir. V září 1971 byla na jeho počest pojmenována planetka 2163 Korczak. Rok 1978 vyhlásilo UNESCO u příležitosti stého výročí jeho narození „rokem Janusze Korczaka“. S Korczakem též souvisí řada ocenění. Patří mezi ně například Mezinárodní literární cena Janusze Korczaka (), která je udílena každoročně od roku 1979 za nejlepší literaturu pro mládež a o mládeži. V únoru 2013 došlo v Polsku ke zřízení Ceny za zásluhy při ochraně dětských práv (), udílené za mimořádný úspěch při ochraně dětí. Na přední straně této medaile je vyobrazen Korczakův portrét.\n\nNa jeho počest je též pojmenováno množství ulic (například v Berlíně, Hannoveru, Tel Avivu či Ramle) a škol (například v Beerševě, Bangkoku, Cincinnati či Varšavě). Korczakovi je rovněž věnováno množství památníků a soch. Patří mezi ně například skulptura „Janusz Korczak s dětmi“ od Borise Saktsiera, nacházející se v památníku obětí a hrdinů holocaustu Jad vašem v Jeruzalémě v Izraeli, několik sousoší ve Varšavě (například na židovském hřbitově v ulici Okopowa či při Paláci kultury a vědy) nebo památník v německém Günzburgu.\nKromě divadelních, operních, televizních a filmových adaptací Korczakových děl, vznikla celá řada děl jím inspirovaných či o něm pojednávajících.\n\nV případě literatury jde například o romány \"Milkweed\" (2003) amerického spisovatele Jerry Spinelliho, \"Moshe en Reizele\" (2004) nizozemské spisovatelky Karlijn Stoffels, \"Once\" (2005) australského spisovatele Morrise Gleitzmana, \"Kindling\" (2011) italského spisovatele Alberto Valise či dětskou knížku \"Kingdom of the Children\" z knižní série \"The Time Tunnel\" izraelské spisovatelky Galily Ron-Feder Amit.\n\nV divadelním prostředí se jedná například o muzikály \"Korczak\" (2011) britských autorů Nicka Stimsona a Chrise Williamse a \"Facing the wall – Janusz Korczak\" (1997) německých autorů Klaus-Peter Rexe a Daniela Hoffmanna či divadelní hry \"Dr Korczak and the Children\" (1957) od Erwina Sylvanuse, \"Korczak's Children\" (2003) od Jeffreyho Hatchera, \"Dr Korczak's Example\" (2001) od Davida Greiga, \"The Children's Republic\" (2008) od Eleny Khalitov, \"Loving Every Child: Wisdom for Parents\" od Sandry Joseph či \"The Children's Republic\" (2009) od Hannah Moscovitch.\n\nKorczakův životní příběh byl rovněž několikrát zfilmován. V roce 1974 jej v německém snímku \"Sie sind frei, Dr. Korczak\" ztvárnil herec Leo Genn, v roce 1990 ho v polském filmu \"Korczak\" zahrál herec Wojciech Pszoniak. V americkém televizním filmu \"Vzpoura\" z roku 2001 o povstání ve varšavském ghettu jej ztvárnil herec Palle Granditsky. V americkém filmu \"The Zookeper's Wife\" z roku 2017 jej ztvárnil herec Arnošt Goldflam.\n\nBěhem své spisovatelské kariéry napsal 24 knih a více než 1400 dalších textů (článků, esejí, fejetonů atd.). Jako novinář se věnoval sociální a pedagogické problematice. Jeho nejvýznamnější pedagogickou tvorbu patří knihy z roku 1920 a z roku 1929. Mezi jeho přední dětské knížky patří a , které byly obě vydány v roce 1923. Za jeho života byla přeložena pouze některá z jeho děl, a to do hebrejštiny, jidiš, angličtiny, češtiny, slovenštiny, němčiny, litevštiny, ruštiny a esperanta. Po druhé světové válce se jeho knihy dočkaly překladů do nejrůznějších jazyků.\n\n\n\n\n\n\n"}
{"id": "493746", "url": "https://cs.wikipedia.org/wiki?curid=493746", "title": "Rapateaceae", "text": "Rapateaceae\n\nRapateaceae Dum. je čeleď jednoděložných rostlin z řádu lipnicotvaré (\"Poales\"). Starší taxonomické systémy ji často řadily do řádu křížatkotvaré (\"Commelinales\") nebo do samostatného řádu \"Rapateales\".\n\nJsou to vytrvalé byliny, většinou vytváří stvoly s výraznými přízemními růžicemi listů a s oddenky. Jsou to bahenní nebo mesofilní rostliny. Listy jsou jednoduché, střídavé, uspořádané trojřadě, často žlábkovité (na průřezu do písmene V) až oblé, řapíkaté až skoro přisedlé, s listovými pochvami. Čepele jsou čárkovité až kopinaté, celokrajné, žilnatina je souběžná. Jsou to jednodomé rostliny s oboupohlavnými květy. Květy jsou malé a jsou uspořádány v květenstvích, v kláscích. Klásky skládají složená květenství, většinou hlávkovitéch charakteru, podepřené většinou 2 velkými toulcovitými listeny . Okvětí je rozlišeno na kalich a korunu. Kališní lístky jsou 3, volné nebo na bázi srostlé, korunní lístky jsou taky 3, často žluté nebo červené barvy. Tyčinek je 6, volné nebo srostlé s korunou či navzájem. Gynecum se skládá ze 3 plodolistů, je synkarpní, semeník je svrchní. Plodem je tobolka.\n\nJe známo asi 16 rodů a asi 94 druhů, které jsou rozšířeny převážně v tropech Jižní Ameriky, pouze 1 druh roste v západní Africe.\n\n"}
{"id": "493749", "url": "https://cs.wikipedia.org/wiki?curid=493749", "title": "Cedrát", "text": "Cedrát\n\nCedrát (\"Citrus medica\") je druh citrusů z čeledi routovitých (\"Rutaceae\"). Názvem „cedrát“ označujeme rostlinu a současně i její plod. Pochází z oblasti Blízkého Východu, odkud se rozšířil do subtropů i tropů Starého i Nového světa severní polokoule. Plody se používají v potravinářství, kosmetice i k rituálním účelům. Patří do stejného rodu jako citron a jeho název se také odvozuje od latinského slova \"citrus\".\n\nCedráty rostliny jsou stálezelené trnité keře, častěji však stromy dorůstající do výše až 4 m. Jsou to rostliny jednodomé a vytvářejí oboupohlavé květy, bývají většinou samosprašné. Květy velké asi 4 cm se vytvářejí obvykle na jednoletém dřevě. Vyrůstají ve skupinách, silně voní a opyluje je hmyz. Sladké odrůdy mají výhony zelené a květy bílé, kyselé mají výhony i poupata zbarvená do fialova. Kvetení se opakuje i třikrát ročně, takže na kvetoucím stromě lze vidět malé i zralé plody.\n\nListy jsou veliké, někdy až 20 cm dlouhé, kožovité, hladké, tmavozelené barvy na vrchní straně a světlezelené na spodní, tupě pilovité, listové řapíky jsou asi 1 cm dlouhé, bez křidélek. Mají olejnaté žlázy, který při rozemnutí listu vydávají silnou citrónovou vůní. Cedráty koření velice hluboko, jeho hlavní kořen sahá až do hloubky cca 2 m. Jsou to rostliny citlivé na chlad, teploty těsně pod bodem mazu je poškozují. Cedráty se dobře kříží s jinými druhy, vzniká mnoho kultivarů.\n\nCedráty plody dorůstají do velikosti až 20 cm, bývají oválné, hladké neb vrásčité a někdy i bizarního tvaru, zvláště u hybridů. Zralé bývají barvy žluté, u některých kultivarů oranžové. Plod tvoří:\n\nVýznamným znakem cedrátu (stejně jako mnoha dalších citrusů) je polyembryonie semen, kdy z jednoho semene může vyklíčit několik rostlinek. Jedno embryo vzniká splynutím samčí a samičí pohlavní buňky, ostatní embrya jsou nucelárního původu, což znamená, že vznikají nepohlavní cestou ze zvláštního pletiva a mají tudíž stejný genetický základ, jako mateřská rostlina.\n\nExistuje mnoho kultivarů, které se dají např. rozdělit takto:\n\nNejnovější vědeckou klasifikaci rodu \"Citrus\" vypracoval prof. Iozaburó Tanaka.\n\nV potravinářství se z plodů cedrátu používá hlavně mezokarp (albedo), který se máčí 40–60 dnů ve slané vodě a pak se přidává řepný cukr a glukóza – vyrábí se z něj kandované ovoce. To se přidává do různých cukrovinek, sladkého pečiva, čokolád, zmrzlinových dortů, atd. Z cedrátu se vyrábějí likéry, punče, sirupy, zmrzliny, ovocné nápoje i chlazený nápoj frappe.\n\nDestilací kůry a listů se získávají éterické oleje, které se používají při výrobě krému na pleť, zubních past, ústních a kolínských vod, šamponů pro zvýšení lesku vlasů, deodorantů, kadidla (z cedrátového dřeva) a další. Drhnutí zubů kůrou cedrátu čistí žluté zuby, zatímco šťáva je perfektní hygienou nehtů.\n\nK léčebným účelům se užívají semena, dužnina, kůra, listy a květy této rostliny. Vyrábějí se šťávy, odvary, nálevy, zábaly a jiné léčebné preparáty s použitím na: překyselený žaludek, bronchitidu, choroby dýchacích cest, vysoký obsah cholesterolu, stres, hypertenzi, úzkost, napětí, křeče, bolesti hlavy, nespavost, nádory v zažívacím traktu. Také léčí játra, zácpu, diabetes, krvácení z nosu a dásní a též má tonizující protihorečkový, protidávící a antiskorbutický účinek.\n\nCedrát má veliký význam při oslavě židovského svátku Sukot (Sukkoth) slaveného na oslavu putování při útěku z egyptského otroctví. Před tímto svátkem kupují Židé cedrát odrůdy Etrog (Etrogh), ten musí být nepomačkaný, správného kónického tvaru, pěkný na pohled a s perfektním vrcholem, tedy „košer“, nejlépe, má-li pitom (pitom je neodpadnutá část květu – pestík nesoucí bliznu která zůstala srostlá s kůrou plodu), pak se cedrát ukládá do speciální vystlané krabičky.\n\nStromy cedráty se množí buďto odřezky z 2–3letých větví, nebo moderněji roubováním na podnože \"Citrus aurantium\". Plodící větve se vedou po oporách, aby se zabránilo zlomení váhou ovoce. V době sucha se zavlažují, ale ne postřikem, nebezpečí houbových chorob. Jsou náročné na živiny a dobrou půdu. Sklízí se postupně, jak se obnovuje kvetení. Asi dvacetiletá rostlina dá za rok cca 60–80 zralých plodů. Plod může mít až 2 kilogramy, ale průměrná váha je 700 gramů. Mezi největší producenty patří Řecko, kde se koncem minulého století ročně sklízelo asi 2 000 tun a Portoriko s 3 500 tunami tohoto ovoce.\n\n\n \n"}
{"id": "493751", "url": "https://cs.wikipedia.org/wiki?curid=493751", "title": "Eritrejská nakfa", "text": "Eritrejská nakfa\n\nNakfa je zákonným platidlem afrického státu Eritrea. Jeho ISO 4217 kód je ERN. Jedna setina nakfy je cent. \n\nEritrea byla až do roku 1993 součástí Etiopie. I po svém osamostatnění používala Eritrea etiopskou měnu - birr. Nakfa se do oběhu dostala až v roce 1997, kdy nahradila birr v paritním kurzu 1:1. Od roku 2005 je nakfa pevně navázána na americký dolar v kurzu 1 USD = 15  ERN, nejedná se tedy o volně obchodovatelnou měnu.\n"}
{"id": "493758", "url": "https://cs.wikipedia.org/wiki?curid=493758", "title": "Největší hity 2 (DVD Suchého a Šlitra)", "text": "Největší hity 2 (DVD Suchého a Šlitra)\n\nNejvětší hity 2 (2007) je výběrové DVD Jiřího Suchého a Jiřího Šlitra. Obsahuje 51 písniček a 2 fragmenty komických scének z archivu Československé televize.\n\nSpolu s prvním dílem vyšlo album již dvakrát v reedici jako 2DVD, nejprve v roce 2010 jako \"93 největších hitů\", v roce 2016 pak pod názvem \"Největší hity 1+2\".\n\n\nPokud není uvedeno jinak je autorem hudby Jiří Šlitr a autorem textu písně Jiří Suchý.\n"}
{"id": "493759", "url": "https://cs.wikipedia.org/wiki?curid=493759", "title": "Nepoštovní známky", "text": "Nepoštovní známky\n\nNepoštovní známky jsou tiskoviny vydávané především pro sběratele, neplní svou poštovní funkci. Jsou mnohdy vyráběny i jako propagační tiskoviny.\nZatímco užívání poštovních známek upravují příslušná usnesení Světové poštovní unie (UPU), pak známky nepoštovní funkci ofrankování poštovních zásilek naplňovat nemohou, nejsou vydávány poštovními správami. Zastávají úlohu falzifikátů. Zásilky jimi ofrankované pošta nedoručí. Vydávány jsou zejména pro obchodně-sběratelský trh, někdy i plní funkci propagace, reklamy. Proto si jejich výrobu objednávají odbojová hnutí, emigrantské vlády či jiné politické organizace k prosazování svých cílů. Prioritní je použití pro obohacení obchodníků.\n\nMnohé filatelistické katalogy alespoň o některých nepoštovních známkách a jejich vydavatelích informují. Vydavatelů je známo mnoho desítek, např.:\n\nTyto tiskoviny svým vzhledem, velikostí, zoubkováním a celkovým provedením kopírují skutečné poštovní známky\n\n"}
{"id": "493760", "url": "https://cs.wikipedia.org/wiki?curid=493760", "title": "Erhard Raus", "text": "Erhard Raus\n\nErhard Raus (8. ledna 1889 – 3. dubna 1956) byl německý generálplukovník () během druhé světové války. Velel 6. tankové divizi během dřívějších let války na východní frontě.\n\nNarodil se v Olbramovicích na Moravě. Rok studoval na gymnáziu v Mikulově a poté na měšťance v Moravském Krumlově, odkud přešel na reálku do Brna. 1. října 1905 nastoupil na Rakousko-uherskou armádní kadetní školu v Koenigsfeldu a 18. srpna 1909 byl jmenován důstojníkem. Bojoval během První světové války s lehkými motorizovanými pěšáky - sloužil na ruské a italské frontě a velel horským jednotkám. Byl povýšen do hodnosti kapitána a velel lehkým motorizovaným pěšákům Regementu 1.\n\n17. srpna 1918 se oženil s Marries Anna Morsani.\n\n18. ledna 1919 byl oceněn za zásluhy v Rakouské armádě ke konci války. V roce 1936 byl povýšen na plukovníka. Tyto meziroky strávil v mnoha štábech a zastával různé funkce předtím, než byl začleněn do Wehrmachtu během anšlusu v roce 1938, následně pokračoval s několika dalšími štábními funkcemi.\n\nByl jmenován náčelníkem štábu XVII. divize pár měsíců před začátkem války, ale s těmito jednotkami se nezúčastnil žádného boje z důvodu jeho štábní role, ani během útoku na Polsko ani během západoevropského tažení poté v roce 1940.\n\nPodle nařízení z června 1940 o zařazení štábních důstojníků na frontu se stal součástí pěšího oddělení 243 a potom v červenci motorizované pěchoty 4. V květnu 1941 převzal velení šesté motorizované pěší brigády šesté tankové divize. Avšak nikdy nevedl tyto útvary při bitvách během přepadení Sovětského svazu při operaci Barbarossa. Svoji poslední bojovou zkušenost zažil s lehkou motorizovanou pěchotou v Rakousko-Uherské armádě v roce 1918.\n\n22. června 1941, bojová skupina Raus (šestá tanková divize) operovala s dvěma bojovými skupinami (bojová skupina Raus a bojová skupina Seckendorff) pod jeho velením, pronikla do pobaltských států a v 20. srpna prošla přes Litvu, Lotyšsko a Estonsko, bojující osamoceně pár dní po dobytí mostu přes řeku Lugu. Zúčastnila se bojů se v předních východních liniích, např. během prolomení Stalinovy linie a následného průniku k Leningradu.\n\n7. září 1941 byl povýšen na velícího důstojníka šesté tankové divize.\n\n15. září, šestá tanková divize byla převelena z Leningradské fronty. Divize byla přemístěna do skupiny armád Střed, aby se zúčastnila operace Tajfun – pokus obsadit Moskvu.\nPodle Rause byla síla sovětských divizí prolomena a naskytla se šance proniknout do města.\n\n11. října byl oceněn Rytířskym křížem za jeho zmocnění a obranu řeky Luga.\n25. listopadu se Raus ujal velení 6.tankové divize, právě když nájezd na Moskvu zanesl divizi na 40 km od předměstí hlavního města. Poté přišel sovětský protiútok a Raus stál před úkolem zachránit svou divizi. 10. prosince přišel o svůj poslední tank. Raus svou divizi zachránil a právě tady přišel se svému přídomku, který se mezi jeho vojáky tradoval – jelikož byl zvláště dobrý ve vyprošťování vojáků ze zoufalých situací, obdržel přezdívku „Raus zieht heraus“ (Raus vás z toho vytáhne). Počátkem února podnikl protiútok, „hlemýždí ofenzivu“ – řadu postupných akcí v podání menších jednotek s cílem vypudit Rusy z jedné vesnice za druhou, až je zatlačil o 15 – 30 km nazpět a zabral jejich zimní ubytovny pro své muže. Poté v březnu následovala další operace „Skorpion“.\nV dubnu 1942 by la 6.tanková divize stažena do Francie a přezbrojena a její stavy doplněny. Po šesti měsících tvrdého výcviku byla v listopadu přeložena na východ a zapojila se do bojů které měly prolomit Stalingradské obklíčení. Rausův tvrdý výcvik se okamžitě zúročil. Když jeho čelní pluk v Kotelnikovu nedaleko fronty vykládal z vlaku, byl náhle napaden sovětskou kavalerií. Němci přešli instinktivně do protiútoku a rozdrtili 81. jízdní divizi která útok provedla. Byl to první ze série úderů, které Raus uštědřil sovětské 51. armádě, která tvořila vnější prstenec obklíčení Stalingradu.\n\nV dalších dnech Raus mařil snahy 4. jízdního sboru zmocnit se Kotelnikova až ruskou jízdu u Pochlebenu na hlavu porazil. Kilometr za kilometrem odrážel 51. armádu zpět zanechávaje ve svých stopách vraky sovětských tanků. Situace sovětů byla už tak zoufalá, že se angažoval sám Stalin a poslal svou nejlepší zálohu – 2. gardovou armádu. Ale ani 2. gardová armáda nestačilo. V závěrečné bitvě dne 20. prosince ji Raus rozdrtil. Když gardistům došly tanky, uchýlili se k masovým pěším útokům. Od Stalingradu nyní Rause dělilo sotva 35 km, ale její posádka se ve vstřícnému úderu neodhodlala. Sověti přešli do útoku a situace byla kritická. Rausova divize byla stažena z frontového výběžku a převelena na sever, aby zde hasila další požár. 6. tanková divize zastavila útok 1.tankové armády a dobyla zpět město Tacinskaja kterou Rusové při svém výpadu na Rostou dobyli.\n\n1. ledna 1943 byl Raus povýšen do hodnosti generálporučíka. 6. února 1943 byl pověřen velením tzv. „prozatímního sboru Raus“ – tří pěších divizí, divize pancéřových granátníků Grossdeutschland a Leibstandarte. Jeho posláním bylo zastavit útok 3. tankové armády směřující k ohbí řeky Dněpr a zaštítili příjezd obrněné záložní jednotky. Jakmile záloha dorazila, Rausův sbor se zformoval na levém křídle 1. tankového sboru SS, jenž podnikl útok proti městu Charkov a rozdrtil nebo zahnal na ústup všechny sovětské jednotky, které mu zkřížily cestu. Po znovu dobytí Charkova byl „prozatímní sbor Raus“ přeznačen na XI. Sbor čítající čtyři pěší divize a Raus byl 1. května povýšen do hodnosti generála tankových vojsk.\n\n18. května 1944 nastoupil Raus na post velitele 1.tankové armády (skupina armád Jih). 15. srpna byl povýšen do hodnosti generálplukovníka a 16. srpna se ujal velení 3. tankové armády (skupina armád Střed). Této armádě velel, během dlouhého ústupu cestou přes Litvu, Východní Prusko a Pomořany. Ve Východním Prusku v prosinci 1944 dokázal zopakovat úspěch zónové obrany, vzdoruje po celý měsíc ruským pokusům o průlom.\n8. – 12. února 1945 byl Raus zproštěn velení ve Východní Prusku a spolu se štábem své 3. tankové armády přeložen ke skupině armád Visla (Weichsel) ve východních Pomořanech.\n8. března po podání osobního hlášení Hitlerovi byl zproštěn po návratu k jednotce velení. V dubnu 1945 odjíždí do Vídně, brzy odjíždí do Bad Gasteinu, kde je zatčen americkou armádou. Ze zajetí je propuštěn 30. června 1947.\nNapsal mnoho publikací zaměřujících se na strategickou taktiku tankových divizí na východní frontě. Zemřel 3. dubna 1956 ve vídeňské nemocnici.\n\n\n"}
{"id": "493763", "url": "https://cs.wikipedia.org/wiki?curid=493763", "title": "Mistrovství světa ve fotbale 2010 – skupina A", "text": "Mistrovství světa ve fotbale 2010 – skupina A\n\nSkupina A Mistrovství světa ve fotbale 2010 byla jednou z osmi základních skupin tohoto šampionátu. Nalosovány do ní byly celky Jihoafrické republiky, Mexika, Uruguaye a Francie.\n\nUtkání mezi Jihoafrickou republikou a Mexikem zahájilo celý šampionát.\n\n\"Poznámka: Zvýraznění týmu znamená, v jakých dresech tým hrál. Pokud tým není zvýrazněn, znamená to, že hrál v bílých dresech.\"\n\n \n\n \n"}
{"id": "493764", "url": "https://cs.wikipedia.org/wiki?curid=493764", "title": "Mendele Mocher Sforim", "text": "Mendele Mocher Sforim\n\nMendele Mocher Sforim (také Sfarim, v jidiš מענדעלע מוכר ספֿרים, Mendele Mojcher Sforim) „prodavač knih Mendele“ (2. ledna 1836 — 8. prosince 1917), byl pseudonym Šolema Abramoviče, ( Соломон Моисеевич Абрамович), židovského spisovatele a jednoho ze zakladatelů moderní jidiš a hebrejsky psané literatury.\n\nMendele se narodil v chudé rodině v Kopylu nedaleko Minsku. Jeho otec Chajim Mojše Brojde zemřel krátce po Mendelově bar micva. Mendele studoval v ješivě ve Slucku a ve Vilně do věku 17 let; během tohoto času byl stolovník v tradičním systému \"Teg-Essen\" a často hladověl.\n\nMendele potom hodně cestoval po Bělorusku, Ukrajině a Litvě (takzvané „pásmo usídlení“, kde carská vláda dovolovala Židům bydlet), ve společnosti žebráka Avremla Chromého, který se stal později předlohou pro postavu nazvanou \"Fischke der Krumer\", „Kulhavý Fiške“). V roce 1854 se Mendele usadil v Podolském Kamenci, kde poznal spisovatele a básníka Avroma Gotlobera, jenž ho seznámil se sekulární kulturou, filozofií, literaturou a historií a učil ho ruštinu a další jazyky.\n\nJeho první povídka \"Písmeno ve výchově\" vyšla r. 1857 v prvních hebrejských novinách \"Ha-magid\", kterou dal Gotlober otisknout bez Mendelova vědomí. V Berdičevu na Ukrajině, kde žil v letech 1858–1869, publikoval povídky jak hebrejsky, tak v jidiš. Protože svou satirou urazil místní mocné, opustil Berdičev a odjel do Žitomiru, kde byl v letech 1869–1881 rabínem v relativně teologicky liberální, vládou podporované rabínské škole. Od roku 1881 řídil tradiční židovskou školu Talmud Tora) v Oděse, ve které žil až do své smrti v roce 1917.\n\nMendele původně psal hebrejsky, kde i tvořil nová slova, ale nakonec přešel do jidiš, aby rozšířil své čtenářstvo. Stejně jako Šolem Alejchem, používal pseudonym, protože tehdy bylo psaní v tomto lidovém jazyce ghetta bráno jako „neseriozní“. Ale jeho styl, jak v hebrejštině, tak v jidiš, silně ovlivnil několik následujících generací spisovatelů obou těchto literatur.\n\nNapsal řadu kratších románů. K jeho nejznámělším knihám patří satira na hospodářské poměry ve štetlu „Di takse“ (Dávky), dále „Kulhavý Fiške“, „Kobyla“ (satirická alegorie židovských dějin) a „Putování Benjamina Třetího“ (židovský Don Quijote).\n\n\n\n"}
{"id": "493765", "url": "https://cs.wikipedia.org/wiki?curid=493765", "title": "Ferdinand Maria Bavorský", "text": "Ferdinand Maria Bavorský\n\nFerdinand Maria (31. října 1636, Mnichov – 26. května 1679, Schleißheim) byl v letech 1651–1679 bavorským kurfiřtem.\n\nFerdinand byl starším ze dvou synů bavorského kurfiřta Maxmiliána I. a jeho druhé ženy Marie Anny, dcery císaře Ferdinanda II. Po ukončení výuky u jezuitských učitelů ho jeho otec 11. prosince 1650 oženil Jindřiškou Adélou Savojskou. Po smrti svého otce roku 1651 byl Ferdinand nějaký čas v poručnictví své matky, která v zemi vládla jako regentka a jeho strýc vévoda Albrecht v té době působil jako zemský správce.\n\nV roce 1654, když zemřel král Ferdinand IV. Habsburský, nabídl francouzský kardinál Jules Mazarin Ferdinandovi, aby kandidoval na říšský trůn. Ten však raději po dlouhém váhání 24. srpna 1654 svoji případnou kandidaturu odmítnul. Místo toho se Waldmünchenskou smlouvou 12. ledna 1658 zavázal ve volbě podpořit Leopolda Habsburského. Na oplátku pak Habsburkové rozhodli v jeho prospěch vleklý spor mezi ním a jeho bratrancem Karlem Ludvíkem Falckým o úřad říšského vikáře.\n\nDíky opatrné politice vůči Francii Ludvíka XIV. mohl Ferdinand zajistit Bavorsku mír a pomocí zavedení merkantilistických hospodářských metod se mu podařilo překonat následky třicetileté války v Bavorsku mnohem rychleji než v ostatních německých zemích. Bavorsko mělo dočasně i plány na vytvoření kolonie v zámoří, ale kvůli výše zmíněné politice zdrženlivosti se těchto úmyslů vzdalo. Mezi léty 1662 až 1664 Ferdinand vojensky vypomáhal Rakousku v jeho válkách s Turky.\n\nPo narození dlouho očekávaného dědice Maxe Emanuela v roce 1662 nechal císařský pár vystavět zámek Nymphenburg a theatinský kostel. Díky Ferdinandově manželce Henriettě se do Bavorska stahovalo mnoho hudebníků, umělců a architektů italského baroka.\n\nDne 17. února 1670 uzavřel Ferdinand v Mnichově s Francií spojeneckou smlouvu na 10 let. Zavázal se v ní k podpoře francouzských požadavků na španělské dědictví. Za to mu Francie vyplatila 180 000 tolarů a zavázala se mu k placení 400 000 tolarů ročně, pokud v případě, že propukne válka, bude Bavorsko stát na její straně. Přes tuto smlouvu a proti přání své manželky však Ferdinand zůstal v holandské válce, která začala o dva roky později, neutrální. Peníze z této smlouvy pak Ferdinand použil k vybudování vojska po francouzském vzoru. Kromě toho také nechal v Bavorsku vypracovat první obecní zřízení pro města.\n\n9. dubna roku 1674 zničil požár polovinu mnichovské rezidence a od té doby otřesená kurfiřtka zemřela ve věku 39 let 18. března 1676. Nedlouho po smrti své milované ženy, 31. října roku 1679 zemřel v zámku Schleißheim i sám Ferdinand Maria. Pochován byl do sarkofágu v kurfiřtské hrobce v Theatenkirche, který nechal vybudovat. \n\nManželství jeho nejstarší dcery Marie Anny Viktorie s jejím bratrancem, francouzským Velkým Dauphinem, jež bylo uzavřeno následujícího roku, bylo jeho posledním výsledkem bavorského spojenectví s Francií. \n\nFerdinand Maria v okamžiku své smrti zanechal státní pokladnu dobře naplněnou, od otce zděděný státní poklad ještě zvětšil.\n\nKurfiřt Ferdinand Maria se oženil 25. června 1652 v Mnichově s princeznou Jindřiškou Adélou (1636–1676), dcerou vévody Viktora Amadea I. Savojského a jeho ženy princezny Kristýny Bourbonské. Z tohoto svazku se narodilo osm dětí (tři dcery a pět synů), z nichž však čtyři zemřely již v útlém věku:\n\n"}
{"id": "493766", "url": "https://cs.wikipedia.org/wiki?curid=493766", "title": "Mistrovství světa ve fotbale 2010 – skupina B", "text": "Mistrovství světa ve fotbale 2010 – skupina B\n\nSkupina B Mistrovství světa ve fotbale 2010 byla jednou z osmi základních skupin tohoto šampionátu. Nalosovány do ní byly celky Argentiny, Nigérie, Jižní Koreje a Řecka.\n\n\"Poznámka: Zvýraznění týmu znamená, v jakých dresech tým hrál. Pokud tým není zvýrazněn, znamená to, že hrál v bílých dresech.\"\n"}
{"id": "493767", "url": "https://cs.wikipedia.org/wiki?curid=493767", "title": "Mistrovství světa ve fotbale 2010 – skupina C", "text": "Mistrovství světa ve fotbale 2010 – skupina C\n\nSkupina C Mistrovství světa ve fotbale 2010 byla jednou z osmi základních skupin tohoto šampionátu. Nalosovány do ní byly celky Anglie, USA, Alžírska a Slovinska.\n"}
{"id": "493769", "url": "https://cs.wikipedia.org/wiki?curid=493769", "title": "Ulam-Buriaš", "text": "Ulam-Buriaš\n\nUlam-Buriaš byl kassitský král Babylonie v druhé polovině 15. století př. n. l. a bratr předchozího krále Kaštiliaše III.\n\nJeště před nástupem na babylonský trůn, v době kdy byl u vlády jeho bratr Kaštiliaš III., podnikl Ulam-Buriaš válečnou výpravu na jih od Babylónu, do tzv. Přímořské říše. Tu si dokázal podmanit, porazil posledního krále přímořské dynastie Ejjagamalija (Ea-gamil) a stal se tam vládcem (okolo 1460 př. n. l.). Po bratrově smrti se ujal dědictví i v samotném Babylonu a připojil jižní přímořské území k Babylonské říši.\n\nÚdaje o délce jeho vlády se nedochovaly.\n"}
{"id": "493771", "url": "https://cs.wikipedia.org/wiki?curid=493771", "title": "Mistrovství světa ve fotbale 2010 – skupina D", "text": "Mistrovství světa ve fotbale 2010 – skupina D\n\nSkupina D Mistrovství světa ve fotbale 2010 byla jednou z osmi základních skupin tohoto šampionátu. Nalosovány do ní byly celky Německa, Austrálie, Srbska a Ghany.\n\n\"Poznámka: Zvýraznění týmu znamená, v jakých dresech tým hrál. Pokud tým není zvýrazněn, znamená to, že hrál v bílých dresech.\"\n"}
{"id": "493772", "url": "https://cs.wikipedia.org/wiki?curid=493772", "title": "Mistrovství světa ve fotbale 2010 – skupina E", "text": "Mistrovství světa ve fotbale 2010 – skupina E\n\nSkupina E Mistrovství světa ve fotbale 2010 byla jednou z osmi základních skupin tohoto šampionátu. Nalosovány do ní byly celky Nizozemska, Dánska, Japonska a Kamerunu.\n\n\"Poznámka: Zvýraznění týmu znamená, v jakých dresech tým hrál. Pokud tým není zvýrazněn, znamená to, že hrál v bílých dresech.\"\n\n\"* Vlastní gól připočtený Holandsku. Za autora gólu byl prohlášen dánský hráč.\"\n"}
{"id": "493773", "url": "https://cs.wikipedia.org/wiki?curid=493773", "title": "Heinz Conrads", "text": "Heinz Conrads\n\nHeinz Conrads (21. prosince 1913, Vídeň – 9. dubna 1986, Vídeň) byl rakouský herec, konferenciér a interpret tzv. \"Vídeňských písní\".\n\nJiž v učení (truhlář) se angažoval jako herec v divadelním spolku. Roku 1933 se přihlásil (z důvodů špatné ekonomické situace) jako dobrovolník do rakouské armády (Bundesheer) a stal se radistou. Vedle toho pořádal a konferoval armádní akce. Během polského polního tažení v roce 1939 těžce onemocněl a na základě toho byl přeložen do Vídně. Během druhé světové války bral lekce herectví a debutoval roku 1942 ve vídeňském městském divadle. Po skončení války byl činný jako konferenciér, herec a šansoniér \"barevných večerů\", módních přehlídek a podobných událostí.\n\nV letech 1945 až 1948 a 1950 až 1955 účinkoval v kabaretu Simpl. Od roku 1946 až do své smrti moderoval pro ORF v rozhlase nejprve pořad \"Was machen wir am Sonntag, wenn es schön ist?\", poté \"Was gibt es Neues hier in Wien?\", následované celorepublikovým následníkem \"Was gibt es Neues?\". Díky této pravidelné každotýdenní revue na nedělní dopoledne se stal národním symbolem rakouského rozhlasového vysílání v dobách \"hospodářského zázraku\". Mnoho let byl v tomto pořadu doprovázen klavíristy Norbert Pawlicki, Carl de Groof nebo Gustav Zelibor.\n\nV televizi vystupoval dlouhá léta v sobotu večer v pořadu \"Guten Abend am Samstag\" (poprvé roku 1957 pod názvem \"Was sieht man Neues\"). K typickým znakům pořadu patřil jeho skoro vždy použitý pozdrav \"„Küss' die Hand die Damen, guten Abend die Herren, grüß' Euch die Madln, servas die Buam!“\" následovaný dotazem na zdraví diváků s přáním zlepšení, pokud ho někdo potřeboval.\n\nDo půlhodinového vysílání, které se stalo institucí, si pravidelně zval mladé umělce vážné i populární hudby, pro které to mnohdy byl odrazový můstek jejich kariéry. Vyznával klasický styl konferování, spojoval hudební vystoupení, krátké rozhovory, velké hvězdy i nadějné talenty. I on sám v pořadu zpíval, obvykle ve stylu tradičních vídeňských písní. Koncept pořadu byl často použit i pro vícehodinová vysílání, rozšířené o humorné hrané scénky apod., např. pro silvestrovská vysílání. V takových pořadech účinkovali i mnohé tuzemské a zahraniční hvězdy. Po jeho smrti byl pořad ještě jeden rok vysílán s Peterem Fröhlichem.\n\nOd roku 1953 hrál ve filmech a účinkoval v divadle Theater in der Josefstadt. Od roku 1973 hrál ve vídeňské Lidové opeře roli \"Frosche\" v operetě \"Netopýr\". Ve stejném roce mu byl propůjčen titul \"Professor\".\n\nByl také nadšeným interpretem, především vídeňských písní, skladatelem a textařem, čehož je důkazem např. píseň \"Als meine Tochter Klavierspielen lernte\". Písně jako \"Der Wurschtl\", \"Das Schneeflockerl und das Ruaßflankerl\", \"A schräge Wiesn am Donaukanal\", \"Der Schuster Pokerl\", \"Bitt‘ Sie, Herr Friseur\", \"Stellt‘s meine Roß‘ in Stall\", nebo \"Wenn im Leb‘n amal Halbzeit is‘\" a \"Suachst an Zwiefel, find‘st an Knofel\" (dvě poslední od Josefa \"Pepi\" Kaderky) se staly díky jeho originální interpretaci nesmrtelnými.\n\nJe pohřben na hřbitově Hietzing.\n\nRoku 2004 byl uveden na seznamu 50 nejvýznamnějších Rakušanů posledních 50 let v čtenářské anketě deníku Kurier\n\n\n\n"}
{"id": "493774", "url": "https://cs.wikipedia.org/wiki?curid=493774", "title": "Organická syntéza", "text": "Organická syntéza\n\nOrganická syntéza je specificky zaměřený obor chemické syntézy, který se zabývá stavbou organických sloučenin za pomoci organických reakcí. Organické molekuly jsou mnohdy složitější ve srovnání s čistě anorganickými sloučeninami, takže se syntéza organických sloučenin rozvinula v jedno z nejdůležitějších odvětví organické chemie. Dělení typů organických syntéz je velice ošidné z důvodu neustálého bouřlivého vývoje, a proto jsou zde uvedeny pouze základní reakce používané při organických syntézách.\n\nTransformace organických sloučenin redukcí či oxidací patří mezi běžné a široce rozvinuté operace v organické syntéze. V anorganické chemii je redukce/oxidace definována jako přijímání/ztráta elektronů. To u organické chemie nejde, tudíž se při pozorování oxidačního stavu organické molekuly v organické chemii při redoxních reakcích používají určité účelové úpravy (zde jsou uvedeny jen ty nejvýznamnější):\n\n\nTudíž např. v molekulách ethanolu a ethanalu budou oxidační čísla následující:\n\nCH-CH-OH\nCH-CH=O\n\nProtože redoxní reakce jsou vždy reakcemi komplementárními, v níž se jedna sloučenina redukuje/oxiduje a druhá oxiduje/redukuje, posuzujeme v organické chemii tyto procesy z hlediska změny oxidačního čísla organické látky a sledujeme pouze změny, kterým podléhají konkrétní atomy, skupiny atomů a funkční skupiny.\n\nRedukce: CH-CH=O → CH-CH-OH (+I → -I)\n\nOxidace: CH-CH-OH → CH-CH=O (-I → +I)\n\nZ mechanického hlediska se uvádí tři hlavní kategorie:\n\nK těmto reakcím řadíme např.: Katalytickou hydrogenaci alkenů, alkynů a funkčních skupin s násobnými vazbami či katalytickou hydrogenolýzu vazeb.\n\nR-CH=CH + H → R-CH-CH\n\nAr-CH-N(CH) + H → Ar-CH + (CH)NH\n\n2) Adice elektronů, obvykle následována připojením protonu.\n\n3) Adice hydridového iontu, obvykle z komplexního hydridu, na polární násobné vazby např. C=O, COOR, C=N\n\nOxidativní přeměny jsou po redukci jednou z nejdůležitějších metod změny oxidačního stavu funkčních skupin substrátu. Za oxidaci je považován každý proces, ve kterém sloučenina nebo skupina odevzdává elektrony. V organické syntéze se však většinou omezujeme na souhrn transformací při kterých dochází k jedné z následujících oxidativních přeměn organického substrátu:\n\n\n\nRCHO + O → RCOOH\n\n\nRCHOH → RCHO + 2H\n\nOxidativní přeměny probíhají řadou rozdílných mechanismů.\n\n1) Jednoelektronové oxidace činidlem s vhodným redoxním potenciálem schopným jednoelektronové redukce (např. Fe → Fe) probíhají úspěšně tehdy, vzniká-li oxidací relativně stálý radikál. Tímto mechanismem probíhá např. oxidace dvousytných fenolů na chinony.\n\n2) Dvouelektronová oxidace iontem kovu schopným dvouelektronové redukce obvykle probíhá přes stádium intermediátu, např. oxidace alkoholu na karbonylové sloučeniny.\n\n3) Odstraňování atomu vodíku na aktivovaném místě molekuly např. radikálová řetězová autooxidace aldehydů.\n\n\nPřenos hydridového iontu na jinou molekulu (\"Cannizarrova reakce\"), připojení kyslíku do organické molekuly (\"Bayer-Villigerova oxidace\"), aj.\n\nHalogenací obecně označujeme nejen reakce, kdy halogen přímo působí na organický substrát, ale také všechny reakce, při kterých se vytváří vazba uhlík-halogen. Halogenderiváty hrají hlavní úlohu v alkylacích a arylacích při zavádění uhlíkatých řetězců do organické molekuly, neboť halogenové ionty patří mezi dobře odstupující částice. Z těchto důvodů obvykle halogenderiváty nepředstavují koncové produkty, ale reaktivní intermediáty v dalších transformacích.\n\nPro zavedení halogenu do alifatického řetězce se využívá rozdílných substrátů a reakcí probíhající rozdílnými mechanismy, např. homolytickou substitucí alkenů a alkynů, nukleofilní substitucí kyslíkaté skupiny v alkoholech, etherech a karboxylových kyselinách, aj.\n\n\n\"Adice halogenovodíků\" HX (X=F,Cl,Br,I) na alkeny a alkyny byla široce studována jak z mechanického hlediska, tak z praktického hlediska. Její význam je však limitován nežádoucími vedlejšími reakcemi. Snadnost adice halogenovodíků na jednoduché alkeny je v souladu s jejich klesající aciditou HI > HBr > HCl > HF. Adice obvykle probíhají regioselektivně a řídí se polarizací násobné vazby.\n\nStereoselektivita reakce závisí na mechanismu. Rozlišují se dva případy: via karbokation vznikající protonizací násobné vazby či termonukleární mechanismus spočívající v nukleofilním ataku na komplex alken-HX.\n\nRozhodujícím faktorem určujícím typ mechanismu je stabilita intermediárního karbokationtu. Alkeny, které snadno vytvářejí stálý karbokation, preferují spíše mechanismus přes iontový pár a tedy \"cis\"-adici. termonukleární mechanismus preferuje \"trans\"-připojení na násobnou vazbu.\n\nDále můžeme zmínit adici halogenů, interhalogenů, hypohalogenkyselin a příbuzných činidel.\n\n\n\"Substituce vodíku halogenem.\"Alkany podléhají radikálové substituci fluorem, chlorem a bromem. Reakce s fluorem je nekatalyzovaná, substituci ostatních halogenů je nutno iniciovat vhodným způsobem (teplo, UV-záření, aj.)\n\n\"Substituce kyslíkatých funkčních skupin\". Nejběžnějšími edukty halogenderivátů jsou odpovídající alkoholy. Protože hydroxyskupina je v nukleofilních substitucích skupinou špatně odstupující, musí se nejdříve aktivovat.\n\n\"Substituce halogenů\". Náhradou halogenu za jiný typ halogenu obvykle sledujeme změnu reaktivity halogenderivátu nebo změnu jeho užitných vlastností.\n\nZavádění halogenů na aromatické jádro elektrofilní substitucí je důležitým syntetickým pochodem. Chlor a brom jsou vůči aromatickým uhlovodíkům aktivní. Fluorace elementárním fluorem je silně exotermická, obtížně kontrolovatelná a zpravidla se volí činidla modifikovaná. Jodace elementárním jódem probíhá jen u reaktivních substrátů a provádí se obvykle aktivnějšími činidly. Mezi nejmírnější činidla pro chloraci a bromaci patří elementární halogeny, obvykle rozpuštěné v kyselině octové nebo v halogenovém rozpouštědle jako tetrachlormethan nebo chloroform.\n\nPři přípravě nitro- a nitrosolátek, resp. sulfonových kyselin využívá organická syntéza řadu postupů. Zde je zatím uvedena pouze substituce vodíkového atomu za nitro-, nitroso- či sulfoskupinu (za adice na dvojné vazbě).\n\n\nPřímá nitrace alkanů kyselinou dusičnou nebo oxidy dusíku (NO,NO) má využití pouze v průmyslové sféře. V laboratoři je význam těchto metod značně omezen na jednoduché alkany a cykloalkany, přesto nitrací vznikají obvykle směsi sloučenin. Alifatické nitrosloučeniny vznikají např. adicí halogenidu nitrilu na dvojnou vazbu.\n\n\nElektrofilní aromatická nitrace je důležitá metoda nejen pro tvorbu aromatických dusíkatých sloučenin. Transformací nitroskupiny a následnými přeměnami lze do aromatického jádra zavést řadu funkčních skupin. Aromatické nitraci podléhají i velmi málo reaktivní substráty, neboť dnes je k dispozici široká nabídka nitračních činidel. Nitrací fenolů a fenoletherů (již zředěnou kyselinou dusičnou) lze připravit monoderiváty.\n\nPři nitraci fenolů do vyšších stupňů je třeba eliminovat nežádoucí oxidační působení nitrační směsi. Fenol se proto nejprve sulfonuje koncentrovanou kyselinou sírovou a pak teprve následuje nitrace.\n\n\nRadikálová nitrosace alkanů není preparativně rozšířená, realizuje se v průmyslovém měřítku působením chloridu nitrosylu za iniciace ultrafialovým zářením.\n\n\nNa rozdíl od nitrace podléhají elektrofilní nitrosaci jen aktivované substráty, tj. aminy a fenoly. Nejběžnějšími nitrosačními činidly jsou kyselina dusitá uvolňovaná obvykle z alkalického dusitanu a minerální kyseliny. Omezeně byl pro nitrosace používán i chlorid nitrosylu a oxid dusitý. Nitrosace fenolů probíhá přednostně do \"p\"-polohy, pouze v případě, kdy je tato poloha obsazena, vstupuje nitrososkupina do polohy \"ortho\".\n\nSulfonací se v obvyklém slova smyslu rozumí reakce, při níž se substitucí atomu vodíku v molekule substrátu zavádí sulfoskupina SOH nebo skupiny od ní odvozené, přitom vzniká vazba C-S.\n\n\nAlifatické sloučeniny podléhají sulfonaci oxidem sírovým nebo činidly od něj odvozenými jen zřídka. Běžně se pro přípravu sulfonových kyselin využívají radikálové reakce s účastí oxidačního činidla (sulfochlorace, sulfooxidace) nebo reakce alkylační.\n\n\nSulfonace aromatických sloučenin je mnohostranně využitelná reakce a podléhá jí většina aromatických systémů včetně kondenzovaných. Na reaktivitě substrátu - analogicky jako při nitraci - závisí volba činidla. Sulfonace je z elektrofilních aromatických substitucí výjimečná v tom, že je vratná a sulfoskupinu je možno z molekuly aromatické sloučeniny opět odstranit. Dalším fenoménem sulfonace je možnost ovlivnit distribuci produktů kinetickým nebo termodynamickým řízením reakce. Tuto skutečnost lze dokumentovat na příkladu sulfonace fenolu koncentrovanou kyselinou sírovou.\n\nAlkylací a acylací nazýváme reakce, při nichž dochází k připojení alkylu nebo acylu k atomu uhlíku nebo heteroatomu (P,S,O,N,atd..). Za alkylační reakce lze považovat také přípravu halogenderivátu nebo alkylaci kovů.\n\nV alifatických substrátech probíhají reakce obecně tímto způsobem:\n\nAlkylační činidlo jakožto elektrofil reaguje s nukleofilem, který má k dispozici volný elektronový pár. Mechanismus reakce závisí především na povaze alkylačního činidla, charakteru nukleofilu a reakčních podmínkách. Síla alkylačního činidla se určuje podle síly kyseliny, od které je činidlo odvozeno. Mezi silná alkylační činidla patří např. dialkyl-sulfáty, naopak mezi slabé spadají např. halogenderiváty nebo estery arensulfonových kyselin.\n\nNukleofilem může být každá částice s nesdíleným elektronovým párem.\n\nJako organokovové sloučeniny nazýváme látky, v nichž je atom kovu M vázán na atom uhlíku. Vlastnosti vazby mezi uhlíkem a kovem závisí především na vlastnostech kovu, rozpouštědle a také na struktuře uhlíkatého zbytku.\n\nNejdůležitější metoda přípravy organokovových sloučenin je Reakce halogenderivátů s kovy. Nejpoužívanější k těmto reakcím jsou především skupiny halogenidů.\n\nReakci, při níž dojde k náhradě vodíku za kov, umožňují pouze velmi silné C-kyseliny. Význam reakcí je však pouze omezený. Mezi nejběžnější patří např. tvorba organolithných sloučenin.\n\nVýměna kovu za kov (tzv. transmetalace) je velmi často používanou a univerzální metodou přípravy organokovových sloučenin.\nNejjednodušším způsobem, jak dosáhnout transmetalace je přímá substituce organokovové sloučeniny kovem jiným. Toho je možné dosáhnout pouze v případě, že kov, kterým chceme substituovat je elektropozitivnější, než kov vázaný ve sloučenině. Tímto postupem je možno dosáhnout velmi čistých organokovů bez příměsí jakýchkoliv solí.\n\nDruhá metoda zahrnuje výměnu kovu mezi organokovovým činidlem (nejčastěji Grignardovým) a halogenidem kovu.\n\nVelmi ojedinělou metodu představuje výměnná reakce mezi dvěma organokovovými činidly. Tato metoda se využívá především k přípravě organolithných činidel.\n\nDiazoniové soli vznikají pouze v kyselém prostředí při reakci primárních aminů s kyselinou dusitou. Princip diazotace je v reakci elektrofilního nitrosoniového iontu s nukleofilním dusíkem aminu.\n\nDiazotaci podléhají jak alifatické, tak aromatické aminy. První jmenované jsou však velmi nestabilní a rozpadají se na molekulární dusík a reaktivní karbokation. Aromatické diazoniové ionty jsou za nízkých teplot relativně stabilní. Za určitých podmínek mohou být diazoniové ionty izolovány jako soli (např. BF4-; CF3COO-, atd.)\n\nRozlišujeme 2 základní typy eliminace.\n\n1. α-eliminace\n\nPři tomto druhu eliminace se dva atomy nebo skupiny atomů oddělí z jednoho a téhož atomu. Výsledkem je nestálá částice.\n\n2. β-eliminace\nV tomto případě se atomy nebo skupiny atomů oddělí ze dvou sousedních atomů za vzniku násobné vazby.\n\na. Monomolekulární reakce\n\nb. Bimolekulární reakce\n\nDehydratací alkoholů rozumíme eliminaci vody z alkoholů účinkem kyselých katalyzátorů, nejčastěji se provádí pomocí kyseliny sírové nebo fosforečné. Nejčastěji se dehydratují terciární alkoholy, dehydratace sekundárních a primárních alkoholů vyžaduje koncentrovanou kyselinu a vysoké teploty.\n\nExtruze jsou tepelně nebo fotochemicky vyvolané reakce, při nichž atom, nebo skupina atomů Y vázaná k jiným atomům X, Z, se eliminuje z molekuly substrátu za vzniku nového produktu X-Z.\n\nExtruze se využívá především k výrobě alkenů a cyklických sloučenin.\n\n"}
{"id": "493775", "url": "https://cs.wikipedia.org/wiki?curid=493775", "title": "Mistrovství světa ve fotbale 2010 – skupina F", "text": "Mistrovství světa ve fotbale 2010 – skupina F\n\nSkupina F Mistrovství světa ve fotbale 2010 byla jednou z osmi základních skupin tohoto šampionátu. Nalosovány do ní byly celky Itálie, Paraguaye, Nového Zélandu a Slovenska.\n\n\"Poznámka: Zvýraznění týmu znamená, v jakých dresech tým hrál. Pokud tým není zvýrazněn, znamená to, že hrál v bílých dresech.\"\n"}
{"id": "493777", "url": "https://cs.wikipedia.org/wiki?curid=493777", "title": "Gabriela Szabóová", "text": "Gabriela Szabóová\n\nGabriela Szabóová (* 14. listopadu 1975, Bistrița) je bývalá rumunská atletka, běžkyně, která se specializovala na střední a dlouhé tratě.\n\nJejími hlavními disciplínami byly zejména běh na 1500 metrů a běh na 5000 metrů. Na juniorských šampionátech a později v hale se věnovala především trati na 3000 metrů.\n\nV roce 1999 byla zvolena atletkou světa a později i atletkou Evropy. V témže roce si společně s dánským běžcem Wilsonem Kipketerem rozdělila miliónový jackpot ze závodů Zlaté ligy, když oba shodně vyhráli na všech šesti mítincích své disciplíny.\n\nPrvní úspěch zaznamenala na evropském olympijském festivalu mládeže v Bruselu 1991, kde získala zlatou medaili (1500 m). V témže roce na dvojnásobné trati vybojovala v Soluni titul juniorské mistryně Evropy. Titul zopakovala o dva roky později rovněž na šampionátu v San Sebastiánu. V roce 1992 doběhla druhá na mistrovství světa juniorů v jihokorejském Soulu. O dva roky později již získala v Lisabonu titul juniorské mistryně světa.\n\n"}
{"id": "493778", "url": "https://cs.wikipedia.org/wiki?curid=493778", "title": "Mistrovství světa ve fotbale 2010 – skupina G", "text": "Mistrovství světa ve fotbale 2010 – skupina G\n\nSkupina G Mistrovství světa ve fotbale 2010 byla jednou z osmi základních skupin tohoto šampionátu. Nalosovány do ní byly celky Brazílie, Severní Koreje, Pobřeží slonoviny a Portugalska.\n\n\"Poznámka: Zvýraznění týmu znamená, v jakých dresech tým hrál. Pokud tým není zvýrazněn, znamená to, že hrál v bílých dresech.\"\n"}
{"id": "493780", "url": "https://cs.wikipedia.org/wiki?curid=493780", "title": "Antonín Strobach", "text": "Antonín Strobach\n\nAntonín Strobach (3. června 1814 Praha – 22. listopadu 1856 Praha), uváděný i jako Štrobach, byl český právník a politik, během revolučního roku 1848 poslanec Říšského sněmu a krátce i pražský purkmistr.\n\nNarodil se v rodině mlynáře na pražském Starém Městě Jana Strobacha (1785–1861) a jeho manželky Kateřiny (1789–1852). Měl bratra Ludvíka (1820–1866) a sestry Kateřinu (1809–??), Marii (1824–??) a Kateřinu (1828–??). \n\nNavštěvoval farní školu u křižovníků a hlavní školu na Malé Straně. V roce 1826 nastoupil na staroměstské gymnázium, kde jej Josef Jungmann vedl k vlastenectví. Byl vynikajícím studentem; brzy se naučil italsky, francouzsky a anglicky do té míry, že mohl číst básně v originále. V roce 1834 byl přijat na práva na pražské univerzitě. Studoval i staročeské právo a jeho názvosloví. Z té doby také pocházejí jeho první příspěvky do časopisů – literární práce do \"Květů\" a \"Včely\", odborné právnické a národohospodářské články do \"Časopisu Českého muzea\". O prázdninách cestoval, a to hlavně pěšky. S minimálními náklady se mu podařilo poznat velkou část Čech, Moravy, ale i alpské země.\n\nPo získání titulu doktora práv nastoupil k zemskému soudu v Praze. V této funkci byl široce uznávaný, a to ve vlasteneckých kruzích i mimo ně.\n\nRoku 1848, během revoluce, Strobacha zvolili 9. dubna pražským purkmistrem. Už 10. května se ale této funkce navzdory přesvědčování vzdal, protože nedokázal ovládnout lidové bouře spojené s násilným osvobozováním vězňů. Podílel se ale dál na činnosti Svatováclavského a Národního výboru.\n\nVe volbách v červenci 1848 byl zvolen na rakouský ústavodárný Říšský sněm. Zastupoval volební obvod Praha-město I (Staré Město) v Čechách. Uvádí se jako doktor práv. Tento sbor jej zvolil předsedou, čímž podle nekrologu v časopise \"Světozor\" nesmírně stoupla prestiž českých poslanců, které vedl. Když v říjnu propuklo vídeňské povstání a česká delegace se ocitla v ohrožení, vrátil se s dalšími do Prahy. Účastnil se pak i zasedání sněmu v nové lokalitě, v Kroměříži až do jeho rozpuštění 7. března 1849. Tím skončila jeho politická kariéra.\n\nV Praze se vrátil k soudcovskému povolání, a to jako rada apelačního, tedy vrchního zemského soudu. Roku 1853 byl ale s několika dalšími z této funkce sesazen kvůli neshodám s vídeňskou vládou ohledně nějakého rozsudku o urážce veličenstva. Událost typická pro Bachův absolutismus vyvolala ve společnosti velkou nevoli. Finančně to Strobacha ale příliš nepostihlo, protože si ihned založil úspěšnou advokátní kancelář. 22. listopadu 1856 ale náhle zemřel při jednání s jiným advokátem, zřejmě na skrytou srdeční vadu. Je pohřben na pražském Malostranském hřbitově.\n\nSpolečně s Josefem Františkem Fričem a Karlem Jaromírem Erbenem přeložil do češtiny \"Soudní a konkursní řád\" a \"Občanský zákoník\".\n\nStrobach byl současníky považován za jednoho z nejvýznamnějších představitelů českého národa v revolučním roce 1848. Byl vzorem politického charakteru a spravedlivého soudce. Čím byl v novinářství Karel Havlíček Borovský, tím byl v právu a parlamentní politice Strobach. Oba nakonec zemřeli ve stejném roce a když o několik let později Bachův absolutismus padl a vrátila se demokracie, všichni litovali, že se toho tito dva nedožili.\n\n"}
{"id": "493781", "url": "https://cs.wikipedia.org/wiki?curid=493781", "title": "Mistrovství světa ve fotbale 2010 – skupina H", "text": "Mistrovství světa ve fotbale 2010 – skupina H\n\nSkupina H Mistrovství světa ve fotbale 2010 byla jednou z osmi základních skupin tohoto šampionátu. Nalosovány do ní byly celky Španělska, Švýcarska, Hondurasu a Chile.\n"}
{"id": "493783", "url": "https://cs.wikipedia.org/wiki?curid=493783", "title": "Unikáty", "text": "Unikáty\n\nUnikáty (2009) je třetí z řady výběrových DVD Jiřího Suchého a Jiřího Šlitra. Obsahuje 15 písniček spíše raritních nahrávek, jeden Suchého monolog a celý televizní film \"Dobře placená procházka\" z roku 1966. Nahrávka písně \"Satchmo\" je z návštěvy Louise Armstronga v Semaforu v roce 1965.\n\n\nPokud není uvedeno jinak je autorem hudby Jiří Šlitr a autorem textu písně Jiří Suchý.\n"}
{"id": "493784", "url": "https://cs.wikipedia.org/wiki?curid=493784", "title": "Simplonský tunel", "text": "Simplonský tunel\n\nSimplonský tunel ( , ) je 19,8 km dlouhý úpatní dvoutubusový železniční tunel mezi Švýcarskem a Itálií. Překonává oblast Simplonu a spojuje údolí Rhony s údolím Val Divedro v regionu Ossola. Simplonský tunel byl po mnoho let nejdelší železniční tunel na světě. Stavba tunelu probíhala ve dvou etapách 1898–1905 a 1912–1921. Simplonský tunel je součástí Lötschberské železnice otevřené již v roce 1882.\n\nProjektu a následné realizaci předcházelo několik let diskusí a směru ražby a zajištění financí. V přípravě projektu se uvažovalo o dvou variantách výstavby. Levnější varianta vrcholového (kratšího) tunelu ale s nutností vybudování táhlých stoupání k výše položeným portálům tunelu v horách a dražší varianta ražby úpatního tunelu. Pro Simplonský tunel podle návrhu z roku 1891 bylo potřeba na severní straně vybudovat nájezd v délce 2,5 km, na jižní, italské, straně pak delší 19,5 km dlouhou rampu s maximálním sklonem 20 ‰. Nakonec se realizovala verze tunelu úpatního, bez nájezdových ramp.\n\nJiž 20. září 1893 byla s firmou Brandt, Brandau & Cie Hamburk uzavřena smlouva o výstavbě, ale konečné platné rozhodnutí o stavbě vstoupilo v platnost až podepsáním smlouvy, 25. listopadu v roce 1895 mezi Švýcarskem a Itálií na spolupráci při ražbě tunelu z Brigu ve Švýcarsku do Domodossoly v Itálii. Smlouva umožnila zahájení příprav a posléze vlastní stavbu. 15. dubna 1898 byla dojednána finální stavební smlouva, v říjnu byly zahájeny přípravné práce a 22. listopadu bylo zahájeno strojní vrtání na severní straně, 21. prosince pak na jižní straně.\n\nProjekt tunelu již v této době předpokládal ražbu dvou paralelních tubusů a to s ohledem na bezpečnost cestujících v případě nehody. Tento princip zabezpečení byl převzat i při ražbě tunelů v pozdější i dnešní době. Realizace však neproběhla úplně a z počátku byl v první etapě proražen (1905) a zprovozněn pouze jeden tubus. Tunel byl slavnostně otevřen 10. května 1906 za účasti italského krále Viktora Emanuela III. a prezidenta švýcarské Národní rady Ludwiga Forrera. Staviteli tunelu byl Hermann Häustler a Hugo von Kager.\n\nRostoucí objem dopravy si však o několik let později vynutil pokračování výstavby v roce 1912 a dokončení i druhého tubusu v roce 1922. Tyto práce druhé etapy byly přerušeny 1. světovou válkou, která prodloužila období stavby.\n\nZ důvodu stále rostoucích požadavků na objem železniční přepravy i na požadavky převozu nákladních vozidel po železnici, prošel tunel v letech 1985–2003 rozsáhlými změnami a úpravami, mezi něž patří i zvětšení průjezdního profilu právě pro přepravu nákladních vozidel po železnici. Tyto úpravy byly realizovány jako následek úbytku automobilové dopravy v letech 1970–1980 po železnici přes Simplonský průsmyk. První železniční vůz pro přepravu silničních vozidel by představen ale již v roce 1959 pro přepravu v Gotthardským tunelem.\n\nRažba tunelu, plánované délky 19 803 m, byla sice prováděna v obou plánovaných tubusech, ale pouze východní byl ražen v plném požadovaném profilu. V druhém tubusu byla ražena pouze menší pomocná štola. Tunel má převážně přímý směr v délce 19 318,63 metru, pouze u portálů jsou krátké oblouky, které zprostředkují napojení tunelu na trať v údolí.\n\nVzhledem k nízké nadmořské výšce a vysokému nadloží dosahovaly teploty uvnitř tunelu až 42 °C. Právě tato nepříznivá situace vedla stavební firmu k ražbě pomocné paralelní štoly ve vzdálenosti 17 metrů od hlavního tubusu. Tato štola byla s hlavním tubusem propojena každých 200 m a využita pro cirkulaci vzduchu v celém svém profilu za použití těsnících přepážek mezi štolou a hlavním tubusem podle postupu ražby. Způsob větrání fungoval tak, že vnitřní vzduch byl odsáván z pomocné štoly a do hlavního tubusu byl přiváděn čerstvý vzduch. Mimo to se štolou v potrubí přiváděl i tlakový vzduch a voda pro vrtací kladiva a strojní zařízení. Umístění pomocných rozvodů do pomocné štoly umožnilo i průběžné vyzdívání hlavního tubusu. Středem hlavního tubusu byla po celou stavbu vedena důlní železnice (800 mm), která ve smyčce přes pomocnou štolu umožnila lepší oběh důlních vozíků, kdy byly prázdné důlní vozíky k čelu ražby dopravovány východním tubusem a naplněné, vyrubanou horninou, byly odváženy servisní štolou. Tento způsob ražby a dopravy materiálu usnadňoval organizaci práce.\n\nJednokolejný tunel má vnitřní výšku max. 5,5 m, šíři 4,5 m v místě uložení pražců, a šíři 5 m ve výšce 2 m nad pražci. Světlý profil je pak 23,2 m. Kanál pro odvádění prosakující vody byl zvětšen na 40–50 cm poté, co na severní straně ražby dosáhla vydatnost prosakující vody 800–1000 l/sekundu. Každých 50 metrů jsou ve stěně malé výklenky, střídavě na jedné a druhé straně, na délkových 1 000 m pak 4 větší komory. Spojovací chodby a pomocná štola byly raženy v průřezu 5–7 m o maximálních rozměrech 3,2 m šířky a 2,4 m výšky.\n\nV průběhu stavby bylo nutno pro zajištění potřebného proudění vzduchu a jeho výměnu zvýšit z 17,3 m/h na jižní straně v roce 1902 a z 53 m na severní straně v roce 1905. Oběh vzduchu zajišťovaly ventilátory a kompresory Rhone & Diveria o výkonu 1 500–2 200 koňských sil (hp). Další techniku jako turbíny dodala firma Sulzer Brothers, dále pak kompresory a čerpadla, parní systémy, vzduchové kompresory a odstředivá čerpadla pro dodávku užitkové vody, chladicí systémy pro úpravu vody a vzduchu. Tato technika byla umístěna převážně u portálů, stejně tak jako sociální zázemí pro dělníky. Tlakové pumpy dodávaly pro vrtačky vodu o tlaku 80 až 100 atmosfér. Chladicí voda byla dodávána pomocí odstředivých čerpadel o tlaku 22 atm., v místě průrazu, vlivem hydrodynamických ztrát, byl tento tlak 10–15 atm.\n\nPři výstavbě tunelu bylo nutno překonávat různé problémy. Jedním z těchto problémů byla i vysoká teplota, která dosahovala až 50 °C. Pro chlazení vrtaček Brant byla používána voda, která byla ještě dochlazována pomocí vozů s ledem, při nedostatku vody se používal k chlazení i vzduch. Pro odběr chladicí vody se využívaly místní zdroje, na jižní straně byl k dispozici vydatný zdroj vody s teplotou 12 °C s přirozeným tlakem 6 atm. Vážné problémy přinášel i výskyt horkých pramenů. V severní části tunelu byl takovýto výron horké vody zaznamenán 18. května 1904 ve vzdálenosti 10 382 m od severního portálu. Na jižní straně došlo k zhroucení klenby ve vzdálenosti 9 385 m od portálu. Horké prameny výrazně komplikovaly ražbu a tak překonání posledních 245 m trvalo téměř 6 měsíců.\n\nK průrazu hlavního tubusu došlo 24. února 1905 z jižní strany ve vzdálenosti 9 285 m. Směrová odchylka činila 202 mm, výšková odchylka 87 mm při průrazu v délce 790 mm. Průměrný denní postup ražby při mechanickém vrtání byl 8,84 m/den.\n\nPro dopravu materiálu na důlní železnici byly používány lokomotivy na stlačený vzduch, který byl vyráběn ve dvoustupňových kompresorech a stlačován až na 100 atm. Vytěžený materiál byl na povrchu dále dopravován klasickými parními lokomotivami.\n\nNáklady na výstavbu tunelu byly 54,5 mil. CHF, na ražbu paralelní štoly 15 mil. CHF. Během stavby však došlo k navýšení ceny o 2,5 mil., s dalšími pracemi pak 3,9 mil. CHF a dokončení druhého tubusu 4,5 mil. CHF. K tomu náklady na provoz železnice ve výši 5,54 mil. CHF. Vzhledem k vytíženosti tunelu bylo nutno dokončit i druhý tubus. O dostavbě bylo rozhodnuto 12. července 1912, náklady na toto dokončení byly 34,6 mil. CHF, z toho pouze tunelové práce 27,5 mil. CHF. Druhý tubus je o 22 m delší, tj. 19 825 metrů dlouhý. Dokončení druhého tubusu bylo zahájeno koncem roku 1912 a hrubá ražba trvala až do roku 1919 z důvodu 1. světové války.\n\nV únoru 1905 po období výstavby a před plánovaným uvedením do provozu 1. května 1906 byla na poslední chvíli provedena elektrifikace firmou Brown, Boveri& Cie. Společnost provedla práce na vlastní náklady. Napojení elektrifikace bylo provedeno na další úsek realizovaný firmou Aarau Kummler & Co.\n\nSeverní portál se nachází ve výšce 685,77 m n.m., jižní ve výšce 633,48 m n.m. Nejvyšší bod tunelu je ve výšce 704,98 m n.m. Severní část tunelu má sklon 2 ‰, a jižní 7‰, přičemž přibližně polovina tunelu je na švýcarské a polovina na italské straně. Tunel prochází geologickými vrstvami složenými z ruly, jurassicu a triasu.\n\nRažba tunelu byla vedena různými geologickými vrstvami s různou tvrdostí a s různým sklonem vrstev. V některých úsecích probíhala ražba pomalu, někdy i pouze ručně. Jednalo se o úseky 8 189 - 8 199 m a 8 934 - 9 000 m severního úseku. Pro ražbu v takovýchto úsecích musely být používány vzpěry GeVi. Na jižní straně, kromě pramenů studené a teplé vody, komplikovala situaci horizontální skladba skály (vodorovné desky) a mimořádný tlak nadloží. Nejtěžší úsek jižní části byl 42 m dlouhý ve vzdálenosti 4 450 - 4 492 metrů od jižního portálu v měkkých částech glimmerku.\n\n\n\n\n"}
{"id": "493785", "url": "https://cs.wikipedia.org/wiki?curid=493785", "title": "Thiokyanatan", "text": "Thiokyanatan\n\nThiokyanatan (též sulfokyanatan, thiokyanid nebo dříve rhodanid) je funkční skupina odvozená od kyseliny thiokyanaté a tvořící sloučeniny iontové založené na [SCN] a konjugované zásady). Mezi typické sloučeniny patří bezbarvé soli thiokyanatan draselný a sodný. Jako thiokyanatany se označují také organické sloučeniny obsahující funkční skupinu SCN.\n\nThiokyanatan je analogem kyanatanu, [OCN], kde je kyslík nahrazen sírou. [SCN] je jedním z pseudohalogenidů, vzhledem k podobnosti reakcí s těmi, které probíhají u halogenidových iontů. Thiokyanatany se dříve označovaly jako \"rhodanidy\" (z řeckého slova pro růži), protože komplexy se železem měly červenou barvu. Thiokyanatany vznikají reakcí elementární síry nebo thiosíranů s kyanidy:\nDruhá z reakcí je katalyzována enzymem sulfotransferázou, která je známa též jako rhodanáza a může mít význam při detoxikaci organismu od kyanidů.\nU thiokyanatanu sdílí svůj záporný náboj přibližně rovným dílem síra a dusík. V důsledku toho může thiokyanatan působit jako nukleofil, jak na síře, tak na dusíku - je obouvazným ligandem. [SCN] může být také můstkem pro dva (M−SCN−M) nebo i tři kovové atomy (>SCN− or −SCN<).\nExperimentální důkazy vedou k obecnému závěru, že třída kovů A (tvrdé kyseliny) tvoří \"N\"-vazné thiokyanatanové komplexy, kdežto třída B (měkké kyseliny) tvoří \"S\"-vazné komplexy. Někdy se projevují i jiné faktory, například kinetika a rozpustnost, může se objevit také vazebný izomerismus, například [Co(NH)(NCS)]Cl a [Co(NH)(SCN)]Cl.\n\nOrganické deriváty thiokyanatanů a deriváty s přechodnými kovy mohou existovat jako vazebné izomery. Organická skupina nebo kov se váže na síru: R−S−C≡N má jednoduchou vazbu S-C a trojnou vazbu C-N. V isothiokyanatanech se substituent váže na dusík: R−N=C=S má dvojnou vazbu a C-N taktéž dvojnou vazbu.\nOrganické thiokyanatany se hydrolyzují na thiokarbamáty v Riemschneiderově thiokarbamátové syntéze.\n\nPřidá-li se [SCN] do roztoku obsahujícího železité ionty (Fe), zbarví se roztok krvavě červeně, protože se vytvoří ionty [Fe(NCS)(HO)].\nMálo pravděpodobný se jeví výskyt rhodanidů v lidských slinách. Zde se totiž mohou rhodanidy tvořit, pokud je osoba kuřákem. U nekuřáků se vyskytne pouze tehdy, pohybuje-li se v zakouřeném prostředí. Už jedna vykouřená cigareta je podnětem pro jejich tvorbu. Jako důkaz může posloužit výše popsaná důkazová reakce. U pravidelných kuřáků vznikne rudý komplex, u občasných kuřáků a nekuřáků s pohybem v zakouřených prostředích vzniká oranžový až jemně červený komplex. Nutno dodat, že tvorba v lidských slinách má jisté antibakteriální účinky, a tedy i protektivní účinky na zuby, neboť tak v důsledku sníženého výskytu bakterií v dutině ústní snižuje riziko tvorby zubního kazu.\n"}
{"id": "493790", "url": "https://cs.wikipedia.org/wiki?curid=493790", "title": "Al-Idrísí", "text": "Al-Idrísí\n\nAbu Abd Alláh Muhammad al-Idrísí al-Kurtubí al-Hasaní as-Sabtí či jednoduše al-Idrísí ( أبو عبد الله محمد الإدريسي القرطبي الحسني السبتي‎, 1100–1165/1166) byl andaluský geograf, kartograf, egyptolog a cestovatel, který žil a pracoval na Sicílii na dvoře krále Rogera II. Sicilského.\n\nNarodil se v severoafrické Ceutě, která náležela Almoravidské říši a byl členem emírského rodu Idrísovců. Náleží k třetímu tzv. \"normansko-arabskému období\" islámské kartografie.\nStudoval v Cordóbě v muslimském Španělsku a po skončení studií cestoval po Středomoří, střední i západní Evropě a sbíral zejména geografická data.\nZemřel v roce 1165 na Sicílii.\n\nZ jeho tvorby lze zmínit kruhovou mapu a knihu Rogerovu (arabsky: \"Al-Kitáb al-Rudžari\", : \"Tabula Rogeriana\"). Druhé zmíněné dílo, které je zároveň jeho dílem nejvýznamnějším, dokončil v roce 1154 na dvoře sicilského krále Rogera II., kam byl pozván, aby zaktualizoval mapu světa. \"Tabula Rogeriana\" je podrobný popis Evropy, Asie a Afriky doprovozený mapou světa na 70 obdélníkových mapových listech (z českého území je na mapě možné pod názvy Mašla, Šruna, Agra a Bis najít města Plzeň, Brno, Kroměříž a Olomouc). Součástí je i rytina na stříbrné míse, která měla rozměry 3,32×1,48 metru, byla silná 3 milimetry a vážila 150 kilogramů. Práce na celém díle trvala al-Idrísímu patnáct let. Vlastní kniha a mapové listy se do dnešní doby nedochovaly, avšak existuje několik jejích opisů (Pařížský, Oxfordský, Petrohradský). Jeho obdélníková mapa světa je považována za nejvýznamnější dílo arabské kartografie.\n\nI přes svůj význam v kartografii však byl prakticky ignorován muslimskými historiky a biografy. Tato skutečnost je připisována tomu, že jako muslim byl ve službách křesťanského krále. Po smrti Rogera II. napsal pro jeho syna Viléma I. knihu \"Zahrada vzdělání a útěcha srdce\" (: \"The Garden of Civilization and the Amusement of the Soul\"), která se však nezachovala.\n\nJedním z jeho mnohých zájmů bylo studium léčivých bylin. O nich sepsal několik knih; jednou z nich je \"Kitáb al-Džámi-li-Sifat Aštat al-Nabatat.\" Pojmenoval rovněž řadu léčiv v šesti jazycích: syrštině, řečtině, perštině, hindštině, latině a berberštině. Mimo geografii a botaniku se rovněž zajímal o faunu a zoologii.\n\n\n"}
{"id": "493803", "url": "https://cs.wikipedia.org/wiki?curid=493803", "title": "Rajnochovice", "text": "Rajnochovice\n\nObec Rajnochovice se nachází v podhůří Hostýnských vrchů v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1721. Původně na místě dnešních Rajnochovic byla osada Polom, Paseky a jiné další osady. 11. července 1721 tyto osady sloučilo šest synů (Jan, Martin, Václav, Jiří, Matouš, Vilém) bači Mikuláše Rajnocha, od nějž vznikl název Rajnochovice. Mikuláš Rajnoch, podle údaje o sňatku v roce 1676, pocházel ze vsi Pstruží.\n\nAsi 3 kilometry od centra Rajnochovic v katastrálním území sousední obce Podhradní Lhota se na trati Kojetín – Valašské Meziříčí nachází železniční zastávka Rajnochovice. Dříve byla obec proslulá Rajnochovickou keramikou a hamry, zajímavá byla úzkokolejná železnice na stahování dřeva, která se obnovila v roce 2007, ale ne po původní trase, ale po trase u místní pily. V druhé polovině roku 2020 má být prodloužena do hostince Ve Dvoře. V roce 2016 byla otevřena u místního kostela Hospůdka Kravín. Dnes Rajnochovice těží zejména z agroturistiky a turismu obecně. V okolí jsou dvě sjezdovky – nedaleko přírodní rezervace v lokalitě Tesák a Troják a čtyři přírodní prameny s pitnou vodou.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n\n"}
{"id": "493805", "url": "https://cs.wikipedia.org/wiki?curid=493805", "title": "REM fáze spánku", "text": "REM fáze spánku\n\nRapid eye movement (REM, česky \"rychlé pohyby očí\") je fáze spánku, charakterizovaná právě rychlými pohyby očí, nízkoúrovňovou svalovou aktivitou a nízkoproudým EEG. Poprvé byla REM popsána fyziology Kleitmanem a Aserinskym v 50. letech 20. století.\n\nU dospělého člověka představuje REM fáze asi 90–120 minut, tedy asi 20–25 % doby spánku. Tento podíl klesá s věkem; u novorozenců tvoří plných 80 %. Stárnutím ale není REM fáze zasažena tolik, jako NREM (non-REM) fáze spánku.\n\nBěhem typického spánku vstoupí spící člověk do této fáze v průměru pětkrát, a doba, po kterou v ní zůstane, je zpočátku jen několik minut, ale s každým dalším přechodem trvá déle a déle. Subjekt trpící spánkovou deprivací ve spánku do fází REM vstupuje snadněji a častěji. Během této fáze je spánek lehčí – spící je více náchylný k probuzení a někdy může dojít ke krátkému nabytí vědomí a okamžitému opětovnému usnutí. Je vědecky dokázáno, že většina snů, které si subjekt podrobně a živě pamatuje, probíhá právě v této fázi spánku.\n\nBěhem fáze REM nejsou dominantní žádné mozkové vlny, a neurony (zejména v ty v mozkovém kmeni, \"pontine tegmentum\") vykazují přibližně stejnou míru aktivity jako při plném vědomí (tzv. \"paradoxní spánek\"), naopak některé neurotransmitery (monoaminy) jsou inhibovány. Srdeční rytmus a dýchání jsou méně pravidelné než u ostatních fází spánku. V této fázi se projevuje noční tumescence (erekce) penisu či klitorisu.\n\nFáze REM není z velké části prozkoumána, stejně jako její příčiny a účel – existuje pouze několik teorií, které se je snaží vysvětlit. Podle jedné z nich se člověku spícím ve fázi REM „srovnávají myšlenky“ (nebo spíše vjemy), které během předchozích několika hodin vstřebal, a (ve vztahu jeho myšlení) se filtrují a odbourávají ty náhodné okolnosti, které nemají s předmětem jeho úsilí souvislost. To má ve výsledku konsolidovat (ucelovat) a třídit (deklarativní, nikoli procedurální) paměť, resp. způsob, jakým jsou její jednotlivé stavební kameny poskládány. Druhá taková teorie tvrdí, že REM má (mj.) funkci periodicky stimulovat mozkové neurony (tj. nenechávat mozek v relativní neaktivitě po osm hodin spánku) a je nezbytná pro vývoj centrální nervové soustavy. Třetí teorie se zabývá myšlenkou, že fáze REM je potřeba proto, aby si mohly „odpočinout“ a regenerovat monoaminové receptory a znovu získat citlivost. Další teorie fázi REM vysvětlují jako faktor důležitý v přežití vyšších organismů (např. během infekce, nemoci, poranění), nebo coby mechanismus, pomocí kterého mozek i během spánku čas od času „skenuje“, zdali není daný jedinec v ohrožení.\n\n\n"}
{"id": "493812", "url": "https://cs.wikipedia.org/wiki?curid=493812", "title": "Zdenka Procházková", "text": "Zdenka Procházková\n\nZdenka Procházková-Hartmann (* 4. dubna 1926 Praha) je česko-rakouská herečka a konferenciérka.\n\nJiž od dětství se věnovala tanci a hře na klavír, ke které ji vedla její maminka, jež byla také klavíristkou. Již během svých studií na gymnáziu několikrát pohostinsky vystupovala v pražských divadlech. Po maturitě na gymnáziu odešla studovat herectví na Pražskou konzervatoř, které kvůli nacistické okupaci během 2. světové války byla nucena přerušit a dokončila ji až po válce v Brně. Po ukončení studia byla ve svém prvním angažmá v divadle v Opavě, později přešla do Prahy do Divadla ABC a do Městských divadel pražských. V roce 1957 až 1958 působila jako konferenciérka v Laterně Magice, se kterou vystupovala i na Expo 58 v Bruselu společně s Valentinou Thielovou a Sylvou Daníčkovou.\n\nDíky svým jazykovým schopnostem a výborné znalosti němčiny hrála a pohostinsky vystupovala v německy mluvících zemích, zejména ve vídeňském Burgtheatru. Také učila na vysoké umělecké škole v Düsseldorfu učitelství němčiny.\n\nJejím významným životním hereckým partnerem i prvním manželem byl herec Karel Höger. V 60. letech se však podruhé provdala za rakouského státního občana a stala se i rakouskou občankou.\n\n\n\n"}
{"id": "493819", "url": "https://cs.wikipedia.org/wiki?curid=493819", "title": "Bring Me the Horizon", "text": "Bring Me the Horizon\n\nBring Me The Horizon \"také\" BMTH je britská metalcorová skupina pocházející z Sheffieldu v Yorkshiru. Původně začínala tato skupina s deathcorem, avšak později začala do své hudby zapojovat elektronické prvky (o tuto práci se postaral Skrillex) a tvorba skupiny se přiklonila k metalcoru. Od roku 2006 do roku 2013 vydali 4 studiová alba. Od roku 2015 experimentují s rockem a elektrem.\n\nOliver Sykes se narodil 20. listopadu 1986 v Ashfordu, v Anglii, kde žil do svých pěti let. Pak se jeho rodina přestěhovala poblíž Sheffieldu do Stockbridge v Anglii. V 16 letech s kamarádem Alexem Turnerem (nyní leader indie rockové skupiny Arctic Monkeys) založil projekt Olisaurus, na jehož myspace nahráli pár půlminutových songů. Spojovali v nich prvky deathcore a elektra. V té době Oliver Sykes kromě zpěvu zkoušel i hrát na kytaru a bubnovat. V roce 2004 založil novou skupinu, Bring Me the Horizon. Bubeníka Matta Nichollse znal již z dětství.\n\nNázev skupiny je odvozen z filmu Piráti z Karibiku, kde Jack Sparrow řekl: „Now, Bring me that Horizon“ (česky Přineste mi kompas).\n\nHned po založení nahráli \"EP This Is What the Edge of Your Seat Was Made For\". O rok později založil Oliver vlastní módní značku \"Drop Dead\" (za vzory při navrhování oblečení má Sheffieldské ulic, graffiti a abstraktivismus, tedy tendence zdůraznit abstraktní a formální prvky a vypustit konkrétní smyslové objekty), v roce 2006 vyšlo první album Count Your Blessings. O další dva roky vyšlo album Suicide Season, které je proslavilo. V té době začal mít Oliver Sykes problémy s hlasem, které má dosud. V roce 2009 odešel ze skupiny kytarista Curtis Ward. Nahradil ho Jona Weinhofen ze skupin Bleeding Through a I Killed the Prom Queen.\n\nNa následujícím albu There Is a Hell, Believe Me I've Seen It. There Is a Heaven, Let's Keep It a Secret, účinkovalo spoustu hostů. O elektroniku se postaral Skrillex.\n\nSkupina vydala nové album zvané Sempiternal. Skupina ukázala svůj nový styl hudby v podobě míchaní metalcoru s elektronickou hudbou.\n\nSkupina vydala 11. září That's the Spirit které se odvrací od metalcoreových kořenů a jde spíše k mixu rocku s elektrem s prvky hard rocku.\n\nSkupina po 4 letech vydala 25.1.2019 album Amo které je plné experimentálních písní, směřující spíš do synth-popu, pop rocku až do samotného elektra.\n\n\n\n\nEP:\n\n"}
{"id": "493821", "url": "https://cs.wikipedia.org/wiki?curid=493821", "title": "William Bayly", "text": "William Bayly\n\nWilliam Bayly (pokřtěn 1737 – 1810) byl britský astronom.\n\nPocházel z rodiny farmáře v Bishops's Canning v hrabství Wiltshire. Byl ve službě u 3. vévody z Richmondu na panství v Goodwoodu. Poté pracoval jako pomocník v Královské observatoři v Greenwichi.\n\nRoku 1769 odjel spolu s Jeremiahem Dixonem do Norska, aby zde pozorovali přechod Venuše. Zde se rozdělili, aby eliminovali případné projevy nepříznivého počasí. Dixon odjel do Hammerfestu, Bayly na mys Nordkapp.\n\nV letech 1772–1775 se zúčastnil jako astronom na HM Bark \"Adventure\" druhé Cookovi plavby do jižního Tichomoří. Spolu s astronomem Williamem Walesem shrnul výsledky vědeckých měření v díle \"The original astronomical observations, made in the course of a voyage towards the South Pole, and round the world, in His Majesty's ships the Resolution and Adventure, in the years MDCCLXXII, MDCCLXIII, MDCCLXXIV, and MDCCLXXV\"\n\nV letech 1776–1780 se zúčastnil třetí Cookovi plavby do severního Tichomoří. Výsledky svých měření shrnul v díle \"The original astronomical observations made in the course of a voyage to the Northern Pacific Ocean, for the discovery of a North East or North West passage wherein the north west coast of America and north east coast of Asia were explored in His Majesty's ships the Resolution and Discovery, in the years MDCCLXXVI, MDCCLXXVII, MDCCLXXVIII, MDCCLXXIX, and MDCCLXXX.\"\n"}
{"id": "493832", "url": "https://cs.wikipedia.org/wiki?curid=493832", "title": "Jehošua Chankin", "text": "Jehošua Chankin\n\nJehošua Chankin ( יהושע חנקין), (narozen 1864, zemřel 11. listopadu 1945) byl sionistický průkopník, který zorganizoval většinu velkých nákupů půdy Světové sionistické organizace v osmanské Palestině.\n\nChankin se narodil v Kremenčuku na Ukrajině a roku 1882 se s rodiči vystěhoval do Rišon le-Cijon a později přesídlili do Gedery, kde se spřátelil s místními Araby, kteří mu pomáhali dojednávat vykupování půdy. Chankin se naučil dobře arabsky a také orientální etiketě, aby mohl sám vyjednávat koupi s arabskými velkostatkáři, bydlícími většinou v Bejrútu.\n\na jinde\n\nCelkem vykoupil 600 tisíc dunamů půdy (tj. 600 km)\n\nChankin zemřel v Tel Avivu a je pohřben na úpatí pohoří Gilboa, nad Charodským pramenem.\n\n"}
{"id": "493840", "url": "https://cs.wikipedia.org/wiki?curid=493840", "title": "Amonné soli", "text": "Amonné soli\n\nAmonné soli jsou bílé krystalické látky, obsahují amoniový kationt NH. Vznikají reakcí amoniaku (azanu) s kyselinami. Jsou velmi dobře rozpustné a při vysokých teplotách se rozkládají.\n\nPříklad: 2NH + HSO → (NH)SO\n"}
{"id": "493849", "url": "https://cs.wikipedia.org/wiki?curid=493849", "title": "Rychlé pohyby očí", "text": "Rychlé pohyby očí\n\nRychlé pohyby očí může být:\n"}
{"id": "493853", "url": "https://cs.wikipedia.org/wiki?curid=493853", "title": "Thousand Foot Krutch", "text": "Thousand Foot Krutch\n\nThousand Foot Krutch (TFK) je kanadská křesťanská skupina kombinující širokou škálu hudebních stylů. Kapela se skládá ze zpěváka Trevora McNevana, basáka Joela Bruyera a bubeníka Steva Augustina. Thousand Foot Krutch vydala již šest studiových alb (CD That's What People Do nemělo hudebního vydavatele): \"Set It Off\" (2001), \"Phenomenon\" (2003), \"The Art of Breaking\" (2005), \"The Flame In All of Us\" (2007), a \"Welcome to the Masquerade\" (2009). Zpěvák Trevor McNevan a bubeník Steve Augustin jsou také zakládající členové projektu FM Static.\n\nAlbum That's What People Do spatřilo světlo světa roku 1997, přičemž CD je tzv. nezávislé (neboli nemá hudebního vydavatele). Prodalo se 5000 kusů nahrávek, TFK se tedy nestali kdovíjak slavní, ovšem některé jejich písně hrála místní (kanadská) rádia. Na That's What People Do můžeme slyšet převážně rap rock a rap metal.\n\nRoku 2001 vydává kapela desku Set it Off, která má již vydavatele. Hudba je podobná That's What People Do, ovšem prosazují se zde vlivy nu metalu a punku. Set it Off se prodalo 85 000 kusů a singl Puppet má i své oficiální video. Díky úspěchu CD skupina vyráží na turné s několika skupinami např. Sum 41 a Finger Eleven.\n\nPhenomenon je název třetího studiového alba skupiny, zahajující prodej 30. září 2003. Kapela na tomto CD mění svůj styl z rap metalu ovlivněného punkem na nu metal s moderně znějícím metalovým/rockovým zvukem. Deska se umisťuje v na osmnáctém místě Billboard Top Heatseekers (hitparáda pro nově se prosazující interprety). Singl Rawkfist se prosazuje v Billboard Hot Mainstream Rock Tracks na šestnáctém místě. Phenomenon má na svém účtě už více jak 200 000 prodaných kusů.\n\n19. července 2005 se do prodeje dostává v pořadí již čtvrtá studiová deska s názvem The Art of Breaking. Toto album se liší od svých předchůdců naprosto jiným stylem hudby, nu metal zde nahrazuje hard rock s krátkými kytarovými sóly (znak heavy metalu). Ačkoliv někteří fanoušci reptali, kvůli měnícímu se stylu, většina přijala The Art of Breaking velice vřele. CD je také úplně první nahrávkou TFK, která se umístila v Billboard 200 (67. místo). Z alba se prosadily tři snigly a to Absolute (třicáté čtvrté místo v Hot Mainstream Rock Tracks), Move (šestnácté místo v Hot Mainstream Rock Tracks a má své oficiální video) a Breathe You In (dobře se umisťující v hitparádách s křesťanskou hudbou). Skupina vyráží na velké turné se známými skupinami typu Korn, Paramore, Relient K Yeah Yeah Yeahs a Hawthorne Heights.\n\nPo mnoha turné a koncertech vydává 18. září 2007 kapela album The Flame in All of Us. Deska si zachovává podobný zvuk jako The Art of Breaking, ovšem s hard rockem začíná skupina hrát alternative metal. CD si v hitparádách opět polepšuje, v Billboard 200 zaujímá 58. místo. Z The Flame in All of Us pochází více singlů, ovšem nejvýrazněji se prosazuje singl s názvem Falls Apart (má oficiální video). TFK opět hojně koncertují a tentokrát např. s P.O.D., Skillet či Kutless.\n\nDalší album od Thousand Foot Krutch nese název Welcome to the Masquerade a začíná se prodávat 8. září 2009. Deska má velice kladné ohlasy od kritiků a v Billboard 200 okupovala 35. místo, což je zatím nejlepší umístění, které TFK CD dostalo. Styl hudby se od poslední nahrávky nemění a ze tří singlů pocházejících z Welcome to the Masquerade se nejvíce hraje v rádiích píseň Fire It Up. V rámci propagaci tohoto alba TFK podnikají velká turné a pódia sdílí z interprety 30 Seconds to Mars, Flyleaf nebo Jars of Clay.\n\nSedmé album The End Is Where We Begin spatřilo světlo světa začátkem roku 2012. O rok později kapela vydala kolekci ze svých předchozích alb s názvem spolu s novými singly Searchlight a Complicate You. V půlce roku 2014 kapela vydává zcela nové album . Píseň Born This Way téměř okamžitě zaujala přední pozici mezi nejprodávanějšími singly kapely na iTunes. Na přelomu let 2012 - 2013 kapela vydala ještě dvě EP alba s názvem (Vol. 1 a Vol. 2) obsahující remixy písní z alba The End Is Where We Begin.\n\nHudební styl skupiny se během let hodně změnil. Od rap metalu, punku, alternative rocku a nu metalu na jejich prvních albech až k alternative metalu a hard rocku na jejich posledních deskách. Kritici označují styl skupiny jako hard rock/alternative metal kombinovaný elektronickými prvky s heavy metalovými kytarovými sóly. Mezi styly, které Thousand Foot Krutch více či méně využívají patří rap rock, rap metal, rapcore, nu metal, pop punk, punk rock, alternative metal, alternative rock, hard rock, heavy metal a post-grunge.\n\nMezi mnoha skupinami, které ovlivnily TFK se řadí Aerosmith, Led Zeppelin, P.O.D., Pearl Jam, Soundgarden, Creed, Our Lady Peace, Finger Eleven a KoRn.\n\n\n"}
{"id": "493862", "url": "https://cs.wikipedia.org/wiki?curid=493862", "title": "Dobuané", "text": "Dobuané\n\nDobuané je kmen nacházející se na ostrově Dobu patřící ke státu Papua-Nová Guinea. Patří mezi nejjižnější kmeny severozápadní Melanésie. \n\nDobuané nemají dobrou pověst. Jejich ctnostmi jsou zlomyslnost, divokost, sobeckost, nedůvěřivost, žárlivost, záludnost a rozmrzelost. Je však mylné se domnívat, že Dobuané nemají žádný systém, žádnou hierarchii a neuznávají žádné zákony. Dobuanská společnost je uspořádána do soustředných kruhů a v každém jsou povoleny přesně dané tradiční projevy nepřátelství. Ovšem nikdo nebere právo do vlastních rukou. Největším fungujícím dobuanským uskupením je skupina přibližně čtyř až dvaceti vesnic, které vystupují pod jedním názvem a které tvoří válečnou jednotku, samozřejmě nepřátelskou vůči ostatním jednotkám. Pouze jedinou službu si tyto lokality mezi sebou prokazují – z nepřátelské vesnice bývá obvykle povoláván jejich věštec, aby rozhodl, kdo je zodpovědný za něčí smrt či vážnou chorobu.\n\nOvšem na Dobuany číhá největší nebezpečí mezi jejich vlastními lidmi, jejich sousedy a těmi nejbližšími. Ti si totiž vzájemně působí škody, ničí si úrodu, způsobují nemoci či dokonce smrt, vyvolávají zmatek při hospodářských činnostech apod. Všichni mají své zvláštní jedinečná kouzla, která téměř nepřetržitě využívají, ačkoliv nevěří, že jejich čáry působí mimo jejich vesnici či uskupení vesnic. \n\nDobuanská společnost je přísně matrilineární a ve středu dobuanských vesnic bývá obvykle hřbitov, kde leží ženy a muži z matčiny linie, kteří vesnici za jejich života vlastnili.\n\nSpolečnost kmene Dobu je tedy ovládána vlastnostmi, které naše západní kultura běžně pokládá za špatné a tuto společnost označujeme jako paranoidní typ kultury. Veškeré bytí je pro Dobuany pouhým bezohledným bojem o život a každá výhoda bývá získána na úkor někoho druhého – tento boj je veden tiše a skrytě, a o to je záludnější. Za dobrého a úspěšného člověka je v dobuanské kultuře považován ten, který dokáže podvést druhého.\n\nJakékoliv setkání muže se ženou je považováno za nedovolené, ovšem muži mají právo svést jakoukoliv ženu, která před nimi neuteče.\n\nSvatba je pro Dobuany velice významná změna, která zasahuje do jejich každodenního života. Vstoupit do manželství mohou jen ti Dobuané, kteří nepatří do své susu, ovšem oba manželé musí patřit do stejné lokality. Proto sňatek obvykle spojuje dvě znepřátelené vesnice (nepřátelství mezi nimi se ovšem nijak nezmenšuje).\n\nPrvním konkrétním krokem k uzavření manželství musí učinit nejprve tchyně, a to tehdy, když zabrání mladíkovi, spícímu s její dcerou, odejít z domu – jednoduše se postaví do svých dveří a znemožní mladíkovi odchod z domu. Na tento čin bezprostředně navazuje zasnoubení, které spočívá v tom, že vesničané přijdou k domu ženy stojící nehybně ve svých dveřích, shromáždí se tam a půl hodiny upřeně sledují mladou dvojici sedící na rohoži na zemi. Poté se vesničané rozejdou, čímž je dvojice oficiálně zasnoubena a chycený mladík musí od nynějška brát na vědomí nároky ze strany vesnice své budoucí manželky.\n\nNové povinnosti budoucího manžela spočívají především v práci. Musí nejprve založit zahradu a ještě se starat o zahradu ležící v jeho vesnici. Není mu dovoleno jíst společně s ostatními a bývá často ponižován. Tato situace může trvat rok i déle. Ovšem nové povinnosti zasnoubením nevznikají jen budoucímu manželovi, ale také jeho příbuzným, kteří musí opatřit cenný svatební dar a vše pro nově založenou zahradu. \n\nSňatku tedy ještě předchází přinesení svatebního daru do vesnice nevěsty, kam je dopraven ženichovými bratry a sestrami, matkou mladíka a jejími bratry a sestrami. Dar putuje do nevěstiny susu, ovšem mezi oběma rodinami nedochází téměř k žádnému kontaktu a pokud ano, tento kontakt je obvykle nepřátelský a velice formální.\n\nS podobnou zarputilou formálností probíhá i sňatek samotný. Nevěstino susu se musí se značným množstvím syrových potravin vydat do ženichovy vesnice a vymést. Další den k nim pro změnu přijdou ženichovi příbuzní a na oplátku je obdarují sladkými brambory. Svatební obřad u Dobuanů spočívá v tom, že ženich dostane od tchyně sousto jídla, které sama uvařila. Nevěsta sní zase sousto jídla od své tchyně a sňatek je nyní právoplatně uzavřený. Výměna svatebních darů mezi vesnicemi se opakuje rok co rok.\n\nManželské dvojice na Dobu sdílejí společné přístřeší a své soukromí si přísně střeží. Společně zajišťují sklizeň pro svou obživu a obživu svých dětí. Ovšem stále platí, že každý Dobuan je vázán silným poutem loajality ke své vlastní susu, což má za následek, že manželská dvojice žije od svatby střídavě ve vesnici manžela i manželky (vždy po roce následuje stěhování do druhé vesnice). Každým druhým rokem má tedy jeden z manželů podporu vlastní susu, ovládá situaci, zatímco ten druhý žije skromně v pozadí a je ve vesnici pouze tolerován a všemožně ponižován. Např. jej mohou všichni vlastníci vesnice nazývat jménem, zatímco on se jejich jména nesmí odvážit ani vyslovit, je všemožně zesměšňován a kárán a vesnice je s ním prakticky vždy nespokojená. Tento Dobuan na oplátku začne žárlit na svého manžela či manželku, začne ji/jeho podezřívat z nevěry (obvykle oprávněně), nechává partnera sledovat podplacenými dětmi, které mu pravidelně referují o chování partnera. Jestliže je nevěrou rozhořčen manžel, rozbíjí manželce hrnce, pokud je podváděna manželka, ta na oplátku ubližuje manželovu psu. K hádkám dochází mezi manželi téměř nepřetržitě a spory obvykle vrcholí manželovým odchodem z vesnice, jeho dramatickým pokusem o sebevraždu a návratem domů.\n\nDobuanský náhled na majetek se nejlépe analyzuje v jejich přístupu k dědičnému vlastnictví sladkých brambor. Ty se dědí v rámci susu, přičemž každý obdělává vlastní pozemek, na kterém vysazuje vlastní zděděné batáty a snaží se jejich růst urychlit kouzelnými zaříkávacími formulemi, které se taktéž dědí v rámci susu. Každý z manželů uchovává svou vlastní sadbu z loňské úrody a zodpovídá za vlastní sklizeň, přičemž nové plody vyrostou jen díky zděděným magickým formulím. Největším zločinem, jakého se Dobuan může dopustit, je konzumace sadbových batátů, poněvadž jejich ztráta je prakticky nenahraditelná. Takovýto jedinec pozbude práva obrátit se na svou susu, aby ztrátu vyrovnala, a je do konce svého života nucen paběrkovat.\n\nNeúroda v partnerově zahradě nebývá tolerována a vždy vede k vleklým a hlasitým hádkám a nezřídka také k rozvodu manželství.\n\nV oblasti hospodářské směny panují jednoduchá pravidla: každý Dobuan z celého srdce touží po úspěchu a vášnivě zazlívá úspěch druhému člověku. Hromadění zboží je však na Dobu vyloučeno. Podobně vyloučeno je také vychloubání se vlastními úspěchy – dobrou sklizní apod. Toto má totiž obvykle za následek zásah prostřednictvím kouzel, který má fatální následky. Ideální obchodní taktikou tzv. systém zástupných předmětů procházejících rukama každého jedince – které se ovšem nemohou stát jeho trvalým vlastnictvím. Jinak funguje systém kula, který je užíván také na Trobriandských ostrovech.\n\nKula probíhá v okruhu ostrovů, kolem nichž každého půl roku jeden druh cenností (náhrdelníky a náramky) putuje jedním směrem a druhý druh cenností putuje směrem opačným. Muži z každého ostrova podnikají dlouhé plavby, přičemž každý má svého obchodního partnera v obou směrech. Tyto plavby jsou podnikány v období, kdy jsou batáty již zasazeny v zemi, ale ještě jim není třeba bránit v odchodu ze zahrady kouzly. Prodávané cennosti nakonec proputují celý obvod obchodní trasy. Výměna samotného zboží (leštěný diorit, čluny, hrnčířství, zpracování dřeva, míchané barvy,…) probíhá obvykle skrytě, a to souběžně s rituální výměnou již popisovaných cenností. Zásadním poznatkem o systému kula je to, že to není obchodní transakce, je to slib předání obdržené cennosti někomu jinému až k tomu nastane vhodná příležitost.\n\nNavzdory svým plavbám nejsou Dobuané dobrými námořníky, snaží se nevzdalovat se příliš od pevniny a každý večer se vyloďují na pobřeží. Existují zde samozřejmě kouzla určená k přivolávání příznivého větru.\n\n"}
{"id": "493868", "url": "https://cs.wikipedia.org/wiki?curid=493868", "title": "Kamenný vrch (Hanušovická vrchovina)", "text": "Kamenný vrch (Hanušovická vrchovina)\n\nKamenný vrch (955 m n. m.) je vrchol v Hanušovické vrchovině, zhruba 9 km východně od města Šumperk, na pomezí katastrů obcí Hraběšice a Nový Malín. Na vrcholu se tyčí asi 9 metrů vysoká skála, ze které je krásný rozhled.\n"}
{"id": "493876", "url": "https://cs.wikipedia.org/wiki?curid=493876", "title": "Bohumil Havlasa", "text": "Bohumil Havlasa\n\nBohumil Havlasa (1. října 1852 Bavorov – 25. listopadu 1877 Alexandrupoli) byl český novinář, spisovatel a dobrodruh, účastník a oběť rusko-turecké války.\n\nVystudoval gymnázium v Českých Budějovicích a Jindřichově Hradci a absolvoval pražskou obchodní akademii. Živnostenské podnikání ho ale nelákalo a místo toho se stal kočovným hercem. Brzy se ovšem ukázalo, že k herectví nemá talent a v divadle se muže uplatnit jen jako nápověda. Rozhodl se proto, že bude spisovatelem. Jeho první práci, humoresku \"Z potulného života\", otiskl \"Světozor\" roku 1873. V \"Lumíru\" vydal povídku \"Na nádraží\". Na radu Vítězslava Hálka pak přijal místo účetního v cukrovaru blízko Prahy, aby mohl být ve styku s předními literáty. Po vydání dalšího románu, \"Život v umírání\", ale už roku 1874 odjel na Šumavu, která ho inspirovala k prózám \"V družině dobrodruha krále\" a \"Kněz Jan\".\n\nRoku 1875 odjel do Bosny na bojiště slovansko-tureckých válek jako zpravodaj Národních listů. Tam nejen psal, ale i bojoval na srbské straně. Při tureckém přepadení jednoho z klášterů se dostal do ohrožení života, ale vyvázl.\n\nPo zkušenosti z Balkánu přijel do Prahy, kde v Ottově \"Salonní bibliotéce\" vydal román \"Tiché vody\". Nakladatel mu nabízel i místo redaktora této edice, ale Havlasa odmítl. Napsal ještě jeden román (\"Drak\"), potom odjel do Paříže a Švýcarska a přes Bavorsko se vrátil do Prahy. Dlouho tam ale nevydržel. V roce 1876 se vypravil na Kavkaz, aby tam na straně Rusů bojoval proti Osmanské říši. Vstoupil jako dobrovolník do pluku nižněgorodských dragounů. Po velmi náročném výcviku v jízdě na koni se v květnu 1877 zúčastnil bojů o Zevin (dnes v Ázerbájdžánu) a v červenci u Baškadikaru. Z bojiště posílal dopisy do časopisu Světozor. Potom spadl z koně, zlomil si žebro a odvezli ho do nemocnice v Alexandropoli. Tam zemřel na tyfus.\n\n"}
{"id": "493883", "url": "https://cs.wikipedia.org/wiki?curid=493883", "title": "Duety… když hvězdy zpívají", "text": "Duety… když hvězdy zpívají\n\nDuety… když hvězdy zpívají je pěvecká soutěž vysílaná v roce 2009 v České televizi, v níž soutěží páry, ve kterých je jeden moderátorem či hercem a druhý profesionálním zpěvákem. Tento pořad uváděli Tereza Kostková a Aleš Háma.\n\n\nVítězem soutěže se stala dvojice Petra Janů a Vojtěch Bernatský, která ve finále porazila dvojici Petr Kolář a Simona Postlerová.\n\n"}
{"id": "493887", "url": "https://cs.wikipedia.org/wiki?curid=493887", "title": "Osteoblast", "text": "Osteoblast\n\nOsteoblast je kostní buňka, která se specializuje na syntézu tzv. kostní matrix, což znamená, že do svého okolí vylučuje kolagen I. typu, různé proteoglykany a glykoproteiny, čímž tvoří kostní tkáň a zúčastní se remodulace kostí. Během života se mění se na tzv. osteocyty - jednu ze základních složek kostí. \n\nOsteoblasty vznikají z kmenových buněk, které jsou v kostní dřeni, mají zpočátku kulovitý až válcovitý tvar, bazofilní cytoplazmu, velké jádro, výrazný Golgiho komplex a drsné ER. Svými cytoplazmatickými výběžky se spojují s okolními osteoblasty, čímý probíhá i látková výměna v kostech. \n\nNaopak osteoklasty, buňky rovněž přítomné v kostní tkáni, jsou schopné kost rozpouštět.\n"}
{"id": "493890", "url": "https://cs.wikipedia.org/wiki?curid=493890", "title": "Repechy", "text": "Repechy\n\nRepechy je vesnice na Drahanské vrchovině. Je asi 2 km od Bousína, 3 km od Protivanova a asi 7 km od Drahan. Má asi 15–20 obyvatel, jednu hasičskou nádrž, která v létě slouží i ke koupání a jeden rybník, dvě kapličky. Chystá se zde postavit penzion. V okolí vesnice se nachází dvě studánky a jedno krásné vyhlídkové místo. Chalupáři zde mají svůj spolek. Každou neděli se na místním hřišti trénuje nohejbal a několikrát do roka se zde konají nohejbalové zápasy se soupeři z blízkého okolí. První písemná zmínka je z roku 1727.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "493891", "url": "https://cs.wikipedia.org/wiki?curid=493891", "title": "Mistrovství světa v házené mužů 1990", "text": "Mistrovství světa v házené mužů 1990\n\n12. mistrovství světa v házené proběhlo ve dnech 28. února – 10. března v Československu.\n\nMistrovství se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do dvou semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo atd. Týmy, které v základní skupině skončily na čtvrtém místě, hrály o 13. - 16. místo. Mistrem světa se stal tým Švédska.\n\n Maďarsko - Francie 19:18 (9:7)\n\n28. února 1990 – Plzeň\n\n28. února 1990 - Plzeň\n\n1. března 1990 - Plzeň\n\n1. března 1990 - Plzeň\n\n3. března 1990 - Plzeň\n\n Rumunsko - Jižní Korea 26:24 (12:12)\n\n28. února 1990 – Prešov\n\n28. února 1990 - Prešov\n\n1. března 1990 - Prešov\n\n1. března 1990 - Prešov\n\n3. března 1990 - Prešov\n\n3. března 1990 - Prešov\n\n Španělsko - Jugoslávie 18:17 (6:9)\n\n28. února 1990 – Zlín\n\n28. února 1990 - Zlín\n\n1. března 1990 - Zlín\n\n1. března 1990 - Zlín\n\n SSSR - Polsko 26:21 (13:9)\n\n28. února 1990 – Žilina\n\n28. února 1990 - Žilina\n\n1. března 1990 - Žilina\n\n1. března 1990 - Žilina\n\n Švédsko - ČSFR 26:20 (15:9)\n\n5. března 1990 – Ostrava\n\n5. března 1990 - Ostrava\n\n5. března 1990 - Ostrava\n\n6. března 1990 - Ostrava\n\n6. března 1990 - Ostrava\n\n6. března 1990 - Ostrava\n\n7. března 1990 - Ostrava\n\n7. března 1990 - Ostrava\n\n7. března 1990 - Ostrava\n\n Španělsko - Polsko 24:17 (12:10)\n\n5. března 1990 – Bratislava\n\n5. března 1990 - Bratislava\n\n5. března 1990 - Bratislava\n\n6. března 1990 - Bratislava\n\n6. března 1990 - Bratislava\n\n6. března 1990 - Bratislava\n\n7. března 1990 - Bratislava\n\n7. března 1990 - Bratislava\n\n7. března 1990 - Bratislava\n Švédsko – SSSR 27:23 (11:12)\n\n10. března 1990 - Praha\n\n Rumunsko – Jugoslávie 27:21 (10:12)\n\n10. března 1990 - Praha\n\n Španělsko – Maďarsko 23:19 (10:8)\n\n9. března 1990 - Praha\n\n ČSFR – Německá házenkářská reprezentace mužů (NDR) 17:16 (8:6)\n\n10. března 1990 - Praha\n\n Francie – Island 29:23 (15:11) \n\n10. března 1990 - Praha\n\n Polsko – Jižní Korea 33:27 (13:13)\n\n9. března 1990 - Praha\n\n Kuba - Alžírsko 20:20 (11:8)\n\n5. března 1990 – Zlín\n\n5. března 1990 - Zlín\n\n6. března 1990 - Zlín\n\n6. března 1990 - Zlín\n\n8. března 1990 - Zlín\n\n8. března 1990 - Zlín\n\n"}
{"id": "493901", "url": "https://cs.wikipedia.org/wiki?curid=493901", "title": "Náboženský sionismus", "text": "Náboženský sionismus\n\nNáboženský sionismus nebo nábožensko-sionistické hnutí, jehož jeden z proudů se nazývá hnutí Mizrachi) je ideologií, jež spojuje sionismus a judaismus, stavějící sionismus na principech Tóry. Jeho přívrženci se obecně nazývají \"pletená kipa\" (kipa sruga).\n\nNáboženský sionismus je frakcí v rámci sionistického hnutí, které ospravedlňuje sionistický program vybudovat židovský stát v Erec Jisra'el na bázi judaismu.\n\nRoku 1862 publikoval německý ortodoxní rabín Cvi Hirsch Kalischer knihu \"Drišat Cijon\" (Hledání Sionu), v níž tvrdí, že vykoupení Židů, slíbené proroky, může přijít jenom díky lidské iniciativě.\n\nHlavním ideologem moderního náboženského sionismu byl rabín Abraham Isaac Kook, ač byl „charedi“ a nikoliv „dati le'umi“.\n\nSeznam je seřazen abecedně.\n\n\n\n"}
{"id": "493903", "url": "https://cs.wikipedia.org/wiki?curid=493903", "title": "Lanovcovité", "text": "Lanovcovité\n\nLanovcovité (\"Restionaceae\") je čeleď jednoděložných rostlin z řádu lipnicotvaré (\"Poales\"). Starší taxonomické systémy ji často řadily do samostatného řádu \"Restionales\".\n\nJsou to vytrvalé byliny s oddenky, často xerofyty (suchomilné rostliny). Listy jsou někdy normálně vyvinuté, většinou jsou však víceméně redukované, často z nich zbyly jen listové pochvy, hlavní fotosyntetizující úlohu pak přebírá stonek. Listy jsou jednoduché, střídavé, uspořádané dvouřadě nebo spirálně, přisedlé, s listovými pochvami. Čepele (pokud jsou přítomny) jsou celokrajné, žilnatina je souběžná. Jsou to většinou dvoudomé rostliny, řidčeji jednodomé, potom s jednopohlavnými nebo oboupohlavnými květy. Květy jsou malé a jsou uspořádány v květenstvích, většinou kláscích, které někdy skládají složená květenství, např. laty. Okvětních lístků je 6, zřídka 3, někdy může být zakrnělé nebo chybí, okvětní lístky jsou volné nebo řidčeji na bázi srostlé, víceméně nenápadné. Tyčinky jsou 2 nebo 3, zřídka 1, volné nebo srostlé. Gynecum se skládá ze 3 plodolistů, zřídka z 1, je synkarpní, zřídka monomerické, semeník je svrchní. Plodem je tobolka nebo oříšek.\n\nJe známo asi 58 rodů a asi 500 druhů, které jsou rozšířeny v jižní Africe, na Madagaskaru, v jihovýchodní Asii, v Austrálii, na Novém Zélandu a v jižním Chile.\n\n\nPodle\n\n\"Alexgeorgea\", \"Anthochortus\", \"Askidiosperma\", \"Calopsis\", \"Calorophus\", \"Cannomois\", \"Ceratocaryum\", \"Chaetanthus\", \"Chondropetalum\", \"Coleocarya\", \"Dielsia\", \"Dovea\", \"Elegia\", \"Empodisma\", \"Harperia\",\n\"Hopkinsia\", \"Hydrophilus\", \"Hypodiscus\", \"Hypolaena\", \"Ischyrolepis\", \"Lamprocaulos\", \"Lepidobolus\", \"Leptocarpus\", \"Lepyrodia\", \"Loxocarya\", \"Mastersiella\", \"Meeboldina\", \"Megalotheca\", \"Nevillea\",\n\"Onychosepalum\", \"Phyllocomos\", \"Platycaulos\", \"Pseudoloxocarya\", \"Restio\", \"Rhodocoma\", \"Sporadanthus\", \"Staberoha\", \"Thamnochortus\", \"Willdenowia\", \"Winifredia\"\n\n"}
{"id": "493907", "url": "https://cs.wikipedia.org/wiki?curid=493907", "title": "Waldseemüllerova mapa", "text": "Waldseemüllerova mapa\n\nWaldseemüllerova mapa (: Universalis Cosmographia) je nástěnná mapa světa německého kartografa Martina Waldseemüllera, která byla dokončena ve francouzském Saint-Dié-des-Vosges v dubnu 1507. Jako jedna z prvních map, po vzoru Ptolemaiovy \"Geógrafiké hyfégésis\", přesně znázorňuje zeměpisnou šířku a zeměpisnou délku a jako vůbec první mapa na světě označuje Nový svět jako Ameriku. Mapa se skládá z celkem dvanácti dřevořezů a byla přílohou k Waldseemüllerově kosmografii \"Cosmographiae Introductio\".\n\nNázev „Amerika“ zvolil Waldseemüller podle italského objevitele Ameriga Vespucciho. Sám prohlásil: „Nevidím žádný důvod, proč bychom nemohli tuto novou část světa nazývat Amérigé, tj. zemí Amerigovou neboli Amerikou, podle bystrého objevitele Ameriga…“ Stalo se tak díky mylné interpretaci, že Vespucci byl objevitelem Ameriky. Ta byla způsobena tím, že se Vespucciho listovní zprávy dostaly bez jeho vědomí do oběhu v podobě tištěných letáků a v Evropě se tak domnívali, že to byl právě on, kdo objevil Nový svět.\n\n"}
{"id": "493910", "url": "https://cs.wikipedia.org/wiki?curid=493910", "title": "Avignonské slečny", "text": "Avignonské slečny\n\nAvignonské slečny (francouzsky ) je velká olejomalba z roku 1907 od španělského malíře Pabla Picassa (1881–1973). Dílo zobrazuje pět nahých prostitutek z nevěstince v ulici Avinyó (Avignon) v Barceloně. Toto protokubistické dílo je považováno za klíčové pro další rozvoj kubismu i moderního umění.\n\nPicasso vytvořil při přípravě na finální dílo stovky skic a studií. Jedna z původních verzí na papíru byla více narativní - uprostřed obrazu seděl námořník, kterého obklopovalo pět žen. Zleva za oponou se vynořil student s knihou jako nezúčastněný subjekt. Obraz tak akcentoval moralistní náboj (Memento mori). V konečné verzi obrazu ve tvaru čtverce orientovaného na výšku zůstalo pouze 5 žen. Moralistní náboj se vytratil, nicméně erotický náboj zůstal. Z hlediska vývoje Picassova umění jde o přelomové dílo - tři levé postavy mají obličeje, které připomínají iberské masky (obdodně jako portrét Gertrudy Steinové z r. 1906), dvě postavy napravo byly inspirovány africkými maskami. Samotné dílo vytvořil v Paříži během léta 1907.\n\nDílo po svém vzniku bylo prakticky neznámé. Vidělo je jen několik Picassových přátel. V roce 1924 je koupil sběratel Doucet, který je později nabídl Louvru. Muzeum však nabídku odmítlo. Až po smrti sběratele bylo v roce 1937 dílo zakoupeno do Muzea moderního umění v New Yorku. V roce 1939 byl obraz vystaven na Picassově retrospektivní výstavě tamním v muzeu, kdy započal proces kanonizace Avignonských slečen. Významný přínos k interpretaci díla byly práce Lea Steinberga (viz níže)\n\n Zde je také umístěna reprodukce obrazu.\n"}
{"id": "493917", "url": "https://cs.wikipedia.org/wiki?curid=493917", "title": "Naděžda Allilujevová", "text": "Naděžda Allilujevová\n\nNaděžda Sergejevna Allilujevová (rusky \"Надежда Сергеевна Аллилуева\", 22. září 1901, Baku, Ázerbájdžán – 9. listopadu 1932, Moskva, SSSR) byla druhá žena Josifa Stalina.\n\nRoku 1917 přijel bolševický revolucionář Stalin ze sibiřského vyhnanství do Petrohradu, kde před několika týdny vypukla únorová revoluce. Protože neměl kde bydlet, ubytoval se u svého přítele, starého bolševika Sergeje Allilujeva. Do Stalina se zamilovala Sergejova dcera, tehdy patnáctiletá Naděžda. Po říjnovém bolševickém převratu se Stalin stal členem vlády. Naděžda nechala školy a jako ještě zdaleka ne plnoletá mu dělala osobní sekretářku a písařku.\n\nV roce 1921 dala Stalinovi syna Vasilije a v roce 1926 dceru Světlanu. V té době byli Stalin a Naděžda zaregistrováni jako manželé. Správní bolševici si na svatby příliš nepotrpěli, stačila jim pouhá registrace. Kromě dvou dětí se kremelská domácnost rozrostla o Stalinova syna Jakova, který do té doby žil u rodičů své matky v Gruzii.\n\nVýchova dětí Naděždu příliš nezajímala, k vlastním dětem si nikdy nenašla skutečný vztah, oblíbila si pouze nevlastního Jakova. Nikdy se nenaučila vařit, jídlo jim bylo donášeno ze společné kremelské jídelny. Hádky byly ve Stalinově rodině na denním pořádku. Když vypukl na Ukrajině v roce 1932 hladomor, obvinila Naděžda Stalina z tyranie.\n\nV roce 1932 bylo oslavováno 15. jubileum říjnové revoluce. Dne 9. listopadu toho roku byl v jednom z kremelských sálů slavnostní večírek. Toho se zúčastnili Stalin, jeho žena Naděžda a všichni bolševičtí předáci (Zinovjev, Kameněv, Bucharin a Tomskij mezi nimi nebyli, protože v té době byli politicky nečinní). Stalin se na večírku hodně opil a flirtoval s manželkou generála Jegorova. Naděžda na něho žárlila a napomínala ho. Stalin se jí však smál a házel po ní slupky z pomeranče a oklepával na ni popel z papirosy. Když se pak připíjelo na zničení menševiků, Trockého a jiných nepřátel státu, Naděžda svou číši nepozvedla. \"\"Pročpak nepiješ?\"\" obořil se na ni Stalin. \"\"Hej, ty tam, napij se!\"\" Rozzuřená Naděžda mu odsekla \"\"Já pro tebe nejsem žádná hej ty!\"\" a zvedla se od stolu. Polina Molotovová, manželka Vjačeslava Molotova, za Naděždou vyběhla, aby ji doprovodila. Za chvíli se vrátila a řekla Stalinovi, že Naděžda šla spát.\n\nRáno byla Naděžda nalezena mrtvá s průstřelem u srdce. Vedle ležela pistole značky Walther. Stalin se jejího pohřbu nezúčastnil, protože byl údajně zdrcen a chvílemi dokonce uvažoval o abdikaci.\n\nBylo vydáno prohlášení, že Naděžda zemřela na apendicitidu, protože pro komunistické funkcionáře byla sebevražda zradou. Naděžda byla pohřbena na Novoděvičím hřbitově v Moskvě. Dodnes se spekuluje, že Stalin ji nechal zabít.\n\n"}
{"id": "493918", "url": "https://cs.wikipedia.org/wiki?curid=493918", "title": "Blastocysta", "text": "Blastocysta\n\nBlastocysta je rané embryonální stadium savců, jakási obdoba blastuly u nižších živočichů. Vzniká z moruly, což je vlastně shluk buněk (blastomer) vzniklých opakovaným dělením vajíčka.\n\nKdyž morula vstoupí do děložního prostoru, zona pellucida přítomná na povrchu moruly se najednou stane mnohem propustnější. Tím se do vnitřní buněčné masy moruly dostane velké množství tekutiny a vznikají velké mezibuněčné prostory vyplněné vodou, z nichž se nakonec zformuje jednolitá dutina, tzv. blastocoel. Tímto okamžikem se morula mění v blastocystu. Blastocysta se pohybuje volně v děloze, vyživuje se jejím sekretem, ale nakonec (u člověka během 6. dne vývoje zárodku) dojde k přichycení celé blastocysty k epitelu endometriální sliznice a k postupnému uhnízdění – nidaci.\n\nNa blastocystě je již možné pozorovat diferenciaci jednotlivých skupin buněk. Tzv. trofoblast obklopuje celé embryo po jeho obvodu, zatímco embryoblast je vnitřní buněčná masa buněk na jednom z pólů embrya.\n"}
{"id": "493919", "url": "https://cs.wikipedia.org/wiki?curid=493919", "title": "Krokodýl mořský", "text": "Krokodýl mořský\n\nKrokodýl mořský (\"Crocodylus porosus\" Schneider, 1821), známý také jako krokodýl pobřežní, je největší z dnes žijících krokodýlů a zároveň je dnes největším a nejmohutnějším plazem na světě. Dosahuje délky přes šest metrů a hmotnosti více než jedné tuny. Největší řádně změřený jedinec dosahoval délky 6,3 metru a hmotnosti asi 1,2 tuny, předpokládá se, že výjimečně může dorůst až 7 metrů a vážit okolo 2 tun.\n\nObývá jižní a jihovýchodní Asii včetně Indonésie a objevuje se až u pobřeží severní Austrálie. Libuje si v mořích s teplejší vodou, nejraději ve vodách Indického a Tichého oceánu mezi Indií a Austrálii. Některé exempláře byly pozorovány na širém moři až tisíc kilometrů od břehů.\n\nPřestože má na zadních končetinách mezi prsty plovací blány, tak je k plavání nepoužívá a plave pomocí vlnění svalnatého ocasu. Je to výborný plavec, udává se, že dokáže uplavat vzdálenost i více než 1000 km po moři. Přesto však nepatří k vysloveně mořským živočichům. \n\nV potravě krokodýl mořský vůbec není vybíravý. Mláďata se zprvu živí hmyzem, měkkýši a pulci. Dospělci loví zvířata od malých krabů a želv přes ryby a obojživelníky až po velké savce. Na kořist útočí bleskurychle z vody, popadne ji (většinou jde po krku) a stáhne do hloubky, kde ji utopí. Krokodýli loví kořist také zespoda ve vodě, to pak útočí na měkké břicho. Pak se do kořisti zakousne svými velkými čelistmi a otáčením z ní rve velké kusy masa. Je to nebezpečný dravec, při útoku dospělého jedince na člověka bývají zranění smrtelná, ročně má na svědomí zhruba 300 lidských životů. Dnes již není na pokraji vyhynutí. Lovci usilují o opětovné povolení lovu. Jeho vzácná kůže se využívá pro výrobu luxusních bot a kabelek. Po mase je poptávka v Asii.\n\nDospělosti a schopnosti rozmnožování dosahují samice v 10 letech, samci v 16 letech. Samice klade 25 až 60 vajec, která zahrabává asi půl metru hluboko do bahnité půdy ve vzdálenosti asi 50 až 60 metrů od břehu toku nebo nádrže. Na snůšku navrší kupu listí, větví a bahna vysokou téměř metr a v průměru měřící 1 až 2 m. Toto obrovské hnízdo samice hlídá až do vylíhnutí mláďat, ukrytá v louži, kterou si vyhrabe ve vlhké půdě. Mláďata se z vajec zahřívaných tlejícím materiálem líhnou obvykle po dvou měsících (teplota v hnízdě bývá až 32 °C), v nepříznivých podmínkách až po pěti měsících. Matka střeží i vylíhlá mláďata, která měří kolem 25 cm, po několik dní.\n\n"}
{"id": "493921", "url": "https://cs.wikipedia.org/wiki?curid=493921", "title": "Chafec Chajim", "text": "Chafec Chajim\n\nJisrael Meir Kagan (6. února 1839, Ďjatlava, Ruské impérium – 15. září 1933, Raduň, Polsko), známější jako Chafec Chajim (podle židovské tradice je často rabín označován jménem své nejznámější knihy), podle některých zdrojů měl příjmení Poupko - jeden z nejvýraznějších rabínů Evropy, halachista a etik, jehož práce jsou dodnes velice studované a ovlivňují každodenní židovský život. Ve své době bojoval proti hromadné migraci ruských židů do Spojených států amerických a naléhal na ně, aby dali přednost pronásledování v Rusku před americkým hospodářským úspěchem, jenž by byl vykoupen omezeným zachováváním náboženských zvyklostí.\n\n"}
{"id": "493922", "url": "https://cs.wikipedia.org/wiki?curid=493922", "title": "Sinatra (software)", "text": "Sinatra (software)\n\nSinatra je volně dostupný open source webový framework a DSL napsaný v Ruby, pojmenovaný podle známého zpěváka Franka Sinatry. Jedná se o alternativu k frameworkům Ruby on Rails, Merb, Nitro, Camping a Rango. Využívá serverového rozhraní Rack.\n\nZa návrh a původní implementaci je zodpovědný Blake Mizerany. Hlavní prioritou byla malá velikost, jednoduchost a flexibilita. Sinatra nepoužívá přístup Model-view-controller, obvyklý u jmenovaných frameworků, ale rovnou mapuje Ruby kód na URL pro co nejsnazší tvorbu menších webových aplikací nebo API.\n\nSinatru využívají např. firmy Engine Yard, Heroku, GitHub i Songbird. Heroku finančně podporuje vývoj.\n\nSinatra byl představen na RubyConf 2008.\n\n"}
{"id": "493923", "url": "https://cs.wikipedia.org/wiki?curid=493923", "title": "Don't Waste Your Time", "text": "Don't Waste Your Time\n\nDon't Waste Your Time (\"Neplýtvej svůj čas\") je čtvrtý a poslední singl ze třetího alba My December (2007) od americké zpěvačky Kelly Clarkson.\n\nSingl prvně vyšel 27. září 2007. Zajímavostí je, že ve Velké Británii vůbec nevyšel na fyzickém nosiči, ale přesto byl hrán v rádiích a hudebních kanálech.\n\nClarkson tuto píseň napsala spolu s Fredrikem Rinmanem, Jimmym Messerem a Malcolmem Pardonem. Zpívá v ní o tom, že vždy, když potřebovala útěchu nebo pochopení, její přítel tu nikdy pro ni nebyl. Takže ho opustila a on se snaží opět vrátit se k ní. Ale Kelly to odmítá a říká mu, ať neplýtvá čas svůj ani její.\n\nVideo se celé odehrává na hradě, v němž je kdesi ukrytá Kelly. Na sobě má červené šaty z obalu alba My December, případně černé ve chvílích, kdy je v podzemních žalářích. Zatímco zpívá, celý hrad zarůstá černými trnitými větvemi. Mezitím přichází její přítel a snaží se ji v džungli najít. Nepovede se mu to a odchází. Ačkoli při cestě pryč míjí Clarkson ležící na posteli, dělí je stěna šlahounů.\n"}
{"id": "493925", "url": "https://cs.wikipedia.org/wiki?curid=493925", "title": "Třešťský potok", "text": "Třešťský potok\n\nTřešťský potok je pravostranný přítok řeky Jihlavy v okrese Jihlava v Kraji Vysočina. Délka toku činí 29,8 km.\nPlocha povodí měří 105,4 km².\n\nPotok pramení na severních svazích Míchova vrchu (786 m) v Jihlavských vrších v nadmořské výšce 735 m. Nejprve protéká lesnatou krajinou východním směrem. Napájí řadu menších či větších rybníků. Nejprve je to \"Malý pařezitý rybník\", dále \"Pilný rybník\" a rybník \"Drdák\". U obce Doupě protéká \"Doupským rybníkem\" a níže po proudu u Třeštice vzdouvá jeho vody velký Třeštický rybník. Zde se jeho tok postupně obrací na sever. U Hodic napájí větší Janovský a Hodický rybník. Dále po proudu u města Třešť, jímž potok protéká, se na jeho toku nalézá velký Váňovský rybník. Severně od Třeště u Jezdovic vzdouvá vody potoka další velký rybník, který se nazývá Jezdovický rybník. Krátce před ústím Třešťského potoka do řeky Jihlavy vzdouvají jeho vody větší rybníky \"Luční\" a \"Silniční\". Do Jihlavy se vlévá na jejím 160,0 říčním kilometru u Kostelce v nadmořské výšce 520 m.\n\n\nPrůměrný průtok u ústí činí 0,64 m³/s.\n"}
{"id": "493926", "url": "https://cs.wikipedia.org/wiki?curid=493926", "title": "Albert Ball", "text": "Albert Ball\n\nAlbert Ball VC, DSO & 2 bar, MC (14. srpen 1896 – 7. květen 1917) byl anglické letecké eso, účastnící se 1. světové války, držitel Viktoriina kříže, nejvyššího vyznamenání za udatnost „tváří v tvář nepříteli“ udělovaného členům britských nebo koloniálních ozbrojených sil. V době své smrti byl vedoucí spojenecké eso s 44 vítězstvími. Překonával ho pouze německý stíhač Manfred von Richthofen. Na konci války byly jeho výsledky stále na špici. Mezi britskými stíhači celkově zaujal 4. místo. Před ním byli pouze Edward Mannock, James McCudden, a George McElroy.\n\nBall vyrůstal v Nottinghamu v Anglii. Po vypuknutí války se přihlásil do armády a dostal se k jednotce Sherwood Foresters. V říjnu 1914 byl povýšen na podporučíka. Ball si začal dělat letecký průkaz ve svém volném čase, až konečně v říjnu 1915 obdržel leteckou licenci. Brzy byl přesunut ke Královskému leteckému sboru (RFC) a do Central Flying School, kde obdržel svoje „křídla“ 26. ledna 1916. V únoru 1916 byl zařazen k 13. eskadře RFC v Marieux ve Francii. Létal pouze průzkumné lety, dokud nebyl v květnu zařazen ke stíhací eskadře. Od května až do jeho návratu do Anglie v říjnu nasbíral velké množství vzdušných vítězství, obdržel dvě ze svých vyznamenání Řádu Za vynikající službu a stal se prvním anglickým leteckým esem v očích veřejnosti. Během své dovolené se zasnoubil s Fionou Tailorovou. Ball se horlivě snažil co nejdříve opět dostat do vzduchu, až konečně mu bylo v dubnu 1917 vyhověno. Byl zařazen k 56. peruti RFC, která byla poslána na frontu do Francie 7. dubna. Ball pokračoval v navyšování počtů vítězství, až do osudného 7. května 1917, kdy havaroval se svým letadlem na francouzském území. Na jeho počest existuje několik památek v Nottinghamu, tedy socha a památeční deska zasazená v zemi v Nottinghamském hradě.\n"}
{"id": "493928", "url": "https://cs.wikipedia.org/wiki?curid=493928", "title": "Pierre Nora", "text": "Pierre Nora\n\nPierre Nora (* 17. listopadu 1931, Paříž) je francouzský historik a nakladatel.\n\nNarodil se do bohaté velkoměšťanské rodiny asimilovaných Židů. Za německé okupace se musel schovávat, aby unikl deportaci. Po studiu historie a dvouleté činnosti jako učitel historie na gymnáziu v Oranu se během Alžírské války vrátil do Paříže a byl deset let docentem na Sciences Po, dokud nebyl povolán jako profesor historie na École des hautes études en sciences sociales, elitní univerzitu pro sociální vědy, která byla založena Lucienem Febvrem a která byla spojena se Školou Annales.\n\nVypracoval projekt lieux de mémoire, v kterém chtěl zachránit zbytky ztrácející se francouzské republikánské kultury. V stejném poměru, jakým mizí tradiční paměť, se cítíme nuceni sbírat dokumenty, které jednoho dne budou důkazy před tribunálem historie. Žádná jiná epocha neprodukovala záměrně tolik archívů jako ta naše a to nejen díky technickým možnostem. Zatím je ale nemožné odhadnout, na co budeme později muset vzpomínat. To později historickou paměť doloží. Nejen ty, které oficiální historie zatlačila do ústraní trápí znovunabytí své oficiální historie. Nová forma historie by měla být vnímavá k symboličnosti a představivosti. Pierre Nora se zasazoval o historii, která by byla schopná obsáhnout ambice globální historie.\n\n\n"}
{"id": "493929", "url": "https://cs.wikipedia.org/wiki?curid=493929", "title": "Štýrská rýmovaná kronika", "text": "Štýrská rýmovaná kronika\n\nŠtýrská rýmovaná kronika (\"něm.\" \"Die\" \"Steirische Reimchronik\") je rakouská středověká kronika napsaná v němčině, obsahující 98.500 veršů.\n\nJedná se o záznam událostí střední Evropy od poloviny 13. století do konce prvního desetiletí století následujícího. Je tvořen sta tisíci verši a zaznamenává i mnohé události našich dějin ze „štýrského“ pohledu, autor Otakar Štýrský je výrazně prohabsburský.\n\nV kronice jsou veršované informace o bitvě na Moravském poli, o jihlavské svatbě Václava II. s Gutou a Anežky s Rudolfem, o vztahu královny Kunhuty a Falkenštejna, vraždě Václava III. a mnoha dalších událostech. Přemysl Otakar II. vystupuje v kronice jako štýrský uchvatitel a mnoho informací a datací není zcela přesných, ale poskytuje nám zajímavý pohled na české dějiny.\n\n"}
{"id": "493934", "url": "https://cs.wikipedia.org/wiki?curid=493934", "title": "Greasemonkey", "text": "Greasemonkey\n\nGreasemonkey je rozšíření pro webový prohlížeč Mozilla Firefox, které umožňuje spustit před nahráním a po nahrání stránky do prohlížeče programový kód v JavaScriptu. To lze využít například pro vkládání nových odkazů, skrývání částí stránky (reklamy), změnu vzhledu stránky a obecně pro přidávání nové funkcionality. Pomocí Greasemonkey a skriptů lze také na webu vypnout detekci přítomnosti doplňků blokujících reklamu v prohlížeči.\n\nGreasemonkey je šířen pod licencí Expat. Jeho vývojáři jsou Anthony Lieuallen, Aaron Boodman a Johan Sundström.\n\nV [Internet Explorer]]u umožňuje tuto funkcionalitu doplněk IE7Pro. V Google Chrome (od sestavení 3499) je možné spouštět Greasemonkey skripty, pokud je spuštěn s parametrem codice_1. V prohlížeči Opera je podpora pro uživatelské skripty již zabudována. \n\n"}
{"id": "493943", "url": "https://cs.wikipedia.org/wiki?curid=493943", "title": "Arapahové", "text": "Arapahové\n\nArapahové (anglicky \"Arapaho\", \"Arapahoe\" či \"Arrapahoe\", arapažsky \"Hinóno'éíno' \") jsou jedni z původních obyvatel Severní Ameriky, blízce příbuzní Atsinům. Mluví anglicky a malá část populace ovládá také arapažštinu, jeden z algonkinských jazyků. V roce 2000 se ke kmeni hlásilo 7 181 osob, žijících především v rezervaci Wind River v západním Wyomingu, kterou sdílejí severní Arapahové s východními Šošony, a v rezervaci jižních Arapahů a jižních Šajenů na západě Oklahomy. K rozdělení kmene na severní a jižní větev došlo ve 30. až 50. letech 19. století.\n"}
{"id": "493944", "url": "https://cs.wikipedia.org/wiki?curid=493944", "title": "My Life Would Suck Without You", "text": "My Life Would Suck Without You\n\nMy Life Would Suck Without You (\"Bez tebe můj život nestojí za nic\") je první singl ze čtvrtého alba \"All I Ever Wanted\" americké zpěvačky Kelly Clarkson z roku 2009.\n\nSingl prvně vyšel 13. ledna 2009 a stal se velkým hitem po celém světě.\n\nKlip k písni začíná v bytě, kde je Kelly překvapená, když se vrátil muž, kterého milovala už od dětství. Nastěhují se k sobě a mají mezi sebou různé sváry, vždy se ale zase usmíří. Po nějaké době oba sedí na pohovce a čtou si. Kelly svému příteli z legrace vezme časopis a nakonec ho vyhodí z okna, což jí přítel vzápětí oplatí. Jako vzájemnou pomstu si navzájem vyháží z okna různé věci (oblečení, kytaru, akvárium z něhož vyndají předtím rybičku), ale opět se udobří. Poté spolu jedou v autě a povídají si, ale dostanou smyk. Skoro nabourají, ale nakonec to zvládnou. Kelly jako dík přítele políbí a tím video končí.\n\nVideoklip byl nominovaný na MTV Video Music Award v kategorii Nejlepší ženské video.\n\nJe to první píseň Kelly Clarkson, která dosáhla prvního místa ve Velké Británii a teprve druhá píseň, která zlata dosáhla v USA.\n\nV americké hitparádě Billboard Hot 100 debutovala na 97. místě a následující týden se dostala až na čelo žebříčku, čímž zlomila rekord pro největší počet překonaných míst k první pozici.\n\nZatím singl získal tři platinová ocenění. Posluchači rádia AOL píseň vybrali jako 7. nejlepší píseň roku 2009.\n\nCover verzi písně natočili představitelé seriálu Glee, hlavní part zpívali Lea Michele a Cory Monteith v 13. epizodě první série. Jejich verze je zahrnutá na albu .\n"}
{"id": "493948", "url": "https://cs.wikipedia.org/wiki?curid=493948", "title": "Rhys Chatham", "text": "Rhys Chatham\n\nRhys Chatham (* 19. září 1952, New York, USA) je jeden z významných amerických avantgardních skladatelů a kytaristů. Na kytaru hraje od patnácti let a od té doby prošel množstvím kapel. Účastnil se i nejedné spolupráce na různých hudebních projektech. Spolupracoval například s Band of Susans.\n\nRhys Chatham byl prvním ředitelem the Kitchen. Na scéně se objevila také hudba autorů spojovaná se stylem No wave jako Glenn Branca, Lydia Lunch, James Chance.\n\n\n\n\n"}
{"id": "493949", "url": "https://cs.wikipedia.org/wiki?curid=493949", "title": "Lichtenštejnský palác (Vídeň, Bankgasse)", "text": "Lichtenštejnský palác (Vídeň, Bankgasse)\n\nLichtenštejnský palác je majorátním městským palácem rodu Lichtenštejnů ve Vídni. Nachází se v městském okrese Vnitřní Město mezi náměstím \"Minoritenplatz, Abraham-und-Sancta-Clara-Gasse\" a \"Bankgasse\", kam je situováno hlavní průčelí. Budova je považována za první stavbu vrcholného baroka ve Vídni a zůstává stále ve vlastnictví knížecí rodiny. V současné době (2009) prochází celkovou rekonstrukcí.\n\nPalác začal stavět v roce 1691 Dominik Ondřej I. z Kounic (1654-1705) pod vedením Domenika Martinelliho podle projektů Enrica Zuccalliho. Kamenické práce provedli Vídeňan Michael Khöll a kaisersteinbruchští mistři Ambrosius Ferreti, Giovanni Battista Passerini a Martin Trumler.\n\nKníže Hans Adam I. z Lichtenštejna koupil rozestavěný palác v roce 1694 s úmyslem postavit dům pro sídlo rodu. Stavbu dokončili Gabriele di Gabrieli a Domenico Martinelli v roce 1711. V hlavním průčelí do Bankgasse vybudoval Martinelli monumentální barokní portál; průčelí do Minoritenplatzu a schodiště provedl společně s Johannem Lucasem von Hildebrandt. Sochařská výzdoba průčelí, atika a vnitřních prostory jsou dílem Giovanni Giulianiho, štukovou výzdobu vytvořil Santino Bussi. Hlavní schodiště z kaisersteinského mramoru provedli v roce 1699 Michael Kholl a Wolfgang Steinböck.\n\nAž do roku 1806 byla v domě umístěna lichtenštejnská obrazová galerie, potom si dům pronajali arcivévodové Jan a Ludvík. Později zde sídlila ruská ambasáda.\n\nKníže Alois II. nechal v letech 1836 až 1847 přestavět interiéry (Carl Leistler a Michael Thonet). Náklady oprav dosáhly 11 milionů rakousko-uherských zlatých.\n\nV roce 2004 byla knížecí obrazárna přemístěna do rekonstruovaného lichtenštejnského zahradního paláce v Rossau a byla zahájena celková rekonstrukce budovy, kdy bude mj. vybudován třípatrový depozitář pod nádvořím paláce. V budoucnosti má být v paláci umístěna expozice biedermeieru z knížecích sbírek. Otevření objektu pro veřejnost se předpokládá roku 2012.\n\n\n"}
{"id": "493952", "url": "https://cs.wikipedia.org/wiki?curid=493952", "title": "Ďábel z Vinohrad", "text": "Ďábel z Vinohrad\n\nĎábel z Vinohrad (1966) je sólový recitál Jiřího Šlitra, který napsal Jiří Suchý. Komická dvojice se tak dočasně rozdělila, den před \"Ďáblem z Vinohrad\" měla premiéru \"Benefice\", kde zase hraje sám Suchý. Oba komiky ale v těchto hrách doplňují další herci, v \"Ďáblovi z Vinohrad\" je to několik dívek, které vstupují na jeviště na začátku druhé půle hry. O tom, která z těchto dvou her bude mít premiéru dříve, spolu Suchý se Šlitrem losovali házením koruny.\n\nHra se skládá převážně z písniček, ze začátku je několik Šlitrových monologů o různých živelních katastrofách, které mohou přijít na divadlo.\n\nJiří Šlitr se sám doprovázel na klavír, na pozadí hrál Orchestr Milana Dvořáka ve složení Milan Dvořák, Ladislav Hora, Petr Kaplan, Miloslav Růžek a Karel Turnovský.\n\nO dva roky později, 25. září 1968, se konala obnovená premiéra (režie Jiří Menzel a Eva Sadková), ve které hrál už Šlitr se Suchým a s nimi Naďa Urbánková a Miluše Voborníková. Orchestr divadla Semafor opět řídil Milan Dvořák.\n\nObnovené premiéře ale předcházelo to, že během invaze do Československa 21. srpna 1968 trávil Jiří Suchý dovolenou v Jugoslávii a po invazi odjel k příbuzným do Londýna, kde k němu došla informace, že v Praze KGB zatýká signatáře dokumentu Dva tisíce slov (podepsali Suchý i Šlitr). Když se ale poprvé po čase dokázal telefonicky spojit s Jiřím Šlitrem, ten mu říkal, ať se vrátí, že musí hrát v divadle sám. Suchý tedy přiletěl do Prahy a vystoupil v závěru \"Ďábla z Vinohrad\" na jeviště, aby vyvrátil novinovou zprávu z toho dne, že je v Londýně. Hlediště prý bouřilo nadšením.\n\nRole Ďábla je psaná Šlitrovi na tělo (Šlitr sám bydlel na Vinohradech) a tak se jméno Ďábel z Vinohrad stalo jakousi jeho přezdívkou. Jmenuje se tak tedy několik knih a výběrů nahrávek o Jiřím Šlitrovi.\n\n\nSeznam vychází z knižního vydání scénáře, písňosled se ale postupně měnil, pro nahodilý nástin dalších písniček viz záznamy hry. V představení také někdy zazněla píseň \"Řada koní\", či \"Vítr nevane sám.\"\n\n\n\n\n\n\n\n\n"}
{"id": "493957", "url": "https://cs.wikipedia.org/wiki?curid=493957", "title": "Favicon", "text": "Favicon\n\nFavicon (též favicon.ico) je nejčastěji ikona o velikosti 16x16 nebo 32x32 px umístěná v rootu webu pod názvem favicon.ico. Pro mobilní zařízení s vysokým rozlišením vznikly nové doporučené rozměry, například 180x180 nebo 120x102px. Favikona se nejčastěji zobrazuje v adresním řádku, na panelu se stránkou, v nabídce záložek/oblíbených či mezi aplikacemi na displeji mobilního zařízení. Starší Internet Explorer zobrazoval ikonu pouze u stránek uložených do záložek.\n\nV Internet Exploreru se vloží do hlavičky HTML souboru následující kód:\nKvůli tomu, že parametr codice_1 má obsahovat seznam hodnot oddělených mezerami byla standardizována verze s codice_2:\n\n"}
{"id": "493959", "url": "https://cs.wikipedia.org/wiki?curid=493959", "title": "Flyleaf", "text": "Flyleaf\n\nFlyleaf je americká křesťanská alternative rocková/metalová skupina, které vznikla v roce 2000. Skupinu tvoří zpěvačka Kristin May (nahrazená speváčkou Lacey Sturm) kytaristi Sameer Bhattacharya a Jared Hartmann, basák Pat Seals a konečně bubeník James Culpepper.\n\nNež vydali své debutové album, vystupovali Flyleaf po celých Spojených státech. Jejich již zmíněná stejnojmenná premiérová deska \"Flyleaf\" (2005) se stala v Americe platinová, což znamená více jak milion prodaných kusů. Následovaly obrovské koncerty a mnohé pocty, např. televize MTV vyhlásila kapelu jako umělce týdne 24. prosince 2007. V roce 2009 vydali Flyleaf své druhé studiové album s názvem \"Memento Mori\".\n\nFlyleaf byli do roku 2005 známí hlavně díky jejich EP. V roce 2003 koncertují po celém Texasu a díky narůstající popularitě si v roce 2004 mohli dovolit koncerty např. v New Yorku nebo Seattlu a vystupují se skupinami Skillet, Breaking Benjamin, Staind či 3 Doors Down. Z jejich EP pochází pouze jeden singl a to Breathe Today.\n\n4. října 2005 vydává kapela své debutové album \"Flyleaf\", které se umisťuje na 57. místě Billboard 200. První týden prodalo 10 100 kusů CD a ve Spojených státech se stalo platinové (prodej více jak 1 milion kopií). Mezi šesti singly pocházející z této desky nejvíce figurují písně I'm So Sick (12. místo v hitparádě Hot Mainstream Rock Tracks), Fully Alive (125. místo v Billboard Hot 100) a All Around Me (40. místo v Billboard Hot 100).\n\nSingl I'm So Sick je použit ve filmu Smrtonosná past 4., společně s oficiálním videem k písni. Ten samý song (pouze zremixovaný) se vyskytuje na soundtracku k filmu . Navíc I'm So Sick figuruje ve video hře Rock Band. Jedna píseň od Flyleaf je ke slyšení ve hře \n\nV létě 2006 se Flyleaf účastní Family Values Tour 2006 a ke konci téhož roku koncertují se skupinami Disturbed, Stone Sour a Nonpoint v rámci Music As A Weapon III Tour kde vydávají své další \"EP Music As a Weapon\" kde je například akustická verze Fully Alive.\n\nRoku 2007 se nese v duchu pořádání dalších vystoupení. V Austrálii koncertuje kapela s Three Days Grace (festival Soundwave). Při cestách po Evropě se na pódiích potkají opět se Stone Sour a nově s Forever Never. Navíc se skupina účastnila nové Family Values Tour 2007.\n\n\"Memento Mori\" je název nového studiového alba od Flyleaf vydaného 10. listopadu 2009. Deska má větší úspěch v hitparádách, než její předchůdkyně (v Billboard 200 okupovala 8. místo). První týden se prodalo 56 000 nahrávek Memento Mori. Z CD pochází čtyři singly: Again Beautiful Bride, Missing a Chasm.\n\n\n\n\n"}
{"id": "493960", "url": "https://cs.wikipedia.org/wiki?curid=493960", "title": "Cutting", "text": "Cutting\n\nCutting je westernová jezdecká disciplína, při které jezdec s koněm oddělí ze stáda dobytče a snaží se ho udržet mimo stádo po dobu 2,5 minut, zvanou \"run\". Provedená úloha se hodnotí bodováním.\n\nKaždý závodník má čtyři pomocníky: dva mají zabránit dobytčeti, aby se zaběhlo do zadní části arény, a dva se starají o to, aby zbytek stáda byl pohromadě a mimo pracovní oblast. Při cuttingu se obvykle používají mladí voli a jalovice o váze 180 až 290 kg.\n"}
{"id": "493976", "url": "https://cs.wikipedia.org/wiki?curid=493976", "title": "Hana Preinhaelterová", "text": "Hana Preinhaelterová\n\nHana Preinhaelterová rozená Pletánková (* 12. září 1938, České Budějovice – 24. června 2018) byla česká bengalistka, anglistka, spisovatelka, překladatelka a vysokoškolská pedagožka.\n\nVystudovala bengalistiku a anglistiku na FF UK, kde od roku 1964 (krom vynucené přestávky v letech 1982–1989) vyučovala bengálštinu. Pro účely této výuky sestavila čtyřdílnou učebnici bengálštiny (1983, oprav. vydání 2003). Zabývala se zejména moderní bengálskou literaturou a časopisecky i knižně publikovala množství překladů z bengálštiny. Překládala také z češtiny do bengálštiny.\n\nO svých zážitcích v Indii napsala knihu \"Moje bengálské přítelkyně\" (1978, 1998, rusky 1984), v publikaci \"Hinduista od zrození do zrození\" (1997) představila přechodové rituály v dnešním bengálském hinduismu a v knize \"Ó Matko Lakšmí, dej mi dar!\" (2007) zpracovala doprovodné příběhy magických obřadů bengálských žen. Spoluautorsky se podílela např. na knihách \"Indie. Bohové a lidé\" (1997), \"Svět živých a svět mrtvých\" (2000), \"Posvátno v životě člověka\" (2003).\n\nKnižní překlady: Džasímuddín, Upovídaný Gopa (1977), Lásky nelaskavé (1986), Rabíndranáth Thákur, Sádhaná. O zlu a o lásce (1999), Suníl Gangopádhjáj, Ohromný svět (2008), Ášápúrná Debí, Kdyby zdi promluvily (2009).\n\nV r. 2009 připravila se studenty bengálštiny průřez současnou bengálskou povídkovou tvorbou \"Dusivá noc\".\n\n"}
{"id": "493977", "url": "https://cs.wikipedia.org/wiki?curid=493977", "title": "Jedov", "text": "Jedov\n\nJedov (s předložkou 2. pád \"do Jedova\", 6. pád \"v Jedově\", německy \"Jedow\") je vesnice, místní část Náměště nad Oslavou. Ve vesnici žije obyvatel.\n\nKatastrální území Jedova leží na východě kraje Vysočina v okrese Třebíč. Na východě hraničí s územím Jinošova, na jihu Náměště nad Oslavou a na severu Naloučan a Pucova.\n\nVesnice se rozkládá na levém břehu řeky Oslavy, na plošině mezi údolími dvou potoků: Pucovského ze západu a severu a kratšího Otradického potoka. Nadmořská výška zastavěné plochy vesnice se pohybuje kolem 430 m n. m. Sama vesnice leží asi 1,5 km na sever od Náměstě nad Oslavou. S ní jsou spojeny silnicí č. III/3996 a III/3995.\n\nPrvní písemná zmínka o Jedově pochází z roku 1365.\n\nZ hlediska územní správy byl Jedov v letech 1869–1890 veden jako osada Náměště nad Oslavou v okrese Třebíč, v letech 1900–1930 jako obec v tomtéž okrese, v roce 1950 jako obec v okrese Velká Bíteš, v letech 1961–1976 jako obec v okrese Třebíč, částí Náměště nad Oslavou pak znovu od 1. dubna 1976.\n\nRoku 1830 vykázal Jedov 26 domů a 199 obyvatel. Po mnoho let se v Jedově lámal vápenec a bývala tu vápenná pec.\n\n\n\n"}
{"id": "493978", "url": "https://cs.wikipedia.org/wiki?curid=493978", "title": "Olga Masaryková", "text": "Olga Masaryková\n\nOlga Masaryková, \"či Olga Garrigue Masaryková-Revilliodová\" (25. května 1891 Praha – 12. září 1978 Londýn) byla nejmladší dcera Tomáše Garrigue Masaryka a Charlotty Garrigue Masarykové.\n\nDne 25. ledna 1913 se vdala za advokátního koncipienta Vendelína Halíka. Manželství trvalo krátce a v první polovině roku 1914 došlo k rozvodu. Poté opět přijala své rodné příjmení. \n\nVětšinu svého života strávila v emigraci. Poprvé odešla do exilu spolu se svým otcem v roce 1914. Zde působila jako jeho tajemnice a spolupracovnice. S otcem se také v prosinci 1918 vrátila zpět do vlasti. V roce 1919 odešla opět do zahraničí, tentokrát z vlastní vůle. Dne 9. prosince 1920 se v Praze podruhé provdala za švýcarského lékaře Henriho Revillioda. Z manželství se narodili synové Herbert (1921–1945) a Leonard (1922–1944).\n\nPodle skutečné podoby těchto Masarykových vnuků vytvořil sochař Karel Dvořák pomník dvou hrajících si aktů dětí se šesti žabkami a dvěma ještěrkami, který je umístěn uprostřed fontány v Seminářské zahradě na Petříně na pražské Malé Straně. Totožnost dětí byla odhalena teprve po sametové revoluci.\n\nNa počátku druhé světové války uprchla Olga i se svou rodinou do Velké Británie. Oba její synové, Leonard i Herbert, v průběhu druhé světové války ve Velké Británii tragicky zahynuli. Mladší Leonard (26. 8. 1922 Montreux, Švýcarsko – 16. 8. 1944 Skotsko) byl nadporučík RAF a zemřel při cvičném letu nad ostrovem Tiree. Starší Herbert (* 1921) zemřel za dosud nevyjasněných okolností 13. 2. 1945 v důsledku vnitřního krvácení po střelné ráně do krajiny břišní.\n\nOlga Masaryková-Revilliodová navštívila po válce ještě několikrát Československo, ale po tragické smrti svého bratra Jana Masaryka již do své vlasti nikdy nezavítala. Se svými neteřemi Annou a Herbertou Masarykovými, které žily v Československu, byla stejně jako sestra Alice pouze v písemném kontaktu. Žila ve Francii, Švýcarsku a Velké Británii, kde také v roce 1978 zemřela.\n\n"}
{"id": "493984", "url": "https://cs.wikipedia.org/wiki?curid=493984", "title": "Herberta Masaryková", "text": "Herberta Masaryková\n\nHerberta Masaryková (6. července 1915 Praha – 30. září 1996 Praha) byla druhorozená dcera malíře Herberta Masaryka a vnučka prezidenta Tomáše Garrigue Masaryka.\n\nNa Pražské konzervatoři vystudovala dějiny hudby, studovala klavírní hru u Ilony Štěpánové-Kurzové. Po studiích pracovala v nakladatelství Orbis, později v nakladatelství Krásné literatury a umění a v hudebním vydavatelství Supraphon.\n\nKoncem února 1948 dodatečně připojila svůj podpis pod provolání \"Kupředu, zpátky ni krok\", v němž komunističtí kulturní pracovníci vyjadřovali podporu nové, komunisty sestavené vládě.\n\nHerberta byla čtvrtým dítětem svých rodičů. Svého otce malíře Herberta Masaryka však nikdy nepoznala, neboť zemřel na tyfus na jaře 1915 (15. března), tedy několik měsíců před jejím narozením. Její matkou byla vdova po malíři Antonínu Slavíčkovi Bohumila (paní MMS-Míla Masaryková Slavíčková), která již měla tři děti z prvního manželství.\n\nJejí starší sestrou byla historička umění Anna Masaryková (1911–1996). Ta se narodila 3. dubna 1911 jako jedno z dvojčat; druhé z nich, chlapec jménem Herbert, však zemřel jako roční dítě. V lednu 1914 se páru narodil ještě syn Tomáš, který se nedožil ani tří měsíců.\n\nHerberta byla v letech 1939–1943 první manželkou kunsthistorika, doktora Emanuela Pocheho, s nímž měla dceru Charlottu. Podruhé se provdala za literárního historika a levicového politika Jaromíra Langa.\n\nCharlotta vystudovala v Praze historii umění a pracovala zde v památkové péči, než se po roce 1969 provdala za hudebníka Petra Kotíka, s nímž odešla do USA, kde působila v Brooklynském muzeu moderního umění v New Yorku. Je členkou správní rady Společnosti Jindřicha Chalupeckého. S Petrem Kotíkem měla Charlotta dva syny, oba výtvarníky, Tomáše Kotíka (* 1969) a Jana Jakuba Kotíka (1972–2007), který předčasně zemřel, zanechav po sobě syny Tabera Herberta a Jana Armanda.\n\nPo roce 1989 měly obě vnučky Masarykovy (Herberta i Anna) řadu veřejných vystoupení a vzpomínání na svého dědečka T.G. Masaryka i otce Herberta a strýce Jana. Uveďme jejich pořad před zcela zaplněnou velkou posluchárnou 256 strojní fakulty ČVUT v Praze 6 (Technická 4) dne 11. ledna 1990 a zahájení výstavy \"Herbert Masaryk\" spolu s prezidentem Václavem Havlem, kterou pořádalo od října 1993 Masarykovo demokratické hnutí.\n\n"}
{"id": "493988", "url": "https://cs.wikipedia.org/wiki?curid=493988", "title": "Lumbeho vila", "text": "Lumbeho vila\n\nLumbeho vila je pozdně klasicistní objekt, který se nachází v severozápadní části pražských Hradčan v ulici U Brusnice západním směrem od Jízdárny Pražského hradu severně od horního konce Jeleního příkopu (kde se nachází i místní tenisový dvorec) nedaleko od hradčanského Nového Světa. Od roku 2005 ji užíval prezident ČR Václav Klaus, který zde bydlel se svojí manželkou Livií Klausovou. Od roku 2013 ji užívá jeho nástupce, prezident Miloš Zeman.\n\nJedná se o místo, které kdysi sloužilo také jako pohřebiště. Archeologickými průzkumy zde byly potvrzeny hroby pocházející již z 10. století, jednalo se patrně o příslušníky tehdejšího knížecího raně středověkého dvora.\n\nV minulosti zde bývaly císařské bažantnice a jiné pomocné hospodářské budovy, které zde nechal vybudovat Rudolf II., ty přiléhaly k blízkému hospodářskému dvoru, jenž se nalézal v těsné blízkosti Jízdárny Pražského hradu.\nDům číslo popisné 188 zakoupil v roce 1852 od Heliodora Heindla pražský politik a lékař Karl Lumbe a nechal ho přebudovat v empírovém stylu. Na počátku 20. století v něm bydlel malíř Miloš Jiránek, který zde také namaloval několik nevšedních pohledů na nedaleký Pražský hrad. Okolní pozemky jsou dodnes známy pod názvem Lumbeho zahrady, ty patřily bratrovi Karla Lumbeho profesoru Josefovi. Od dědiců Karla Lumbeho dům i s pozemky v roce 1925 odkoupil československý stát. Objekt poté dlouhá léta sloužil různým účelům, bydleli v něm zaměstnanci hradu, sloužil i jako skladiště. V jednu dobu byl objekt tak velmi zchátralý, že se uvažovalo o demolici. V 90. letech 20. století, kdy na Pražském hradě úřadoval prezident Václav Havel, byl přebudován na reprezentační státní ubytovnu určenou pro oficiální státní návštěvy.\n\nNa počátku 21. století si objekt v roce 2004 za své bydliště vybral prezident České republiky Václav Klaus. Český stát nechal nákladem 52 miliónů korun chátrající objekt přebudovat na reprezentativní sídlo hlavy státu.\n\n"}
{"id": "493991", "url": "https://cs.wikipedia.org/wiki?curid=493991", "title": "Formule 1 v roce 2010", "text": "Formule 1 v roce 2010\n\nV pořadí 61. ročník Mistrovství světa jezdců Formule 1 a 53. ročník Poháru konstruktérů. Začal 14. března prvním závodem na okruhu v Bahrajnu a skončil 14. listopadu na okruhu v Abú Zabí. Sezony se účastnilo 12 týmů, proto vznikl nový bodovací systém, podle kterého získávají body jezdci na prvních 10 místech (25-18-15-12-10-8-6-4-2-1).\n\n\n\n"}
{"id": "493992", "url": "https://cs.wikipedia.org/wiki?curid=493992", "title": "Annus", "text": "Annus\n\nAnnus je mezinárodní název (původem z latiny) roku jakožto přesně definované jednotky času (ve smyslu doby trvání). Používá se v přírodních vědách, zabývajících se dlouhými časovými obdobími (astrofyzika, kosmologie, geologie). Často se používá i v tvaroslovně nesprávné podobě annum (což je tvar akuzativu singuláru).\n\nBěžně (i mimo přírodní vědy, např. v ekonomii a finančnictví) se používá (tvaroslovně korektní) obrat per annum (zkratka p.a.), který znamená ročně. Od tohoto slova je také odvozeno slovo anuita. V těchto významech však znamená kalendářní rok (dle aktuálního užití buď běžný, tj. 365 dní nebo přestupný, tj. 366 dní).\n\nRok byl zaveden jako charakteristika proměnlivého a atronomicky různě pojímaného trvání oběhu Země kolem Slunce. Důsledkem toho se i pro annus jako exaktní, přesné stanovenou jednotku používají ve vědecké praxi odlišné definice pomocí přesného násobku sekundy (vzhledem k použití pro velmi velké doby charakterizovaných jevů, jejichž nepřesnost určení je řádově vyšší než rozdíl daný odlišnou definicí, nejsou zpravidla tyto rozdíly podstatné):\n\nAčkoli se nejedná o jednotku soustavy SI, používá se běžně s předponami SI, značícími její dekadické násobky:\n\nVyšší násobky se používají jen zřídka, zpravidla se místo nich používá zápis s mocninou deseti. \n\n"}
{"id": "493994", "url": "https://cs.wikipedia.org/wiki?curid=493994", "title": "Přírodní park Třemšín", "text": "Přírodní park Třemšín\n\nPřírodní park Třemšín (zkráceně PřP Třemšín) byl zřízen roku 1997 v rozloze 112 km². Leží v Brdské vrchovině resp. v její části nazývané Jižní Brdy. Na západě plynule přechází v Přírodní park Brdy, který se ale nachází již v Plzeňském kraji, zatímco PřP Třemšín leží v kraji Středočeském (okres Příbram). Hranice mezi oběma přírodními parky je tedy pouze administrativní a přesné kopíruje hranici obou krajů.\n\nNázev přírodního parku je odvozen podle vrchu Třemšína (827 m n. m. – nejvyšší bod Jižních Brd). Území přírodního parku je geomorfologicky značně členité a geologicky různorodé – jedná s o jediný přírodní park Středočeského kraje, který má horský ráz. Převažuje krajina lesní, částečně je zastoupena lesopolní a polní. Pro přírodní park jsou typické výrazné svahy. Ráz území udávají křemenné slepence a pískovce kambria. Reliéf krajiny má charakter členité vrchoviny s táhlými, obvykle jednostrannými vrchy. Západní a středozápadní části parku jsou souvisle pokryté lesy. Lesnatou krajinu zpestřují skalní výchozy a kamenná moře. Chráněny jsou krajinné, přírodní a estetické hodnoty území, které dosud zůstávají stranou hlavního rekreačního tlaku.\n\nSoučástí přírodního parku jsou tyto přírodní rezervace nebo přírodní památky:\n\n"}
{"id": "493996", "url": "https://cs.wikipedia.org/wiki?curid=493996", "title": "I Do Not Hook Up", "text": "I Do Not Hook Up\n\nI Do Not Hook Up (Nebudu tě líbat) je druhým singlem americké zpěvačky Kelly Clarkson z její čtvrtého alba All I Ever Wanted z roku 2009.\n\nPíseň byla původně napsaná pro Katy Perry (stejně jako píseň Long Shot, kterou nakonec rovněž nazpívala Clarkson) a pod názvem \"Hook Up\" nahrána pro její nevydané album. Nakonec ji ale převzala Kelly a prvně ji vydala 14. dubna 2009.\n\nKlip má přibližně půlminutové intro, kdy je Kelly na svatbě a příšerně se nudí. Ovšem pouze do chvíle než spatří mladého číšníka. V té chvíli začne zpívat. Když k ní muž přijde, povalí ho na stůl a začnou se téměř líbat, čímž způsobí všeobecné pohoršení. Poté se Clarkson objeví na ve večerním klubu s dvěma kamarádkami a zakouká se do jiného muže u kulečníku. Aby získala jeho pozornost, začne tančit na baru, ale podklouzne jí noha a spadne. Rychle vstane a tančí dál. Klip končí, když je v náruči svého vysněného muže.\n"}
{"id": "493998", "url": "https://cs.wikipedia.org/wiki?curid=493998", "title": "Terrence Trammell", "text": "Terrence Trammell\n\nTerrence Trammell (* 23. listopadu 1978 Atlanta, Georgie) je americký atlet, jenž se věnuje krátkým překážkovým běhům. Je dvojnásobným stříbrným olympijským medailistou.\n\nTřikrát získal na mistrovství světa stříbrnou medaili (Paříž 2003, Ósaka 2007, Berlín 2009). Je dvojnásobným halovým mistrem světa. Ve sbírce má také zlatou medaili ze světové letní univerziády z roku 1999, kde vybojoval zlato i ve štafetě na 4×100 metrů.\n\n\n"}
{"id": "493999", "url": "https://cs.wikipedia.org/wiki?curid=493999", "title": "MA", "text": "MA\n\nSpojení písmen M a A může mít různé významy:\n\n\n\n\n\n"}
{"id": "494000", "url": "https://cs.wikipedia.org/wiki?curid=494000", "title": "Otradice", "text": "Otradice\n\nOtradice (s předložkou 2. pád \"do Otradic\", 6. pád \"v Otradicích\", česky do roku 1880 \"Odratice\", do roku 1918 \"Otratice\"; německy \"Otratitz\", \"Odratitz\") jsou vesnice, místní část Náměště nad Oslavou. Ve vesnici žije obyvatel.\n\nKatastrální území Otradic leží na východě kraje Vysočina v okrese Třebíč. Na východě hraničí s územím Horních Lhotic a Hlubokého, na západě s územím Náměště nad Oslavou, na jihu Kralic nad Oslavou a na severu Jinošova.\n\nVesnice se rozkládá asi 2 km východně od Náměště nad Oslavou, s níž jsou spojeny silnicemi č. II/399 a III/3994. Katastrální území se skládá ze dvou rozdílných částí oddělených krčkem při potoku Jinošovském, přítoku Chvojnice: západní části se zastavěným územím obce a východní části – lesní trati \"Rakovec\". Nadmořská výška vesnice se pohybuje kolem 460 m n. m.\n\nPrvní písemná zmínka o Otradicích pochází z roku 1209.\n\nZ hlediska územní správy byly Otradice pod názvem Odratice v letech 1869–1880 vedeny jako osada Náměště nad Oslavou v okrese Třebíč, v roce 1890 pak taktéž pod názvem Otratice, v letech 1900–1910 jako obec Otratice v okrese Třebíč, v letech 1921–1930 jako obec v okrese Třebíč, v roce 1950 jako obec v okrese Velká Bíteš, v letech 1961–1976 jako obec v okrese Třebíč, částí Náměště nad Oslavou pak znovu od 1. dubna 1976.\n\nOtradice bývaly samostatným statkem s vlastní vladyckou rodinou.\n\n\n"}
{"id": "494002", "url": "https://cs.wikipedia.org/wiki?curid=494002", "title": "Galeův pohár", "text": "Galeův pohár\n\nGaleův pohár (ve francouzském originále \"Coupe De Galéa\", \"anglicky\":\" Galea Cup\"; oficiální název zní \"Galea/Valerio Cup\") je tenisová soutěž určená juniorským reprezentačním celkům účastnických zemí. Vlastní soutěž byla založena na popud Madame Edmond de Galéa a hraje se každoročně od roku 1950. Od roku 1990 se přejmenoval na \"Galeo/Valerio Cup\" z důvodu spojení soutěže s italským turnajem Valerio Cup. Finále turnaje se poté hraje střídavě jeden rok v Benátkách a další ve francouzském La Rochelle.\n\nSoutěže založené v roce 1950 se účastní juniorské reprezentace do 18 let (starší dorostenci). Zakladatelka turnaje Madam Edmond de Galéa věnovala putovní pohár určený vítězům na počest svého syna Christiana, který byl talentovaným francouzským tenistou, ale tragicky zahynul. \n\nTurnaj je nejvýznamnější týmovou juniorskou tenisovou akcí jak v Evropě, tak na celém světě. Do prvního ročníku nastoupily čtyři týmy Francie, Itálie, Španělska a Belgie. Další rok již byly hrány dvě skupiny po čtyřech účastnících. Od roku 1953 je nastolen systém čtyř kvalifikačních skupin (ty se odehrávají v různých státech) po čtyřech zemích a vítězové každé z nich pak hrají finálovou skupinu. Sídlem turnaje bylo až na výjimky francouzské lázeňské město Vichy. S nárůstem účastníků byly vytvořeny od roku 1967 ještě zvláštní podskupiny. Postupně se zapojovaly do soutěže i mimoevropské týmy, v roce 1968 Írán a Brazílie, 1969 Mexiko, 1973 Nový Zéland a Austrálie, 1975 Argentina, 1977 Kanada a Uruguay atd.\n\nHerní systém připomíná Davis Cup, kdy nastupují čtyřčlenné týmy, kdy dva hráči z každého družstva odehrají navzájem dvě dvouhry a ke čtyřhře smí nastoupit i další členové týmu. Kvalifikace byla hrána na dva vítězné sety, čtyřhra na tři, ve finálové skupině pak všechny zápasy na tři sady. \n\nČeskoslovensko bylo k roku 1984 druhým nejúspěšnějším týmem se 7 tituly. První start zaznamenalo v roce 1956, kdy vyhrálo kvalifikační skupinu. Poprvé získalo trofej v roce 1965, kdy vyhrálo kvalifikační skupinu v Athénách a ve finále porazilo Sovětský svaz. Na vítězství se podílel Jan Kodeš. V roce 1967 se na dlouhou dobu staly dějištěm kvalifikační skupiny Mariánské Lázně. V roce 1970 zvítězili ve finále nad Španělskem Jan Písecký a Jiří Hřebec. V letech 1974 a 1975 československý tým triumfoval ve složení Pavel Složil a Tomáš Šmíd. V roce 1984 se na vítězství podíleli Miloslav Mečíř (neprohrál ani jeden zápas), Marián Vajda, dorostenecký mistr Evropy Karel Nováček a Branislav Stankovič. \n\nJiž několikrát se odehrávaly zápasy základních skupin v Česku, např. v Opavě nebo Přerově, často se turnaj hraje i ve slovenských Piešťanech. Základní skupinu také pořádá jedno z měst, ve kterém se neodehraje finále (Benátky či La Rochelle). Hraje se chlapecká i dívčí soutěž a společně bojují v kategoriích U14, U16 a nejprestižnější U18.\n\nV roce 2011 vyhrála tuto soutěž prostějovská trojice Jiří Veselý, Adam Pavlásek a Marek Jaloviec.\n\n"}
{"id": "494003", "url": "https://cs.wikipedia.org/wiki?curid=494003", "title": "Already Gone", "text": "Already Gone\n\nAlready Gone (Už jsem pryč) je v pořadí třetím singlem americké zpěvačky Kelly Clarkson z jejího čtvrtého alba All I Ever Wanted.\n\nSingl prvně vyšel 11. srpna 2009. Clarkson na něm spolupracovala s Ryanem Tedderem, který má na svědomí i veleúspěšný singl Halo (který vyšel o půl roku dříve) od Beyoncé. Nejen kvůli tomu byla Clarkson obviňována, že singl ukradla, protože Already Gone a Halo jsou si velmi podobné. Tedder ale něco takového odmítá, stejně tak Clarkson. Ta k nařčení řekla:\n\n\"Nikdy jsem Halo neslyšela. Ale když toto album od Beyoncé vycházelo, moje album se už tisklo.\"\n\nV době, kdy Kelly zjistila podobnost, už to nešlo zastavit. Každopádně se obořila na Teddera, že poslal dvě stejné nahrávky dvěma různým interpretům. Tedder to popírá a říká:\n\n\"Already Gone je jedna z nejlepších písní, které jsem napsal od Bleeding Love, a jistě dosáhne větších úspěchů než Halo. Jsou to dvě úplně jiné písně, melodií i textem. Nikdy bych se nesnažil napálit takové zpěvačky jako je Kelly Clarkson nebo Beyoncé tím, že bych jim poslal stejnou nahrávku, ten nápad je naprosto absurdní. Myslím, že když lidé uslyší Already Gone, budou si myslet totéž, co já - že slyší jeden z nejlepší ženských hlasů, který zpívá tak krásně, až to láme srdce. Vyzývám lidi, aby si tuto píseň poslechli a vytvořili si vlastní názor.\"\n\nAlready Gone má oproti Halo mnohem bohatší hudební pozadí. V originální verzi písně hrají elektrické kytary, smyčcové kvarteto, bicí a klavír.\n\nClarkson píseň napsala společně s Ryanem Tedderem. Zpívá v ní o lásce, která ale nikdy nemohla fungovat. Nechtěla svému příteli zbytečně ubližovat a tak vztah ukončila, i když to pro ní nebylo snadné. V refrénu říká svému příteli, že jejich rozchod není jeho vina a že on udělal vše, aby jejich vztah fungoval.\n\nVideo zachycuje Clarkson v jakémsi sále, bohatě vyzdobeném. Ona sama se objevuje oblečena střídavě do čtyř dlouhých večerních šatů (zlaté, krémové, nebo dvou šatů černé barvy). V celém sále je ale sama. Hudební nástroje se vznášejí ve vzduchu a přesto hrají, stejně tak o sebe cinkají sklenky držené neviditelnou rukou a na klapky klavíru tlačí neviditelné prsty. Kelly ve scénách, kdy má na sobě černé šaty, nese v ruce bílou kalu. Na chvíli se podívá do zrcadla, ale tam je vidět jen kala, jako by zpěvačka vůbec neexistovala. Video končí, když nástroje přestávají hrát a celý obraz se rozostřuje.\n"}
{"id": "494007", "url": "https://cs.wikipedia.org/wiki?curid=494007", "title": "Lokomotiva 140", "text": "Lokomotiva 140\n\nLokomotiva řady 140 je univerzální elektrická lokomotiva na stejnosměrný proud určená pro osobní vlaky, rychlíky i nákladní vlaky. Vyráběly ji v letech 1953 až 1958 tehdejší závody V. I. Lenina, tedy Škoda Plzeň, které ji označily továrním typem Škoda 12E. Patří k československým elektrickým lokomotivám tzv. I. generace. Jednalo se o první po válce v Československu vyrobenou elektrickou lokomotivu určenou pro nově elektrizované tratě soustavou 3 kV DC, která se začala budovat už v roce 1948.\nObjednávka na nové elektrické lokomotivy pro ČSD přišla už v roce 1946. Bylo rozhodnuto, že budou využity moderní zahraniční technologie, proto byly k vývoji přizvány též švýcarské firmy Société Anonyme des Ateliérs de Sécheron a Lokomotiv und Maschinefabrik Winterthur, které umožnily licenční výrobu některých potřebných komponentů. V roce 1953 byl hotov prototypový stroj označený E 499.001, jenž mohl být vyzkoušen na tratích v pražském železničním uzlu, které byly elektrizovány ve dvacátých letech soustavou 1500 V DC. Lokomotiva zde tedy mohla jezdit jen na poloviční výkon. Proto byla poté předána do Žiliny, kde již mohla jezdit pod plným napětím 3000 V na první československé nově elektrizované trati do Vrútek. Pro vyzkoušení v plném traťovém provozu byla převedena do Polska, kde se v té době mohla projet na delších úsecích a najezdila zde spolu s druhým strojem E 499.002 bez větších problémů 100 000 km. Poté se oba stroje vrátily zpět do Československa do depa Praha hlavní nádraží, ale za dva roky (1956) už byly předány do Žiliny. Při pokračování dodávek z výrobního závodu byly nové lokomotivy vždy nejdříve deponovány na Hlavním nádraží v Praze, kde byly oživeny a vyzkoušeny v provozu a poté předávány do dalších dep.\n\nU řady 140 je použita ocelová skříň se dvěma koncovými stanovišti strojvedoucího, do nichž je vstup zvenku vždy dveřmi z levé strany. Mezi stanovišti se nachází strojovna se šesti bočními kruhovými okny na každé straně. Pohon zajišťují čtyři trakční motory, pro každou nápravu jeden. Regulace výkonu probíhá mařením přebytečného napětí v odporníku s litinovými články, který je umístěn na střeše mezi sběrači. Elektromotory se zapojují podle polohy hlavního kontroléru buď sériově nebo paralelně vždy se dvojicí motorů v sérii. Lokomotiva je napájena elektřinou přes dva trolejové sběrače na střeše.\n\nPůvodně byly lokomotivy dodávány do všech lokomotivních dep, kde byla potřeba nových elektrických strojů. Proto se dostávaly kromě LD Praha hlavní nádraží i do depa Ústí nad Labem a dokonce do později výhradně motorového depa Nymburk. Dále sloužily v České Třebové, Ostravě, Žilině, Spišské Nové Vsi a Košicích. Později byly často mezi depy různě přesouvány, ale v polovině 80. let se všechny ocitly v moravských, slezských a slovenských depech.\n\nPůvodní teze univerzální lokomotivy pro osobní i nákladní dopravu se sice u řady 140 nenaplnila, ale lokomotivy se staly užitečnými stroji pro dopravu rychlíků, zastávkových vlaků i lehčích nákladních vlaků. V provoze je neohrozily dodávky nových strojů v 60. a 70. letech. S dálkovými vlaky zajížděly denně ze Slovenska až do Prahy, v Púchově přebíraly od motorových lokomotiv rychlíky z Bratislavy do Košic. Mezi zajímavé výkony bezesporu patřila vozba vojenského rychlíku Moskva – Milovice, se kterými jezdily žilinské stroje do Lysé nad Labem, kde byl vlak předán motorové lokomotivě, která ho dovezla do nedalekých Milovic, elektrický stroj pak v Lysé čekal na zpáteční vlak, se kterým se vrátil zpět na Slovensko.\n\nAž do konce 80. let zůstávala pozice řady 140 neotřesitelná. Sice se těžiště jejich práce přesouvala od dálkových vlaků spíše k těm osobním, nákladním nebo poštovním rychlíkům (v roce 1978 totiž došlo k dodávce 27 kusů nových lokomotiv dnešní řady 150 určených právě pro dálkové vlaky na trase Praha – Košice), ale v provozu byly všechny nepoškozené stroje. V 80. letech ale začaly ČSD odebírat nové stroje řad 162 a 163, které začaly starší řadu 140 rychle vytlačovat. Po roce 1988, kdy se turnusová potřeba řady 140 snížila, byly nejprve odstaveny stroje v horším technickém stavu. Další citelnou ranou pro její provoz se stalo odhalení konstrukční vady na podvozcích po nehodě jedné lokomotivy na Slovensku v první polovině 90. let, která byla následně zjištěna i u jiných strojů. Poté byla zrušena spousta dalších lokomotiv. V ČR probíhalo rušení o poznání rychleji než na Slovensku, a tak zde zůstalo na konci 90. let v depu v Olomouci jen posledních pár kusů. Na Slovensku zůstávaly dlouho v provozu v depech Žilina a Košice. V roce 2004 a 2005 byly dokonce tři stroje upraveny pro provoz v Polsku, kam zajížděly s rychlíky po nově elektrizované trati Čadca – Zwardoń a dále až do Katowic.\n\nNěkteré stroje pocházející ze Slovenska jsou pak provozovány soukromými dopravci v Polsku (u CTL Logistics jako řada ET13 a u Rail Polska pod původním označením), na Slovensku (Slovenská železničná dopravná spoločnosť) a v Česku (Ostravská dopravní společnost, Arriva vlaky, IDS Cargo).\n\nLokomotivy řady 140 byly prvními poválečnými elektrickými lokomotivami, které vyrobila plzeňská firma Škoda. Díky spolupráci se švýcarskými výrobci znamenala výroba těchto lokomotiv velký technologický skok, díky kterému jsou tyto stroje srovnatelné se soudobými typy západní produkce. Její konstrukční řešení i funkční design se staly základem pro další kvalitní lokomotivy Škoda až do 70. let. Stroje ze Škody odvozené z československé řady 140 byly úspěšně vyvezeny do Sovětského svazu a KLDR, kde jsou v provozu dodnes. Vzhledem k nákladnosti licencí však urychleně pokročily práce na vývoji vlastního typu lamelové spojky, která byla poprvé vyzkoušena v roce 1957 na lokomotivě E 499.101 (prototypu pozdější, již bezlicenční, řady 141).\n\n"}
{"id": "494008", "url": "https://cs.wikipedia.org/wiki?curid=494008", "title": "Erotická asfyxie", "text": "Erotická asfyxie\n\nJako erotická asfyxie či erotická asfyxiofilie, někdy se též používá český název koczwarismus, se označuje záměrné zamezení přívodu vzduchu do plic a krve do mozku. Pomocí škrcení či dušení dochází ke zvýšení sexuálního vzrušení a prožitku masturbace a orgasmu, a to buď v páru, kdy se jedná o takzvanou \"breath control play\" praktiku, či samostatně, kdy se hovoří o autoerotické asfyxii (AEA). Při autoerotické asfyxii si „jedinec dušení a škrcení přivodí sám za použití různých zařízení nebo prostě nasazením igelitového pytle či latexové kukly bez otvorů na hlavu.“\n\nTato sexuální praktika je mimořádně nebezpečná, protože při ní může dojít k poškození mozku či zástavě srdce. Ještě nebezpečnější je autoerotická asfyxie, během níž může dotyčný ztratit vědomí a udusit se. Záliba v této praktice, označovaná jako \"asfyxiofilie\", je americkým Diagnostickým a statistickým manuálem mentálních poruch klasifikována jako parafilie (úchylka).\n\nMezi slavné oběti této praktiky patří například hudební skladatel František Kočvara (Kotzwara), hudebník Michael Hutchence, násilník John Brennan Crutchley či herec David Carradine.\nErotická asfyxie není moderní praktikou. Že při nedostatku vzduchu dochází k erekci, či dokonce k ejakulaci, si lidé začali všímat u oběšenců. Již příslušníci mayské civilizace měli znát mechanismus, kdy při regulaci příjmu vzduchu dochází k zvýšení sexuálního prožitku. Jako sexuální praktika se pak erotická asfyxie objevuje v knize Justina od Markýze de Sade.\n\n"}
{"id": "494019", "url": "https://cs.wikipedia.org/wiki?curid=494019", "title": "McDonnell Douglas AV-8B Harrier II", "text": "McDonnell Douglas AV-8B Harrier II\n\nMcDonnell Douglas (nyní Boeing) AV-8B Harrier II je jednomotorový bitevní letoun, který představuje druhou generaci letounů Harrier. Je schopen svislého vzletu a přistání nebo vzletu na krátké dráze (V/STOL). Byl navržen koncem 70. let 20. století jako výsledek anglo-amerického vývoje britského letounu Hawker Siddeley Harrier, což byl první operačně způsobilý V/STOL letoun. Byl pojmenován podle dravce motáka pochopa (anglicky: \"marsh harrier\") a je v prvé řadě určen k provádění lehkých útoků nebo k víceúčelovým misím, zahrnujícím blízkou leteckou podporu pozemních jednotek i ozbrojený průzkum. Letouny AV-8B používá námořní pěchota Spojených států amerických (dále jen USMC), španělské námořnictvo a italské námořnictvo. Byla vyvinuta i verze British Aerospace Harrier II pro britské královské letectvo, a verze TAV-8B, což je dvojmístná cvičná verze.\n\nProjekt, který nakonec vedl k letounu AV-8B, byl zahájen začátkem 70. let 20. století jako společné úsilí Spojených států a Velké Británie, zaměřené na řešení provozních nedostatků první generace letounů Harrier. Nejdříve se soustředil na podstatné přepracování motoru Rolls-Royce Pegasus, což dramaticky zlepšilo schopnosti letounů Harrier. Kvůli rozpočtovým škrtům Velká Británie od projektu v roce 1975 odstoupila.\n\nPo odstoupení Britů společnost McDonnell Douglas rozsáhle přepracovala dřívější letoun AV-8A Harrier na verzi AV-8B. Při zachování celkového uspořádání svého předchůdce měl letoun zcela nové křídlo, vyvýšený kokpit, přepracovaný trup, o jeden závěs pro výzbroj pod každým křídlem více i další strukturální a aerodynamická vylepšení. Letoun poháněla vylepšená verze motoru Pegasus, který dával letounu jeho V/STOL schopnosti. AV-8B vykonal svůj první let v listopadu 1981 a vstoupil do služby u USMC v lednu 1985. Pozdější vylepšení mu přidala schopnost působit i v noci (AV-8B(NA)) a radar (AV-8B Harrier II Plus). Bylo uvažováno i o zvětšené verzi s názvem Harrier III, ale k jejímu vývoji nedošlo. Spojené království se prostřednictvím společnosti British Aerospace znovu připojilo k projektu v roce 1981. Po fúzích společností v 90. letech 20. století nástupnické společnosti Boeing a BAE Systems program i nadále společně podporovaly. Během 22 let bylo vyrobeno více než 300 letounů. Program byl ukončen v roce 2003.\n\nLetouny obvykle působí z malých letadlových lodí, vrtulníkových výsadkových lodí a z jednoduchých předsunutých základen. Zúčastnily se množství vojenských operací, kde dokázaly svou všestrannou použitelnost, včetně války v Iráku, která započala v roce 2003. Harriery II sloužily od roku 2001 i v Afghánistánu. Byly použity i během operace Odyssey Dawn v Libyi v roce 2011. Italské a španělské Harriery II se také zúčastnily několika konfliktů v rámci NATO. Během své služby měly letouny AV-8B poměrně značné množství nehod. Letouny USMC a italského námořnictva by měly být nahrazeny stroji Lockheed Martin F-35B Lightning II. Očekává se, že letouny by měly sloužit až do roku 2025.\n\nNa konci 60. a na počátku 70. let 20. století vstoupila do služby u RAF a USMC první generace letounů Harrier. Hlavními nedostatky těchto letounů byl malý dolet a malá užitečná nosnost. Ve STOL konfiguraci dokázal letoun AV-8A (americké označení pro letoun Hawker Siddeley Harrier) nést méně než polovinu užitečné zátěže menšího letounu A-4 Skyhawk, a to navíc s menším operačním doletem. Aby byl tento problém vyřešen, zahájily společnosti Hawker Siddeley a McDonnell Douglas v roce 1973 společný vývoj vylepšené verze letounu Harrier. První snahy se soustředily na vylepšení motoru Rolls-Royce Pegasus s označením Pegasus 15, který byl testován společností Bristol Siddeley. Motor byl sice výkonnější, ale jeho průměr byl o 70 mm větší, takže nešel jednoduše namontovat do původního Harrieru.\n\nV prosinci 1973 společný britsko-americký tým dokončil projektový návrh pokročilého Harrieru (\"Advanced Harrier\") poháněného motorem Pegasus 15. \"Advanced Harrier\" měl nahradit původní Harriery RAF a USMC, stejně tak jako letouny A-4 USMC. Cílem projektu \"Advanced Harrier\" bylo zdvojnásobit užitečnou nosnost a dolet letounu AV-8, a proto byl neoficiálně nazýván AV-16. Britská vláda od projektu odstoupila v březnu 1975 kvůli krácení výdajů na obranu, růstu nákladů na vývoj a kvůli skutečnosti, že RAF požadovalo jen 60 strojů. Náklady na vývoj se odhadovaly na 180–200 miliónů liber (v roce 1974), což nebyly Spojené státy ochotné financovat samy, a proto projekt o rok později skončil.\n\nNavzdory ukončení projektu pokračovaly obě společnosti různými cestami směrem k vývoji vylepšeného Harrieru. Společnost Hawker Siddeley se zaměřila na nové větší křídlo, které by mohlo být namontováno na stávající letouny, zatímco McDonnell Douglas nezávisle pokračoval na vývoji méně ambiciózního, ale stále drahého nástupce Harrierů, který by vyhovoval vojenským požadavkům Spojených států. Byly využity poznatky získané při vývoji letounu AV-16, i když z některých požadavků bylo odstoupeno.\n\nVzhledem k tomu že USMC požadovalo podstatně vylepšený Herrier bez nutnosti vývoje nového motoru, schválilo v roce 1976 ministerstvo obrany Spojených států vývoj letounu Harrier II. Námořnictvo Spojených států (USN), které tradičně obstarávalo letouny pro USMC, trvalo na tom, že provede na letounu letové zkoušky. Společnost McDonnell Douglas upravila dva letouny AV-8A, které vybavila novými křídly, upravenými vstupy vzduchu, přepracovanými tryskami a dalšími aerodynamickými změnami. Upravenou přední část trupu a kokpit, který měly všechny další letouny druhé generace, však tyto prototypy ještě neměly. Prototypy dostaly označení YAV-8B. První z nich poprvé vzlétl 9. listopadu 1978. Letoun vykonal 3 vertikální vzlety a vznášel se 7 minut nad mezinárodním letištěm Lambert–St. Louis. Druhý prototyp jej následoval 19. února 1979, ale ten v listopadu téhož roku havaroval kvůli požáru motoru. Pilot se bezpečně katapultoval. Letové testy upravených letounů AV-8 pokračovaly celý rok 1979. Výsledky ukázaly, že aerodynamický odpor letounu je vyšší, než se čekalo, což bránilo dosažení maximální rychlosti letounu. Další úpravy aerodynamického profilu přinesly jen malé zlepšení. Pozitivní výsledky testů v ostatních oblastech, které zahrnovaly užitečnou nosnost, dolet a výkony při V/STOL manévrech, vedly k zadání zakázky na další vývoj v roce 1979. Smlouva zněla na 12 letounů, které následovalo dalších 324 strojů.\nMezi roky 1978 a 1980 se ministerstvo obrany Spojených států a námořnictvo Spojených států pokoušelo opakovaně ukončit program AV-8B. Důvodem byl konflikt mezi US Navy a USMC ohledně otázek rozpočtu. V té době si chtělo US Navy pořídit letouny A-18 pro útoky na pozemní cíle, a aby snížilo náklady, tlačilo na USMC, aby si pořídilo podobně navržený stíhací letoun F-18 místo letounů AV-8B, který by mohl plnit úlohu letounu pro blízkou leteckou podporu (oba návrhy byly nakonec sloučeny v jeden a vznikl tak víceúčelový letoun F/A-18 Hornet). Navzdory byrokratickým překážkám byl Harrier II zahrnut v roce 1981 do rozpočtu a pětiletého obranného plánu ministerstva obrany Spojených států. US Navy se odmítlo podílet na nákupu letounů, přičemž poukazovalo na omezený dolet a menší nosnost oproti konvenčním letounům.\n\nV srpnu 1981 program obdržel nový impulz, když společnosti British Aerospace (BAe) a McDonnell Douglas podepsaly memorandum o porozumění, což znamenalo opakovaný vstup britské společnosti do programu. Britskou vládu zlákaly nižší náklady na pořízení Harrierů vzhledem k velké výrobní sérii a také to, že většinu nákladů na vývoj nesly Spojené státy. Podle dohody byla společnost BAe v pozici hlavního subdodavatele místo v pozici rovnocenného partnera, kterým by byla, kdyby předtím program neopustila. Nakonec se společnost podílela, měřeno hodinami odpracované práce, na výrobě trupů ze 40 %. Výroba letounů probíhala v závodech společnosti McDonnell Douglas na předměstí St. Louis v Missouri. BAe vyráběla součásti letounů ve výrobních závodech v Kingstonu a Dunsfoldu v Surrey v Anglii. Mezitím 75 % práce na motorech prováděla společnost Rolls-Royce, která předtím pohltila společnost Bristol Siddeley, zbývajících 25 % prováděla společnost Pratt & Whitney. Obě společnosti plánovaly vyrobit 400 letounů Harrier II, USMC plánovala nákup 336 letounů a RAF 60 letounů.\n\nByly postaveny i čtyři vývojové letouny v plném měřítku. První z nich (\"BuNo 161396\") byl používán hlavně pro zkoušení výkonu a ovládání a vykonal svůj první let 5. listopadu 1981. Druhý a třetí vývojový letoun, které již měly rozšířenou náběžnou hranu křídla u kořene křídel a upravené vstupy vzduchu do motoru, poprvé vzlétly v dubnu následujícího roku a čtvrtý je následoval v lednu 1984. První sériový letoun AV-8B byl dodán jednotce \"Marine Attack Training Squadron 203\" (VMAT-203) na letecké základně námořní pěchoty Cherry Point 12. prosince 1983 a oficiálně byl předán o měsíc později. Poslední z první série 12 letounů byl dodán v lednu 1985 letce \"Marine Attack Squadron 331\" (VMA-331). Letouny používaly motory F402-RR-404A s tahem 95,4 kN. Od roku 1990 letouny dostaly vylepšené motory.\n\nBěhem prvního kurzu pro přeškolení pilotů začalo být zjevné, že letové charakteristiky letounů AV-8B se liší od letounů AV-8A. Tyto odlišnosti, stejně tak jako digitální kokpit, který se podstatně lišil od analogových přístrojů v kokpitech cvičných letounů TAV-8A, si vyžadovaly další výcvik pilotů. V roce 1984 byly proto prostředky na nákup osmi letounů AV-8B použity na vývoj dvojmístné cvičné verze TAV-8B. První z 28 letounů TAV-8B poprvé vzlétl 21. října 1986. Tento letoun byl přidělen k letce VMAT-203 24. července 1987. Letouny TAV-8B byly objednány i pro Itálii a Španělsko.\n\nJelikož o letoun jevila zájem Brazílie, Japonsko a Itálie, měla společnost McDonnell Douglas důvod pokračovat v dalším vývoji letounu Harrier II. Začala proto v roce 1985 pracovat na verzi pro noční útoky. K letounu byly přidány infračervené senzory a další vybavení v kokpitu. A tak 87. vyrobený jednomístný Harrier II upravený pro noční útoky opustil výrobní linku společnosti McDonnell Douglas v červnu 1987. Letové zkoušky byly úspěšné a schopnost útočit v noci byla potvrzena. Letoun dostal označení AV-8B(NA). První ze 66 takto vyrobených letounů byl dodán USMC v září 1989. Ekvivalentní verzí letounu AV-8B(NA), která sloužila u RAF, byla verze GR.7. Letouny předchozí verze GR.5 byly následně upraveny na standard GR.7.\n\nV červnu 1987 podepsaly společnosti BAe, McDonnell Douglas a Smiths Industries dohodu o soukromém financování vývoje verze s názvem AV-8B Plus, která nesla radar a mohla nést další střely. Dohoda byla schválena i ze strany USMC a po dlouhém uvažování se i španělské a italské námořnictvo připojilo ke společnému požadavku na Harriery schopné bránit flotilu před nepřátelskými letouny. Spojené státy, Španělsko a Itálie podepsaly dohodu v září 1990, aby stanovily požadavky všech třech zemí a založily „\"Joint Program Office\"“, pro koordinaci celého projektu. 30. listopadu 1990 námořnictvo Spojených států, které jednalo jako zástupce všech tří zúčastněných zemí, pověřilo společnost McDonnell Douglas vývojem vylepšeného Harrieru. Po pověření následovala v prosinci 1990 objednávka ze strany USMC na výrobu 30 nových letounů a přestavbu 72 stávajících letounů. Itálie objednala 16 Harrierů II Plus a 2 dvojmístné TAV-8B, zatímco Španělsko podepsalo kontrakt na 8 letounů. Montáž letounů AV-8B Harrier II Plus byla prováděna mimo výrobní závody společnosti McDonnell Douglas, a to i ve společnostech CASA v Seville a Alenia Aeronautica v Turíně. Také Spojené království se podílelo na programu dodávkami příslušných komponentů.\nVýroba byla schválena 3. června 1992. Svůj první let vykonal prototyp (\"BuNo 164129\") 22. září 1992, což byl i začátek úspěšného programu letových zkoušek. První sériový letoun poprvé vzletěl 17. března 1993. Dodávky nových letounů probíhaly od dubna 1993 do roku 1995. V téže době byl schválen plán přestavby existujících letounů AV-8B na verzi AV 8B Plus, a to 11. března 1994. Počítal s počátečním množstvím 70 letounů a s tím, že čtyři letouny by byly přestavěny ještě ve finančním roce 1994. Program byl zaměřen na využití náhradních a repasovaných součástek k přestavbě letounů místo výroby nových, což snižovalo náklady. Přestavby byly zahájeny v dubnu 1994 a první letoun byl dodán USMC v lednu 1996.\n\nV březnu 1996 uvedl americký úřad „\"General Accounting Office\"“ (GAO), že je levnější koupit nový letoun Harrier II Plus než přestavovat stávající letouny AV-8B. US Navy odhadovalo cenu přestavěného letounu na 23-30 miliónů USD, místo 30 miliónů USD za nové letadlo, zatímco GAO odhadovalo cenu nového letounu na 24 miliónů USD. Nicméně program pokračoval a v roce 2003 byl 72. a zároveň poslední letoun předán USMC. Také Španělsko se podílelo na programu, přičemž obdrželo poslední vylepšený letoun v prosinci 2003, což znamenalo konec výroby letounů AV-8B. Poslední nový letoun byl dodán v roce 1997.\n\nV 90. letech 20. století se předpokládalo, že další vedení vývoje Harrierů převezmou společnosti, které vznikly fúzí původních výrobců. Společnost McDonnell Douglas byla převzata společností Boeing a společnost BAe spolu s dalšími společnostmi obranného průmyslu byla začleněna do společnosti BAE Systems. Mezi roky 1969 a 2003 bylo dodáno 824 Harrierů všech verzí. V roce 2001 časopis \"Flight International\" přinesl zprávu, že Tchaj-wan by mohl uspokojit svůj požadavek na V/STOL letoun nákupem letounů AV-8B vybavených radarem AN/APG-66 z letounů F-16 Fighting Falcon. Tchajwanský nákup by umožnil ponechat výrobní linku v provozu i po roce 2005. I přes možnost pořídit si letouny AV-8B na leasing zájem o nákup Harrierů postupně klesal v souvislosti s možností nákupu letounů F-35 a modernizací letounů F-16.\n\nAčkoliv další varianta Harrierů již nevznikla, zahájily v roce 1990 společnosti McDonnell Douglas a British Aerospace rozhovory o nástupci letounů AV-8B a další generaci pokročilých STOVL letounů. Harrier III měl představovat „evoluční přístup, jak získat z existujících letounů co nejvíce“, proto mělo být použito co nejvíce prvků z letounů Sea Harrier a AV-8B. Křídlo mělo být zvětšeno, aby mohlo nést více paliva a závěsů na zbraně. Kvůli větší velikosti měly být konce křídel sklopné. Následkem zvětšené hmotnosti se očekával další vývoj motoru Rolls-Royce Pegasus, který by produkoval o 18 kN větší tah než soudobé verze motoru. Letoun Harrier III měl nést zbraně jako AIM-120 AMRAAM a AIM-132 ASRAAM. Boeing a BAE Systems pokračovaly ve studiích až do počátku 21. století, kdy byl celý projekt zrušen.\n\nOd roku 2013 se USMC zabývá potenciálním vylepšením stávajících letounů, aby udrželo svou flotilu letounů AV-8B Harrier II v přijatelném stavu až do plánovaného vyřazení. Uvažuje se o zabudování komunikačního systému Link 16, vylepšené kompatibilitě se střelami AIM-120 AMRAAM a o helmě s integrovaným systémem přenášení informací. Také se předpokládá, že práce se budou týkat i radaru a dalších senzorů. Flotila Harrierů II USMC původně měla sloužit do roku 2030 kvůli zdržením ve vývoji letounů F-35B a skutečnosti, že Harriery mají vyšší životnost než letouny F/A-18 Hornet. Avšak v roce 2014 se USMC rozhodla odstavit Harriery dříve, protože přechod z letounů Harrier a Hornet na letouny Lightning II jí měl ušetřit 1 miliardu dolarů. Předpokládala přitom, že letouny F-35B se stanou operačně způsobilými v létě 2015, v roce 2016 začnou nahrazovat první Harriery, přezbrojení sil na západním pobřeží bude dokončeno v roce 2020 a nakonec budou v roce 2025 přezbrojeny síly na východním pobřeží Spojených států. Protože v době rozhodnutí (2014) měly letouny před sebou ještě 11 let služby, pokračovalo se v jejich vylepšování, a to zejména elektronických systémů varování před nepřátelskými radary, prostředků pro elektronický boj, komunikačních systémů, systémů pro použití přesné munice a podpory nejmodernějších střel vzduch-vzduch AIM-9X Block II Sidewinder a AIM-120C/D AMRAAM.\n\nAV-8B Harrier II je podzvukový útočný hornoplošník kovové a kompozitové konstrukce, který si zachovává základní uspořádání letounu Hawker Siddeley Harrier. Jeho křídla mají výrazné negativní vzepětí. Letoun je poháněn jedním dvouproudovým motorem Rolls-Royce Pegasus, který má dva vstupy vzduchu a čtyři synchronizované polohovatelné trysky. Dvě z těchto trysek jsou umístěny vpředu a vychází z nich studený vzduch od kompresoru motoru. Další dvě jsou umístěny vzadu a vychází z nich horký vzduch z turbíny motoru. Toto uspořádání kontrastuje s většinou dalších letounů s pevnými křídly, které mají trysky obvykle jen vzadu. Harrier II má také malé ovládací trysky na nose, ocase a koncích křídel, které umožňují ovládání stroje při malých rychlostech.\n\nAV-8B je vybaven jedním závěsem pod trupem a šesti pod křídly (v porovnání se čtveřicí závěsů pod křídly u původního Harrieru), spolu s dvojicí míst pod trupem pro umístění kontejneru s kanónem ráže 25 mm GAU-12 a kontejneru s municí do kanónu. Tyto závěsy umožňují nést letounu až 4 200 kg zbraní, které zahrnují střely vzduch-vzduch, vzduch-země, protilodní střely a řízené i neřízené bomby. Letoun může nést ve vnitřních nádržích až 3 400 kg paliva, což je o 50 procent více než u jeho předchůdce. Kapacita neseného paliva může být zvýšena pomocí přídavných nádrží na závěsech pro zbraně, které umožňují letounu dosáhnout doletu až 3 300 km a bojového rádiu 556 km. AV-8B rovněž může obdržet další palivo pomocí nástavce pro tankování paliva za letu pomocí tankovací hadice z tankovacího letounu. Britská varianta letounu British Aerospace Harrier II používala odlišnou avioniku a další dvojici závěsů pro střely pod křídly.\n\nHarrier II si zachovává tandemové uspořádání podvozku první generace letounů Harrier, ačkoliv balanční kolečka na křídlech byla posunuta blíže k trupu letounu, aby se zmenšil poloměr zatáčení letounu při pojíždění na zemi. Vstupy vzduchu do motoru jsou větší než u první generace letounů Harrier a mají upravený vstup. Na spodní stranu trupu namontovala společnost McDonnell Douglas zařízení, které zachycovalo odražené plyny z motoru, když byl letoun blízko u země, což mu přidávalo zhruba 544 kg vztlaku.\n\nTechnologická vylepšení použitá na letounech Harrier II v porovnání s původními Harriery výrazně snižovala zátěž pilota. Superkritické křídlo, soustředění hlavních ovládacích prvků na řídicí a plynové páce (tzv. systém HOTAS) a vylepšená stabilita činily letoun mnohem snadněji ovladatelným. Ed Harper, hlavní manažer společnosti McDonnell Douglas pro program vývoje letounu Harrier II, to shrnul následovně: „AV-8B vypadá téměř jako původní Harrier a používá stejné operační prostředky. Jen je prostě používá mnohem lépe.“ Velký víceúčelový displej, převzatý z letounu F/A-18, zabírá většinu plochy přístrojové desky v kokpitu. Má široké využití zahrnující informace z radaru a přehled zbraní. Pilot sedí ve vystřelovacím sedadle UPC/Stencel 10B s charakteristikou „nula-nula“, což znamená, že umožňuje pilotovi bezpečně opustit letoun stojící na místě v nulové výšce na zemi.\n\nPro letoun AV-8B společnost McDonnell Douglas přepracovala původní drak letounu Harrier, přičemž uplatnila mnoho strukturálních a aerodynamických změn. Pro zlepšení výhledu a lepší umístění posádky i avioniky společnost McDonnell Douglas umístila kokpit o 27 cm výše a přepracovala i jeho překryt. To vylepšilo výhled dopředu, do stran i dozadu. Přední část trupu je tvořena kompozitem z epoxidové pryskyřice s použitím uhlíkových vláken. K vyrovnání změn v přední části trupu byla prodloužena i zadní část trupu o 46 cm a byl použita i větší svislá ocasní plocha, již použitá na letounech Sea Harrier. Ocas letounů byl kvůli snížení hmotnosti vyroben také z kompozitních materiálů.\n\nSnad nejvíce bylo přepracováno křídlo, přičemž cílem bylo, aby jeho schopnosti odpovídaly zrušenému projektu AV-16 při zachování motoru Pegasus letounu AV-8A. Konstruktéři navrhli nové jednodílné superkritické křídlo, které vylepšilo letové vlastnosti letounu zpomalením nárůstu aerodynamického odporu se vzrůstající rychlostí a zlepšením poměru vztlak/aerodynamický odpor. Křídlo vyrobené z kompozitů je silnější a má větší rozpětí než u letounů AV-8A. V porovnání s letounem AV-8A má křídlo zmenšenou šípovitost z 40° na 37° a je zvětšena jeho nosná plocha z 18,6m² na 21,4 m². Křídlo má uspořádání pro vysoký vztlak, používá vztlakové klapky, které se automaticky natáčejí při manévrování. Použitím rozšířené náběžné hrany u kořene křídla došlo ke zvýšení užitečné zátěže křídla o 3035 kg v porovnání s první generací Harrierů při startu na dráze dlouhé 300 m. Jelikož je křídlo vyrobeno téměř výlučně z kompozitů, je o 150 kg lehčí než menší křídlo letounu AV-8A.\nHarrier II byl prvním letounem rozsáhle využívající kompozitní materiály s uhlíkovými vlákny, což snižuje jeho hmotnost a zvyšuje pevnost. Byly použity na křídlech, směrovce, klapkách, nose letounu, přední části trupu a na ocasních plochách. 26 % konstrukce letounu je vyrobeno z kompozitů, což snížilo jeho hmotnost o 217 kg v porovnání s použitím klasických materiálů.\n\nVětšina prvních „denních“ útočných letounů AV-8B Harrier II byla vylepšena na „noční“ verzi nebo do standardu Harrier II Plus a zbytek byl stažen ze služby. Kokpit letounu AV-8B byl rovněž využit k prvním zkouškám systému „\"Direct Voice Input\"“ (DVI), který umožňuje pilotovi používat hlasové povely k ovládání letounu. Systém byl vyvinut společností Smiths Industries. Hlavním útočným avionickým systémem původních letounů byl na nose letounu namontovaný bombardovací systém Hughes AN/ASB-19. Systém kombinoval televizní zobrazovač a laserový zaměřovač, což poskytovalo letounu vysoce přesné míření na cíl. Obranné vybavení zahrnovalo několik zařízení AN/ALE-39 pro vypouštění klamných cílů a světlic, systém varování před zaměřením radarem AN/ALR-67 a kontejner pro elektronický boj AN/ALQ-126C.\n\nCvičná verze letounu AV-8B se značí TAV-8B. Piloti sedí za sebou v tandemovém uspořádání. Mimo jiných změn musela být přední část letounu prodloužena o 1,19 m pro zástavbu druhého sedadla. Aby byla kompenzována mírná ztráta směrové stability, byla zvětšena plocha svislé ocasní plochy. Letouny TAV-8B USMC mají digitální kokpit a nové systémy letounů AV-8B, ale mají jen dva závěsy pod křídly a nejsou způsobilé k boji. První TAV-8B byly poháněny motory F402-RR-406A s tahem 95,4 kN, zatímco pozdější letouny byly poháněny motorem F402-RR-408A s tahem 105,8 kN. Na počátku 21. století bylo 17 letounů TAV-8B vylepšeno instalací systémů pro působení v noci, motory F402-RR-408 a změnami v softwaru a konstrukci.\nPrvní vylepšenou verzí byla v roce 1991 postavená varianta pro noční útoky. Ta se lišila od původních letounů instalací dopředu směřující infračervené kamery (FLIR), která byla umístěna na špičku nosu letounu. Dále byl nainstalován široký průhledový displej (HUD) společnosti Smiths Industries, příslušenství pro brýle pro noční vidění a systém pohyblivé mapy Honeywell. Kamera FLIR využívala k zobrazení cíle rozdílné teploty cíle a okolí. Varianta poháněná motorem F402-RR-408 byla výkonnější a spolehlivější, protože motor měl instalován elektronický řídicí systém. Letouny měly být původně označeny AV-8D, ale nakonec dostaly tyto letouny označení AV-8B(NA).\n\nHarrier II Plus je velmi podobný variantě pro noční útoky (NA). Navíc měly namontován multifunkční pulzní dopplerovský radar APG-65 ve zvětšeném nose letounu, což mu umožnilo používat vyspělé střely pro použití za hranici dohledu pilota, jako jsou AIM-120 AMRAAM. Aby bylo uvolněno další místo pro radar, byl z nosu letounu odstraněn bombardovací systém. Použité radary byly odebrány z prvních letounů F/A-18, které byly vylepšeny dosazením radaru APG-73. Mimo střel AIM-120 mohly letouny AV-8B Plus nést i střely AGM-65 Maverick a AGM-84 Harpoon. Podle leteckého autora Lona Nordeena změny „způsobily mírné zvýšení aerodynamického odporu a hmotnosti, ale není velký rozdíl mezi letouny verze pro noční útoky (NA) a radarem vybavené letouny Harrier II Plus“.\n\nLetoun AV-8B prošel standardním testováním, aby byl připraven pro službu u letectva USMC. Během operačních zkoušek, které probíhaly od 31. srpna 1984 do 30. března 1985, skupina čtyř pilotů, skupina mechaniků a podpůrný personál testovaly letouny v bojových podmínkách. První fáze testování, která probíhala do 1. února 1985, zahrnovala mise blízké letecké podpory a hluboké letecké podpory (mise hluboké letecké podpory nevyžadovaly koordinaci s přátelskými pozemními jednotkami) spolu s ostatními letouny blízké letecké podpory, stejně jako přehrazování bojiště a ozbrojený průzkum. Letoun létal z vojenských zařízení v Pendletonu a China Lake v Kalifornii, kanadské základny v Cold Lake a z letecké základny USMC Yuma v Arizoně.\n\nDruhá fáze zkoušek byla prováděna na základně Yuma od 25. února do 8. března, zahrnovala stíhací doprovod, vzdušné hlídkování a přepadové mise z paluby lodí. Ačkoliv byly objeveny určité nedostatky, byly zkoušky považovány za úspěšné. Letouny AV-8B Harrier II dosáhly operační způsobilosti v lednu 1985 u letky USMC VMA-331.\nLetouny AV-8B byly rozsáhle použity ve válce v Zálivu (1990–91). Letouny působily z lodí USS \"Nassau\" (LHA-4) a USS \"Tarawa\" (LHA-1) a z pobřežních základen. Nejprve létaly cvičné lety a podpůrné mise, a také cvičily společně s koaličními silami. Bylo rozhodnuto, že v počáteční fázi operace Pouštní bouře budou drženy v záloze. AV-8B byl poprvé použit v boji ráno 17. ledna 1991, když přišel požadavek na leteckou podporu z letounu OV-10 Bronco, který sloužil jako letecký návodčí, proti iráckému dělostřelectvu, které odstřelovalo Chafdží a přilehlou ropnou rafinerii. Následující den letouny USMC AV-8B napadly irácké pozice v jižním Kuvajtu. Po celou dobu války prováděly letouny AV-8B ozbrojený průzkum a podporovaly koaliční síly při ničení cílů.\n\nBěhem operací Pouštní štít a Pouštní bouře 86 letounů AV-8B provedlo 3380 letů a nalétalo kolem 4100 letových hodin. Pět letounů AV-8B bylo zničeno nepřátelskými střelami země-vzduch a dva piloti byli zabiti. Letouny AV-8B měly ztráty 1,5 letounu na každých 1000 hodin nalétaných v akci. Generál Norman Schwarzkopf později jmenoval AV-8B mezi sedmi zbraněmi, společně s letouny F-117 Nighthawk a vrtulníky AH-64 Apache, které hrály nejdůležitější roli ve válce. Po válce, od 27. srpna 1992 do roku 2003, letouny AV-8B a ostatní koaliční letouny prováděly hlídkové lety nad Irákem jako podpora operace Southern Watch. AV-8B startovaly v vrtulníkových výsadkových lodí v Perském zálivu a z předsunutých operačních základen, jako byla základna Ali Al Salem v Kuvajtu.\n\nV roce 1999 se letouny AV-8B podílely na bombardování Jugoslávie ze strany NATO v rámci operace Spojenecká síla. Dvanáct Harrierů bylo rovnoměrně rozloženo mezi 24. a 26. námořní expediční jednotku (\"Marine Expeditionary Unit\", dále jen MEU). Letouny AV-8B 24. MEU vstoupily do boje 14. dubna a během následujících 14 dnů odlétaly 34 podpůrných misí nad Kosovem. Letouny létaly z paluby lodi USS \"Nassau\". 28. dubna byla 24. MEU vystřídána 26. MEU na palubě lodi USS \"Kearsarge\" (LHD-3). První bojové lety této jednotky Harrierů byly zahájeny o dva dny později, přičemž byl jeden letoun ztracen. 26. MEU se účastnila operací na bojišti až do 28. května, kdy byla přemístěna do Brindisi v Itálii.\n\nHarriery II USMC se od roku 2001 staly i účastníky operace Trvalá svoboda v Afghánistánu. 15. MEU USMC zahájil působení z oblasti poblíž pobřeží Pákistánu v říjnu 2001. Letouny operovaly z lodí a čtveřice letounů AV-8B zahájila mise v Afghánistánu 3. listopadu 2001. 26. MEU se svými letouny AV-8B se připojila k 15. MEU později v tomtéž měsíci. V prosinci 2001 se začaly Harriery II přemísťovat na předsunutou základnu v Afghánistánu na mezinárodním letišti v Kandaháru. Další letouny AV-8B byly spolu s dalšími jednotkami USMC přemístěny do oblasti v roce 2002. Šest letounů Harrier II (NA) bylo v říjnu 2002 umístěno na základnu Bagram. Tyto letouny, které byly vybaveny pro působení v noci, prováděly převážně noční akce.\nLetouny se účastnily i operace Irácká svoboda v roce 2003. Jejich úkolem bylo hlavně podporovat pozemní jednotky USMC. Během počátečních akcí působilo 60 letounů AV-8B z lodí jako byly USS \"Bonhomme Richard\" (LHD-6) a USS \"Bataan\" (LHD-5). Během války vykonaly více než 1000 misí. Jakmile to bylo možné, byly vytvořeny předsunuté pozemní základny k doplnění výzbroje a paliva, což umožnilo rychlé akce.\n\nZa necelý měsíc v boji letouny nalétaly více než 2000 bojových letů. Při použití kontejneru pro navádění přesné munice LITENING II dosahovala přesnost zásahů více než 75 procent. Během jednoho bojového letu z lodi USS \"Bonhomme Richard\" způsobila například vlna Harrierů těžké ztráty tankovému praporu irácké republikánské gardy ještě před hlavním pozemním útokem na Al Kut. Harriery obvykle poskytovaly blízkou leteckou podporu pro vlastní tanky, jeden z nich vždy obvykle nesl kontejner pro navádění přesné munice LITENING. Přes své vysoké hodnocení mohly Harriery na bojišti zůstat jen omezenou dobu – kolem 15 až 20 minut. Proto byly některé mise blízké letecké podpory přenechávány speciálním letounům palebné podpory Lockheed AC-130, které mohly zůstávat nad bojištěm po dobu až 6 hodin a měly i těžší zbraně než AV-8B. AV-8B byly později použity v kombinaci s dělostřelectvem pro provádění trvalé palebné podpory během těžkých bojů v roce 2004 kolem opevněného města Fallúdža. Městské prostředí si vyžadovalo extrémní přesnost leteckých útoků.\n\n20. března 2011 odstartovaly letouny AV-8B USMC z lodi USS \"Kearsarge\" jako podpora operace Odyssey Dawn, která měla prosadit bezletovou zónu vyhlášenou OSN v Libyi. Podílely se na náletu na Syrtu 5. dubna 2011. Několik letounů AV-8B se podílelo na obraně sestřeleného pilota letounu F-15E, když útočily na blížící se Libyjce ještě před jeho vyzvednutí letounem MV-22 Osprey.\n\nVedle hlavních konfliktů byly letouny AV-8B USMC použity k podpoře pohotovostních a humanitárních operacích, když poskytovaly vzdušné krytí a ozbrojený průzkum. Letouny létaly v Somálsku (90. léta 20. století), Libérii (1990, 1996 a 2003), Rwandě (1994), Středoafrické republice (1996), Albánii (1997), Zairu (1997) a Sierře Leone (1997).\n\nBěhem své služby u USMC trpěly Harriery třikrát větší nehodovostí než letouny F/A-18. Proto se letounům AV-8 někdy přezdívá „Widow maker“ (výrobce vdov). V roce 2003 \"Los Angeles Times\" přinesly zprávu, že Harriery mají největší nehodovost mezi všemi letouny ve službě, přičemž utrpěly 148 nehod, při kterých zahynulo 45 lidí. Lon Nordeen však podotýká, že některé jiné jednomotorové letouny USMC jako A-4 Skyhawk a A-7 Corsair II měly větší nehodovost. Vysoká nehodovost Harrierů souvisela většinou se startem nebo přistáním, což byla nejkritičtější fáze celého letu.\nLetouny AV-8B by měly být nahrazeny letouny F-35B, což je verze letounů Lockheed Martin F-35 Lightning II, které měly původně vstoupit do služby v roce 2012. USMC hledá náhradu Harrierů již od 80. let 20. století, a proto silně podporovala dokončení vývoje letounu F-35B. Výkony Harrierů v Iráku, včetně jejich působení z předsunutých základen, ukázaly, že mít V/STOL letouny v arzenálu USMC je nezbytné. V listopadu 2011 koupilo USN vyřazenou flotilu 72 britských Harrierů II (63 jednomístných GR.7/9/9A a 9 dvojmístných T.12/12A) a náhradní motory jako zdroj náhradních dílů pro flotilu letounů Harrier II USMC. Ačkoliv v březnu 2012 časopis \"AirForces Monthly\" uvedl, že USMC plánuje některé původně britské letouny uvést do provozu místo jejich rozebrání na náhradní díly, Naval Air Systems Command (NAVAIR) uvedlo, že USMC nikdy neplánovalo tyto Harriery provozovat.\n\n14. září 2012 bylo při útoku Tálibánu na Camp Bastion v afghánské provincii Hilmand zničeno šest letounů AV-8B a další dva byly vážně poškozeny. Všechny letouny patřily k letce VMA-211. Dva zničené Harriery II měly odletět z Afghánistánu hodinu po útoku. Útok byl popsán jako „nejhorší ztráta vzdušných sil Spojených států během jediného incidentu od války ve Vietnamu.“ Ztracené letouny byly rychle nahrazeny.\n\n27. července 2014 začaly letouny AV-8B z lodi USS \"Bataan\" provádět vzdušné sledování sil Islámského státu v Iráku. Sledovací operace pokračovaly i po zahájení vzdušných útoků Spojených států proti Islámskému státu 8. srpna 2014. Na začátku září 2014 udeřily letouny Harrier USMC na cíle Islámského státu poblíž přehrady Haditha v Iráku.\n\nNa konci 60. let 20. století, po předvedení letounu Hawker Siddeley Harrier italskému námořnictvu (\"Marina Militare\") na vrtulníkové lodi \"Andrea Doria\", začala země zkoumat možnosti pořízení letounů Harrier. Prvním snahám bránil italský zákon z roku 1937, který zakazoval námořnictvu provozovat letouny s pevnými křídly, protože to byla doména letectva. Na počátku roku 1989 byl zákon změněn a námořnictvo mohlo provozovat i jakékoliv letouny s pevnými křídly s hmotností větší než 1500 kg. Po dlouhém vyhodnocování letounů Sea Harrier a AV-8B byly v květnu 1989 objednány dva letouny TAV-8B. Brzy nato byla podepsána objednávka na dalších 16 letounů AV-8B Plus. Po dodání letounů TAV-8B a prvních třech letounů AV-8B montovala všechny další italské Harriery společnost Alenia Aeronautica z dílů dodaných ze Spojených států. První byly dodány dvojmístné stroje, a to v srpnu 1991 na základnu Grottaglie. Byly určeny pro lety z nosičů vrtulníků a z lehké letadlové lodi \"Giuseppe Garibaldi\".\n\nNa počátku roku 1994 byla první várka letounů vyrobených v USA odeslána do Spojených států na leteckou základnu námořní pěchoty Cherry Point pro přeškolení pilotů. První v Itálii složené letouny byly dokončeny následující rok. Uprostřed ledna 1995 byla ze základny v Tarantu do Somálska odeslána letadlová loď \"Giuseppe Garibaldi\" s trojicí Harrierů na palubě, aby udržovala stabilitu v oblasti po stažení sil OSN. S Harriery létalo 5 italských pilotů. Odlétali s nimi 100 letových hodin a letouny si během tříměsíčního nasazení uchovaly 100% provozuschopnost. Prováděly průzkumné a další mise. Loď se vrátila do přístavu 22. března.\nV roce 1999 byly italské letouny AV-8B poprvé použity v boji, když působily z paluby letadlové lodi \"Giuseppe Garibaldi\" jako součást spojeneckých sil během operace Allied Force v Kosovu. Italští piloti vykonali více než 60 bojových letů spolu se spojenci z NATO a útočili na jugoslávskou armádu, polovojenské jednotky a infrastrukturu konvenčními a laserem naváděnými bombami.\n\nV roce 2000 \"Aviazione Navale\" uvažovalo o pořízení dalších sedmi přestavěných letounů, kterými by vybavili loď \"Giuseppe Garibaldi\" a novou letadlovou loď \"Cavour\". Stávající letouny byly mezitím vylepšeny, aby mohly nést střely AIM-120 AMRAAM a chytré řízené pumy JDAM. Od listopadu 2001 do března 2002 bylo osm letounů AV-8B umístěno na letadlovou loď \"Giuseppe Garibaldi\", která odplula do Indického oceánu, aby podpořila operaci Trvalá svoboda. Letouny zde operovaly v lednu a únoru 2002 a provedly 131 misí, při kterých nalétaly 647 letových hodin.\n\nV roce 2011 se italské Harriery, působící z lodi \"Giuseppe Garibaldi,\" spolu s italskými letouny Eurofighter Typhoon a letouny jiných států, zúčastnily operace Unified Protector, což byla součást vojenské intervence NATO v Libyi. Zde prováděly letecké údery, výzvědné a průzkumné lety. Celkově italské vojenské letouny svrhly 710 řízených leteckých pum a střel během mísí – letouny italského letectva Panavia Tornado a AMX International AMX svrhly 550 bomb a střel, zatímco 8 letounů AV-8B italského námořnictva z letadlové lodi \"Giuseppe Garibaldi\" svrhlo 160 řízených bomb a raket během 1221 letových hodin.\n\nLetouny italského námořnictva by měly být v budoucnu nahrazeny 15 (původně 22) letouny F-35B, které budou působit z letadlové lodi \"Cavour\".\n\nŠpanělsko, které již dříve používalo první generaci letounů s označením AV-8S Matador, se stalo prvním zahraničním provozovatelem letounů AV-8B, když v březnu 1983 podepsalo objednávku na 12 letounů. Letouny ze strany španělského námořnictva (\"Armada Española\") dostaly označení VA-2 Matador II, u výrobce byla tato varianta známá pod označením EAV-8B. Přeškolování pilotů bylo zahájeno ve Spojených státech. 6. října 1987 byly první tři letouny Matador II dodány na španělskou námořní základnu Rota. Nové letouny nesly zbarvení ve dvou odstínech matné šedi podobně jako letouny USMC a byly kompletně dodány do roku 1988.\n\nZkušební piloti BAe schválili použití Harrierů na palubě letadlové lodi \"Príncipe de Asturias\" v červenci 1989. Letadlová loď, která nahradila letadlovou loď \"Dédalo\" z dob 2. světové války, měla odrazový můstek se sklonem 12°. Plánovalo se, že první jednotkou, která bude Harriery provozovat, bude \"8 Escuadrilla\". Tato jednotka však byla rozpuštěna 24. října 1986 v souvislosti s prodejem letounů AV-8S Matador do Thajska. Místo ní byla 29. září 1987 zformována nová jednotka \"9 Escuadrilla\", která dostala letouny EAV-8B.\n\nV březnu 1993, dle třístranné smlouvy ze září 1990 mezi USA, Itálií a Španělskem, bylo objednáno 8 letounů EAV-8B Plus Matador spolu s dvoumístným TAV-8B. Dodávky letounů ve verzi Plus byly zahájeny v roce 1996. 11. května 2000 společnosti Boeing a NAVAIR dokončily kontrakt na přestavbu španělských EAV-8B do standardu Plus. Boeing uvedl, že dohoda byla uzavřena na přestavění 2 letounů EAV-8B s opcí na dalších 7 letounů; jiné zdroje hovoří o celkem 11 letounech. Přepracovaná letadla mohou nést 4 střely AIM-120 AMRAAM, pilot má lepší přehled o situaci instalací radaru a nové avioniky a letoun dostal i nový motor. Nakonec bylo upraveno 5 letounů, poslední z nich byl dodán 5. prosince 2003.\n\nŠpanělské letouny EAV-8B se podílely na operaci Deny Flight, kdy hlídaly bezletovou zónu vyhlášenou OSN nad Bosnou a Hercegovinou. Španělské stroje se nepodílely na operacích ve válce v Iráku v roce 2003, místo toho Španělsko umístilo letouny F/A-18 a další letouny do Turecka, aby jej bránily před případným iráckým útokem. V roce 2007 Španělsko zadalo studii na budoucí náhradu letounů Harrier II, pravděpodobně to bude nákup letounů F-35B.\n\nPo vyřazení lodi \"Príncipe de Asturias\" v únoru 2013 je jediným plavidlem, které může používat španělské letouny Harrier II, víceúčelová loď \"Juan Carlos I\" (L61).\n\nYAV-8B\n\nAV-8B Harrier II\n\nAV-8B Harrier II Night Attack\n\nAV-8B Harrier II Plus\n\nTAV-8B Harrier II\n\nEAV-8B Harrier II\n\nEAV-8B Harrier II Plus\n\nHarrier GR.5, GR.7, GR.9\n\nBěhem své operační služby získaly letouny AV-8B reputaci jako „výrobci vdov“ a to hlavně u USMC, protože počet nehod letounů u USMC byl vysoký. Nehody byly obvykle spojeny se vzletem nebo přistáním letounu, což byla kritická část celého letu. K červenci 2013 bylo přibližně 110 letounů zničeno nebo neopravitelně poškozeno od jejich vstupu do služby v roce 1985, první nehoda se stala již v březnu 1985.\n\nAV-8B\n\n\"Technické údaje pocházejí z publikace „Harrier II, Validating V/STOL“\", \"oficiálních stránek společnosti Boeing\" \"a ze stránek „Airforce-technology.com“\".\n\n\n\n\n Itálie\n\n\n\n\n"}
{"id": "494027", "url": "https://cs.wikipedia.org/wiki?curid=494027", "title": "Zňátky", "text": "Zňátky\n\nZňátky (s předložkou 2. pád \"do Zňátek\", 6. pád \"ve Zňátkách\", česky do roku 1918 a dosud nářečně \"Zňatka\" nebo \"Zňátka\"; německy \"Zniatka\" či \"Sniatka\") jsou vesnice, místní část Náměště nad Oslavou. Ve vesnici žije obyvatel.\n\nKatastrální území Zňátek leží na východě kraje Vysočina v okrese Třebíč. Na severozápadě sousedí s územím Vícenic u Náměště nad Oslavou, na jihozápadě a jihu s územím Sedlece, na východě Březníka a Kralic nad Oslavou. S územím Náměště nad Oslavou sousedí na severu.\n\nZňátky se rozkládají asi 1 km jižně od Náměště nad Oslavou, s níž jsou spojeny silnicemi č. I/23, II/399 a III/39217. Nadmořská výška vesnice se pohybuje kolem 425 m n. m. Samo katastrální území leží na pravé straně řeky Oslavy. Jižní polovina území Zňátek, při kopci \"Kleštěnec\" (422 m n. m.) a potoku \"Zňáteckém\" je zalesněná. Na skále na zňátecké straně řeky proti \"Velkopolskému mlýnu\" stávala zňátecká tvrz.\n\nPrvní písemná zmínka o Zňátkách pochází z roku 1377.\n\nZ hlediska územní správy byly Zňátky pod názvem Zňatka nebo Zňátky roku 1869–1910 vedeny jako osada Vícenic v okrese Třebíč, v letech 1921–1930 jako obec v okrese Třebíč, v roku 1950 jako obec v okrese Velká Bíteš, v roce 1961–1979 jako obec v okrese Třebíč; jako součást Náměště nad Oslavou pak od 1. ledna 1980.\n\nV roce 2019 by měly být Zňátky připojeny na veřejný vodovod.\n\nZňátky náležely ve 14. století k hradu Kraví hoře, pak přešly prodejem k hradu Lamberku. Roku 1437 již příslušely ke statkům náměšťským.\n\n\n"}
{"id": "494028", "url": "https://cs.wikipedia.org/wiki?curid=494028", "title": "Thurniaceae", "text": "Thurniaceae\n\nThurniaceae je čeleď jednoděložných rostlin z řádu lipnicotvaré (\"Poales\"). Dříve se sem často řadil jen jediný rod \"Thurnia\", zatímco rod prionium (\"Prionium\") byl začleněn do čeledi sítinovité (\"Juncaceae\") nebo samostatné čeledi \"Prioniaceae\". Starší taxonomické systémy čeleď často řadily do řádu sítinotvaré (\"Juncales\").\n\nJsou to vytrvalé byliny, někdy až netypické keře palmovitého vzhledu, s přízemními nebo s vrcholovými růžicemi listů a s oddenky. Listy jsou jednoduché, často kožovité, přisedlé, s listovými pochvami. Čepele jsou čárkovité, nedělené, na okraji často jemně pilovité, žilnatina je souběžná. Jsou to jednodomé rostliny s oboupohlavnými květy. Květy jsou malé a jsou uspořádány v květenstvích, v hlávkách nebo latách. Okvětí se skládá ze 6 okvětních lístků. Tyčinek je 6, jsou volné nebo na bázi srostlé s okvětím. Gynecum se skládá ze 3 plodolistů, je synkarpní, semeník je svrchní. Plodem je tobolka.\n\nJe známy 2 rody a asi 4 druhy, které se vyskytují v tropech Jižní Ameriky (\"Thurnia\") a v jižní Africe (\"Prionium\").\n\n\n\"Prionium\", \"Thurnia\"\n\n"}
{"id": "494030", "url": "https://cs.wikipedia.org/wiki?curid=494030", "title": "Tak co, pane barone", "text": "Tak co, pane barone\n\nTak co, pane barone (1967) je pásmo písniček Jiřího Suchého a Jiřího Šlitra, které jsou rámované stejnojmennou Suchého povídkou, kterou četl Eugen Jegorov. Premiéru mělo 3. října 1967.\n\nVypravěč jde na \"přednášku o hudbě\" a zbytek povídky je obsah této přednášky.\n\nPřednášející ale místo o hudbě mluví o osudu svého tchána Otokara Záviše (aby vyšla najevo křivda na něm spáchána), který je již v dětství výborným houslistou a projevuje se u něho velké hudební nadání. Vstoupí ale do služeb jistého barona, aby vychovával jeho děti k hudbě a občas pro slavnostní příležitosti složil nějakou skladbu. Děti se ale nechtějí klavíru ani dotknout a když dá Záviš jednomu facku, baron mu vyhrožuje, že na něj uspořádá hon. Po dalším prohřešku určuje datum honu na 3. července 1911. V ten den se skutečně na zámku srocují jezdci připravení na hon, ale Záviš netuší, že baron raději místo honu na něho pořádá hon na lišku. Před jezdci tedy zběsile prchá do lesa, což si ale oni vyloží jako pomátnutí smyslů a jedou ho zachránit. Během honu je Záviš raněn, nakonec se ale zachrání a zůstává na zámku ve službách barona. Dalším dnem, o kterým přednášející mírně zmateně mluví, je 20. srpen 1912, kdy má Záviš čtyřicáté narozeniny a baronovy děti si z něho udělají legraci tak, že mu naoko dají jako dárek kravatu, místo ní mu ale na krk uvážou mucholapku. Přednášející pokračuje líčením ještě dalších drobných příkoří, která se Závišovi stala a připojí i svou oslavnou báseň \"Svou duši do houslí's vložil\". Přednáška končí osočením barona, radostí nad tím, že jeho zámek nyní patří všemu lidu a že, pokud je baron mezi posluchači přednášky, je dobře, že alespoň zaplatil za vstup na přednášku. Také je citována věta 'jednoho ze zakladatelů vědeckého socialismu' \"Nechte maličkých přijíti ke mně\" jako narážka na malý vzrůst Otokara Záviše.\n\n\n\n"}
{"id": "494032", "url": "https://cs.wikipedia.org/wiki?curid=494032", "title": "Jan Všembera z Boskovic", "text": "Jan Všembera z Boskovic\n\nJan Všembera z Boskovic (jinde uváděný jako Jan Šembera z Boskovic na Brandýse, před rokem 1395 - 1447) byl moravský šlechtic pocházející z rodu pánů z Boskovic. \n\nJeho otcem byl Tas z Boskovic na Brandýse. Jan Všembera se poprvé uvádí v roce 1395. Po smrti svého otce se ujal správy panství Brandýs nad Orlicí. \n\nV letech 1416 až 1418 se uvádí jako účastník moravských zemských sněmů. Jan Všembera na rozdíl od svých příbuzných z rodu Boskoviců stál po upálení Jana Husa na straně Zikmunda Lucemburského a stál při něm i po vypuknutí husitské revoluce. Účastnil se bitvy na Vítkově a poté byl ustanovený jako velitel posádky na Vyšehradu. Zde se dostal na podzim roku 1420 do obtížné situace, kdy posádka trpěla hladem a žádala Zikmunda o zásoby. Osádka byla nucena vyjednávat se zástupci Pražanů a bylo dohodnuto, že v případě, že do konce října nebudou mít potraviny, Vyšehrad se vzdá. Bitva pod Vyšehradem začala 1. listopadu 1420 v době, kdy tyto dohodnuté podmínky vešly v platnost. Po bitvě se vyšehradská osádka husitům čestně vzdala a ti dodrželi slovo a její členy propustili na svobodu. \n\nOd této doby jsou zmínky zmizely všechny další zmínky o zajímavé historické postavě Jana Všembery. V roce 1438 byly v zemských deskách uskutečněny jisté majetkové transakce, které by mohly napovídat, že v tomto roce Jan Všembera zemřel. Jiná literatura uvádí, že byl zemřelý v roce 1447. \n\nJan Všembera měl za ženu Elišku, dceru Erharta z Kunštátu, se kterou však neměl děti. \n\n\n"}
{"id": "494037", "url": "https://cs.wikipedia.org/wiki?curid=494037", "title": "František Šír", "text": "František Šír\n\nFrantišek Šír (15. října 1796, Budyně nad Ohří – 22. června 1867, Jičín) byl český středoškolský profesor, autor učebnic, překladatel a národní buditel na Jičínsku.\n\nPocházel z rodiny truhláře. Do školy chodil postupně v rodném městě, na Malé Straně v Praze a v Litoměřicích, potom přešel na litoměřické gymnázium. Tam byl jeho profesorem a později i blízkým přítelem Josef Jungmann, který ho získal pro národní myšlenku. Roku 1816 byl přijat na pražskou filozofickou fakultu. Studoval cizí jazyky – francouzštinu, italštinu, angličtinu a (podle tehdejší terminologie) „slovanská nářečí“ – ruské, polské a ilyrské (tj. jihoslovanské). Roku 1819 začal vyučovat na staroměstském gymnáziu. Po absolvování dalších zkoušek se pak 1. dubna 1820 stal řádným profesorem na jičínském gymnáziu, kde zůstal az do konce života.\n\nV Jičíně obětavě, nezištně a často i na vlastní náklady pracoval na zvýšení národního uvědomění českého obyvatelstva. Mimo jiné přes dvacet let, až do roku 1848, zdarma vyučoval češtinu vojáky 18. pluku. Jeho bezplatné, nepovinné kurzy češtiny pro studenty na gymnáziu v určité době dokonce vyvolaly podezření úřadů, ale žádné pochybení se neprokázalo a hodiny mohly pokračovat. V září 1837 získal právo mateřský jazyk nejen dvakrát týdně zdarma vyučovat, ale také zkoušet a vydávat ze znalosti vysvědčení. Do značné míry to byla nevděčná úloha – řada studentů neviděla důvod se učit česky a mnozí si užitečnost tohoto jazyka uvědomili a svému profesoru děkovali až po roce 1848. Teprve tehdy byla čeština zavedena do škol jako povinný předmět.\n\nV letech 1817 – 1850 byl také literárně činný. Jeho prvním dílem byla úprava německé básně \"Wilde Jagd\" (volně přeložil jako \"Bitva na Žižkově\") pro univerzitní slavnost; vydána ale nebyla z důvodu politicky citlivého názvu. Jako gymnazijní profesor psal především učebnice (např. \"Přírodopis\" nebo \"Stručná část etymologie\"), mravoučná díla (\"Povídky mravné, průpovědi a přísloví\") ale také překlady (\"Ivanhoe\", Horatiovy básně aj.). Napsal rovněž libreto k opeře \"Drahomíra\" od Karla Šebora, k uvedení ale došlo až po jeho smrti. Velmi jej zajímala etymologie (nauka o původu slov) a často o ní diskutoval. Měl zájem i o hudbu a kreslení. Do dnešních dnů se nám dochoval např.portrét J.Schirdinga z roku 1845.\n\nŠír se snažil šířit českou kulturu a vzdělanost i mimo školu. Pravidelně se stýkal s dalším významným obrozencem Antonínem Markem, který působil jako farář v nedaleké Libuni. Oba pak rozšiřovali české knihy mezi místní obyvatele, což byla záslužná, ale nevýnosná činnost s rizikem finančních ztrát. Bezplatně také prováděl korekce knih, které místní autoři dávali do tisku.\n\nFrantišek Šír se zasloužil o zvýšení kulturního a národního uvědomění na Jičínsku. V roce 1851 byl jmenován prozatímním a o čtyři roky později řádným ředitelem jičínského gymnázia. Byl oceněn čestným občanstvím města a roku 1861 dostal i záslužný zlatý kříž s korunou.\n\nJeho syn Vladislav Šír (1830-1889) byl známý lékař, ornitolog a organizátor vlasteneckých spolků v Jičíně.\n\n"}
{"id": "494038", "url": "https://cs.wikipedia.org/wiki?curid=494038", "title": "Bedla červenající", "text": "Bedla červenající\n\nBedla červenající nazývaná též bedla krvavějící nebo bedla třepivá (\"Chlorophyllum rhacodes\" (Vittad.) Vellinga, 2002) je houba z čeledi pečárkovitých. Dříve byla považována za jedlou, dnes už se na tomto popisu odborníci neshodnou a mnozí její sběr nedoporučují.\n\nDříve byla k tomuto druhu řazena jako poddruh i druh \"Chlorophyllum brunneum (Farl. & Burt) Vellinga\" pod jménem bedla červenající zahradní \"Chlorophyllum rhacodes var. hortensis\" je mírně jedovatá, nyní je řazena jako samostatný druh.\n\nBedla červenající byla dříve považována za jedlou, dnes již spousta odborníků její sběr nedoporučuje s poukazem na řadu případů otrav houbařů s ní spojených, včetně údajně smrtelného případu z roku 2011. Podle některých je příčinou poddruh Bedla červenající česká (\"Chlorophyllum rhacodes var. bohemica\"), který je jedovatý, podle dalších autorů je jedovatost bedly červenající nejen otázkou poddruhu, ale především i osobních dispozic konkrétního houbaře (tj. že je jedovatá jen pro citlivé / alergické jedince). Velkou roli hraje lokální variabilita těchto hub a prostředí, ve kterém rostou.\n\n\n\n"}
{"id": "494039", "url": "https://cs.wikipedia.org/wiki?curid=494039", "title": "Bedla kaštanová", "text": "Bedla kaštanová\n\nBedla kaštanová (\"Lepiota castanea\" Quél. 1881) je smrtelně jedovatá méně častá houba z čeledi pečárkovitých. Byla popsána v roce 1881 francouzským mykologem Lucienem Quéletem.\nKlobouk je zpočátku vyklenutý, později plochý a s malým hrbolem. Dosahuje průměru 2 – 4 centimetry. Je červenokaštanově hnědý. U starších exemplářů pokožka praská na malé šupiny, pod nimiž prosvítá světlý podklad. Dužina i lupeny jsou bělavé, lupeny se po pomačkání zbarvují žlutohnědě. Třeň je válcovitý, má délku 2 – 4 centimetry. Je světlejší než klobouk, pouze u zóny prstence bývají přítomny malé hnědé šupinky.\n\nRoste v jehličnatých i listnatých lesích, většinou jednotlivě nebo v malých skupinkách. Objevuje se spíše vzácně a to od srpna do října.\n\nJedná se o nebezpečně jedovatou houbu, obsahuje jedovatý alkaloid amanitin. Proto se nesmí v žádné míře konzumovat.\n"}
{"id": "494040", "url": "https://cs.wikipedia.org/wiki?curid=494040", "title": "Bedla ostrošupinná", "text": "Bedla ostrošupinná\n\nBedla ostrošupinná nazývaná též bedla drsná, bedla ostrolupenná, bedla ostrošupinatá nebo bedla vidlená (\"Lepiota aspera\" (Pers.) Quél. 1886) je jedovatá houba z čeledi pečárkovitých. Plodnice jsou vysoké 5–15 cm, klobouk je v mládí zvoncovitý, později až plochý, pokrytý rozpraskanou pokožkou a drobnými, vzhůru odstupujícími ostrými šupinami. Barva klobouku je červenohnědá až kaštanově hnědá. Výtrusorodé rouško tvoří husté bělavé lupeny. Na hnědavém, naspodu ztlustlém třeni válcovitého tvaru se nachází světlejší prsten. Roste nepříliš hojně v lesích i mimo les, například podél cest a na rumištích. Vyskytly se i zprávy o její údajné značné nebezpečnosti.\n\n"}
{"id": "494041", "url": "https://cs.wikipedia.org/wiki?curid=494041", "title": "Bedla pavučincová", "text": "Bedla pavučincová\n\nBedla pavučincová (\"Lepiota cortinarius\" var. \"cortinarius\", J. E. Lange 1915) je nejedlá houba z čeledi pečárkovitých.\n\n\nBedla pavučincová se vyskytuje především v jehličnatých a smíšených lesích. Nalézt ji můžeme od září do listopadu. Jde o vzácnou houbu, zařazenou do Červeného seznamu hub (makromycetů) České republiky jako kriticky ohrožený druh.\n"}
{"id": "494042", "url": "https://cs.wikipedia.org/wiki?curid=494042", "title": "Holubinka jahodová", "text": "Holubinka jahodová\n\nHolubinka jahodová (\"Russula paludosa\" ) je jedlá houba z čeledi holubinkovitých.\n\n\nHolubinka jahodová se nejčastěji vyskytuje ve smrkových lesích. Nalézt ji můžeme od července do září.\n\n"}
{"id": "494043", "url": "https://cs.wikipedia.org/wiki?curid=494043", "title": "Holubinka jízlivá", "text": "Holubinka jízlivá\n\nHolubinka jízlivá (\"Russula sardonia\", Fr. em. Rom.) je jedovatá houba z čeledi holubinkovitých.\n\n\n\nHolubinka jízlivá se nejčastěji vyskytuje na okraji borových lesů a upřednostňuje kyselé půdy. nalézt ji můžeme od července do listopadu.\n"}
{"id": "494044", "url": "https://cs.wikipedia.org/wiki?curid=494044", "title": "Holubinka mandlová", "text": "Holubinka mandlová\n\nHolubinka mandlová (Russula vesca Fr.) je jedlá houba z čeledi holubinkovitých.\n\nKlobouk holubinky mívá průměr 4–10 cm. Z počátku je polokulovitý až kulovitý, stářím ze zplošťuje a v jeho středu vzniká mírná prohlubeň. Klobouk je tvrdý, masitý, při okraji ostrý a má načervenalou barvu připomínající barvu masa, která je však proměnlivá; někdy klobouk bývá až modrošedý či mírně našedlý. Pokožka klobouku je mírně slizká a špatně se sloupává (jde sloupnout do jedné třetiny až poloviny).\n\nLupeny holubinky jsou vysoké 5–10 mm, z počátku zbarvené do běla, později barvy smetanové. Jsou měkké, mírně sbíhavé na třeň. Třeň o délce do 7 cm je válcovitý, tvrdý, bílý, při okraji zúžený. Dužnina holubinky má bílou až velmi mírně našedlou barvu. Po poranění se barví do rezavé, medové barvy. Chuť dužniny je nasládlá a připomínající lískové oříšky.\n\nVýtrusný prach je bílý. Výtrusy o velikostech 6–8×5–6 µm jsou kulovité až vejčité.\n\nRoste zhruba od poloviny května do konce září na prosluněných a sušších místech v lesích všeho druhu.\n\nJedná se o jedlou a velmi chutnou houbu mnohdy ceněnou jako hřib.\n\n"}
{"id": "494045", "url": "https://cs.wikipedia.org/wiki?curid=494045", "title": "Holubinka namodralá", "text": "Holubinka namodralá\n\nHolubinka namodralá (\"Russula cyanoxantha\" (Schaeff.: Schw.) Fr.) je jedlá houba z čeledi holubinkovitých.\n\n\n\n"}
{"id": "494046", "url": "https://cs.wikipedia.org/wiki?curid=494046", "title": "Hřib kříšť", "text": "Hřib kříšť\n\nHřib kříšť (\"Caloboletus calopus\" ) je nejedlá houba z čeledi hřibovitých. Řadí se do sekce \"Calopodes\" a mezi modrající a barevné hřiby.\n\n\nKlobouk dosahuje 30 až 150 milimetrů v průměru, v mládí je polokulovitý, později polštářovitý, různě zprohýbaný, suchý, jemně sametový, později lysý, barvy světle hnědé, žlutohnědé, olivově hnědé až šedohnědé. Okraj je v mládí dlouho podvinutý.\n\nRourky jsou středně dlouhé, zprvu světle žluté, později citrónově žluté až špinavě olivově žluté. Póry stejné barvy. Po poranění nebo otlačení modrají nebo modrozelenají. Kolem třeně jsou vmačklé, jakoby vykrojené.\n\nTřeň je 30 až 150 mm vysoký, 10 až 50 mm tlustý, v mládí břichatý, později kyjovitý až válcovitý, ke špičce ztenčený. V horní části žlutavý, v dolní části má často pěknou krvavou barvu, někdy je i celý červený a na bázi až hnědočervený. Má plasticky vystupující síťku stejné barvy jako podklad. Po otlačení modrá.\n\nDužnina je bělavá nebo nažloutlá, v bázi třeně až špinavě červená, na řezu přechází rychle do modrozelena. Brzy se však odbarvuje. Chuť je zpočátku nasládlá, posléze výrazně hořká. Vůně nevýrazná, houbová.\n\nVýtrusný prach světle okrový až hnědofialový, spory elipsoidně vřetenovité, barvy žlutoolivové, velikosti 12 - 16 × 4,5 - 5,5 µm.\n\nRoste především ve vyšších polohách pod jehličnany (smrky a borovicemi), může se ale objevit i v nížinách pod listnatými stromy. Preferuje kyselé půdy. Pilát jej řadil mezi houby horských smrčin. Fruktifikuje od června do října.\n\nVyskytuje se v Evropě, Severní Americe (USA, Kanada) a Asii (Japonsko). Z Evropských zemí jsou uváděné: Belgie, Česká republika, Dánsko, Francie, Gibraltar, Chorvatsko, Irsko, Itálie, Lucembursko, Maďarsko, Německo, Norsko, Polsko, Portugalsko, Rakousko, Slovensko, Slovinsko, Spojené království (plus ostrov Man), Španělsko, Švédsko a Švýcarsko.\n\nNěkteří houbaři jej mylně považují za hřib satan, který se však nevyskytuje v horských oblastech pod jehličnany, ale v teplých nížinách pod listnáči na vápenitých půdách. Záměnu s jedlými modráky lze vyloučit podle barvy pórů, které jsou v případě kříště žluté, nikoli červené. Podle výrazně hořké dužniny lze vyloučit záměnu se všemi podobnými druhy, které se vyskytují v České republice, s výjimkou hřibu medotrpkého.\n\n\nSvětle zbarvená forma s bělavým kloboukem a žlutavým třeněm, která se zřídka objevuje v podhorských lesích, byla popsána pod názvem \"Boletus calopus\" f. \"candicans\" .\n\nForma, která se vyznačuje rudě zbarveným třeněm bez síťkování, byla popsána jako \"Boletus calopus\" f. \"ereticulatus\" .\n\n"}
{"id": "494047", "url": "https://cs.wikipedia.org/wiki?curid=494047", "title": "Hřib smrkový", "text": "Hřib smrkový\n\nHřib smrkový (\"Boletus edulis\" ) je jedlá houba z řádu hřibotvarých z čeledi hřibovitých. Řadí se do sekce \"Edules\" a skupiny tzv. pravých hřibů a je považován za nejoblíbenější houbu na území České republiky a Slovenska.\n\n\nLatinský (vědecký) název \"Boletus edulis\" znamená v překladu „hřib jedlý“. V České republice je dále znám pod lidovými názvy: bílý hřib, bílý kozák, červený hřib, doubravník, jalovcový hřib, nakládáček, smrčák, smrkovák a smrkovej doubravník. Pod označením „nakládačky“ se dříve na trzích draze prodávaly mladé bílé plodnice pocházející především ze smíšených smrkovo-dubových lesů.\n\nKlobouk dosahuje 60 - 200 (250) milimetrů, povrch je nejdříve krátce bílý, na světle postupně hnědne, někdy až do tmavohnědé. Ve vzácných případech je stříbřitě ojíněn.\n\nRourky i póry mají nejprve bílé, poté žluté, žlutoolivové až ve stáří zelenoolivové zbarvení.\n\nTřeň je nejprve bělavý až bílý, poté získává od horní části nahnědlé barvení. Pod nahnědlou částí bývá typicky hnědobíle žíhaný. Povrch kryje bílá síťka.\n\nDužnina je čistě bílá, pod pokožkou klobouku může mít nahnědlé nebo narůžovělé zbarvení. Chuť i vůně jsou příjemné, hřibovité.\n\nVýtrusy dosahují (13) 14 - 17 (20) × 4,5 - 6 μm, jsou hladké, protáhle vřetenovitě elipsoidní, někdy až válcovité, patrná je suprahilární deprese z boku.\n\nVyskytuje se především v kyselých smrkových monokulturách, méně často pod borovicemi. Roste i ve smíšených nebo listnatých lesích, obvykle pod duby, buky a břízami. Smotlacha uvádí, že pod borovicemi (ale také pod lipami) se objevuje za zvláště příznivého počasí. V České republice se vyskytuje od nížin do hor, fruktifikuje od července do října, v příznivých letech se objevuje i na počátku prosince.\n\nHřib smrkový je velmi rozšířený na severní polokouli, v celé Evropě a Severní Americe. V literatuře je uváděno také rozšíření v rámci Asie, ale exempláře z tohoto území náleží podle biomolekulárních analýz k jinému druhu. Na jižní polokouli se přirozeně nevyskytuje, ale v jižní Africe a na Novém Zélandu byl vysazen uměle.\n\nV České republice je známý z celého území - v rámci chráněných území byl popsán mimo jiné na následujících lokalitách:\n\n\n\"Boletus edulis\" f. \"albus\" je bílá, odbarvená forma hřibu smrkového, která se vyskytuje na totožných stanovištích jako klasická forma, často ve společnosti běžně zbarvených plodnic. Tato forma je lidově zvána také hříbek bělohlavý nebo krátce bělohlávek.\n\n\"Boletus edulis\" f. \"betulicola\" je světle až bíle zbarvená forma, která se vyskytuje pod břízami. Některými autory bývá uváděn jako samostatný druh hřib březový.\n\n\"Boletus edulis\" f. \"citrinus\" se od klasické formy liší více či méně žlutě zbarveným kloboukem. Bývá uváděn také pod názvy hřib žlutavý nebo hřib kyjonohý (\"Boletus venturii\" syn. \"Boletus edulis\" var. \"clavipes\" ).\n\nTaxon, který se vyskytuje v Severní Americe („California king bolete“), popsal roku 2008 David Arora. Oproti klasickému hřibu smrkovému se liší většími plodnicemi, které mohou dosahovat značných rozměrů a hmotnosti (i 2 kg). Zbarvení klobouku kolísá od světle- až po tmavěhnědou. Velmi časté je žlutavé nebo červenavé zabarvení pokožky. Póry dospělých plodnic bývají načervenalé nebo nahnědlé.\n\n\"Boletus edulis\" f. \"quercicola\" syn. \"Boletus quercicola\" . Forma rostoucí pod duby. Geneticky identická s formou rostoucí pod jehličnany.\n\n\nHřib smrkový rostoucí pod listnáči je možné snadno zaměnit za hřib dubový (\"Boletus reticulatus\"). Oba druhy se liší řadou drobných znaků, které však nemusejí být zřetelné na všech plodnicích. Oba jsou jedlé a kvalitativně srovnatelné, takže je praktičtí houbaři obvykle nerozlišují. Podobný může být jedlý hřib borový (\"Boletus pinophilus\"), jehož klobouk je hrbolkatý s hnědočerveným odstínem.\n\nObávaná bývá záměna za nejedlý a hořký hřib žlučový (\"Tylopilus felleus\") zvaný lidově hořčák. Jeho rourky stárnutím nezískávají zelený odstín a zůstávají bílé či světlé s narůžovělým nádechem. Houby lze rozlišit také ochutnáním malého kousku dužiny, která je v případě hřibu žlučového odporně hořká.\n\nVelmi mladé (ještě nerozvité) plodnice mohou být nezkušenými houbaři zaměněny za nejedlé nebo jedovaté druhy lupenatých hub, jako jsou závojenka olovová (\"Entoloma sinuatum\") nebo holubinka zápašná (\"Russula subfoetens\"). Ty však lze spolehlivě vyloučit podle přítomnosti lupenů.\n\n"}
{"id": "494048", "url": "https://cs.wikipedia.org/wiki?curid=494048", "title": "Třemdava bílá", "text": "Třemdava bílá\n\nTřemdava bílá (\"Dictamnus albus\") je jediný druh rodu třemdava z čeledi routovitých (\"Rutaceae\").\nJe to jediná rostlina této čeledi, která roste volně v české přírodě.\n\nJe to pomalu rostoucí trvalka, která bývá podle místních podmínek vysoká od 40 do 100 cm. Má statnou, přímou, nevětvenou lodyhu. U slabších exemplářů jednu, u starších rostlin však několik lodyh vytváří trs keřovitého tvaru. Druhový název „bílá“ není odvozen od barvy květů, ale od barvy kořene.\n\nSmaragdově zelené kopinaté listy, které vydrží na rostlině dlouho do podzimu, jsou pouze na lodyze, lichozpeřené se 3 až 5 jařmy (tj. proti sobě rostoucími vstřícnými lístky).\nVeliké růžové květy s výraznými purpurovými žilkami jsou souměrné podle svislé osy, čtyři horní korunní lístky vzpřímené, dolní skloněný. Jsou uspořádány do koncového hroznového květenství. Třemdava kvete během května a června po dobu cca 14 dnů, plodem jsou ozdobné tobolky.\n\nKvěty voní citrónově až omamnou vůní. Zvláště za horkého dne se silice z její lodyhy a listů intenzivně vypařují a je možno je zapálit i sirkou. Proto se jí lidově říká ohnivý keř nebo také Mojžíšův keř (podle biblické zprávy o hlasu Božím z hořícího keře v Exodu 3). U citlivější osoby může vlivem produkované silice vzniknout při doteku s rostlinou na kůži alergická fotosenzitivita, kůže se stane citlivou na ultrafialové záření a vytvoří se na ní špatně se hojící puchýře s následnými jizvami.\n\nEuroasijský druh, roste ve střední a jižní Evropě, západní a střední Asií a Číně.\nNachází se roztroušeně ve světlých teplomilných doubravách, na lesostepích, v suchých lesních lemech i na zarostlých skalnatých svazích v teplejších oblastech Čech i Moravy (např. PP Ostrov u Jedomělic v okrese Kladno). Její výskyt není v Česku hojný a je zařazena mezi ohrožené druhy květeny (stupeň ohrožení C3), stejně jako v Polsku, Slovensku, Německu, Rakousku a Maďarsku.\n\nVyskytuje se v několika varietách, např.\n\nBývá vysazována pro své líbivé květy i v zahradách. Vyžaduje úrodnou, těžší půdu, nesnáší však zamokření. Sucho zakořeněné rostlině nevadí. Rozmnožuje se semeny, které je nejlépe zasít co nejdříve po sklizni. Špatně snáší přesazování, vykvétá cca za 4 roky.\n\nVe starém lidovém lékařství se čaj ze sušených listů třemdavy používal proti střevním parazitům, proti moru a k podpoře menstruace (může vyvolat potrat).\n\nV současné době má význam ryze estetický.\n\n"}
{"id": "494055", "url": "https://cs.wikipedia.org/wiki?curid=494055", "title": "Columbia County (Florida)", "text": "Columbia County (Florida)\n\nColumbia je okres (county) amerického státu Florida založený v roce 1832. Správním střediskem je město Lake City. Leží na severu Floridy u hranic se státem Georgia\n\nJe jedním z 8 okresů tohoto jména v USA.\n\n\n"}
{"id": "494056", "url": "https://cs.wikipedia.org/wiki?curid=494056", "title": "M113", "text": "M113\n\nM113 je americký pásový obrněný transportér vyvinutý společností Food Machinery Corporation. Vozidlo bylo poprvé americkou amádou zařazeno k motorizovaném vojsku ve Vietnamu v dubnu 1962. M113 se stal nejpoužívanějším obrněným vozidlem americké armády během vietnamské války a ze strany Vietcongu si vysloužilo přezdívku \"Zelený drak\", protože bylo používáno a k prorážení hustých houštin uprostřed džungle k útokům a nájezdům na nepřátelské pozice.\n\nU M113 bylo také představeno nové hliníkové pancéřování, který ho udělal mnohem lehčí než starší vozidla. Byl dost silný na to, aby poskytl ochranu posádce a případné pěchotě uvnitř vozidla proti lehkým palným zbraním, ale také dost lehký, že bylo vozidlo možné letecky přepravovat a poskytovalo i obojživelné schopnosti.\n\nV 50. letech 20. století potřebovala americká armáda nový obrněný transportér, který by se dal rychle letecky přepravit do jakékoli části světa. Zároveň by se měly nechat od základního typu odvozovat další varianty využití. Původně byly dvě varianty s hliníkovou nebo ocelovou korbou.\n\nV roce 1960 bylo rozhodnuto o používání typu s hliníkovou korbou a vozidlo bylo přijato do výzbroje. Vozidlo bylo prakticky obrněná krabice chránící jednotky pouze před zásahy z pěchotních zbraní. Postupem času se vozidlo stále modernizovalo a upravovalo pro nejrůznější formy využití. Vozidla M113 se stala velmi oblíbenými, o čemž svědčí i fakt, že stále slouží ve více než 50 různých armádách po celém světě, a i to, že jich bylo vyrobeno cca 80 000 kusů v nejrůznějších provedeních. Transportéry byly nasazeny ve Vietnamu a v dalších ozbrojených konfliktech.\n\nNástupce transportérů M113 byl americkou armádou vybrán v programu AMPV (\"Armored Multi-Purpose Vehicle\"). Vítězem se stal koncern BAE Systems s vozidlem využívajícím podvozku bojového vozidla pěchoty M3 Bradley.\n\nZákladní obojživelná varianta váží 11 t, je vyzbrojena jedním 0,5″ kulometem Browning, síla pancíře se pohybuje od 12 mm do 38 mm, dojezd činí 480 km, maximální rychlost 68 km/h, osádku tvoří střelec a řidič, kapacita je 10 vyzbrojených vojáků.\nDalšími variantami jsou např:\nExistuje velké množství dalších verzí, neboť mnohé země si vozidla upravovaly pro své vlastní potřeby.\n\n"}
{"id": "494066", "url": "https://cs.wikipedia.org/wiki?curid=494066", "title": "Riggenbach", "text": "Riggenbach\n\nRiggenbach může znamenat:\n\n"}
{"id": "494068", "url": "https://cs.wikipedia.org/wiki?curid=494068", "title": "Finance", "text": "Finance\n\nFinance je velmi široký ekonomický termín, který se týká peněžních prostředků a zacházení s nimi. Znamená jednak tvorbu, rozdělování a užití peněžních prostředků a kapitálu, jednak tyto prostředky samotné.\n\nFinancemi z pohledu finančního práva a vědy rozumíme určitý komplex finančních vztahů, které vznikají při finanční činnosti spočívající ve vytváření, rozdělování, přerozdělování a užití peněžních fondů na úrovni jednotlivých ekonomických jednotek - entit. Ne všechny peněžní vztahy jsou vztahy finančními.\n\nPochází ze starofrancouzského \"finance\", doslova ukončení, tj. splacení dluhu a vyrovnání závazku. Ve významu peněžních prostředků a zacházení s nimi se používá od 18. století.\n\nPeněžní fondy lze rozdělit podle subjektů, které je tvoří, na:\n\nJiné dělení je podle subjektu, který s financemi operuje, na:\n\nV širším významu označují finance veškerá finanční aktiva:\n\n\n"}
{"id": "494070", "url": "https://cs.wikipedia.org/wiki?curid=494070", "title": "Lokomotiva 141", "text": "Lokomotiva 141\n\nLokomotiva řady 141 je elektrická lokomotiva na stejnosměrný proud určená k tahání rychlíků, osobních vlaků a lehčích nákladních vlaků. Vychází z předchozí řady 140 a je s ní do značné míry shodná. Hlavní rozdíl oproti předchozí řadě je v použití podvozků vyvinutých již v Československu, nebyly u ní použity žádné licenční komponenty. Lokomotivy řady 141 vyráběla Škoda Plzeň pod typovým označením Škoda 20E (prototyp) a Škoda 30E (sériové stroje).\n\nVývoj prototypu byl zahájen již v roce 1955 a o rok později byla zahájena výroba samotné lokomotivy, která vyvrcholila v roce 1957 vznikem prototypové E 499.101. Ta se pak zkoušela na československých tratích elektrizovaných soustavou 3 kV DC, ale také na napětí 1,5 kV DC v pražském železničním uzlu. Federální ministerstvo dopravy ještě před dokončením zkoušek objednalo 60 nových lokomotiv, určených podobně jako řada 140 pro trasu Praha – Košice. Stejně tak se předpokládalo, že stroje budou univerzální, tedy pro osobní i nákladní dopravu. I v tomto případě se však ukázalo, že v nákladní dopravě s nimi není možné výkonným parním lokomotivám konkurovat. Proto byl jeden stroj - E 499.157 - vybaven jiným převodovým poměrem, který umožňoval zvýšení tažné síly za cenu nižší dosahované rychlosti. Tento stroj byl přeznačen na E 469.001 a stal se tak vlastně prototypem pro pozdější řadu 121. Po nehodě v roce 1976 byla tato lokomotiva přestavěna zpět na původní provedení a přeznačena na E 499.157.\n\nNutno dodat, že prototypový stroj se od sériových značně odlišoval. Kromě lokomotivní skříně s kulatými okny pocházející ještě od řady 140 měl i řadu technických odlišností, kvůli kterým byl často dlouhodobě odstavován z provozu. Naposledy v letech 1999–2006, kdy byl odstaven pro chybějící dokumentaci po předcházející rekonstrukci, po které proběhla změna legislativy. V roce 2006 však byl kvůli nedostatku elektrických lokomotiv opět opraven a zprovozněn. Do budoucna by měl najít využití jako muzejní stroj.\n\nU řady 141 je použita ocelová skříň se dvěma koncovými stanovišti strojvedoucího, do nichž je vstup zvenku vždy dveřmi z levé strany. Mezi stanovišti se nachází strojovna se čtyřmi bočními okny na každé straně (u 141.001 šest kulatých oken). Pohon zajišťují čtyři trakční motory, pro každou nápravu jeden. K nešvarům patřil tvrdý chod podvozků, který byl příčinou častých problémů. Později byly podvozky postupně upraveny a situace se zlepšila. Po počátečních problémech se 141 stala spolehlivou a bezproblémovou lokomotivou.\n\nLokomotivy byly z výroby dodávány do Prahy, různými přesuny se pak dostaly do Ústí nad Labem a České Třebové. Krátce byla jedna lokomotiva deponována v Žilině. Sloužily jako elitní lokomotivy vozící rychlíky na trati z Prahy do Košic a mezinárodní vlaky z Prahy do Kutné Hory, kde je předávaly lokomotivám na střídavý proud, jež je odvážely dále směrem na Bratislavu a Budapešť. Vozily i osobní vlaky v okolí Prahy a Ústí nad Labem. Ke ztrátě elitních výkonů došlo po roce 1978, kdy byly dodány nové stroje řady 150, které je na trati do Ostravy a Košic z větší části nahradily. Skutečné omezení jejich provozu však přinesly dodávky lokomotiv řady 162 a 163 v letech 1984–1991. Pro více než 25 let staré lokomotivy tak zbyly pouze méně významné výkony a provozní záloha za jiné řady. V obvodu pražského železničního uzlu vozily nákladní vlaky mezi nádražími. Celá 90. léta zajišťovaly staniční zálohy v Praze hlavním nádraží, odkud odvážely prázdné soupravy vlaků do Odstavného nádraží jih. Posledními pravidelnými výkony na rychlících byly vlaky na trati Praha – Hradec Králové v rámci svého působení v hradeckém depu v 90. letech. Později se ještě vyskytovaly na osobních vlacích z Prahy do Benešova u Prahy. V posledních letech byla většina provozních strojů přesunuta do Olomouce, kde vozily osobní vlaky na trati Olomouc – Nezamyslice.\n\nV roce 2009 bylo pět neprovozních lokomotiv této řady pocházejících od Českých drah přepraveno do Polska, kde čekají na další využití. V polovině roku 2016 zbývaly u ČD v provozním stavu poslední dvě lokomotivy čísel 004 (depo Praha-Vršovice) a 012 (depo Děčín), které už ale sloužily pouze jako záložní (při nedostatku řad 162/163) či pro dopravu posilových vlaků.\n\n"}
{"id": "494075", "url": "https://cs.wikipedia.org/wiki?curid=494075", "title": "Aššur-bél-kala", "text": "Aššur-bél-kala\n\nAššur-bél-kala (dosl. \"[Bůh] Aššur, vládce všehomíra\") byl král Asýrie v období přibližně mezi roky 1074–1056 př. n. l., syn krále Tiglatpilesara I. a bratr předchozího krále Ašaréd-apil-Ekura.\n\nS bratrem vedl po smrti jejich otce po dva roky úporné boje o následnictví. Asi roku 1074 př. n. l. Ašaréd-apil-Ekur zahynul a Aššur-bél-kala se ujal vlády.\n\nObdobí jeho panování je charakterizováno řadou úspěšných vojenských kampaní. Na začátku své vlády Aššur-bel-kala vyrazil proti chetitskému královskému městu Karchemiš. Asyřané překročili (podle dochovaných nápisů \"na vorech z kozí kůže\") Eufrat, napadli a vyplenili město. Asyrská armáda dosáhla ve svých výpravách Středozemního moře, kde se Aššur-bel-kala ve městě Arwad nalodil a na moři lovil \"mořského koně\". V královských záznamech je dále popsán jeho lov divokých býků v oblasti města Aratsikve na chetitském území.\n\nAššur-bel-kala také vpadl do Babylonie. Jeho kroniky vyprávějí o dobytí dvou měst v blízkosti města Dur-Kurigalzu a Asyřanům se podařilo zajmout místodržícího této oblasti Kadašman-Buriaše, syna babylonského krále Itti-Marduk-Baláta.\n\nPozději Aššur-bel-kala podnikl několik kampaní proti zemím Urartu (Urartu v té době ještě neexistovalo jako jediná centralizovaná říše, ale bylo zde množství malých království), a to jak do oblastí, které pro Asýrii podmanil již Salmanassar I., tak do oblastí s tradiční vládou kmenových sdružení. Asyrská vojska se dostala na této vpravě až k jezeru Van.\n\nPo celou svou vládu byl Aššur-bel-kala nucen vést válku proti aramejským kmenům. Téměř každý rok (někdy i několikrát za rok) proti nim podnikal vojenské výpravy. Dařilo se mu je porážet a vytěsnil je z rozsáhlých oblastí, přičemž uchvátil obrovskou kořist a tisíce vězňů. Přes veškeré úspěchy v bojích proti extrémně pohyblivým hordám kočovníků nedokázal dosáhnout úplného vítězství. Aramejci v jednom okamžiku dokonce dosáhli až k hradbám města Ninive. Byly odtud vyhnáni a přesunuli se na severo-východní asyrskou hranice. Blízko Nasibinu se usadil jeden z nejaktivnějších aramejských kmenů - tamanité, kteří zde brzy založili několik autonomních státečků. Nejdůležitější z nich byl Bit Bahijani s hlavním městem Guzane. Vliv tohoto státu se rozšiřoval do údolí Baliha, Chabúru a na Horním Eufratu.\n\nAby posílil svou pozici proti Aramejcům, kteří se stávali hrozbou i pro Babylonii, Aššur-bel-kala navštívil babylonského krále Marduk-Šapik-Zerimatiho ve městě Sippar, a uzavřel s ním spojenectví. Po Marduk-Šapik-Zerimatiho svržení si pro upevnění vztahů s novým babylonským králem Adad-Apla-Iddinou vzal jeho dceru za manželku.\n\nAššur-bel-kala vládl 18 let a po jeho smrti se asyrského trůnu ujal jeho syn Eríba-Adad II.\n\n"}
{"id": "494087", "url": "https://cs.wikipedia.org/wiki?curid=494087", "title": "Silniční fréza", "text": "Silniční fréza\n\nSilniční fréza je stroj používaný v dopravním stavitelství, slouží zejména k frézování živičného povrchu, například vozovek, ale také k frézování betonových a jiných zpevněných ploch. Toto frézování zajišťuje rotující buben osazený desítkami, někdy stovkami frézovacích hrotů (tzv. silničních nožů). Nivelace je zajišťována analogovými měřidly (pravítky), digitálně, elektronicky a laserově. Hlavní výrobci těchto strojů jsou Wirtgen, Caterpillar a Bitteli.\nPodle způsobu pohybu:\n\nPodle způsobu vyložení frézovaného materiálu:\n"}
{"id": "494092", "url": "https://cs.wikipedia.org/wiki?curid=494092", "title": "Tony Jarrett", "text": "Tony Jarrett\n\nAnthony Alexander Jarrett (* 13. srpna 1968, Enfield, Londýn) je bývalý britský atlet, který se věnoval krátkým překážkovým běhům.\n\nV roce 1987 se stal v Birminghamu juniorským mistrem Evropy. Ve sbírce má též dvě stříbrné a jednu zlatou medaili z her Commonwealthu.\n\nČtyřikrát reprezentoval na letních olympijských hrách, získat medaili se mu však nepodařilo. V Soulu 1988 skončil ve finále na šestém místě. Vítězem se stal Američan Roger Kingdom v čase 12,98, který triumfoval již na olympiádě v Los Angeles 1984. O čtyři roky později v Barceloně byl zisku medaile nejblíže, když cílem proběhl ve stejném čase jako Američan Jack Pierce. Cílová fotografie však bronzovou medaili přiřknula americkému překážkáři. Také ve štafetovém běhu na 4x100 metrů neuspěl, když britské kvarteto, za které finišoval Linford Christie doběhlo na čtvrtém místě, se ztrátou osmi setin na třetí Kubánce. V Atlantě 1996 a v Sydney 2000 byl shodně ve čtvrtfinále respektive v rozběhu diskvalifikován.\n\n\n"}
{"id": "494108", "url": "https://cs.wikipedia.org/wiki?curid=494108", "title": "Fakulta podnikohospodářská Vysoké školy ekonomické", "text": "Fakulta podnikohospodářská Vysoké školy ekonomické\n\nFakulta podnikohospodářská (FPH, F3) je fakulta Vysoké školy ekonomické v Praze (VŠE).\n\nKatedra marketingu si klade za cíl poskytovat studentům vzdělání ve všech základních oblastech marketingu, vybavit je nezbytnými znalostmi a rozvíjet jejich kompetence pro působení ve významných funkcích v rámci tohoto moderního a dynamického oboru. Důležitým cílem je též přinášet nové poznatky prostřednictvím výzkumných projektů, které vedle rozšíření teoretického obzoru pomohou budovat udržitelné a prosperující podniky, neziskovým organizacím pak budou přínosem v realizaci jejich cílů.\n\nNa Fakultě podnikohospodářské jsou vyučovány následující typy studijních programů:\n\nVšechny uvedené studijní programy jsou nazvány \"Ekonomika a management\". Každý z těchto studijních programů má dva studijní obory, nazvané \"Podniková ekonomika a management\" a \"Arts Management\". Studijní program Ekonomika a management patří dle Klasifikace kmenových oborů vzdělávání (KKOV) vedené Ministerstvem školství, mládeže a tělovýchovy do skupiny 62 a má číslo 6208.\n\nFakulta podnikohospodářská také nabízí studijní programy v cizím jazyce. Na bakalářském stupni se jedná o program \"Corporate Finance and Management\" vyučovaný v anglickém jazyce a \"Экономика предприятия и менеджмент\" v ruském jazyce, na magisterském stupni obor \"International Management\" v anglickém jazyce.\n\nFakulta umožňuje studovat příslušné studijní programy, resp. obory v prezenční a kombinované formě studia.\n\n\n"}
{"id": "494124", "url": "https://cs.wikipedia.org/wiki?curid=494124", "title": "Niklaus Riggenbach", "text": "Niklaus Riggenbach\n\nNiklaus Riggenbach (21. května 1817 Guebwiller – 25. července 1899) byl švýcarský vynálezce, konstruktér a stavitel první evropské horské ozubnicové železnice na horu Rigi. V Evropě rozšířil myšlenku stavby ozubnicových železnic, jejichž prvotní konstrukční řešení, jako je technické provedení ozubnice, protitlakové brzdy a uspořádání prvních ozubnicových lokomotiv převzal od amerického konstruktéra a stavitele Sylvestra Marshe a jeho železnice na Mount Washington, aby je sám významně zdokonalil. Je vynálezcem Riggenbachovy ozubnice a protitlakové Riggenbachovy brzdy.\n\n\n"}
{"id": "494139", "url": "https://cs.wikipedia.org/wiki?curid=494139", "title": "Petr Dvořák (ekonom)", "text": "Petr Dvořák (ekonom)\n\nPetr Dvořák (* 1960) je český ekonom a vysokoškolský pedagog. V současnosti je prorektorem Vysoké školy ekonomické (VŠE) pro studijní a pedagogickou činnost.\n\nMagisterské studium dokončil Petr Dvořák roku 1984 na Vysoké škole ekonomické, obor finance. Poté byl na katedře financí a úvěru této školy zaměstnán až do roku 1990. Následně odjel na půlroční stáž do Vídně, kde působil v Bank Austria. Poté se vrátil do zaměstnání na VŠE na tehdy nově vzniklou katedru bankovnictví a pojišťovnictví, kde byl v letech 1994–1998 vedoucím katedry. Doktorské studium dokončil a titul Ph.D. získal v roce 2003 dizertační prací \"Analýza fungování a vývoje derivátového trhu\". Docentem se na této škole stal v roce 2005.\n\nPedagogicky a vědecky se především zaměřuje na oblast komerčního bankovnictví, její podskupiny, bankovní produkty, řízení bankovních rizik a také na oblast finančních derivátů – obchodování derivátů, ohodnocování a využití při řízení rizik.\n\nV roce 1994 se Petr Dvořák stal členem redakční rady časopisu \"Finance a úvěr\", v roce 2000 pak členem vědeckého grémia České bankovní asociace. Je také členem vědecké rady VŠE a vědecké rady Fakulty financí a účetnictví VŠE v Praze. Od roku 2008 je členem vědecké rady Ekonomické fakulty Vysoké školy báňské v Ostravě a od roku 2009 členem Rozkladové komise České národní banky.\n\nV letech 1995–2001 byl členem dozorčí rady Českomoravské záruční a rozvojové banky, dále členem dozorčí rady Komerční banky (2001-2002) a předsedou dozorčí rady Key Investments (2004–2008). V roce 2014 se Petr Dvořák stal členem redakční rady časopisu Bankovnictví.\n\n\n"}
{"id": "494140", "url": "https://cs.wikipedia.org/wiki?curid=494140", "title": "Velikonoce Kamila Morávka", "text": "Velikonoce Kamila Morávka\n\nVelikonoce Kamila Morávka je povídka Jiřího Suchého. Posloužila jako námět pro stejnojmenný absolventský film Petra Nýdrleho a Martina Vadase na Filmové a televizní fakultě Akademie múzických umění v roce 1978.\n\nKamil Morávek je mimořádně plachý člověk. Nedokázal se seznámit s žádnou ženou a žije sám v Praze. O Velikonocích pravidelně jezdívá na vysočinu za svou rodinou a již ví, co ho bude čekat po večeři – otec si ho odvede stranou a optá se na ženy.\n\nKamil Morávek mu vypráví o mladé dívce Margit, která po hádce s ním odešla z jeho bytu, protože i po čtyřech dnech chození s ním odmítla být mu povolná. Kamil nevydržel doma sám a šel po čase také ven, i když už byla noc. Na chodníku ale potkal nádhernou dívku, trošku podobnou Margit, ale krásnější a možná i mladší. A tato dívka se ho zeptá, kde bydlí Kamil Morávek. Kamila to překvapí, ale rychle jedná a vydává se za svého přítele a chce ji doprovodit k sobě domů. Před dveřmi ale zjistí, že pan Morávek není doma, ale Kamila napadne vyzkoušet klíče a jeden z nich pasuje. Dívka se svěří, že je sestra Margit a měla o ni strach a tak běžela ke Kamilovi domů, aby zabránila nejhoršímu. Ale z toho, že Kamila nezastihla, se zhroutí a Kamil ji opečovává. Najednou se ale vrátí Margit a dívky se začnou hádat a prát. Kamil Morávek, který se stačí schovat, zjistí, že sestry o něho soutěžily, a prchá ze svého bytu.\n\nKamil dopoví otci tuto vymyšlenou příhodu, otec se směje a Kamil si oddychne, že má další Velikonoce za sebou.\n\n"}
{"id": "494145", "url": "https://cs.wikipedia.org/wiki?curid=494145", "title": "Domainer", "text": "Domainer\n\nDomainer je člověk, který skupuje nebo registruje domény, aby na nich vydělal peníze. Většina lidí považuje domainery za spekulanty, kteří domény kupují pouze, aby je následně prodali za daleko vyšší cenu. Ve skutečnosti se však na doménách dá vydělat i díky jejich potenciálu ve formě návštěvnosti. Tu má doména například díky odkazům, které vznikly v době, kdy se na ní nacházel nějaký obsah. Domainer pak tuto doménu může zaparkovat u některé z firem, které nabízí distribuci reklamy ve formě parkovací stránky. Ta má převážně podobu portálu, kde však každý odkaz vede na stránky inzerenta.\n"}
{"id": "494266", "url": "https://cs.wikipedia.org/wiki?curid=494266", "title": "Chuck Schuldiner", "text": "Chuck Schuldiner\n\nCharles Michael \"Chuck\" Schuldiner (13. května 1967, Long Island, New York – 13. prosince 2001) byl americký zpěvák, hudební skladatel a kytarista známý především z metalových kapel Death a Control Denied. Je považován za duchovního otce death metalu. Britský časopis Kerrang! ho v lednu 2002 označil za \"jednu z největších osobností v historii metalu\". Mezi jeho největší hudební inspirace patřily kapely jako Iron Maiden, Kiss, Billy Idol a později i Slayer a Metallica.\n\nV roce 1999 mu byla diagnostikována rakovina mozku a ihned začal podstupovat radioterapii. Od té doby nejrůznější kapely pořádaly benefiční koncerty na podporu Schuldinera a na pokrytí jeho výdajů za léčbu. Chuck Schuldiner však svůj boj s rakovinou prohrál a 13. prosince 2001 zemřel. Bylo mu 34 let.\n\nSchuldiner se jednou popsal jako „milovník života“, „přátelství“ a „zvířata“. „Chtěl bych žít věčně, pokud to bylo možné,“ řekl jednou v rozhovoru. Jednou byl dotázán, zda je satanismus součástí jeho hudby. Odpověděl: „Vůbec ne. Do naší hudby opravdu nechci zahrnout žádný druh náboženského tématu. Myslím, že je to spíše osobní věc. Jo, nejsem satanista a rozhodně to neuvádím do naší hudby úmyslně. Byl jsem opravdu mladý, když kapela poprvé začala. Nikdy jsem doopravdy nepsal satanistické texty. Psali jsme gore texty, a pak jsem začal psát o realitě.\n\nSchuldiner založil Death jako Mantas v roce 1983, když mu bylo pouhých 16 let. Původní členové byli Schuldiner (kytara), Rick Rozz (kytara) a Kam Lee (bicí a vokály). V lednu 1986 se Schuldiner přestěhoval do Toronta a dočasně se připojil ke kanadské skupině Slaughter. [12] Rychle se však vrátil, aby pokračoval ve tvorbě Death.\n\nV roce 1987 vyšlo debutové album Scream Bloody Gore. Chris Reifert hrál na bicí a Chuck zpívál, hrál na kytaru a na basu. 1988 vyšlo Leprosy S bývalým kytaristou Rickem Rozzem, baskytarista Terry Butler a na bicí usedl Bill Andrews. 1990 vyšlo Spiritual Healing a Ricka Rozze nahradil James Murphy. Album Human bylo techničtější a progresivnější a Chuck opustil krvavé texty, pojednávájicí o smrti atd. Na desce Chuck více předvedl kytarové dovednosti a šlo vidět, že si označení ,kytarový mág, opravdu zaslouží. Album Individual Thought Patterns bylo stejně technické a progresivní, ale svého předchůdce nepřekonalo. 1995 vyšlo Symbolic, ve kterém Chuck často kritizuje společnost (v textech). Od roku 1994 taky hrál ve skupině Voodoocult s kytarisou a zpěvákem Kreator Mille Petrozza nebo bubeníkem Slayer Dave Lombardo. Po dvou deskách se ale rozpadla. Chuck se začínál zajímat o čistý progresivní metal, a tak rozpustil Death, protože jí nechtěl nutit do jiného stylu, a tak založil Control denied. Musel ale vydat ještě jednu desku se skupinou Death a v roce 1998 vyšlo The Sound of Perseverance. Na albu se nachází písňe, konkrétně Spirit Crusher, Bite the Pain, Story to Tell, Voice of the Soul a A Moment of Clarity, které měl Chuck napsaná pro Control Denied, ale to Chuck popřel.\n\nB.C. Rich Stealth model je kytara, kterou Chuck používal po většinu jeho kariéry. Od roku 2008 byla uvedena jako signature model. Před tou kytarou používal BC Rich Mockingbird, kterou vyrobil někdo na Floridě, a BC Rich Ignitor.\n\nVětšinou používal snímač DiMarzio X2N.\n\nChuck byl samouk. V roce 1993 vyjádřil nezájem o hudební teorii.\n\nSchuldiner na počátcích používal hluboký chraplavý growling. V roce 1993 řekl, že to je vyčerpávající a vyžaduje to hodně energie.\n\nV roce 2016 vyšel dokument o Chuckovi. Režiroval ho kanadský režiser Felipe Belalcazar.\n\nZachycuje život Chucka a jeho hudební kariéru.\n\n\n\n\n"}
{"id": "494268", "url": "https://cs.wikipedia.org/wiki?curid=494268", "title": "Pod junáckou vlajkou", "text": "Pod junáckou vlajkou\n\nPod junáckou vlajkou (1940) je česká kniha pro mládež, kterou napsal Jaroslav Foglar. Vypráví o uličníkovi Mirkovi, který vstoupí do skautského oddílu se záměrem ukrást stan pro potřeby své party, ale prostředí oddílu ho okouzlí a napraví. Na příběh později Foglar navázal románem \"Devadesátka pokračuje\".\n\nMirek Trojan je členem party čtyř kluků, kterou vede Ondra, nejstarší z nich. Mirek chce zapůsobit, a proto slíbí, že vstoupí do skautského oddílu, aby tam pro partu ukradl stan. Během několika schůzek 90. oddílu (zvaného proto „Devadesátka“) však postupně zjišťuje, že se mu skautské hry a dobrodružství zamlouvají víc než nudné zevlování s partou, a navíc v oddíle najde spoustu přátel v čele s chlapcem Jiřím a vedoucím Tapinem. Ondra však má Mirka v hrsti, protože má úpis, kterým se Mirek ke krádeži stanu zavazuje. Mirek se ale stále více cítí být opravdovým skautem a je už pro něj nepředstavitelné, že by svůj slib splnil. Ondra se pak vážně zraní při práci v dílně a nějakou dobu se léčí, takže Mirek má od něj dočasně pokoj a odjede s oddílem na tábor. Tam si však na něj uzdravený Ondra počíhá a vyhrožuje, že jestli mu Mirek stan nedodá do konce tábora, okamžitě předá úpis jejich vedoucímu. Zdrcený Mirek neví, co má dělat, ale nakonec sebere odvahu a Tapinovi se ke všemu přizná. Protože Tapin vidí, že se z Mirka mezitím už stal správný chlapec, odpustí mu a vyžene Ondru pryč. Na konci knihy se Mirek stává plnoprávným členem skautského oddílu. Jeho nejlepší přítel Jiří však oddíl po táboře opouští.\nKniha byla poprvé vydána v r. 1940 těsně před zrušením skautské organizace Junáka. Podruhé vyšla v r. 1969 a poté až po sametové revoluci v l. 1991, 1995, 1997, 1999 a 2005.\n\n"}
{"id": "494279", "url": "https://cs.wikipedia.org/wiki?curid=494279", "title": "Zafira", "text": "Zafira\n\nZafira může být:\n\n"}
{"id": "494282", "url": "https://cs.wikipedia.org/wiki?curid=494282", "title": "DELTA – Střední škola informatiky a ekonomie Pardubice", "text": "DELTA – Střední škola informatiky a ekonomie Pardubice\n\nDELTA - Střední škola informatiky a ekonomie (DELTA škola) je soukromá střední škola sídlící v Pardubicích. Nabízí maturitní studium v programu Správce informačních systémů (obor: Informační technologie) a Ekonomie a informatika (obor: Ekonomika a podnikání).\n\nDELTA škola vznikla pod názvem Soukromá střední odborná škola pro podnikatele DELTA v roce 1994, jako škola zaměřená na ekonomiku a podnikání. Získala státní souhlas a akreditaci studijních programů na jaře roku 1994. Výuku v denní formě zahájila ve školním roce 1994/95. V roce 1998 střední škola získala akreditaci dálkové a později i večerní formy studia ve všech jejích studijních programech. V současné době na škole pravidelně maturují dvě třídy denního studia a po jedné dálkového a večerního.\n\nV roce 2004 došlo ke generační výměně vedení a od té doby se DELTA škola profiluje jako škola zaměřená na informační technologie (ICT) a ekonomii. Úzce spolupracuje s největší českou softwarovou společností Unicorn a její vysokou školou Unicorn College. Zaměstnanci Unicornu se podíleli na přípravě studijních materiálů odborných předmětů a předměty: programování, databáze a internetové prezentace sami vyučují.\n\nStřední škola DELTA sídlí v administrativní budově v klidové části Pardubic Bílé Předměstí nedaleko Matičního jezera. Je zde velmi dobré dopravní spojení z celého Pardubického kraje:\n- vlaková zastávka Pardubice-Pardubičky (5 minut chůze),\n- zastávka MHD: 2,12,13 (cca 2 minuty)\n- centrum Pardubic (10 minut chůze).\n\nVšechny prostory jsou, vybaveny ICT technologiemi, připojením k internetu, bezdrátovou sítí Wi-Fi. Ve škole se nachází automat na potraviny a kávu, kde je možné si koupit malé občerstvení.\n\nDELTA škola nabízí maturitní vzdělání v prezenční formě ve dvou studijních oborech:\n\n\nV dálkové a večerní formě v oboru:\n\n"}
{"id": "494285", "url": "https://cs.wikipedia.org/wiki?curid=494285", "title": "Rozpočet", "text": "Rozpočet\n\nRozpočet je obecně seznam veškerých plánovaných\n\nMá ovšem dvě pojetí:\n\n\n"}
{"id": "494287", "url": "https://cs.wikipedia.org/wiki?curid=494287", "title": "Jedisan", "text": "Jedisan\n\nJedisan (před r. 1526 Dykra, „Pustina“) je historická oblast v rámci dnešní Ukrajiny, ohraničená Dněstrem, Černým mořem a Jižním Bugem. Na západě hraničí se zeměmi Budžakem a Besarábií, na severu s Podolím, na východě s tzv. Divokými poli.\n\nV raném středověku území obývaly kočovné kmeny Kumánů a Pečeněhů a slovanský kmen Uličů. Po mongolské invazi byla oblast podřízena Zlaté hordě, v 14. století teritorium připadlo Moldavskému knížectví. Po r. 1362 připadla země Litevskému velkoknížectví (právě Litevci jí dali název \"Dykra\", vyjadřující řídké osídlení této převážně stepní oblasti).\n\nRoku 1526 Jedisan obsadili Krymští Tataři, přestěhovaly se sem kočovné nogajské kmeny a region se stal součástí Nogajské hordy. V roce 1792 byla celá oblast v pětileté válce s Tureckem dobyta Ruskem a začleněna do tzv. Nového Ruska.\n\nHistorické centrum Jedisanu je Očakov.\n"}
{"id": "494289", "url": "https://cs.wikipedia.org/wiki?curid=494289", "title": "Podivuhodný kouzelník", "text": "Podivuhodný kouzelník\n\nPodivuhodný kouzelník je báseň Vítězslava Nezvala, klíčové dílo českého poetismu. Nezval ji uvedl ve sborníku \"Devětsil\" (1922), poté ji do své druhy knihy básní \"Pantomimy\" (1924) a poté do všech vydání \"Básní noci\". Básník se k textům často vracel a za dalších třicet let vydávání provedl mnoho změn a úprav, některé verše s postupem doby vynechával. Zachoval se i rukopis \"Podivuhodného kouzelníka\", třebaže ne úplný. Zvláštní je, že rukopis se neshoduje s žádnou z vydaných forem. Rukopis měl totiž zajímavý osud: Nezval ho založil, dlouho o něm nevěděl a pro tiskárnu musel už při prvním otisku celou skladbu napsat zpaměti znovu. Rukopis se našel až za doby protektorátu a až na sklonku života Nezval zvažoval použít pro nové knižní vydání původní nápady, které nebyly nikde otisknuty.\n\nOznačení „podivuhodný kouzelník“ se někdy používá i pro samotného Nezvala. Antonín Brousek jej také ironicky použil pro titul knihy \"Podivuhodní kouzelníci\" (Rozmluvy, 1987), což je antologie české „oficiální“ poesie doby stalinismu, z velké části básní z pozdního tvůrčího období Vítězslava Nezvala. Báseň \"Podivuhodný kouzelník\" ale vznikla mnohem dříve a komunistické ideály ještě neobsahuje.\nHlavní postavou básně je tajuplný kouzelník, který sedm let bloudí světem a zažívá mnoho věcí: pracuje, zamýšlí se nad otázkou života a smrti, ale i budoucnosti Evropy. Po sedmi letech přihlíží jako pouliční kamelot revoluci, po níž se nadobro změní dosavadní svět. Kouzelník přichází především proto, aby naučil lidi radovat se ze života.\n\nZ básnických prvků je velmi příznačný anaforický verš, tedy opakování stejného slova na začátku několika veršů, a asonance, zvuková shoda samohlásek v koncových slabikách verše, přičemž souhlásky se mění: hora-bosa. \n\nCelou skladbou prochází magické číslo sedm: kniha se dělí na sedm zpěvů, šestý zpěv je doplněn o sedm rozvíjejících básní, kouzelník prochází sedmi metamorfózami.\n\n"}
{"id": "494294", "url": "https://cs.wikipedia.org/wiki?curid=494294", "title": "Vítězství", "text": "Vítězství\n\nVítězství je termín, který označuje úspěch v boji. Vítězství lze dosáhnout nad nepřítelem ve vojenském konfliktu, nebo nad soupeřem ve sportovní soutěži nebo i v politickém, nebo uměleckém zápolení. Opakem vítězství je prohra nebo porážka, pokud je porážka velmi výrazná, může se prohra označit termínem debakl.\n\nSlovem výhra také označujeme pomyslné vítězství v loterii nebo v sázkové hře, kdy se obvykle jedná o náhodný zisk buďto určité peněžní částky nebo nějaké věci resp. hmotného předmětu.\n\n\n"}
{"id": "494297", "url": "https://cs.wikipedia.org/wiki?curid=494297", "title": "Infrasauna", "text": "Infrasauna\n\nInfrasauna nebo také infrakabina je obvykle dřevěná kabina podobná sauně, která díky infrapanelům prohřívá lidský organismus. Proceduru v infrakabině lze absolvovat před sportovní, rehabilitační či regenerační aktivitou, před kosmetickým ošetřením pleti nebo před pobytem v chladném prostředí.\n\nInfrasauna (známá rovněž jako infrakabinka) pracuje pomocí vyzařování infračervených paprsků.\nDlouhovlnné infračervené záření proniká rovnou do tělových tkání. Dostane se až do hloubky více jak 4 cm. Vše proběhne zcela přirozeně - svaly se uvolňují a zklidňují, tělo není zatěžováno. Infrasauna má energii nastavenou tak, aby se co nejvíce vyrovnala energii vyzařované lidským tělem. Produkování potu v infrasaunách je až třikrát vyšší - při okolní teplotě již okolo 45 – 60°C.\n\nV infračervené kabině probíhá saunování na principu emise infračerveného záření pomocí speciálních keramických zářičů. Infračervené záření proniká hluboko do svalové tkáně a prohřívá ji. Intenzivní pocení se uskutečňuje už při teplotě kolem 50 °C. Lidský organismus není nijak zatěžován. Během pobývání v kabině se dýchá vzduch s teplotou od dvaceti do 55 °C. Vyzařované teplo se z osmdesáti až devadesáti procent vstřebá do lidského těla. Do prostoru kabiny se dostane jenom zbytek tepla, což umožňuje dýchání vzduchu v kabině o teplotě 20 až 55°C.\n\nInfrasauny existují pro individuální nebo skupinové používání. Účinnost různých druhů závisí na zvolené technologii infrazářičů. Existují zařízení s keramickými infrazářiči, širokospektrálními světelnými nebo celoplošnými fóliovými zářiči. Účinnost určuje také vlnová délka. Zde platí čím kratší vlnová délka, tím intenzivnější účinek na organismus. Infrasauny s delší vlnovou délkou infrazářiče mají hlavně relaxační účinek. Infrakabiny se umísťují do rohu místností nebo volně do prostoru.\n\nPro využití maximálního výkonu infračervené terapie se teplota v infrasauně nastavuje na nejvyšší hodnotu. Teplota nastavená na nižší hodnotu se projevuje v průběžném vypínání a opětovném zapínání topidla – pro udržení nastavené teploty. Vnitřní teplota sauny při vstupu není rozhodující – vyšší pocení začíná až po asi čtvrt hodině. Regulaci teploty v infrasauně umožňují pohyblivé střešní ventilace a pootevřené dveře. Pro saunování je vhodná jakákoliv doba, avšak nejvíce ráno, či pro jedince s problémy se spaním večer. Během saunování je vhodné mít po ruce ručníky (osušky) na utírání potu i na podložení.\n\nInfrasauny prohřívají tělo a prokrvují organismus. Saunování posiluje imunitní systém, uvolňuje dýchací cesty, vylepšuje nespavost, akné, ekzém, bolesti v krku a onemocnění uší. Podporuje elasticitu kůže a odstraňuje odumřelé buňky a nečistoty z kůže.\n\nHlavní zdravotní výhodou infrasauny je to, že ji smějí používat:\n\nObyčejnou saunu by tito lidé používat neměli.\n\nDále umí infrasauna uvolnit namožené svaly a uleví od bolesti zad. Úleva přichází také při ztuhlosti kloubů, výronu kotníku. Díky infrasauně se snadněji vyplavují toxické látky z těla a ovlivňuje se také redukce váhy. Pomáhá k načerpání nové energie, vylepší psychiku, zbavuje únavy a ovlivňuje i lepší hojení poranění, popálenin a ekzémů.\n\n"}
{"id": "494304", "url": "https://cs.wikipedia.org/wiki?curid=494304", "title": "Smíšené zboží", "text": "Smíšené zboží\n\nSmíšené zboží (slovensky \"rozličný tovar\", starším názvem také obchod s koloniálním zbožím neboli koloniál) je typ maloobchodní prodejny, která nabízí spotřebiteli široký sortiment zboží. Obvykle se jedná o prodejnu s převahou potravin a nápojů s doplňkovým prodejem nejpoptávanějšího drogistického, papírenského a kosmetického zboží, která se typicky nachází na vesnici (často jako jediný obchod v obci). Lze je nalézt i ve městech, kde však čelí silné konkurenci nákupních řetězců supermarketů a hypermarketů.\n\nDříve se podobné prodejny nazývaly hokynářství a kromě potravinářského a drogistického sortimentu nabízely i další průmyslové zboží každodenní spotřeby, například nádobí, pracovní nářadí apod. Provozoval je hokynář (staročesky \"fragnář\") jakožto samostatný podnikatel. Na „Smíšené zboží“ byla znárodněná hokynářství a koloniály přejmenována v dobách socialistického Československa. Rozsáhlé sítě těchto maloobchodních prodejen, a to zejména na venkově, tehdy provozovala především spotřební družstva, v českých zemích zejména družstva Jednota, Včela a Budoucnost.\n\n"}
{"id": "494314", "url": "https://cs.wikipedia.org/wiki?curid=494314", "title": "Milan Mikuláštík", "text": "Milan Mikuláštík\n\nMilan Mikuláštík (* 28. července 1975, Slavičín) je český výtvarný umělec, kurátor, publicista a pedagog, člen umělecké skupiny Guma guar. Je synem psychologa Milana Mikuláštíka. \n\nV letech 1994–1996 studoval na Fakultě výtvarných umění brněnského VUT v Ateliéru konceptuální tvorby Petera Rónaie. Od roku 1996 studoval na Akademii výtvarných umění (Intermediální ateliér Milana Knížáka, Ateliér vizuální komunikace Jiřího Davida a Ateliér Nových Médií Michaela Bielického), studium ukončil absolutoriem v roce 2002. \n\nVe své umělecké práci využívá především médií instalace a ready-madu, dále videa, fotografie ale také klasického obrazu. Řadu let se věnoval VJingu. Jedním z důležitých témat Mikuláštíkovy tvorby je umělecká spolupráce s dalšími autory. Od roku 1995 pracuje příležitostně společně s Janem Nálevkou v tandemu MINA. Později spolupracoval i s dalšími umělci – Davidem Adamcem, Vilémem Kabzanem, Michalem Panochem. V roce 2003 byl zakládajícím členem umělecko-aktivistické skupiny Guma Guar. Milan Mikuláštík vystavoval na mnoha společných výstavách v Čechách (Národní galerie v Praze, Galerie hlavního města Prahy, DOX, NoD, am180, Galerie Jelení, Dům pánů z Kunštátu Brno, a další) i v zahraničí (Slovensko, Švýcarsko, Švédsko, USA, Belgie, Velká Británie, Rumunsko, Albánie, atd.). Měl řadu samostatných výstav v Čechách a na Slovensku. \nV letech 2007 a 2008 pracoval v časopise Reflex jako grafik a redaktor kulturní přílohy EX. Přispívá nebo přispíval recenzemi do Pražského deníku, časopisů Reflex, Týdeník A2, Ateliér, Umělec, Flash Art a dalších.\n\nOd listopadu 2008 do června 2009 byl kurátorem pražské galerie NoD, kde připravil samostatné výstavy umělců jako Milan Kozelka, Milan Kohout, Ondřej Brody, Viktor Frešo, Lenka Klodová, Jana Kalinová, Toy Box, Ivars Gravlejs, či skupina Czakra. Z místa kurátora byl odvolán po skandálu s výstavou polského umělce Petera Fusse Achtung!, která kritizovala zabíjení palestinských civilistů izraelskou armádou.\nOd září 2009 je kurátorem Galerie NTK (Národní technická knihovna), kde se soustředí především na velké skupinové přehlídky. Představil zde například výstavy Limity těla, Fenomén hra, Stíny minulých utopií, Homo Mathematicus, Librarianism, Per video, Ptolemaiovy děti, Global locals, Slepá skvrna, Pavěda, PBBK80 (ve spolupráci s Martinem Dostálem), Velocypedia (ve spolupráci s Lenkou Kukurovou), Současná česká malba, Jedna z možností, SPOT, Xenofilia (ve spolupráci s Vladimírem Turnerem a Barborou Šimkovou), GEO EGO, Generation Smart (ve spolupráci s Davidem Kořínkem), Ztracená forma, Shaped Canvas, Side Job. V roli nezávislého kurátora připravil také výstavy pro další galerie - např. výstavu Čí je to město? (Karlín studios), GEO EGO (České centrum Berlín), Roviny v chaosu (Pražský dům v Bruselu), Na hranicích umění (Galerie AMU), I Have no Mouth, I Must Scream (Galerie Truhla), Brno ADS (Galerie Doubner).\n\nSpolečně s umělcem Michalem Panochem organizoval cyklistické výlety po Praze a okolí s odborným výkladem o architektuře. Měl řadu přednášek na různých vzdělávacích ústavech. Od roku 2012 přednáší na Vysoké škole uměleckoprůmyslové zahraničním studentům o pražské architektuře. Od roku 2014 působí na UMPRUM jako asistent v ateliéru Supermédia.\n\n"}
{"id": "494317", "url": "https://cs.wikipedia.org/wiki?curid=494317", "title": "Petr Tausk", "text": "Petr Tausk\n\nIng. Petr Tausk (24. leden 1927, Praha – 3. květen 1988, tamtéž) byl chemik, fotograf, žurnalista, spisovatel, historik fotografie a vysokoškolský pedagog.\n\nV roce 1950 vystudoval Vysokou školu chemicko-technologickou v Praze, pak pracoval jako vědecký pracovník. V oboru chemie publikoval řadu odborných prací.\n\nDále se zabýval fotografií a to teoreticky i prakticky. Od roku 1967 působil jako externí pedagog na Filmové a televizní fakultě Akademie múzických umění.\n\nJako fotograf se věnoval především krajinářské a portrétní fotografii, nejprve černobílé, později hlavně barevné.\n\nNapsal několik příruček a knih o technické stránce fotografie (fotografická chemie a technika) i o teorii a dějinách fotografie. Podílel se na přípravě řady výstav (například \"Surrealismus a fotografie\"). Dále napsal řadu článků do fotografických i jiných časopisů, například seriály článků:\n\n\n"}
{"id": "494318", "url": "https://cs.wikipedia.org/wiki?curid=494318", "title": "Wisconsin (řeka)", "text": "Wisconsin (řeka)\n\nWisconsin ( ) je řeka v USA ve státě Wisconsin. Je dlouhá 450 km. Povodí řeky zaujímá plochu 31 450 km².\n\nOdtéká z jezera Vieux Desert. Protéká kopcovitou krajinou. Ústí zleva do Mississippi.\n\nPrůměrný průtok vody na dolním toku činí 250 m³/s, maximální dosahuje 2300 m³/s a minimální 50 m³/s. Nejvyšších vodních stavů dosahuje od března do května.\n\nV povodí řeky bylo vybudováno mnoho vodních elektráren (např. Grand Fraser Falls) a více než 20 přehradních nádrží. Na řece leží města Merrill, Wausau, Stevens Point, Wisconsin Rapids.\n"}
{"id": "494327", "url": "https://cs.wikipedia.org/wiki?curid=494327", "title": "Lichtental (Vídeň)", "text": "Lichtental (Vídeň)\n\nLichtental byl do roku 1850 samostatnou obcí (předměstím) a dnes je městskou čtvrtí IX. vídeňského okresu Alsergrundu. Leží v jeho severní části a je obklopen jeho čtvrtěmi \"Althangrundem\", \"Thurygrundem\" a \"Himmelpfortgrundem\".\n\nPoprvé je oblast zmíněna v písemnostech z roku 1280 jako \"Lichtenwerd\". Název \"werd\" označoval ostrov mezi Dunajským kanálem a bývalým ramenem Dunaje v poloze dnešní Liechtensteinstraße. Jméno Lichtental pochází z názvu louky \"Talwiese\".\n\nPůvodně Lichtental patřil k Roßau. V roce 1687 získal tamní Auersperskou zahradu kníže Johann Adam Andreas z Lichtenštejna a roku 1694 začal na získaném pozemku se stavbou pivovaru a hospodářských budov, které tvořily zázemí jeho nového paláce. V roce 1699 byla zbývající část rozparcelována a nazývala se \"Liechtensteinthal\" nebo zkráceně \"Liechtental\". Kníže se marně pokoušel na počest císaře prosadit pojmenování \"Karlstadt\".\n\nOblast byla plánovaně osídlena, zástavba sahala od dunajského břehu až po Nußdorferstraße. První dům postavil obuvník Johann Friedrich Ries v Salzergasse 38 (\"U zlatého klíče\"). V roce 1701 již na dřívější louce stálo 14 domů. Do roku 1720 dalších 23, do 1730 dalších 42. Roku 1740 už stálo celkem 95 domů a území bylo zcela zastavěno.\n\nZahuštění osídlení vyvolalo také potřebu stavby kostela, protože prozatímní bohoslužby se konaly v pivovaru. V roce 1712 byla zahájena výstavba kostela \"Čtrnácti svatých pomocníků\", později zvaného také \"Schubertkirche\". Dokončen byl v roce 1718, o pět let později povýšen na farnost (dříve patřilo území pod kostel ve Währingu) a až roku 1730 vysvěcený. Nárůst počtu obyvatel vyvolal už v letech 1769-1773 jeho rozšíření.\n\n\n"}
{"id": "494328", "url": "https://cs.wikipedia.org/wiki?curid=494328", "title": "Zelda", "text": "Zelda\n\nZelda, celým jménem Zelda Šneurson Miškovská. (20. června 1914 – 30. dubna 1984), anglickým přepisem Zelda Schneersohn Mishkovsky, ( זלדה שניאורסון-מישקובסקי), byla izraelská básnířka.\n\nZelda se narodila v Černigovu na Ukrajině, jako dcera Šoloma Šloma a Rachel Schneersohnových. Její otec byl prapravnukem třetího lubavičského Rebeho, Menachema Mendla Schneersohna, také známého jako \"Cemach Cedek\". Její matka Rachel Hen byla potomkem sefardské rodiny Hen-Gracian, jejíž původ sahal do 11. století do Barcelony.\n\nRoku 1926 se rodina usadila v Jeruzalémě, kde Zelda vystudovala Teachers' College, založenou náboženským hnutím Mizrachi. Po absolutoriu v roce 1932 působila v Tel Avivu, v Haifě a od roku 1935 v Jeruzalémě. Roku 1950 se provdala za Chajima Miškovského a od té doby se věnovala psaní. Jeden z jejích studentů, Amos Klausner (Amos Oz), napsal na její památku \"Příběh lásky a tmy\".\n\n„Zeldu – jak je všeobecně známá – milovali v Izraeli především světští čtenáři pro přímost, přesnost a prostotu uměleckého výrazu. Její verše jsou senzitivní, proniknuté tradičním chasidským symbolismem, přitom však srozumitelné, a přestože nevytvářejí celistvý duchovní svět, sdělují původní mystické zážitky.“\n\nZelda získala Brennerovu cenu (1971), Bialikovu cenu (1977) a Wertheimovu cenu (1982).\n\n\n\n\n"}
{"id": "494336", "url": "https://cs.wikipedia.org/wiki?curid=494336", "title": "Josef Stanislav Menšík", "text": "Josef Stanislav Menšík\n\nJosef Stanislav Menšík (asi 1811 – 6. února 1862 Brno) byl moravský spisovatel, sběratel pohádek a pověstí a národní buditel.\n\nKdy a kde se Menšík narodil není známo. Své dětství a mládí prožil v Jemnici, kam se před rokem 1814 se svými rodiči přistěhoval. K městu přilnul a v titulatuře svých spisů používá přídomek „měšťan jemnický“. Byl pravděpodobně nejstarším synem krejčovského mistra Jana Menšíka a Marie, rozené Hronové.\n\nZákladní vzdělání získal v Jemnici. Později studoval na gymnáziu ve Znojmě. Jaké vzdělání skutečně získal, nevíme. Život Menšíka je až do konce roku 1848, kdy se vrátil zpět do Jemnice a stal se obecním písařem, zahalen tajemstvím. Fakticky nevíme, kde žil ani co dělal. Víme však, že byl třikrát ženatý, když potřetí se oženil v roce 1850. Manželkou se stala Františka, dcera zemřelého mistra řeznického mistra Jakuba Sušického.\n\nMenšík byl známou osobností moravského národního hnutí 19. století. Počátky těchto jeho aktivit spadají do roku 1849, kdy měl velký podíl na založení prvního vlasteneckého spolku ve městě s názvem „\"Čtenářská jednota sv. Víta v Jemnici\"“. Krátký čas mu i předsedal. Na základě jeho pozvání o rok později Beneš Metod Kulda, který v té době působil jako kaplan ve Starém Hobzí, přednesl o pouti sv. Víta k věřícím kázání. Podle pamětníků mnozí „účastníci mše ponejprv slyšeli jadrnou promluvu v mateřském jazyce“, v níž je kazatel nabádal, aby měli v úctě jazyk předků a milovali drahou vlast. Tím ale spolupráce obou buditelů nekončí. Později (roku 1856) Kulda upravil a vydal pohádky a pověsti, které Menšík sebral v okolí Jemnice.\n\nRadnice města v té době byla v německých rukách a aktivity tohoto druhu patrně nebyly některým příslušníkům tehdejší jemnické maloměstské společnosti po chuti. Proto se v roce 1854 se stěhuje do Brna, kde přijal místo úředníka na moravském místodržitelství. Je však činný i v Matici moravské a přispívá do \"Moravských novin\".\n\nMenšík není jen pravidelným dopisovatelem do novin, ale má i spisovatelské, lépe řečeno sběratelské, ambice – sbírá a sepisuje lidové pohádky a pověsti. Na rozdíl od jiných buditelů, např. Erbena nebo Němcové, je nebeletrizoval, ale jen dokumentárně reprodukoval. Celkem sebral a následně vydal 125 pohádek, pověstí, vyprávění a bajek a další desítky jich nebyly zpracovány a zůstaly jen v poznámkách.\n\nMenšík měl široké a rozmanité zájmy hospodářské, dobročinné, kulturní a vlastivědné. Lze ocenit i jeho humánní přístup ke zvířatům včetně jeho podílu na založení spolků bojujících na Moravě organizovaně proti týrání zvířat. Tato přemíra osobních zálib mu zřejmě bránila v některé oblasti výrazněji vyniknout.\n\n\n"}
{"id": "494339", "url": "https://cs.wikipedia.org/wiki?curid=494339", "title": "Alexandr Železňakov", "text": "Alexandr Železňakov\n\nAlexandr Borisovič Železňakov (; * 28. ledna 1957 Leningrad, SSSR) je ruský odborník a vedoucí pracovník ve vývoji raketových a kosmických systémů, přední ruský popularizátor kosmonautiky, spisovatel, publicista a novinář.\n\nVystudoval na Kalininově leningradském polytechnickém institutu (Petrohradská státní technická univerzita) obor aplikovaná fyzika (1980). V létech 1980-1981 pracoval jako inženýr v leningradském závodě NPO \"Impuls\". V létech 1983-1989 byl zaměstnán v leningradském závodě NPO \"Krasnaja Zarja\", kde postupoval od funkce řadového technika po vedoucího celého úseku. V létech 1989-2001 pracoval ve vedoucích řídících funkcích v leningradské konstrukční kanceláři OKB \"Raduga\" (později NPO \"Raduga\"), nejprve jako vedoucí oddělení, později náměstek generálního ředitele a nakonec jako úřadující ganerální ředitel. Pak přešel do Ústředního vědecko-výzkumného ústavu robotiky a technické kybernetiky v Petrohradu (2001) jako poradce ředitele a hlavního konstruktéra. Od roku 2007 je poradcem prezidenta koncernu RKK Eněrgija v Koroljovu.\n\nVedle své profese se věnuje literární činnosti, zejména v oblasti popularizace sovětské, ruské i celosvětové kosmonautiky. Celkem vydal již 17 knih, z nichž první vyšla v roce 1989. Zejména v minulosti publikoval pod různými pseudonymy (Alexandr Jurkevič, Alexandr Borisov, Konstantin Ivanov, A.Ž., K.I.).\n\nJe řádným akademikem Ciolkovského ruské akademie kosmonautiky, řádným členem Ruské federace kosmonautiky, Ruského svazu novinářů, Mezinárodního svazu novinářů a Petrohradského svazu spisovatelů.\n\n\n\n"}
{"id": "494359", "url": "https://cs.wikipedia.org/wiki?curid=494359", "title": "Kata jedlá", "text": "Kata jedlá\n\nKata jedlá (\"Catha edulis\"; arabsky: قات \"qát\"), jinak známá jako khat, čat, kát, qaat, quat, gat, jaad, chat, chad, chaad a miraa, je tropická rostlina a jediný druh rodu kata z čeledi jesencovité. Pochází z východní Afriky a Arabského poloostrova. Obsahuje alkaloid zvaný kathinon, látku, která se účinkem na lidské tělo podobá amfetaminu. Využívá se jako droga, listy se žvýkají.\n\nKata jedlá je pomalu rostoucí houževnatá rostlina (keř či strom), dosahující výšky 1,5 až 6 metrů, podle místa výskytu a srážek na daném místě (např. v horských částech Etiopie). Nejlépe roste v nadmořských výškách mezi 1400 a 2000 metry nad mořem. Mnohdy se však díky své odolnosti pěstuje i jako živý plot. Listy jsou oválné, mladé jsou načervenalé a měkké, starší jsou kožovité a nažloutlé. Kata kvete drobnými bílými květy.\n\nKata se vyskytuje v Etiopii, Súdánu, Eritreji a v Džibutsku, v Somálsku a v Keni. Mimo to se ve velkém importuje do Jemenu, kde je údajně nejvyšší množství konzumentů katy na světě. Obchod s katou je velmi prastarý a probíhal už v dobách, kdy ještě na Blízkém východě nebyla známa káva. V Jemenu je dnes kata velmi důležitým obchodním artiklem. Mimoto je část produkce pašována do Evropy a USA, zejména pro potřebu imigrantů z východní Afriky.\n\nZ hlediska užívání katy jsou nejcennějšími částmi mladé výhonky na koncích větví a mladé listy. Sbírají se až poté, co keř dosáhne věku alespoň 4 let, nejlépe až v 6 letech, neboť tehdy stoupá obsah alkaloidů v rostlině. Sklizeň probíhá v období sucha. V zemích východní Afriky se používá podobně jako káva v západních zemích, konzumace katy je sociální rituál a navíc je to mírný stimulant. Snižuje únavu, účinkuje podobně jako amfetaminy – zvyšuje srdeční frekvenci a tlak krve a má povzbudivé účinky po dobu několika hodin po konzumaci. Listy musí být čerstvé, nejlépe méně než 48 hodin od utrhnutí. Po vyschnutí se totiž kathinon mění na méně účinný kathin. Kata se žvýká podobně jako žvýkací tabák, existuje i kata v pastové formě, ve formě džusu či jako přísada do čaje či tabáku na kouření.\n\nŽvýkání katy má celou řadu vedlejších účinků. Může vznikat rakovina úst, chronicky vysoký krevní tlak až zástava srdce a také zubní kaz. Ve Spojených státech je kata v jakékoliv formě ilegální; ve Velké Británii je ilegální kathinon a kathin, samotné držení katy zřejmě nikoliv.\n\n\n \n"}
{"id": "494363", "url": "https://cs.wikipedia.org/wiki?curid=494363", "title": "Vjačeslav Menžinskij", "text": "Vjačeslav Menžinskij\n\nVjačeslav Rudolfovič Menžinskij (rusky \"Вячеслав Рудолфович Менжинский\", transkripcí \"Vjačeslav Rudol'fovič Menžinskij\"; , Petrohrad, Ruské impérium – 10. května 1934, Moskva, SSSR) byl sovětský politik a jediný předseda OGPU v letech 1926 až 1934.\n\nVjačeslav Menžinskij se narodil polským vystěhovalcům. Studoval na právnické fakultě Petrohradské univerzity, studia zakončil v roce 1898 a v roce 1902 se připojil k Ruské sociálně demokratické dělnické straně. V roce 1905 se stal členem Petrohradské rady. V roce 1906 byl zatčen, ale podařilo se mu uprchnout do Finska. Po útěku žil v Belgii, Švýcarsku, Francii a v USA, pracoval v cizích větvích RSDDS. Po únorové revoluci roku 1917 se mohl vrátit do Ruska.\n\nPo říjnové revoluci pracoval jako lidový komisař financí. Roku 1919 se stal členem obávané tajné policie Čeky a o pět let později, v roce 1924, místopředsedou OGPU. Po smrti Felixe Dzeržinského v roce 1926 se stal Menžinskij jeho nástupcem. Hrál velkou roli ve vedení kontrašpionážních operací, během kterých zatkl mnoho imperialistických špionů.\n\nJako jeden z prvních čekistů byl loajální k Josifu Stalinovi, jehož kult osobnosti se začal pomalu zvedat. Lev Trockij, který se s Menžinským setkal před revolucí, si o něm myslel, že je všední: \"\"On se zdá víc jako stín nějakého dalšího neuskutečnitelného muže, nebo spíše jako chudá skica pro nehotový portrét.\"\"\n\nMenžinskij strávil své poslední roky jako invalida trpící anginou pectoris, která z něho udělala člověka neschopného fyzické námahy. Záležitosti OGPU vedl v leže na pohovce ve své kanceláři v Lubjance.\n\nZemřel na srdeční mrtvici v roce 1934. Jeho nástupce Genrich Jagoda se těsně před smrtí přiznal, že Menžinského otrávil, což ale nelze věrohodně doložit.\n\nPohřben je v Moskvě u Kremelské zdi.\n\n"}
{"id": "494367", "url": "https://cs.wikipedia.org/wiki?curid=494367", "title": "František Pelc", "text": "František Pelc\n\nFrantišek Pelc (* 4. října 1962, Turnov) je český ekolog, státní úředník a politik, počátkem 21. století poslanec Poslanecké sněmovny za US-DEU, pak náměstek ministra životního prostředí, člen Strany zelených a ředitel Agentury ochrany přírody a krajiny ČR.\n\nV letech 1981-1986 vystudoval Univerzitu Karlovu, kde v roce 1986 získal titul doktora přírodních věd. V roce 1993 založil Nadaci pro záchranu a obnovu Jizerských hor, kde je do současnosti předsedou správní rady. Od počátku své kariéry působil v oblasti ochrany přírody. V roce 1986 nastoupil jako specialista do Správy CHKO Český ráj, v období let 1987-1989 působil coby okresní ekolog, mezi roky 1990–1995 byl ředitelem Správy CHKO Jizerské hory v Liberci, v letech 1995–2002 byl ředitelem Správy chráněných krajinných oblastí ČR.\n\nV roce 1993 založil Nadaci pro záchranu a obnovu Jizerských hor, v níž působí jako předseda správní rady. Zaměřuje se na tematiku ochrany biodiverzity a obnovy lesů. Publikoval četné odborné studie. Externě přednáší na České zemědělské univerzitě v Praze politiku ochrany životního prostředí. Zasedá ve vědecké radě Fakulty životního prostředí této univerzity.\n\nJe ženatý (žena Iveta) a má dvě děti (Marek a Adam).\n\nV komunálních volbách roku 1994, komunálních volbách roku 1998, komunálních volbách roku 2002 byl zvolen do zastupitelstva města Turnov, v roce 1994 za ODA, v roce 1998 jako bezpartijní za Unii svobody a roku 2002 již jako člen Unie svobody-DEU. Neúspěšně do tamního zastupitelstva kandidoval i v komunálních volbách roku 2010, nyní za Stranu zelených. Profesně se uvádí k roku 1998 jako krajinný ekolog, k roku 2002 coby poslanec a v roce 2W2010 jako krajinný ekolog a ředitel agentury. Zasedal i v městské radě.\n\nVe volbách v roce 2002 byl zvolen do poslanecké sněmovny za Unii svobody-DEU, respektive za alianci US-DEU a KDU-ČSL pod názvem \"Koalice\", (volební obvod Liberecký kraj). Byl místopředsedou sněmovního výboru pro veřejnou správu, regionální rozvoj a životní prostředí a členem mandátového a imunitního výboru. Ve sněmovně setrval do voleb v roce 2006.\n\nV letech 2006-2007 a znovu od roku 2010 je ředitelem Agentury ochrany přírody a krajiny České republiky. V mezidobí působil v letech 2007-2010 jako náměstek ministra životního prostředí řídící sekci ochrany přírody a krajiny.\n\nV roce 2008 se stal členem Strany zelených a o rok později byl zvolen předsedou krajské organizace SZ v Liberci, kde vystřídal Jana Korytáře. V prosinci 2009 byl zvolen 1. místopředsedou strany. Členství v SZ v současnosti přerušil.\n\n"}
{"id": "494371", "url": "https://cs.wikipedia.org/wiki?curid=494371", "title": "Adam (Orlické hory)", "text": "Adam (Orlické hory)\n\nAdam (německy \"Adamsberg\") je nejvyšší vrchol Mladkovské vrchoviny, která je geomorfologickým podcelkem Orlických hor. Hora Adam leží v okrese Ústí nad Orlicí v Pardubickém kraji, zhruba 800 metrů jižně od obce České Petrovice a necelé 2 km vzdušnou čarou směrem na západ od hraničního přechodu Mladkov-Petrovičky / Kamienczyk.\n\nAdam se nachází nedaleko polských hranic mezi obcemi České Petrovice a Mladkov asi 11,5 km západně od města Králíky a asi 10 km východně od města Žamberku. Je nejvyšším vrcholem prostřední a zároveň nejnižší části Orlických hor, Mladkovské vrchoviny i jejího okrsku Pastvinské vrchoviny. Svahy Adamu jsou prudké téměř na všech stranách, pouze na severovýchodě na něj navazuje krátký hřeben. Ten Adam i celou Mladkovskou vrchovinu spojuje se sousední horou Kamyk, ležící již v Polsku.\n\nSvahy Adamu jsou odvodňovány levými přítoky Divoké Orlice. Na severní straně se jedná o Orličku a na jihu o Vítanovský potok.\n\nVrcholová partie je součástí lesního pásu táhnoucího se od Adamu jihozápadním směrem. Na ostatních svazích se pod vrcholovým lesem vyskytují louky. Jejich existence umožňuje daleké výhledy na okolní horstva alespoň od spodní hranice lesa.\n\nZ Pastvin stoupá údolím Vítanovského potoka dnes asfaltová pevnostní silnice vybudovaná v druhé polovině třicátých let kvůli zásobování dělostřelecké tvrze Adam. Silnice původně končila na jižním svahu u vchodového objektu dělostřelecké tvrze, později byla z vojenských důvodů prodloužena dále po jižním svahu hory dál na severozápad k silnici II/311. Komunikace vede přes vojenský prostor a není přístupná veřejnému provozu. Po jihovýchodním svahu hory mimo vojenský prostor prochází červeně značená trasa 0416 od Zemské brány do Nekoře.\n\nPod vrcholem Adamu se nachází podzemní systém stejnojmenné dělostřelecké tvrze. Její objekty, jakož i další objekty těžkého i lehkého opevnění byly před druhou světovou válkou vybudovány proti tehdejšímu Německu a táhnou se přes vrchol Adamu v pásu od jihovýchodu na severozápad. Tvrz je dodnes využívána Armádou České republiky, proto je prostor okolo vchodového objektu nepřístupný. Dříve rovněž uzavřený vrcholový prostor je v současnosti již ale přístupný. V původně uzavřeném prostoru byly po válce vybudovány i další vojenské stavby včetně stožárového vedení 22 kV na východním svahu.\n\nNa severním svahu Adamu nad Českými Petrovicemi stojí kaple Nanebevzetí Panny Marie, která náleží do římskokatolické farnosti Klášterec nad Orlicí. V blízkosti kaple se nachází lyžařská sjezdovka s vlekem. Další sjezdovka s vlekem se nachází na východním svahu hory nad Petrovičkami.\n\n"}
{"id": "494380", "url": "https://cs.wikipedia.org/wiki?curid=494380", "title": "Ždímačka", "text": "Ždímačka\n\nŽdímačka je jednoduchý stroj, sloužící k odstranění přebytečné vody z právě vypraného prádla. V současnosti se ždímačky používají méně, jelikož většina automatických praček umožňují funkci ždímání, tím tedy v sobě ždímačku integrují.\n\nZ pohledu neinerciální vztažné soustavy se odstředivka otáčí v otáčející se vztažné soustavě, kde vzniká odstředivá síla F, která má směr od středu křivosti. Prádlo v bubnu pračky se pohybuje ve směru rotace odstředivky. Čím rychleji se odstředivka pohybuje, tím je větší odstředivá síla a prádlo se více přibližuje ke stěně bubnu. Na kapalinu působí odtředivá síla, což způsobuje, že kapalina pokračuje ve své trajektorii, která je přimočará. Stěna bubnu má otvory, kterými kapalina uniká ,takto se prádlo zbavuje vody a je částečně sušeno. Směr pohybu vody po opuštění bubnu je ve směru odstředivé síly, a její výsledná dráha je přímočará.\n"}
{"id": "494390", "url": "https://cs.wikipedia.org/wiki?curid=494390", "title": "Solární ohřev vody", "text": "Solární ohřev vody\n\nSolární ohřev vody je jednoduchý princip, používaný k ohřevu vody za pomocí solárních kolektorů.\n\nSluneční paprsky dopadají na tzv. sběrač solárního kolektoru. Sběračem se rozumí vrstva, plocha uvnitř panelu, která je určená k absorpci slunečních paprsků. Kolektory se dělí na několik typů. Např. deskové ploché solární panely, trubicové vakuové, ploché vakuové a podobně. Vrstvy uvnitř panelů mohou být selektivní nebo neselektivní, rozdíl je ve schopnosti pohlcování slunečního záření. Principielně dochází k tomu, že tato vrstva se rozpálí od slunce a ohřívá nemrznoucí kapalinu v solárním panelu. Ta je pak dále přenášena do výměníku. Vrchní vrstva kolektorů je opatřena sklem různé tloušťky a kvality v závislosti na typu výrobku. Sálání získaného tepla zpět do prostředí je ošetřeno kvalitní izolací nebo vakuem.\n\nTyto systémy se dají využít na: solární ohřev vody, solární ohřev vody a přitápění, solární ohřev vody v bazénu a různé další kombinace.\n\nTyto panely slouží ve většině případů k ohřevu bazénové vody. Tento kolektor má velké tepelné ztráty a je závislý na venkovních podmínkách.\n\nJedná se o zasklený plochý, deskový kolektor s kovovým absorbérem, nejčastěji hliníkovým s neselektivním, černým nátěrem. Tyto kolektory se v našich podnebních podmínkách vyskytují méně, neboť nedosahují takových výkonů jako kolektory se selektivní vrstvou.\n\nTento kolektor je nejrozšířenějším typem solárního panelu vůbec, je určen pro celoroční provoz. Jedná se o kolektor se selektivní vrstvou, která dokáže zachytit i difúzní záření(záření odražené v atmosféře). Kvalitní izolace zabezpečuje co nejmenší ztráty vlivem sálání do prostředí. Tyto solární panely jsou vhodné pro ohřev vody, ohřev vody a přitápění, ohřev vody bazénu. tento typ solárního panelu je nejrozšířenějším na evropském kontinentu.\n\nJedná se o deskový kolektor se selektivní vrstvou. Uvnitř kolektoru se nachází vakuum, které zabezpečuje nízké tepelné ztráty vlivem sálání. Tyto kolektory mohou být použity pro ohřev TUV, ohřev vody a přitápění, nebo jiné další průmyslové využití s vysokými provozními teplotami\n\nZ hlediska konstrukce je tento typ obdobný jako kolektor plochý. Lamala absorbéru je navařena na měděné potrubí, kterým protéká teplonosná kapalina. Lamala bývá navařena ultrazvukově nebo laserově. Díky vakuu, které je uvnitř kolektoru jsou tepelné ztráty sáláním do prostředí sníženy na minimum. Trubkové kolektory patří procentuelně mezi nejrozšířenější na asijských trzích. Tyto kolektory patří mezi nejúčinnější ve vztahu teplot do 150 °C ve vztahu k ploše zasklení.\n\n\n"}
{"id": "494391", "url": "https://cs.wikipedia.org/wiki?curid=494391", "title": "Muzeum v knize", "text": "Muzeum v knize\n\nMuzeum v knize je nová knižní forma literatury faktu, která je vhodná k využití především v populárně-naučných publikacích o moderní historii, významných osobnostech nebo kultuře. Postupně se prosazuje také v dalších oborech.\nJedná se o výpravné a graficky špičkově zpracované knižní publikace, které kromě přehledných a srozumitelných textů a velkého množství fotografií obsahují také samostatně vytištěné faksimile archivních písemností a CD a DVD s dobovými rozhlasovými nahrávkami. Faksimile unikátních dokumentů jsou vloženy do speciálních kapes vlepených přímo mezi stránky knihy. Čtenář je může z knihy vyjmout, vzít do rukou a sám prostudovat. Knihařské provedení je luxusní, publikace je vložena do pevného krabicového boxu. Na první pohled \"muzeum v knize\" budí dojem dárkové knihy. \n\"Muzeum v knize\" patří mezi populárně-naučnou literaturu faktu. Kromě faktů se čtenáři snaží přiblížit atmosféru doby. Přestože publikace jsou primárně určeny pro laickou veřejnost, těší se zájmu i u odborné veřejnosti. \"Muzea v knize\" si zachovávají vysokou odbornou úroveň a jsou využívána na školách jako edukační pomůcka. \n\nProtagonistou \"muzea v knize\" v České republice je spisovatel František Emmert, který je autorem prvních publikací české provenience (\"Holocaust\", \"Rok 1968 v Československu\", \"Osudové osmičky v našich dějinách\"). Jeho \"muzea\", zaměřená především na moderní českou historii, vychází od roku 2006 a dosud jich připravil celkem devět (do roku 2012). V posledních letech se na pultech knihkupectví objevila \"muzea v knize\" také od dalších autorů. Přibývají publikace o významných osobnostech a především z oblasti české i světové kultury. Vzniklo mimo jiné \"muzeum\" o Járu Cimrmanovi, Karlu Gottovi, numismatice či dějinách kosmonautiky. Nejnovější publikace mapují historii nejznámějších českých divadel či světových hudebních skupin. Vznikla \"muzea\" také o malířství a významných světových malířích a o dalších oborech. \n\nDo konce roku 2012 čeští nakladatelé vydali kolem třiceti takto koncipováných titulů. Mezi nejúspěšnější patří již zmiňované tituly \"Osudové osmičky v našich dějinách\" a \"Jára Cimrman\". \n\n"}
{"id": "494392", "url": "https://cs.wikipedia.org/wiki?curid=494392", "title": "Mladkovský potok", "text": "Mladkovský potok\n\nMladkovský potok je malý vodní tok v okresu Ústí nad Orlicí.\n\nNeupravený pramen Mladkovského potoka se nachází půl kilometru východně od obce Mladkov u samoty Rozinková Louka v mírnými svahy obklopeném údolí, které odděluje podřazené celky Orlických hor Bukovohorskou hornatinu a Mladkovskou vrchovinu. Potok teče západním směrem k Mladkovu a cestou napájí dvojici malých rybníků. Na okraji Mladkova mění směr na jihozápadní a podtéká silnici II/312 Žamberk - Králíky. Jen několik desítek metrů před jeho soutokem s Tichou Orlicí se do něj zprava vlévá potok přitékající od Petroviček, který je jeho jediným významnějším přítokem. Do Tiché Orlice se Mladkovský potok vlévá zprava asi 150 metrů východně od centra Mladkova.\n"}
{"id": "494394", "url": "https://cs.wikipedia.org/wiki?curid=494394", "title": "G.hn", "text": "G.hn\n\nG.hn je pojmenování domácí sítě „příští generace“. Technologický standard je vyvíjen pod Mezinárodní telekomunikační unií (ITU) a propagován organizací HomeGrid Forum a několika dalšími.\n\nProtože podporuje provoz sítě přes nejrůznější média – elektrické přípojky, telefonní linky a koaxiální kabely s datovým tokem až do 1 Gbit/s – propagátoři G.hn věří, že se stane univerzálním standardem pro domácí sítě.\n\nDoporučení ITU-T G.9960 přijaté 9. října 2009, specifikuje fyzickou vrstvu a architektury data link vrstvy G.hn. Data link vrstva (Doporučení G.9961) je ve vývoji a cílem je, aby bylo schváleno v roce 2010. Tuto práci vykonává ITU-T Telecommunication Standardization Sector, Study Group 15, Question 4. Více než 20 společností se pravidelně účastní a reprezentuje rozsáhlý vzorek komunikačních společností včetně několika největších světových telekomunikačních společností, společností dodávajících komunikační zařízení a některé přední společnosti dodávajících technologie pro domácí sítě.\n\nG.hn je standardem pro síť příští generace pro stávající kabelové domácí sítě. (drátový doplněk k populárnímu [Wi-Fi]). G.hn má za cíl rychlosti okolo gigabitu za sekundu a možnost provozu na všech třech typech běžně používaných kabelových médií: telefonní linky, koaxiální kabely a rozvodné sítě.\n\nPropagátoři G.hn pracují na tom, aby se G.hn stalo do budoucna univerzálním, celosvětovým standardem pro domácí sítě v oblasti kabelových spojů. Vývojem dual módových zařízení může G.hn poskytnout ukázat cestu od dnešních, nekompatibilních kabelových systémů domácích sítí včetně Multimedia over Coax Alliance přes koaxiální kabel, HomePNA 3.1 přes koaxiální kabel a telefonní kabely (already an ITU standard G.9954), and Homeplug AV, Universal Powerline Association (UPA) a HD-PLC přes elektrické přípojky. V únoru 2009 se dva klíčoví propagátoři těchto rozhraní sjednotili kvůli poslední verzi standardu.. Others are pursuing different initiatives, such as MoCA2 and HomePlugAV2\n\nPředpokládá se, že G.hn bude potřebovat jedno polovodičové zařízení pro provoz na libovolném běžně dostupném kabelu v domácnosti. Někteří předpokládali, že jednotný standard poskytne nižší celkové náklady na vývoj zařízení a nižší ceny instalace pro poskytovatele služeb (umožněním samoinstalace zákazníkem).\n\nG.hn používá AES šifrovací algoritmus (s délkou klíče 128 bitů) pomocí CCMP protokolu zajišťuje confidentiality a integritu zprávy. Autentifikace a Key exchange je vyřešena v souladu s ITU-T Doporučení X.1035.\n\nG.hn specifikuje point-to-point bezpečnost uvnitř domény, což znamená, že každý pár přijímač-vysílač používá unikátní šifrovací klíč, který není sdílený ostatními zařízeními ve stejné doméně. Například pokud uzel Alice pošle data na uzel Bob, uzel Eve (ve stejné doméně jako Alice a Bob) nebude schopen odposlouchávat jejich komunikaci.\n\nG.hn podporuje koncept relays, ve které jedno zařízení může přijmout zprávu od uzlu a doručit ji na jiný uzel dále ve stejné doméně. Relaying poskytuje prodloužený dosah pro rozsáhlé sítě. Aby byla zajištěna bezpečnost v situacích s relays, G.hn specifikuje end-to-end šifrování, což znamená, že pokud uzel Alice pošle data na uzel Bob přes uzel Mallory, který funguje jako intermediate relay, data jsou šifrována takovým způsobem, že Mallory je nemůže ani rozšifrovat ani pozměnit. Jinou možností (kterou však G.hn nepoužívá) by bylo hop-by-hop šifrování, při kterém jsou data posílána z Alice na Mallory, dešifrována Mallory, znovu zašifrována na Mallory pro doručení Bobovi a poté znovu dešifrována Bobem. V tomto hop-by-hop rozvržení jsou data k dispozici jako plain text když jsou překládána na Mallory, což dělá systém náchylný k útoku typu Man-in-the-middle attack.\n\nArchitektura G.hn obsahuje koncept profilů. Profily jsou zamýšleny k adresování uzlů G.hn se znatelně rozdílnou úrovní komplexnosti. V G.hn jsou profily s vyšší komplexností Proper superset profilů s nižší komplexností, takže zařízení založená na různých profilech spolu mohou komunikovat.\n\nPříklady zařízení G.hn založených na profilech s vyšší komplexností jsou Rezidentní brány nebo Set-top boxy. Příklady G.hn zařízení s nižší komplexností jsou zařízení domácí automatizace, domácí bezpečnosti a zařízení Smart grid.\n\nG.hn specifikuje fyzickou vrstvu a linkovou vrstvu, podle modelu OSI.\n\n\nPodvrstva PMD je jedinou podvrstvou v G.hn, která je závislá na médiu. (např. některé parametry mohou mít rozdílné hodnoty pro různá média – elektrickou rozvodnou síť, telefonní linky nebo koaxiální kabely). Zbylé podvrstvy (APC, LLC, MAC, PCS a PMA) jsou na médiu nezávislá.\n\nRozhraní mezi aplikační entitou a linkovou vrstvou se nazývá A-interface. Rozhraní mezi linkovou vrstvou a fyzickou vrstvou se nazývá rozhraní nezávislé na použitém médiu (Medium Independent Interface (MII)). Rozhraní mezi fyzickou vrstvou a aktuálním přenosovým médiem se nazývá rozhraní závislé na médiu (Medium Dependent Interface (MDI)).\n\nHomeGrid Forum je celosvětová, nezisková obchodní skupina propagující snahy Mezinárodní telekomunikační unie (International Telecommunication Union)o standardizaci G.hn pro příští generaci domácích sítí.\n\nČlenové HomeGrid Forum jsou napříkladIntel, Infineon, Panasonic, Best Buy, British Telecom, Ikanos Communications, Aware, DS2, Gigle, Sigma Designs, CopperGate, University of New Hampshire InterOperability Laboratory (UNH-IOL), LAN S.A.R.L, IC Plus Corp, Korea Electrotechnology Research Institute (KERI) a Polaris Networks.\n\n26. února 2009, jako součást tiskového prohlášení HomePNA , AT&T (které považuje extenzivní použití bezdrátových domácích sítí jako součást jejich U-Verse IPTV služby) vyjádřili podporu pro síťové standardy domácích sítí vyvíjené ITU-T, včetně G.hn.\n\nPoskytovatelé služeb jako AT&T mají prospěch z G.hn z několika důvodů:\n\nOstatní poskytovatelé služeb, kteří se podílí na práci vykonávanou ITU-T Study Group 15, Question 4, jsou například British Telecom, NTT, Telenor, Qwest, Telefonica, Portugal Telecom a China Telecom..\n\nV dubnu 2008, během prvního oznámení HomeGrid Fora, Echostar, výrobce set-top boxů pro poskytovatele služeb, vyjádřil svou podporu pro unifikovaný standard:\nV březnu 2009, se Best Buy (což je největší retailer spotřební elektroniky ve Spojených státech) připojil k „Board of Directors of HomeGrid Forum“ a vyjádřil jejich podporu technologii G.hn, jakožto jednomu standardu pro kabelové domácí sítě:\nPanasonic, jeden z největších výrobců spotřební elektroniky je také členem „Board of Directors of HomeGrid Forum“.\n\n"}
{"id": "494400", "url": "https://cs.wikipedia.org/wiki?curid=494400", "title": "Alí Hasan al-Madžíd", "text": "Alí Hasan al-Madžíd\n\nAlí Hasan Abd al-Madžíd al-Tikrítí (: 30. listopad 1941 – 25. leden 2010) byl členem strany Baas, irácký ministr obrany, ministr vnitra, vojenský velitel a šéf irácké zpravodajské služby. Během války v Zálivu byl guvernérem obsazeného Kuvajtu.\n\nAlí Hasan al-Madžíd, který byl bratrancem bývalého iráckého prezidenta Saddáma Husajna, se stal v 80. a 90. letech známý díky své roli v irácké vládní kampani proti vnitřním opozičním silám, zejména proti kurdským povstalcům na severu a ší'itským náboženským oponentům na jihu. Represivní kroky zahrnovaly deportace a masové vraždění těchto skupin iráckého obyvatelstva. Kvůli použití chemických zbraní při genocidě kurdského obyvatelstva si vysloužil přezdívku chemický Alí.\n\nAl-Madžíd byl dopaden během spojenecké invaze do Iráku v roce 2003 a obviněn z válečných zločinů, zločinů proti lidskosti a genocidy. V červnu 2007 byl odsouzen k trestu smrti za zločiny spáchané při operaci al-Anfal v 80. letech. Jeho odvolání proti konečnému trestu bylo 4. září 2007 zamítnuto. Dne 17. ledna 2010 byl v pořadí již počtvrté odsouzen k trestu smrti, tentokráte za použití chemických zbraní proti kurdskému městu Halabža v roce 1988. Byl popraven oběšením 25. ledna 2010.\n\n"}
{"id": "494405", "url": "https://cs.wikipedia.org/wiki?curid=494405", "title": "Daniel Solander", "text": "Daniel Solander\n\nDaniel Carlsson Solander (19. února 1733 Piteå – 13. května 1782 Londýn) byl švédský botanik.\nSolander se narodil v obci Piteå, v Norrlandu ve Švédsku v luteránské rodině. V roce 1750 se přihlásil na universitu v Uppsale a zahájil studia jazyků a humanitních oborů. Profesorem botaniky na universitě byl slavný Carl Linné, na kterého brzy udělaly dojem Solanderovi schopnosti a který pak přesvědčil Solanderova otce, aby syna nechal studovat přírodozpyt.\n\nRoku 1760 odjel do Anglie, aby zde prosazoval nový Lineův systém klasifikace. Od roku 1763 byl asistentem knihovníka Britského musea a následujícího roku byl zvolen členem Královské společnosti. Poté dostal funkci dohlížitele tištěných knih v Britském museu.\nRoku 1768 byl Solander spolu se svým spolupracovníkem Dr. Hermanem Spöringem zaměstnán Josephem Banksem a poté se zúčastnil první plavby Jamese Cooka do Tichého oceánu na palubě lodi HM Bark Endeavour. Po Banksovi a Solanderovi nese jméno australský Botanický záliv, kde Cookova expedice poprvé v Austrálii přistála. Záliv byl původně nazván Botanist bay (Záliv botaniků). Solander pomáhal popisovat sbírku australské květeny, zatímco \"Endeavour\" kotvila na místě, kde je dnes Cooktown, 7 týdnů předtím, než byla poškozena na Velkém bariérovém útesu. Tato sbírka rostlin později vytvořila základ sbírky rytin \"Banks' Florilegium\".\n\nPo návratu z výpravy se stal Banksovým tajemníkem a knihovníkem a žil v jeho domě na Soho Squere. Roku 1772 doprovázel Bankse na jeho plavbě na Island, Faerské ostrovy a Orkneye. V letech 1773 až 1782 byl vedoucím přírodozpytného oddělení Britského musea. Roku 1773 byl zvolen za zahraničního člena Královské švédské akademie věd.\n\nSolander vynalezl knižní schránku zvanou Solander box, která se dosud používá v knihovnách a archivech jako nejvhodnější způsob k ukládání tisků, kreseb, herbářů a různých manuscriptů.\nVe věku 49 let zemřel v Banksově domě na Soho Squere na mozkovou mrtvici dne 13. května 1782.\n\nJeho jméno nesou zahrady Solander Gardens, nacházející se ve východní části Londýna a také Solanderův ostrov, ležící v blízkosti Jižního ostrova Nového Zélandu. Jednou z mnoha rostlin po něm pojmenovaným je \"Nothofagus solandri\".\n\nSolander byl spoluautorem Banksova díla \"Illustrations of the Botany of Captain Cook's Voyage Round the World\" a jeho \"The Natural History of Many Curious and Uncommon Zoophytes\" bylo sestaveno Johnem Ellisem a vydáno posmrtně roku 1786.\n\n"}
{"id": "494409", "url": "https://cs.wikipedia.org/wiki?curid=494409", "title": "Salantai", "text": "Salantai\n\nSalantai je město v západní části Litvy, v Žemaitsku, v Klajpedském kraji, na obou březích řeky Salantas, 31 km na severovýchod od okresního města Kretinga. Městská památková rezervace, je zde Kostel Nanebevzetí Nejsvětější Panny Marie (postaven roku 1911, vyučuje se ve třech školách:\ndále je tu mateřská škola, pošta (PSČ LT-97035), policejní okrsek, nemocnice, poliklinika, kulturní středisko, Ředitelství Chráněné krajinné oblasti Salantai, dvě benzínové pumpy, přes deset prodejen, pekárna chleba, několik drobných soukromých podniků.\nPřírodní památkou je Salantský o obvodu 4,8 m. Archeologickou památkou je Salantský kámen (s \"vílí stopou\"). Je zde městský park. Místní přírodovědec M. Ivanauskas na svém soukromém pozemku chová exotické ptáky a zvířata. Ve městě jsou dvě vlastivědná muzea: jedno ve škole a jedno v soukromé budově A. Gaponavičiuse.\n\nPodle podání pověstí a legend na kopci, jménem Alka (lit.: Alkos kalnas), který je v úbočí údolí řeky Erly, byla svatyně pohanského boha užovky jménem Pilvytis (~Břicháč(ek)). V té svatyni stál obřadní obětní kámen a hořel věčný svatý oheň. Na oheň dohlíželo kolem čtyřiceti lesních žínek, které bydlely (a posvátné užovky krmily) v místě za Ostrovními mokřady (lit.: Salų pelkės), na návrší v údolí řeky Salantas (nyní se ten chlum jmenuje Gaidžio galva (=Kohoutí hlava). Jako obětní pokrm sloužily nejčastěji užovčím božstvem oblíbené \"skilandžiai\" (skilandis je masný výrobek, něco mezi tlačenkou a salámem - maso podstatně méně provařené, natlačené do vymytého vepřového žaludku). - odtud název místa: Skilandžiai. O něco později zde vznikla obec Skilandžiai, která byla poprvé písemně zmíněna v roce 1556. Při kraji obce se objevil královský dvůr, který byl pojmenován nejprve jako Skilandžių dvaras, později (kolem let 1638 - 1640) podle kolem protékající řeky Salantas: Salantai. Tento název potom převzal i zbytek obce. \nNa počátku 17. století, začínající reformace vnesla zmatek mezi sedláky Skilandžiů i okolních obcí. Sedláci, kteří si nemohli přebrat hlásané pravdy různých konfesí se nakonec rozhodli k návratu k víře prapředků: k pohanství. Na obranu křesťanství se postavil majitel Salantského dvora, podkoní krále Zikmunda III., Mikalojus Pasamovskis a postavil roku 1603 při dvoře první kostel, vysvěcený pod jménem Nanebevzetí Nejsvětější Panny Marie. Při tomto kostele později Žemaitský biskup Merkelis Giedraitis založil farnost, která zabírala okolí na obou březích řek Salantas a Minija. Od roku 1638 se obec začala jmenovat již Salantai. Při faře byla pro děti města otevřena farní škola. Městem se Salantai staly v roce 1668. Ve městě se objevily dvory velmožů Vainů, Gorských a Oginských. Tragická byla pro město léta koncem 17. století - začátek 18. století: války se Švédy a morová epidemie v roce 1710. Ze všech vsí, které příslušely k Salantskému kostelu zbyly tehdy (zápis z roku 1715) jen tři usedlosti. V roce 1724 na místě původního byl postaven nový kostel. Byl to tehdy módní, jednolodní kostel s renezanční věží a několikastěnnou apsidou gotických proporcí. V podzemí kostela byla dvě sklepení. V jednom z nich byli pohřbíváni faráři, ve druhém zakladatelé, mecenášové a dárci (fundátoři). Nad tímto sklepením, u hlavního oltáře, byla do podlahy zazděna mramorová náhrobní deska, ozdobená bronzovými ozdobami a různými erby a znaky, mecenášovi kostela Stanislovu Vainovi. V létě roku 1906 byl kostel zbořen, aby uvolnil místo novému, stavěnému v letech 1906 až 1911 podle plánu věhlasného švédského architekta Karla Edvarda Štrandmana. Vybavení kostela bylo po tu dobu opatrováno v kostele Svaté Barbory v nedaleké vísce jménem Gargždelė (nyní je zde známá Orvidų sodyba = usedlost Orvidových) Více viz v článku o kostele Nanebevzetí Nejsvětější Panny Marie. \nV roce 1746 zde velkokníže litevský August III. povolil pořádat čtyři jarmarky. V létě roku 1831 v okolí Salantů povstali proti carovi sedláci. Byli jedni z prvních povstalců v Žemaitsku. \nV druhé polovině 19. století byl v Salantech postaven vodní mlýn, pracovala poštovní stanice, kolem 80 prodejen, několik dílen. \nV roce 1950 byla Salantům udělena městská práva. Po II. světové válce Salantai počtem obyvatel nepříliš zaostávaly za dnešními okresními městy jako například Skuodas nebo Plungė, ale v Salantech se nerozvíjel průmysl, proto městečko zaostávalo. V roce 1993 u bývalého mlýna byla postavena hráz rybníka, plocha rybníka je kolem 5 ha. V roce 1996 u příležitosti 440. výročí založení města byly potvrzeny dne 2. července salantské znak a vlajka a u radnice odhalena socha od L. Ruginise.\n\nKdyž kolem teritoria budoucích Salantů po řece v člunu pluli dva vojíni, jeden z nich žemaitsky zvolal: \"Sala ontā\", což znamená \"(Hle) tamhle (je) ostrov\" - tak vznikl žemaitský název Salontā, který byl potom přeložen do litevštiny jako Salantai (podle lidového podání). Spíše však je pravděpodobné, že naopak město dostalo název podle řeky Salantas. Jak vznikl název řeky potom zůstává nejasné.\n\n"}
{"id": "494414", "url": "https://cs.wikipedia.org/wiki?curid=494414", "title": "Přírodní park Trhoň", "text": "Přírodní park Trhoň\n\nPřírodní park Trhoň (zkráceně PřP Trhoň) byl zřízen roku 1979 s rozlohou asi 45 km². Nachází se v Plzeňském kraji, v okrese Rokycany, mezi obcemi Holoubkov a Strašice. Na severu sousedí s PřP Radeč (hranici mezi oběma přírodními parky tvoří silnice II/605), na jihu se Středními Brdy.\n\nNázev je odvozen od vrchu Trhoň (624 m n. m.), který ovšem není nejvyšším bodem území – tím je Bílá Skála (659 m n. m.), ležící asi 2 km severně od Strašic. Geomorfologicky je součástí Brdské vrchoviny, při užším vymezení Strašické vrchoviny. Dominantou tohoto krajinného komplexu je vrch Ždár (629 m n. m.) se stejnojmennou přírodní rezervací. Zde jsou poměrně zachovalé obranné valy hradiště Knovízské kultury (z doby cca 700 př. n. l.). Tento skalní útvar s kamenným mořem a mohutnými skalními terasami nabízí daleké rozhledy do okolí, zvláště na obec Hůrky a hřeben Radče s vrcholem Brno.\n\nV přírodním parku se zachovaly přirozené porosty acidofilních a bukových doubrav s výskytem např. konvalinky vonné, hasivky orličí, pstročku dvoulistého a kručiny německé. Nachází se zde též tis červený, a jeřáb muk. V území hnízdí naše známé sovy, jako je výr velký, puštík obecný, sýc rousný nebo kulíšek nejmenší.\n\nZ historických památek je významné paleontologické naleziště u Medového Újezda a zbytky tvrze Vimberk (též zvané Vimberg – z 2. poloviny 13. století) poblíž osady Melmatěj u Strašic. V obci Dobřív je funkční vodní hamr z počátku 16. století, v mnoha zdejších obcích jsou zachovalé roubené stavby.\n"}
{"id": "494432", "url": "https://cs.wikipedia.org/wiki?curid=494432", "title": "Takajuki Kubota (mistr bojových umění)", "text": "Takajuki Kubota (mistr bojových umění)\n\nTakajuki Kubota (宗 家 孝行 洼 田, \"Kubota Takajuki\") je velmistr bojových umění, 10 Dan, tvůrce stylu karate gosoku rju, zakladatel a prezident International Karate Association.\n\nKubota se narodil 20. září 1934 v Kumamoto na ostrově Kjúšú v Japonsku. Začal studovat ve věku 4 let pod dohledem svého otce. Když měl 18, otevřel své vlastní dojo v Tokiu. Dosáhl mistrovství nejen v karate, ale také v judo, aikido, kendo, tošin rju, taiho-džicu a kubotan.\n\nKubota také napsal knihy o bojových uměních:\n\nV Hollywoodu je po Kubotovi velká poptávka – pomáhal s výcvikem herců a s inscenací bojových scén u více než 321 filmů, 195 televizních programů a reklam.\n\n"}
{"id": "494440", "url": "https://cs.wikipedia.org/wiki?curid=494440", "title": "Papoušek zpěvavý", "text": "Papoušek zpěvavý\n\nPapoušek zpěvavý (\"Psephotus haematonotus\"), je malý papoušek žijící především ve vnitrozemí jihovýchodní Austrálie.\n\nPapoušek zpěvavý je malý papoušek různého zbarvení. Stejně jako u jiných druhů malých papoušků, i zde je samec barevnější než samice. Samci bývají na zádech zelení, pouze mívají malou červenou skvrnu. Na břichu bývají většinou žlutí. Byly však vyšlechtěny nejrůznější mutace od modré po červenou atd. Samice nebývají tolik zbarvené, nejčastěji se vyskytuje žlutá barva.\nPapoušci zpěvaví v přírodě tvoří v některých oblastech velká hejna, ale žijí také v párech, nebo v malých skupinkách.\nŽijí v nadmořských výškách do 1250 m, také v travnatých oblastech, zemědělských polí, ale najdeme je taky v parcích a zahrádkách rodinných domků.\n\nPapoušky zpěvavé krmíme směsí pro malé až střední papoušky, ovocem, zeleninou, zeleným krmivem. Také si velice rádi pochutnají na nezralých obilovinách a samozřejmostí jsou větvičky k okusu. Grit a sépiová kost pro lepší trávení jim jen prospěje.\n\nTento druh chován ve více než 150 evropských zoo. V Česku se jedná o čtyři zoo:\n\n\nPoprvé byl do Zoo Praha papoušek zpěvavý dovezen v roce 1952. Současný chov byl započat v roce 2005. O tři roky později se podařil první úspěšný odchov. V roce 2018 bylo odchováno sedm mláďat. Ke konci roku 2018 bylo chováno 10 jedinců. To bylo nejvíce z českých zoo. V dubnu 2019 se vylíhla dvě, v květnu 2019 čtyři a v červnu 2019 další tři mláďata.\n\nTento druh byl v červenci 2019 k vidění v Australské voliéře v dolní části zoo mezi Dětskou zoo a restaurací Gaston. Stejnou voliéru dále obývají: korela chocholatá, neoféma Bourkova a tabon lesní.\n\n"}
{"id": "494441", "url": "https://cs.wikipedia.org/wiki?curid=494441", "title": "Bedřich Bridel", "text": "Bedřich Bridel\n\nBedřich Bridel, též Fridrich Bridel, Bridelius nebo Brydelius, (1. dubna 1619, Vysoké Mýto – 15. října 1680, Kutná Hora) byl český barokní spisovatel, básník a jezuitský misionář.\n\nBridel byl synem radního písaře. Studoval nejprve na gymnáziu v pražském Svatováclavském semináři. Do jezuitského řádu vstoupil v osmnácti letech roku 1637. Společně se svým spolužákem Bohuslavem Balbínem vystudoval teologii a filosofii. Vysvěcen na kněze byl roku 1650 a poté působil jako profesor rétoriky a poetiky na Karlově Univerzitě. Protože měl značné finanční prostředky, založil roku 1656 v Klementinu tiskárnu, kterou vedl jako správce. V té době také napsal většinu svých významných děl. V roce 1660 se však začal věnovat misijní činnosti na Boleslavsku, Čáslavsku, Hradecku a Chrudimsku, kde obracel lidi na katolickou víru. Zemřel roku 1680, když pomáhal ošetřovat nemocné morem v Kutné Hoře.\n\nJeho celoživotní tvorbu tvoří asi třicet děl. Hojně překládal a psal legendy, písně, básně i filosofická, meditativní a náboženská didaktická díla. Většina z nich vyšla ve své době anonymně, jen výjimečně byla podepsána monogramem F.B.S.I. O Bridelově autorství některých děl nevěděli ani někteří jeho současníci.\n\n\n\n\n\n"}
{"id": "494443", "url": "https://cs.wikipedia.org/wiki?curid=494443", "title": "Dřínov (okres Kladno)", "text": "Dřínov (okres Kladno)\n\nObec Dřínov se nachází v okrese Kladno, kraj Středočeský, asi patnáct kilometrů severně od Kladna a pět kilometrů severozápadně od města Slaný, rozložena na mírném severním svahu pod návršími \"Za hájem\" (314 m) a \"Hradiště\" (297 m); severně od obce protéká Dřínovský potok. Žije zde obyvatel. Součástí obce je i vesnice Drchkov.\n\nNázev může být odvozen od přivlastňovacího přídavného jména \"Dřínův\" dvůr, protože však o držiteli dvora Dřínovi není zmínky, obecně se přiklání k tomu, že byl odvozen od keře Dřínu.\n\nJe možné doložit již pravěké osídlení Dřínova. Pozůstatky pohanského pohřebiště byly nalezeny při výstavbě nové školy v roce 1844. Později, v roce 1895, byla vyorána při zemědělských pracích na přilehlém poli lidská kostra a započalo tak archeologické zkoumání (zejm. parcela č. 840 tehdejšího stabilního císařského katastru). Odkryto bylo celé pohřebiště únětického typu o rozměrech 32 × 26 metrů.\n\nPrvní písemná zmínka o obci (\"Paulik, orphanus de Drzienowa\") pochází z roku 1316. Dřínov velice často měnil majitele, zejména kvůli dluhům, ale i kvůli politickým souvislostem (např. v roce 1547 propadl majetek městu Slaný za účast na povstání proti Ferdinandovi I.).\n\nV roce 1813 se v tomto prostoru mezi Dřínovem, Vraným a Jarpicemi shromáždilo koaliční vojsko tří císařů, které po přehlídce u Vraného mělo zaútočit na pozice francouzského vojska u Drážďan. V prostoru mezi Dřínovem a Lisovicemi se tehdy utábořilo osmdesát tisíc vojáků. Dobové zprávy mluví o veliké škodě, kterou vojska napáchala na polích i na dobytku. Po bojích u Drážďan vracející se vojsko rozšířilo krajem řadu chorob, a to tak, že v místní farnosti zemřelo přes 100 lidí.\n\nPo vyhlášení mobilizace odjelo 27. července 1914 ze Dřínova patnáct mužů – vojáků v záloze. Celkem v první světové válce zahynulo ze Dřínova devět mužů, z čehož osm mužů padlo v boji a jeden byl zasypán lavinou v Tyrolsku. Jejich památku připomíná pomník na návsi. Z kostela byly sňaty i zvony a cínové píšťaly z varhan.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dřínov \"(560 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Dřínově, holič, 3 hostince, kolář, konsum Včela, kovář, obuvník, provazník, 14 rolníků, 2 řezníci, 2 obchody se smíšeným zbožím, trafika, truhlář, velkoobchod se zeleninou.\n\n\nNarodil se zde František Kohout (1841–1899), pražský knihkupec, spolumajitel nakladatelství Bursík & Kohout.\n\n\n"}
{"id": "494444", "url": "https://cs.wikipedia.org/wiki?curid=494444", "title": "Luková (okres Ústí nad Orlicí)", "text": "Luková (okres Ústí nad Orlicí)\n\nLuková (německy \"Lukau\" nebo \"Lukkau\") je malá vesnice, ležící v Pardubickém kraji, v okresu Ústí nad Orlicí, blízko česko-moravských hranic. S Damníkovem splývá v konurbaci. Žije zde obyvatel. Nejbližší město je Lanškroun, vzdálený asi 5 km. Luková leží v nadmořské výšce přibližně 370 m n. m. Obcí protéká Lukovský potok.\n\nPrvní písemná zmínka o obci pochází z roku 1304, kdy se Luková připomíná mezi majetkem, jímž král Václav II. obdařil Zbraslavský klášter. Po druhé světové válce došlo k velkému odsunu původního německého obyvatelstva.\n\n\n\n"}
{"id": "494451", "url": "https://cs.wikipedia.org/wiki?curid=494451", "title": "Blastula", "text": "Blastula\n\nBlastula je rané embryonální stadium, které má kulovitý tvar a uvnitř obsahuje dutinu, blastocoel. V klasickém schématu embryonálního vývoje vzniká v procesu blastulace (\"blastogeneze\") z moruly, což je plná koule, a vyvíjí se z ní gastrula. Blastula je typická tím, že v ní začíná docházet k první regulaci buněčného dělení a také začíná vlastní transkripce, díky čemuž může docházet k diferenciaci buněk. Z blastuly posléze vzniká gastrula.\n\nOd blastuly je nutné odlišovat blastocystu, což je pojem označující podobné stadium, avšak pouze u savců.\n\nPodoba blastuly závisí na typu rýhování, jimž dělící se zárodek procházel. V některých případech dokonce blastula vůbec nemusí mít zřetelný blastocoel (je plná). Rozlišuje se:\n"}
{"id": "494473", "url": "https://cs.wikipedia.org/wiki?curid=494473", "title": "OK (souhlas)", "text": "OK (souhlas)\n\nO.K., OK, ok či též okay (oukej) je hovorový termín celosvětově užívaný k vyjádření souhlasu, znamenající „v pořádku“, „dobře“, „ujednáno“. V angličtině existuje i jako sloveso ve významu souhlasit, tolerovat, respektovat, kvitovat, zaujmout neutrální nebo nekonfliktní postoj vůči něčemu; může se použít i jako pozitivní hodnocení (nikoli však excelentní). Existuje mnoho teorií vysvětlujících etymologii tohoto slova, u žádné z nich však nelze s jistotou určit její ověřitelnost a pravost.\n\nV češtině se užívá zpravidla dvojí výslovnosti výrazu O.K., či OK. Jedná se o výslovnost \"ó ká\", vycházející z české výslovnosti písmen \"O\" a \"K\"; a výslovnost \"oukej\", vycházející z anglické výslovnosti těchto písmen. Tato druhá výslovnost se též váže k výrazu Okay, který je v mnoha případech užíván také.\n\nV roce 1964 publikoval \"Allen Walker Read\" článek \"The Folklore of \"O. K.\"\", zabývající se možnými etymologickými původy tohoto výrazu. Mezi nejvíce pravděpodobné se řadí následující:\n\n"}
{"id": "494474", "url": "https://cs.wikipedia.org/wiki?curid=494474", "title": "Zdeněk Janalík", "text": "Zdeněk Janalík\n\nZdeněk Janalík (* 13. února 1960, Přílepy) je český politik, bývalý senátor za obvod č. 76 – Kroměříž, bývalý starosta Holešova a člen ODS.\n\nPo maturitě na holešovském gymnáziu vystudoval Pedagogickou fakultu Univerzity Palackého v Olomouci. Poté až do roku 1992 působil jako středoškolský učitel. V letech 1992 až 2005 byl ředitelem Gymnázia Ladislava Jaroše v Holešově.\n\nS manželkou Lenkou má dceru Lucii.\n\nV letech 1985–1989 byl členem KSČ. V roce 1996 se stal členem ODS. V roce 1994 byl zvolen do zastupitelstva Holešova, kde působil až do roku 2018. V letech 2006-2012 vykonával funkci starosty.\n\nV roce 2004 se stal členem Senátu, když v prvním kole měl převahu nad komunistkou Ludmilou Štaudnerovou v poměru 30,05 % ku 20,43 % hlasů. Ve druhém kole levicovou kandidátku porazil se ziskem 65,58 % hlasů. Stal se tak členem Mandátového a imunitního výboru a Výboru pro vzdělávání, vědu, kulturu, lidská práva a petice, kde předsedal Podvýboru pro předškolní, základní a střední vzdělávání.\n\nVe volbách 2010 svůj mandát senátora neobhájil. Už v prvním kole jej těsně předběhl kroměřížský starosta sociální demokrat Miloš Malý; ve druhém kole pak byl levicovým kandidátem poražen poměrem 53,86 % hlasů ku 46,13 %.\n\nPočátkem roku 2012 Janalík oznámil úmysl vrátit se do funkce ředitele Gymnázia; z toho důvodu v září 2012 rezignoval na funkci starosty a byl nahrazen stranickým kolegou Pavlem Svobodou.\n\n"}
{"id": "494476", "url": "https://cs.wikipedia.org/wiki?curid=494476", "title": "Kontinentální pohár v atletice", "text": "Kontinentální pohár v atletice\n\nKontinentální pohár v atletice (oficiálně: IAAF Continental Cup) je mezinárodní atletický šampionát, který je pořádán federací IAAF nepravidelně od roku 1977. Od svého založení až do roku 2008 nesl název \"Světový pohár\".\n\nFormát tohoto šampionátu je atypický, jedná se o týmovou soutěž, kde proti sobě soutěží atletické týmy Evropy, Ameriky, Afriky a Asie + Oceánie. V každé disciplíně se představí 2 ženy a 2 muži za každý tým.\n\n"}
{"id": "494479", "url": "https://cs.wikipedia.org/wiki?curid=494479", "title": "Francis Bedford", "text": "Francis Bedford\n\nFrancis Bedford (1816 Londýn – 15. května 1894) byl anglický architekt a fotograf. Je považován za průkopníka cestovatelské fotografie jako byli například George Bridges, Maxime Du Camp, Solomon Nunes Carvalho nebo Francis Frith.\n\nNarodil se v roce 1816 v Londýně. Doprovázel prince Waleského na Blízký východ.\n\nJako architekt navrhl několik kostelů, včetně například:\n\n"}
{"id": "494480", "url": "https://cs.wikipedia.org/wiki?curid=494480", "title": "Edward Furlong", "text": "Edward Furlong\n\nEdward Walter Furlong (* 2. srpna 1977, Glendale, Kalifornie, Spojené státy americké|USA) je americký herec.\n\nJeho předkové pocházeli z Mexika a také z Ruska. Svého otce nikdy nepoznal. Ani matka se o něj vůbec nestarala. Vyrůstal na ulici nebo u vzdálených příbuzných. Zlom v jeho životě nastal ve třinácti letech, kdy ho na pasadenské diskotéce objevila castingová agentka Mali Finnová, která mu dopomohla k roli, jež ho proslavila. Touto rolí bylo ztvárnění postavy Johna Connora po boku Arnolda Schwarzeneggera a Lindy Hamiltonové ve slavném snímku Terminátor 2: Den zúčtování režiséra Jamese Camerona. Tato role mu vynesla cenu MTV Movie Award.\n\nSvé herecké kvality dále potvrdil i ve snímku režiséra Barbeta Schroedra s názvem Předtím a potom. Zde ztvárnil roli nezdárného šestnáctiletého syna Meryl Streepové a Liama Neesona, který neúmyslně zabije svou přítelkyni, kterou si zahrála Alison Follandová.\nMezi další významné role, kterými na sebe upozornil širokou veřejnost, patří postava Dannyho Vineyarda v dnes už kultovním filmu Kult hákového kříže režiséra Tonyho Kaye. Postava neonacisty Dannyho představuje ztracenou nevinnost a mladou kulturu, přístupnou společenskému zlu. Jeho agresivní a nenávistné chování ovlivnila předchozí extrémistická činnost jeho staršího bratra Derecka, jehož si zahrál Edward Norton.\n\nBěhem své dosavadní herecké kariéry získal několik cen. Jak už bylo řečeno, získal cenu MTV Movie Award za Nejlepší “průlomovou” roli, dále cenu Saturn Sci-Fi Award za Nejlepšího mladého herce ve filmu Terminátor 2: Den zúčtování a také cenu IFP Spirit Award za Nejlepší vedlejší roli, jež ztvárnil ve filmu Americké srdce.\nFurlong se však kromě herectví věnoval i hudbě. V roce 1992 nahrál album Hold on Tight a také vystupoval ve videoklipu Living on the Edge (1993) skupiny Aerosmith.\n\nAni jeho osobní život se nevyhnul skandálům, které provázejí největší hollywoodské hvězdy. Krom alkoholu a drog je jeho jméno spojeno i s mnohými ženami světového showbyznysu. Pět let strávil po boku své snoubenky a manažerky Jacqueline Domac. Pár se rozešel v roce 1999. Poté byl dva roky vídán po boku herečky Natashy Lyonne, která je u nás známá hlavně díky teenagerovské komedii Prci, prci, prcičky. Furlong má za sebou také románky se známou party-girl Paris Hilton a modelkou Megane Nicole Shelleyovou. V roce 2006 se oženil s herečkou Rachael Bella, se kterou se setkal při natáčení snímku Jimmy a Judy. Manželům se ve stejném roce narodil syn Ethan Page Furlong. Roku 2014 se však pár rozvedl.\n\n\n\n"}
{"id": "494487", "url": "https://cs.wikipedia.org/wiki?curid=494487", "title": "George Wilson Bridges", "text": "George Wilson Bridges\n\nReverend George Wilson Bridges (1788–1863) byl anglický krajinářský fotograf, spisovatel a duchovní anglikánské církve. Je považován za průkopníka cestovatelské fotografie jako byli například Francis Bedford, Maxime Du Camp, Solomon Nunes Carvalho nebo Francis Frith.\n\nFotografii se naučil od Foxe Talbota jako jeho asistent. V roce 1852 pořídil půldruhého tisíce papírových negativů z Egypta a Středomoří včetně snímků Řecka, Svaté země a Etny.\n\n"}
{"id": "494490", "url": "https://cs.wikipedia.org/wiki?curid=494490", "title": "Horslips", "text": "Horslips\n\nHorslips byla irská skupina působící v 70. letech 20. století, která skládala, upravovala a hrála hudbu označovanou jako keltský rock a při svých vystoupeních popularizovala irské národní tance (jig a reel). Její členové jsou uváděni jako otcové keltského rocku, pro spojení tradiční irské hudby a rocku, čímž ovlivnili mnoho místních i mezinárodních následovníků. Skupina byla založena v roce 1970 a rozpadla se v roce 1980. Horslips byli jednou z nejvlivnějších irských skupin své éry.\n\n\n\n\n"}
{"id": "494492", "url": "https://cs.wikipedia.org/wiki?curid=494492", "title": "Maxime Du Camp", "text": "Maxime Du Camp\n\nMaxime Du Camp (8. února 1822, Paříž – 9. února 1894, tamtéž) byl francouzský spisovatel, žurnalista a fotograf.\n\nJe považován za průkopníka cestovatelské fotografie jako byli například Francis Bedford, George Wilson Bridges, Solomon Nunes Carvalho nebo Francis Frith. Mezi lety 1844–1845 a 1849–1851 cestoval po Evropě a Blízkém východu společně s Gustavem Flaubertem.\n\nPodobně jako Auguste Salzmann se zabýval fotografií architektury a archeologických vykopávek. Z dnešního pohledu je však Salzmannovo dílo, ve srovnání s klasickým zobrazením prací Maxime Du Campa, opatřeno větší estetickou bohatostí. Ve své době však (Salzmann vydal publikaci o Jeruzalémě v roce 1856 s přehnanou cenou 1400 franků) měly knihy Du Campa komerční úspěch větší.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\nCestopisy:\n\nKritika umění:\n\nNovely:\n\nLiterární studie:\n\n"}
{"id": "494493", "url": "https://cs.wikipedia.org/wiki?curid=494493", "title": "Kvetoucí čaj", "text": "Kvetoucí čaj\n\nKvetoucí čaj – někdy také nazývaný čajový květ – je důkazem toho, že čaj nemusí jen dobře chutnat, ale že nám může poskytnout i podívanou pro oko. Je to malá kulička vytvořená z usušených čajových lístků a květu, která se po zalití vodou rozvine, jako kdyby opravdu kvetla.\n\nDalo by se říct, že hlediska historie čaje je kvetoucí čaj novinkou. Na český trh se dostal nedávno a do povědomí (nejen) čajomilů se pravděpodobně ještě nestačil úplně zapsat. Určitě není překvapením, že se do světa tento „čajový zázrak“ dostal z Číny, která je tradicí kvalitního čaje proslulá. Kdy přesně se zde začaly kvetoucí čaje vyrábět není zcela jasné. Nejčastěji se za období zrodu tohoto produktu uvádí polovina minulého století, ovšem je možné, že se vyráběl již mnohem dříve.\n\nJak by mohl název naznačovat, nejedná se o květ čajovníku, nýbrž o uměle vytvořený efekt kvetení čajových lístků. Na výrobu se pečlivě vybírají mladé kvalitní listy, většinou bílého nebo zeleného čaje - nejčastěji se používá čaj z provincie Yunnan. Ty se potom u řapíku ručně svazují bavlněným provázkem a vytvoří se z nich kulička. K docílení efektu kvetení se doprostřed mezi lístky čajovníku přiváže květ nějaké rostliny – nejčastěji to bývá jasmín, chrysantéma, lilie, ibišek nebo vonokvětka. Květy, které jsou taktéž pečlivě vybírány, slouží nejen k již zmiňovanému kvetoucímu efektu, ale také dodávají čaji jemnou vůni, aniž by výrazně ovlivnily jeho chuť. Svázané ingredience se nakonec usuší, čímž vytvoří nevzhlednou kuličku.\n\nPo zalití se působením vody začne kulička z čajových lístků pomalu rozvíjet. Doba rozvíjení se většinou pohybuje od jedné do deseti minut. Každý květ vytváří jedinečnou podívanou. Je to dáno tím, že každá rostlina má jiný tvar, barvu, velikost…, ale také je to díky pečlivé ruční práci - květy jsou svazovány tak, aby bylo docíleno různých zajímavých kreací. Podle vzhledu a barvy výsledného čajového květu pak čaje dostávají své názvy, například Sluneční paprsek, Srdce k srdci, Kráska v růžovém…\n\nPro docílení správného efektu je nejlepší čaj zalévat ve skleničce nebo ve skleněné konvici, abychom mohli pozorovat rozvíjení květu. Pokud jde o přípravu, je nutné vždy se řídit instrukcemi, aby měl čaj správnou chuť. U každého druhu je samozřejmě příprava trochu jiná, ale všeobecně bychom mohli uvést, že jelikož se jedná vesměs o listy zeleného nebo bílého čaje, neměly by se zalévat vroucí vodou - ideální teplota je okolo 70-80 stupňů. U zelených čajů je nutné nepřekročit doporučenou dobu louhování, aby neztrpknul. Bílý čaj už tolik náročný není a je možné ho nechat louhovat déle, díky čemuž je možné vychutnat si v plné míře rozvinutí květu, které některých případech trvá i déle než pět minut. Protože jsou květy vyráběny z velmi kvalitních čajových lístků, můžeme je zalít vícekrát po sobě, aniž by čaj ztratil na kvalitě.\n\n\n\n"}
{"id": "494494", "url": "https://cs.wikipedia.org/wiki?curid=494494", "title": "Skalnatá dolina", "text": "Skalnatá dolina\n\nSkalnatá dolina je údolí ve Vysokých Tatrách ležící nad Tatranskou Lomnicí.\n\nÚdolím protéká Skalnatý potok, který pramení ze Skalnatého plesa, které se nachází nad údolím. Údolím prochází turistická cesta postavená v roce 1931–1932 a lanová dráha Tatranská Lomnica – Skalnaté pleso. Celé údolí bylo vyhlášeno za národní přírodní rezervaci.\n\nSkalnatá dolina je národní přírodní rezervace v oblasti TANAP. Nachází se v katastrálním území obce Vysoké Tatry v okrese Poprad v Prešovském kraji. Území bylo vyhlášeno či novelizováno v roce 1991 na rozloze 1 069,0500 ha. Ochranné pásmo nebylo stanoveno.\n\n"}
{"id": "494513", "url": "https://cs.wikipedia.org/wiki?curid=494513", "title": "František Xaver Josef Beneš", "text": "František Xaver Josef Beneš\n\nFrantišek Xaver Beneš, též Franz Benesch nebo František Josef Beneš (6. srpna 1816 Český Dub – 20. května 1888 Praha) byl český hospodář, archeolog a konzervátor historických památek.\n\nNarodil se v rodině písaře okresního úřadu (Oberamt Schreiber) Josefa Beneše a matky Anny, rozené Laubrové. \nStudoval výhradně na německých školách, a proto měl později obtíže s českým pravopisem, i když češtinu zjevně ovládl. Chodil do hlavní obecné školy v Plzni, potom pokračoval na gymnáziu a před rokem 1837 studoval chemii na Polytechnickém institutu v Praze. \n\nRoku 1837 nastoupil do práce jako hospodář cukrovaru v Dobrovici. O dva roky později přešel do cukrovaru v Suchdole u Kutné Hory, přitom měl možnost na stážích poznat výrobu cukru i v dalších závodech na Moravě i v Německu. Postupně se vypracoval na pozici ředitele. V letech 1854 – 57 byl ředitelem cukrovaru Trmice.\n\nJiž od mládí se zajímal o historii a archeologii. K jeho učitelům patřili Anton Müller a Josef Jungmann, v pozdějších letech i Jan Erazim Vocel. První článek, o historii vinařství v Čechách, uveřejnil roku 1836 v lužickém časopise Opora. Dále se zabýval historií pěstování moruše. Za sepsání dějin města Mimoně v roce 1845 dostal tamní čestné občanství. Roku 1854 byl jmenován konzervátorem kraje čáslavského. Roku 1857, po přestěhování do Prahy, jej úřady vyslaly na stáž do Itálie, aby se seznámil se starořímskými vykopávkami. Poté se zapojil do památkové péče v Čechách. Zajistil kvalitní rekonstrukci kostela v Sedlci, chrámu svaté Barbory v Kutné Hoře, Týnského chrámu a Prašné brány. Podílel se i na obnově Baziliky svatého Jiří. Podílel se na edici Heberových Hradů v Čechách (\"Burgen Böhmens\").\n\nOd roku 1866 působil jako člen Jednoty svatovítské (mj. uspořádal výstavu klenotů Svatovítského pokladu), od roku 1872 byl jako nástupce J. E. Vocela konzervátorem měst pražských. V letech 1868-1879 byl polu s Antonínem Baumem kustodem archeologické sbírky Národního muzea. Byl také známým znalcem genealogie a heraldiky. Jeho články se pravidelně objevovaly v časopisech Památky archeologické, Lumír a v Časopise českého musea.\n\nSoučasníci pokládali Beneše za nejaktivnějšího konzervátora po profesoru Vocelovi. Veřejnost a publicisté si vážili jeho přínosu pro zachování a obnovu kulturních památek v Čechách.. Kuratorium Národního muzea však muselo uznat, že Beneš umožnil či spoluzavinil krádeže sbírkových předmětů z expozice, a proto byl roku 1879 propuštěn\n\nFrantišek Beneš zemřel svobodný.\n\nRoku 1886 byl císařem oceněn zlatým záslužným křížem.\n\n\n"}
{"id": "494539", "url": "https://cs.wikipedia.org/wiki?curid=494539", "title": "Ďábel z Vinohrad (album, 2005)", "text": "Ďábel z Vinohrad (album, 2005)\n\nĎábel z Vinohrad (2005) je výběrové album z tvorby Jiřího Šlitra. Výtvarné zpracování vychází z alba \"Ďábel z Vinohrad\" z roku 1970, jinak ale jde o jiné album a až na výjimky obsahuje jiné skladby.\n\n"}
{"id": "494541", "url": "https://cs.wikipedia.org/wiki?curid=494541", "title": "Třída Maros (1871)", "text": "Třída Maros (1871)\n\nTřída Maros byla třída monitorů rakousko-uherského námořnictva. Skládala se z jednotek \"Maros\" a \"Leitha\". Navrhl je Josef von Romako. Pojmenovány byly po řekách Litava a Mureş.\n\nStavba obou lodí byla budapeštským loděnicím zadána roku 1870. Roku 1872 byly dokončeny s výzbrojí dvou rakouských 150mm děl o délce hlavně 21 ráží a předním nabíjením. Oba kanóny byly umístěny v pancéřové dělové věži na přídi. Prvním bojovým nasazením obou monitorů bylo ostřelování pozic srbské armády během okupace Bosny roku 1878. Při modernizaci v letech 1893–1894 dostaly obě lodi nové stroje, kotle a výzbroj. Poté nesly ve věži jeden 120mm kanón, vyrobený německou firmou Krupp a několik kanónů a kulometů menší ráže.\n\nDalším intenzivní bojové nasazení lodí proběhlo během prvních let první světové války. V letech 1914–1915 se účastnily zejména operací proti Srbsku. Poté co do války roku 1916 vstoupilo Rumunsko, byly nasazeny v rumunském tažení. V letech 1917–1918 již nebyly bojově používány a došlo k jejich vyřazení.\n\nPo skončení první světové války byly oba monitory třídy \"Maros\" v Óbudě demobilizovány a odzbrojeny. Nově vzniklá maďarská republika rad je ovšem znovu vyzbrojila a bojově nasadila — například i proti Československu během maďarsko-československé války. Po zániku republiky rad byly monitory předány zástupcům Dohody až doby, než bylo rozhodnuto o jejich dalším osudu. Počátkem roku 1921 byly oba sesterské monitory ve Vídni rozebrány. \"Maros\" byl sešrotován, zatímco trup \"Leithy\" byl použit jako ponton.\n\n\n\n"}
{"id": "494543", "url": "https://cs.wikipedia.org/wiki?curid=494543", "title": "Ďábel z Vinohrad (rozcestník)", "text": "Ďábel z Vinohrad (rozcestník)\n\nĎábel z Vinohrad může být:\n\n\n"}
{"id": "494544", "url": "https://cs.wikipedia.org/wiki?curid=494544", "title": "Sergej Paradžanov", "text": "Sergej Paradžanov\n\nSergej Paradžanov (arménsky: ; rusky: ; gruzínsky: ; ukrajinsky: ; anglickým přepisem: Sergei Parajanov) (9. ledna 1924, Tbilisi – 20. června 1990, Jerevan), považovaný za jednoho z největších géniů kinematografie 20. století, byl sovětsko-arménský-ukrajinský filmový režisér a scenárista. Nositel Národní ceny Ukrajiny Tarase Ševčenka z roku 1991.\n\n\n"}
{"id": "494552", "url": "https://cs.wikipedia.org/wiki?curid=494552", "title": "Karel Hron", "text": "Karel Hron\n\nKarel Hron (11. listopadu 1869 Praha – 4. července 1894 Karlín) byl český tělovýchovný činitel, funkcionář Sokola.\n\nDo Sokola vstoupil roku 1887. O dva roky později reprezentoval tuto organizaci na soutěžích v Paříži. V roce 1891, po absolvování vojenské služby, byl zvolen náčelníkem středočeské župy a karlínského Sokola. Aktivně se účastnil II. sletu jako organizátor, potom pracoval v technickém odboru České obce sokolské.\n\nByl rovněž čestným členem vyšehradského Sokola, členem redakce časopisu \"Sokol\" a úředníkem všeobecné zemské nemocnice. Vynikal teoretickým vzděláním i příkladnou aktivitou. Účastnil se prací na zdokonalení tělocvičné soustavy a byl oporou mladého dorostu. Pozvedl úroveň sokolské organizace na Vyšehradě (kde působil jako náčelník r. 1890) i v Karlíně.\n\nByl rovněž literárně činný. Napsal publikace \"Župa středočeská o II. sletu všesokolském\" a \"O jízdě koňmo\".\n\n4. července 1894 večer spadl při cvičení na hrazdě v karlínské sokolovně a na následky zranění navzdory poskytnuté pomoci téže noci zemřel. Jeho pohřbu se účastnilo 1600 lidí.\n\n"}
{"id": "494555", "url": "https://cs.wikipedia.org/wiki?curid=494555", "title": "Jmenuji se Sam", "text": "Jmenuji se Sam\n\nJmenuji se Sam (I Am Sam) je filmové drama režisérky Jessie Nelson z roku 2001 o mentálně zaostalém muži jménem Sam, kterému soudy chtějí odebrat jeho dceru Lucy. Celých 132 minut o lásce, přátelství a boji otce a dcery, kteří se nechtějí nechat rozdělit. V hlavních rolích se představil Sean Penn, Dakota Fanning a Michelle Pfeiffer.\n\nSean Penn byl za roli Sama nominován na Oscara.\n\nSam Dawson je dospělý muž, který je však mentálně na úrovni sedmiletého dítěte. Pracuje v kavárně, kde rovná v krabičce cukry a utírá stoly. I když se to může jevit jako podřadná práce, tak on je v ní spokojený. Se všemi dobře vychází a zákazníci jsou na něj milí. Jednou u sebe ubytuje bezdomovkyni a ta mu porodí dceru Lucy, ihned poté ale od Sama uteče. Sam Lucy vychovává, stará se o ni a spolu se svými, také mentálně zaostalými, přáteli se jí snaží udělat šťastnou. Vše jde zpočátku dobře, ale Sam je zvyklý na své stereotypy a občas výchovu nezvládá. V takových chvílích mu pomáhá žena, která bydlí v protějším bytě-Annie, která ale již několik let nevyšla ze svého bytu. Když je Lucy sedm let, začíná být chytřejší než její otec. Všimnou si toho ve škole, mají pocit, že Lucy schválně zaostává jen aby nepřekonala svého otce. Upozorní na tuto skutečnost sociální pracovníky a začíná soudní kolotoč. Na oslavě Luciiných narozenin je odvedena sociální pracovnicí a jsou se Samem od sebe odloučeni. Soud rozhodne, že Lucy půjde do náhradní péče a Sam se proti tomuto rozhodnutí snaží bojovat.\n\nNajme si právničku Ritu (Michelle Pfeiffer), která je velice arogantní, namyšlená a upjatá, ale aby se předvedla v práci, obhajuje ho pro bono (tedy zdarma). Časem se se Samem spřátelí a začíná se měnit. Radí Samovi jak vypovídat u soudu, také ale potřebují nějaké svědky. Těmi se stávají právě Samovi mentálně zaostalí přátelé a po dlouhém přemlouvání i Annie. Sam ale tlak soudu nevydrží a Lucy je definitivně přiřazena k náhradní rodině.\n\nSam se s tím ale nehodlá smířit. Najde si lepší práci a přestěhuje se blíž k Lucy. Když to jeho dcerka zjistí, začne každou noc utíkat za ním. Manželé, u kterých žije a kteří by ji chtěli adoptovat, s tím nesouhlasí a snaží se jí v tom bránit. Postupně ale zjistí, že je to zbytečné a že Lucy a Sam jsou neoddělitelní. Proto se rozhodnou, že bude lepší když Lucy bude u Sama a Sam naopak požádá onu ženu, aby mu s výchovou pomohla, protože Lucy potřebuje matku. A tak nakonec všechno končí happy endem.\n\n"}
{"id": "494558", "url": "https://cs.wikipedia.org/wiki?curid=494558", "title": "Krč (Protivín)", "text": "Krč (Protivín)\n\nKrč je vesnice v Jihočeském kraji. Je to místní část obce Protivín v okrese Písek. Leží v Českobudějovické pánvi, na pravém břehu řeky Blanice v kopci nad Protivínem, asi 3 km východně od města. V roce 2011 zde trvale žilo 219 obyvatel.\n\nV obci je evidováno 105 adres.\n\nNázev vesnice je odvozený od starého názvu pařezu – krče. První písemné zprávy o vesnici jsou z roku 1352, kdy je doložen místní kostel, který patřil k bechyňskému děkanátu. Podle pozůstatků raně gotické stavby v objektu zdejšího kostela se usuzuje, že ves vznikla již dříve. Ve 14. století byla ves královským majetkem, byla spravovaná z královského hradu Protivín. Ve 14. až 16. století se zde nacházel manský dvorec, který příslušel k hradu Zvíkov. Část vesnice patřila a byla spravovaná z Hluboké. V roce 1490 zde bylo 22 statků a chalup. Za středověku byla zdejší farnost bohatá, měla značný majetek. Později byla ves sjednocena a patřila k protivínskému panství. Roku 1662 byla Krč součástí statku Skočice, roku 1701 byla připojena k Drahonicím. Roku 1720 byla opět součástí protivínského statku až do jeho zániku. V roce 1654 zde bylo vedených 17 osazených usedlostí (12 selských) a 3 pusté. V roce 1880 byla postavena místní škola. V roce 1900 zde žilo 535 obyvatel a bylo zde vedeno 71 domů.\n\nSeverně od vesnice se nachází soustava rybníků chráněných jako přírodní památka Zelendárky.\n\n\nV Krči se roku 1849 narodila matka Jaroslava Haška Kateřina jako dcera schwarzenberského baštýře. Krč se tak dostala i do jeho slavného románu Osudy dobrého vojáka Švejka za světové války.\n\nPověst se týká Švarcenberského rybníka. Po koupi protivínského panství rodem Schwarzenbergů podal návrh na založení nového rybníka hejtman Václav Antonín Záhorka. Hejtman byl nelítostný člověk, který nebral zřetel na práva sedláků, natož robotníků. Výnosy z panství byly pramalé. A tak navrhl, že pod Krčským mlýnem, v blízkosti pražské silnice leží ladem příhodná půda, které by se dalo využít pro pěstování rybí násady. Půda sice patřila několika krčským sedlákům. V roce 1711 toto místo pro budoucí rybník posoudil hlubocký porybný kladně. Na jeho doporučení přikázal kníže začít se stavbou rybníka. Rybník byl na jeho příkaz postavený robotní prací a dostal jméno po svém majiteli. Hejtman Záhorka zabral půdu bez předchozí dohody s původními majiteli. V roce 1717 si sedláci z Krče stěžovali na jeho postup u komise. Za své zatopené pozemky nedostali žádnou náhradu. Po těchto stížnostech a zásahu komise bylo provedeno správné vypořádání. V dalších letech kvůli hejtmanu Záhorkovi a jeho špatnému jednání vzrůstal počet dalších postižených. Ti, kteří se nemohli dovolat spravedlnosti, mu přáli odplatu. Vznikla pověst, že po jeho smrti ho odnese čert. Po jeho smrti ho čert skutečně odnesl. Hejtmana Záhorku každou noc čert honí po hrázi Švarcenberského rybníka, nikdy ho ale nedohoní. A tak hejtman Záhorka nemůže nikdy dojít klidu.\n"}
{"id": "494567", "url": "https://cs.wikipedia.org/wiki?curid=494567", "title": "Mediace", "text": "Mediace\n\nMediace (z lat. \"mediare\" = „být uprostřed“, z toho česky \"zprostředkování\") je způsob pokojného řešení sporů a konfliktů, jehož cílem je dohoda. Uplatňuje se v právu i mimo ně, zahrnuty jsou v ní nejen právní, ale vždy také psychologická či sociální specifika.\n\nZákladem mediace je, že mezi znesvářené strany vstoupí třetí, nezávislá osoba, tzv. mediátor, která se jim stává prostředníkem ke smírnému, kompromisnímu řešení sporných otázek. Podmínkou je, že mediátor musí být nestranný, nemůže jím být osoba spojená s jednou ze stran sporu, neboť pak by mediátor nespravedlivě ovlivňoval druhou stranu a mohl by ji např. přimět akceptovat jako kompromis řešení, jež by pro ni bylo nevýhodné. Výsledek takové nelegitimní mediace zakládá nárok na náhradu škody.\n\nMediace je proces, k němuž se aktéři rozhodují dobrovolně, za průběh je zodpovědný mediátor, za obsah procesu a jeho výsledky jsou pak zodpovědni sami aktéři. Vedle dobrovolnosti existují další principy, kterými se mediační proces řídí. Jsou to např. důvěra, spolupráce, hledání nových možností řešení, mlčenlivost, svoboda rozhodnutí či neutralita. Mediace dovoluje dosáhnout toho, že:\n\nCílem mediačního procesu je takové řešení konfliktů, které odpovídá zájmům a potřebám jednotlivých stran. Toho je možno dosáhnout prostřednictvím oboustranného sdílení příčin a pozadí celého konfliktu. V protikladu k tomu stojí soudní otázka viny, jejíž posouzení v mediačním procesu nemá své místo. Cílem není hledání objektivní pravdy, nýbrž nalezení dohody postavené na vzájemné kooperaci.\n\nMetoda mediace je postavena na syntéze částí různorodých disciplín. Z metodického pohledu jsou to především prvky převzaté z oblastí řešení konfliktů a mezilidské komunikace. Hlavním úkolem mediace je dovést znesvářené strany zpět ke vzájemné komunikaci. Mediátor využívá metod aktivního naslouchání, parafrázování, přeformulování atd. Tato nová forma komunikace má zajistit, že konfliktní strany jsou schopny od sebe oddělit osobu a věc, akceptovat rozdílné potřeby a zájmy druhé strany, poznat možná zkreslování skutečnosti.\n\nMediace má mnoho oblastí využití: rodinná mediace (manželské, vícegenerační porozvodové spory), občanská mediace (sousedské, občanské, pracovní spory; spory mezi nájemníky a majiteli), firemní mediace (pracovněprávní spory; spory mezi managementem, mezi managementem a majitelem), obchodní mediace (kvalita výrobků, poskytovaných služeb, reklamace), politická mediace, mediace ve škole a další.\n\nBěhem let byly vytvořeny různé modely popisující jednotlivé fáze mediačního procesu. Přestože se tyto fáze model od modelu liší, můžeme u většiny z nich identifikovat následujících pět fází:\n\nMediace probíhá většinou v šesti až osmi sezeních, která trvají od dvou do tří hodin.\n\nMediátor je profesionálem vstupujícím mezi strany sporu. Mediátor stranám sporu pomáhá vzájemně pochopit svá stanoviska, dostat se pod jejich povrch, rozpoznat hlubší potřeby a zájmy každé ze stran a na jejich základě pomáhá „vystavět“ novou dohodu, s přihlédnutím k možnostem a limitům té které strany. Specifickými technikami tlumí, nebo naopak „nechá vyvřít“ těžké emoce a postupně přivádí strany do stavu, kdy jsou schopny vnímat (slyšet) jedna druhou, (opět) zapojit rozum a schopnost pochopit, „jak to má ten druhý“. Tomuto okamžiku se také říká „aha efekt“. Jeho dosažení je obrovskou úlevou nejen pro strany, ale i pro mediátora. V průběhu celého procesu tedy mediátor ulehčuje komunikaci a pomáhá stranám při hledání alternativ jejich původně „jediného možného“ řešení. Podaří-li se proces dovést až k dohodě, je dalším úkolem mediátora ohlídat její jednoznačnost, specifičnost a faktickou realizovatelnost, s případnými „pojistkami“.\n\nZákon o mediaci definuje mediaci jako „postup při řešení konfliktu za účasti jednoho nebo více mediátorů, kteří podporují komunikaci mezi osobami na konfliktu zúčastněnými tak, aby jim pomohli dosáhnout smírného řešení jejich konfliktu uzavřením mediační dohody“ (§ 2 písm. a) zákona o mediaci). Zákon o mediaci se však vztahuje pouze na „zapsané mediátory“\n\nPrávní úprava mediace v netrestních věcech je uvedena v zákoně č. 202/2012 Sb., zákon o mediaci a o změně některých zákonů (zákon o mediaci). Přinesla do českého právního řádu novou profesi, a to zapsaného mediátora. Ani tato právní úprava však nevylučuje, aby si kdokoliv dal na vizitku „mediátor“ a mediaci vykonával např. jako volnou živnost v režimu živnostenského zákona – bez jakýchkoliv zákonných pravidel a omezení. Kvalifikace mediátora je jedna ze skutečností, na kterou by si měl klient při výběru vhodného mediátora dát obzvlášť pozor.\n\nZapsaným mediátorem se tedy rozumí fyzická osoba, která složila obě části zkoušky (písemná část je tvořena otázkami z oboru práva, psychologie, sociologie, komunikace a z mediačního procesu; podstatou ústní části je zvládnutí simulovaného mediačního jednání před odbornou komisí, složenou ze zkušených odborníků na ADR procesy, právníků a psychologů) a byla po té na základě své žádosti zapsána Ministerstvem spravedlnosti ČR do seznamu mediátorů.\n\nPostavení zapsaného mediátora je ve vztahu k oběma\nstranám neutrální a vyvážené; v procesu vyjednávání zajišťuje rovné\npostavení účastníků, kterým poskytuje stejný prostor k vyjádření a\nvytváří pro všechny zúčastněné bezpečné prostředí pro jednání; mediátor\nnehodnotí, nepřiklání se k žádné ze stran, ani nerozhoduje; je průvodcem\nmediačním procesem, v němž si strany samy nalézají řešení odpovídající\njejich potřebám a zájmům, zároveň respektující limity a možnosti té\nkteré strany; mediátor jim pomáhá vidět řešený problém v širších\nsouvislostech.\n\nZapsaný mediátor má zákonnou mlčenlivost, týkající\nse všeho, co se v průběhu mediace i její přípravy dozvěděl. Povinnost\ndůvěrnosti se vztahuje i na dokumenty, které během mediace vznikly\n(například mediační zápis, poznámky mediátora). Naproti tomu smlouva o\nprovedení mediace a závěrečná mediační dohoda nejsou předmětem\nmlčenlivosti, pokud se strany nedohodnou jinak.\n\nNa pozadí rostoucího počtu rozvodů, celkové nestability rodinných vztahů a nárůstu problémových rodin roste pozornost kladená na oblast rodinné mediace. Rodinná mediace se zaměřuje na zprostředkování řešení konfliktů mezi členy (vlastní i nevlastní) rodiny.\n\nRodinná mediace je možnost mimosoudního zprostředkování konfliktů v oblasti rozchodů a rozvodů stejně jako dalších rodinných vypořádání. Nabízí pomoc při zodpovědném nastavení nejen porozchodových a porozvodových pravidel za účasti nestranného mediátora. Dobrovolný proces kooperace, který může končit jen společným, oběma stranami přijatým řešením. Jejím přínosem je také snížení emočního vypětí, které je zvláště v rodinných konfliktech vysoké. Mediace pomáhá odprostit se od dalšího prohlubování nepřátelství a soustředit se na podstatné věci. Tímto dává možnost zachování přijatelných rodinných vztahů do budoucnosti. Rodinná mediace se řídí stejnými pravidly a principy jako jakákoliv jiná mediace (její průběh a principy viz výše).\n\nOblasti, ve kterých je možné využít rodinnou mediaci:\n\nNejvyužívanější oblastí je \"mediace rozvodová\". Ta probíhá paralelně v rámci rozvodového řízení manželů. Mediace má pak dopomoci uzavřít dohodu v otázkách přerozdělení majetku, péče o děti, výši alimentů, bytové situace apod. Cílem je poznat své potřeby a potřeby dětí, ujasnit si právní náležitosti a na jejich podkladě najít optimální řešení porozvodového uspořádání. Mediační proces snižuje rizika dalších konfliktů a rodinných dysfunkcí, tím napomáhá lepšímu vyrovnání se s nastalou situací (zejména u dětí). Snahou rozvodové mediace není ani přivést partnery opět sobě ani se snažit o jejich přátelské vztahy. Prioritou je snaha o vytvoření kompetentních rodičů, kteří jsou i po partnerském rozchodu schopni společně fungovat jako rodiče svých dětí. Zájmy dětí stojí v popředí rozvodové mediace a rozhodnutí poškozující jejich potřeby nemůže být přijato. Je nutno mít na paměti, že v mnoha konfliktních bodech (výživné, majetek) je řešení standardizováno právní legislativou. Před konečným sepsáním a podepsání mediační dohody musí být ověřeno, že výsledky jsou v souladu s právem. Přesto poskytuje mediace prostor pro zodpovědné a flexibilní uspořádání rodinných záležitostí.\n\nDěti a mladiství se mohou na mediačním procesu také podílet. Nejsou však přítomni ve všech fázích, rodiče je mohou přizvat k fázi \"Získávání informací\" a \"Hledání řešení\" (rodiče mohou a nemusí být přítomni). Děti tak mohou přinést svá vlastní témata a zájmy, které se mohou od témat rodičů lišit. V rámci hledání řešení můžeme využít dětskou kreativitu a zjistit jejich přání a návrhy. Podstatné je, že zodpovědnost za řešení nesou vždy rodiče.\n\nČeské právo svěřuje roli mediátorů v civilních sporech nejen specializovaným mediátorům, ale také soudům. Každý má právo obrátit se na soud se žádostí o zprostředkování smíru ve zvláštním smírčím řízení (tzv. prétorský smír). Této možnosti je však vzhledem k přetrvávající pomalosti soudů využíváno jen výjimečně, neboť se jí oddaluje dosažení pravomocného rozsudku. Významným faktorem je i to, že se za smírčí řízení vybírá soudní poplatek až do výše 20 000 Kč. V zemích s dobře fungující justicí, např. v USA, ve Francii nebo v Německu, je naopak mediace, soudní i mimosoudní, častým a vyhledávaným způsobem řešení sporů jak obchodní, tak běžné civilní povahy. Důvodem k tomu jsou její rychlost a ve srovnání s litigací mnohem nižší náklady.\n\nO dosažení smíru mezi stranami v civilních věcech se má soud nicméně pokusit i v řízení o běžné žalobě. Podaří-li se dosažení takového smíru (tzv. soudní smír), má účinky pravomocného rozsudku a lze na jeho základě např. nařídit výkon rozhodnutí. Mediace má v omezené míře místo i v trestním řízení, v České republice působí Probační a mediační služba, mezi jejíž úkoly patří být prostředníkem mezi pachateli trestných činů a jejich oběťmi (poškozenými). Tento termín se také používá v mezinárodním právu, kdy ve sporu dvou (a více) států vystupuje třetí stát jako mediátor.\n\nPřijetím směrnice Evropského parlamentu a Rady č. 2008/52/ES ze dne 21. května 2008 byla Česká republika zavázána k přijetí právní úpravy v oblasti mediace v civilních sporech nejpozději do 21. května 2011. Ačkoliv Česká republika zahájila přípravy potřebné legislativy včas, první vládní návrh zákona o mediaci v civilních věcech nebyl přijat. Opětovný vládní návrh zákona o mediace v civilních věcech byl poslancům rozeslán dne 18. července 2011 jako sněmovní tisk 426/0. Během legislativního procesu prošel zákon významnými změnami. Dne 10. února 2012 byl návrh zákona Poslaneckou sněmovnou schválen a postoupen Senátu. Senát návrh zákona navrátil s drobnými změnami Poslanecké sněmovně, která dne 2. května 2012 zákon o mediaci definitivně schválila. Ve Sbírce zákonů vyšel pod č. 202/2012.\n\nPrincip spočívá v tom, že i v běžném soudním sporu může soud, uzná-li to za vhodné a účelné, podle § 100 odst. 2 OSŘ účastníkům řízení nařídit, aby se setkali s mediátorem (osobou zapsanou v seznamu mediátorů), a po dobu mediace přerušit řízení. Úspěšnost mediace se pohybuje okolo 75 %, v případě rodinné mediace okolo 60 %. Důvodová zpráva k návrhu zákonu předpokládala pokles soudní agendy o 10 %. Zákon o mediaci mj. také přinesl změny v promlčení práv – mediace řádně zahájena mediační dohodou staví po dobu svého řádného průběhu běh promlčecích lhůt (§ 647 OZ).\n\nNávrh zákona se stal také předmětem zájmu České advokátní komory, která prosazovala možnost, aby mohli být mediátory jen právníci. Schválená podoba zákona umožňuje výkon mediátorské profese osobám s vysokoškolským vzděláním magisterského stupně, tedy nejen právníkům. Advokátní komora však prosadila kritizovanou dvoukolejnost zákona, když mediátoři, kteří jsou advokáty, vykonávají zkoušky mediátorů pod advokátní komorou a také jí jsou kárně odpovědní, ostatní mediátoři zkoušky vykonávají u Ministerstva spravedlnosti České republiky a jsou kárně odpovědní ministerstvu.\n\nNa mediátora, který není zapsaným mediátorem, se nevztahuje zákon o mediaci a tím související mlčenlivost, účinky přerušení promlčecích a prekluzivních lhůta v neposlední řadě ani možnost, aby sepsaná mediační dohoda byl vykonatelná. Taktéž nemá zákonnou mlčenlivost.\n\n\n\n"}
{"id": "494569", "url": "https://cs.wikipedia.org/wiki?curid=494569", "title": "David Livingstone", "text": "David Livingstone\n\nDavid Livingstone (19. března 1813 v Blantyru u Glasgow – 1. května 1873 v Čitambě u jezera Tanganika) byl skotský misionář, lékař, cestovatel a bojovník proti otroctví. Narodil se v obci Blantyre ve skotském kraji South Lanarkshire. Jeho rodina pocházela z Highlands, pravděpodobně z klanu \"MacLea\". Studoval na Glasgowské univerzitě řečtinu, náboženství a lékařství.\n\nPoté se vydal jako misionář do jižní Afriky šířit evangelium mezi africké obyvatelstvo. Na svých misijních cestách prozkoumal řadu Evropanům neznámých oblastí a potlačoval otroctví. Jako první běloch přešel poušť Kalahari (1849) a pokračoval dále na sever, kde prozkoumal řeku Zambezi, na níž objevil v roce 1855 vodopády, pojmenované na počest britské královny Viktoriiny vodopády. Byl prvním člověkem, který přešel Afriku napříč v její jižní části. Při dalších cestách objevil mj. jezera Malawi, Tanganika nebo Mweru. Na jedné z cest se ztratil a byl čtyři roky nezvěstný. Našel ho H. M. Stanley, který jako jediný stále doufal, že Livingstone žije.\nStanleye vyslal jako novináře Gordon Bennet, tehdejší šéfredaktor listu New Herald, aby Livingstona nalezl, a přinesl tak slávu novinám.\nStanley s Livingstonem se setkali ve vesnici Udžidži dne 28. října 1871. Livingstone chtěl ještě dokončit výzkumy v zemi krále Kazemby, ale na cestě podlehl vyčerpání.\n\nNa jeho památku jsou pojmenované Livingstonovy vodopády a Livingstonovo pohoří.\n\nJeho cesty po Africe probíhaly mezi lety 1851–1873. Zemřel, když hledal prameny Nilu. Jeho srdce pohřbili u vodopádů, tělo nasolili, ovinuli gázou a poslali do Anglie. Pohřben je ve Westminsterském opatství v Londýně.\n\nByl vzorem pro doktora Emila Holuba, Miroslava Zikmunda a Jiřího Hanzelku.\n\n\n"}
{"id": "494570", "url": "https://cs.wikipedia.org/wiki?curid=494570", "title": "Smilovice (okres Frýdek-Místek)", "text": "Smilovice (okres Frýdek-Místek)\n\nSmilovice ( ', ') jsou obec v okrese Frýdek-Místek na historickém území Těšínského Slezska. Žije zde obyvatel. Obec je členem mikroregionu Sdružení obcí povodí Stonávky.\n\nObec se člení ve dvě základní sídelní jednotky, obě s vlastním katastrálním územím:\n\nPrvní písemná zmínka o obci pochází z roku 1448. Postavení politické obce získaly roku 1850.\n\nOd 9. prosince 1996 obec užívá znak a vlajku.\n\nK významným rodákům obce patří duchovní Karol Grycz-Śmiłowski (1885–1959), obnovitel unitářské \"Jednoty polských bratří\", dále polský expremiér a předseda Evropského parlamentu Jerzy Buzek (* 1940) a evangelický biskup Stanislav Piętak (* 1946).\n\nZnačnou část obyvatel tvoří polská menšina.\n\nV obci je aktivní Tělovýchovná jednota, která provozuje sportovní komplex Sportcentrum Smilovice a Polský kulturně-osvětový svaz (PZKO). Ve Smilovicích také působí airsoftový tým SBO.\n\nKaždoročně v červenci se ve Smilovicích koná XcamP – mládežnické setkání evangelíků, pořádané spolkem Křesťanské společenství, z. s., jehož se účastní několik stovek lidí.\n\n\n"}
{"id": "494571", "url": "https://cs.wikipedia.org/wiki?curid=494571", "title": "Paletové regály", "text": "Paletové regály\n\nPaletové regály jsou regály používané v logistice pro uložení palet se zbožím.\n\nSe zvyšováním množství výroby, s nástupem průmyslové revoluce se přemýšlelo také o jeho dopravě. V rámci výroby a dopravy k zákazníkovi bylo jediným řešením skladování materiálu v takovém množství, aby se maximálně vyplatila doprava. Výrobky se skladovaly na palety. A jelikož bylo zapotřebí snížit i množství potřebné plochy pro uskladnění materiálu a zboží, začaly se využívat paletové regály, které dovolovaly uskladnit palety se zbožím do více horizontálních úrovní. První paletové regály byly spíše pevné konstrukce a každý si tyto konstrukce vyráběl podle vlastních potřeb. Jak šly potřeby zákazníků stále dopředu, měnily se i požadavky na použitelnost paletových regálů. U regálů se už ustupovalo od namáhavého šroubování, které prodlužovalo čas při montáži, přestavbě regálu i samotné demontáži. Nakonec zvítězil systém perforovaných stojanů, v kterých byly v určité rozteči otvory (zámky) a ty dovolovaly libovolné výškové přestavování nosníků palet.\n\nDnes se na světě vyrábí velké množství typů paletových regálů. Tyto regály od různých výrobců však nejsou navzájem kompatibilní a v případě, že se zákazník rozhodne pro jednoho výrobce, nemůže už tyto regály kombinovat s výrobky jiných výrobců.\n\n"}
{"id": "494572", "url": "https://cs.wikipedia.org/wiki?curid=494572", "title": "Huawei", "text": "Huawei\n\nHuawei (), plným názvem Huawei Technologies Co. Ltd., je čínská nadnárodní telekomunikační a hardwarová společnost, dodavatel informačních a komunikačních řešení, se sídlem v Šen-čenu. Podle obratu byl roku 2010 největší čínskou a druhou největší světovou společností (za společností Ericsson) vyrábějící telekomunikační zařízení, a v roce 2012 se stal jedničkou. Během roku 2014 se dostal z pátého na třetí místo v prodeji chytrých telefonů (prodal jich 75 milionů). V roce 2015 prodal přes 100 milionů chytrých telefonů, čímž se stal jedničkou v Číně a celosvětově se řadí v roce 2018 za jihokorejským koncernem Samsung na druhou pozici.\n\nHuawei je čistě zaměstnanci vlastněná společnost. Zakladatel Ren Zhengfei vlastní 1.42 procenta a zbytek akcií - 98.56 procent - vlastní jeho 60 000+ zaměstnanců. Zaměstnanecké akcie Huawei mohou vlastnit pouze čínští zaměstnanci. Zaměstnanecké akcie jsou přidělovány jako součást zaměstnaneckých bonusů.\n\nZakladatelem společnosti Huawei v roce 1987 a dlouholetým generálním ředitelem byl Žen Čeng-fej. Od počátku jde o společnost zčásti vlastněnou jejími zaměstnanci. Mezi její základní aktivity patří návrh, výroba a výstavba telekomunikačních sítí; poskytování služeb, produktů a řešení pro podnikové zákazníky; výroba komunikačních zařízení pro spotřebitele, obzvláště mobilních telefonů (nověji tzv. chytrých telefonů, \"smartphonů\").\n\nMezi lety 1998 a 2003 společnost Huawei pod konzultačním vedením IBM zdokonalila postupy řízení a vývoje produktů. Následkem toho v roce 2004 zahraniční prodeje poprvé převýšily prodeje na domácím čínském trhu.\n\nV roce 2005 Huawei zahájil joint venture s německým koncernem Siemens na vývoj produktů podle standardu TD-SCDMA (čínský standard pro mobilní sítě třetí generace). V roce 2003 vstoupil Huawei do společného podniku s firmou 3Com, předmětem jejich činnosti byla výroba IP routerů a switchů. V roce 2007 odprodal Huawei svůj podíl za 882 milionů USD. Ve stejném roce ohlásily Huawei a Symantec společný podnik Huawei Symantec Technologies, který vyvíjel bezpečnostní a storage zařízení pro telekomunikační operátory. V roce 2012 Huawei za 530 milionů USD převzal od Symantecu 49 % akcií a stal se 100% vlastníkem.\n\nV letech 2005–2010 Huawei své příjmy ztrojnásobil. Roku 2010 měl ve 140 zemích světa přes 110 tisíc zaměstnanců, kolem 46 % z nich pracovalo ve výzkumu a vývoji. Dvacítku výzkumných středisek rozmístil v řadě zemí, kromě Číny i v Německu, Indii, Rusku, Švédsku a Spojených státech; roku 2010 investovala společnost do výzkumu a vývoje 16,5 miliard jüanů při příjmech ve výši 28 miliard dolarů. Své produkty a služby nabízela ve více než 140 zemích světa, spolupracovala se 45 z 50 největších světových telekomunikačních operátorů.\n\nRoku 2011 dosáhl Huawei příjmů ve výši 32,4 miliardy dolarů. Divize Consumer a Enterprise meziročně zvýšila své příjmy o 44,3 % na 7,1 miliardy dolarů. Výdaje na výzkum a vývoj činily 3,8 miliardy dolarů. Produkty a řešení Huawei využívá v současnosti více než třetina světové populace.\n\nV České republice působí Huawei Technologies od roku 2005 a zaměstnává zde 330 lidí. Na český trh dodává služby a infrastrukturu pro telekomunikační společnosti a mobilní operátory; ICT řešení, infrastrukturu a služby pro podnikový i veřejný sektor; a chytré mobilní telefony, tablety a širokopásmové modemy pro koncové uživatele. Mezi největší zákazníky Huawei v České republice dlouhodobě patří především telekomunikační operátoři O2 Czech Republic, T-Mobile, Vodafone, GTS a Dial Telecom, nicméně rychle přibývají i zákazníci z podnikového sektoru.\n\nHuawei vyrábí mobilní telefony, prodávají se i v Česku. Od dubna 2018 se prodává řada P20/P20 Pro, (resp. od listopadu 2018 Mate 20/Mate 20 Pro), od května 2019 řada P30. Varianty Pro patří k nejlépe hodnoceným fotomobilům.\n\nNěkteré modely:\n\nK přístrojům Huawei neodmyslitelně patří také tablety vhodné pro sledování videí (Huawei MediaPad).\n\nWearables, neboli nositelné příslušenství slouží například k měření času, srdečního tepu, počtu kroků nebo pouze jako sluchátka. Nejúspěšnější – Huawei Watch jsou stále hodnoceny jako jedny z nejlepších hodinek na trhu a jako takové získaly velký počet ocenění. V roce 2019 firma představila nástupce Watch GT2..\n\nHarmony OS je operační systém, který lze použít napříč různými zařízeními od chytrých telefonů po inteligentní reproduktory i senzory.\n\nRoku 2019 provedla společnost Finite State se sídlem ve Spojených státech systematickou analýzu celkem 558 produktů firmy Huawei. Její automatizované systémy zkoumaly přes 1,5 milionu složek integrovaných v 9 936 firmwarových obrazech. Výsledkem zjištění bylo, že firma do svých výrobků sice neinstaluje žádná \"zadní vrátka\" (backdoor) nebo kód, který by čínským tajným službám umožňoval odposlouchávat soukromé hovory politiků, krást data či sledovat důležitá strategická jednání. Bezpečnost těchto výrobků je však tak špatná, že zadní vrátka tam kdykoliv mohou být doinstalována, aniž by si majitel přístroje jakékoliv akce všiml.\n\nTéměř třetina výrobků díky zastaralému kódu obsahuje vysoké nebo kritické množství bezpečnostních slabin. Celkem 102 nalezených bezpečnostních problémů umožňuje vložení \"zadních vrátek\" v podstatě kdykoli i na dálku a to nejen samotnou firmou ale i kyberzločincům, nebo využít telefon např. jako detonátor. Přestože se firma zavázala k posílení bezpečnosti svých produktů, její vývojáři stále kreativnějším způsobem obcházejí zabezpečení svých zařízení. Update softwaru tak provedou např. vložením deset let starého kódu se známými vadami, nebo ho obejdou pouhým přejmenováním na \"safe\" (bezpečný). Zpráva Finite State konstatuje, že „Přístroje firmy Huawei obsahují násobně více bezpečnostních slabin než obdobná zařízení od jiných firem, navíc mají dvakrát až osmkrát více bezpečnostních slabin už v první den pořízení jejich výrobku. Zařízení společnosti byla taktéž jedinými, která obsahovala pevně kódované defaultní přihlašovací údaje a šifrovací klíče\".\n\nSamotná firma má ale i kontroverznější tvář, neboť patří mezi hlavní technologické opory Čínské lidové armády a její zakladatel Ren Zhengfei působil deset let v technické složce čínské armády. Firma má velmi silnou podporu od čínské vlády v rámci strategie posunu čínské výroby ke zboží s velkou přidanou hodnotou. Její podpora probíhá pomocí bankovních garancí a státních grantů na vývoj zařízení. Pro obavy z ohrožení národní bezpečnosti USA byly zablokovány některé společné projekty s tamními společnostmi nebo prodej firem poskytujících internetové připojení (3Com) nebo vývoj software pro širokopásmový internet (2Wire). Firma byla obviněna ze špionáže a údajné krádeže patentů, např. amerických společností Cisco Systems a Motorola. Několik v Číně narozených inženýrů Motoroly navázalo kontakt s čínským zakladatelem firmy Huawei a pokusilo se v letech 2003-2007 založit fingovanou společnost k vyvedení technologie Motoroly do Číny.\n\nPodle agentury Bloomberg, která čerpala informace z otevřených zdrojů, spolupracovali někteří zaměstnanci Huawei minimálně na deseti výzkumných projektech s pátracím oddělením čínské ústřední vojenské komise, což je nejvyšší orgán čínských ozbrojených sil. Projekty se údajně týkaly širokého spektra témat od umělé inteligence po radiokomunikace. Výzkum se také soustředil na vytěžování a třídění videí šířených on-line.\n\nVe Spojených státech tyto kontroverze vedly k zákazu převzetí společnosti 3Com, a Huawei se oficiálně vzdala záměru proniknout na americký trh se síťovými komponentami. Společnost si ve svých produktech vytváří tzv. zadní vrátka ke svým sítím. Nedostatečného zabezpečení sítě Huawei naopak využila americká NSA, které se podle Edwarda J. Snowdena podařilo proniknout až do serverů firmy v centrále v Shenzhenu.\n\nEvropská komise pro obchod zahájila s firmami Huawei a ZTE roku 2012 řízení kvůli ilegální státní podpoře ze strany Číny. Po měsících vyšetřování komise získala nezvratné důkazy, že firmy prodávají své produkty na trhu Evropské unie za uměle snížené dumpingové ceny. Také Rush Doshi z Centra pro novou bezpečnost Ameriky (Center for a New American Security, CNAS) uvádí, že zhruba 20% cenový rozdíl, o který prodává firma Huawei své produkty levněji, než konkurenční evropské a asijské firmy Nokia, Ericsson nebo Samsung, je dán nižší úrovní zabezpečení jejich sítí. Zákazník sice ušetří, ale ušetří proto, že část produktu je nedostatečná. Také britské tajné služby Government Communications Headquarters (GCHQ) a National Cyber Security Centre (NCSC) jsou kritické ke standardům kybernetické ochrany produktů firmy Huawei. Sama firma Huawei připustila, že náprava na požadovanou úroveň zabezpečení si může vyžádat až pět let. \n\nJiž v roce 2018 varovali členové Five Eyes před rizikem technologie Huawei pro sítě 5G. Německý Spolkový úřad pro bezpečnost informační techniky špionážní pokusy nezaznamenal, ale požaduje aby firma nejprve splnila podmínky pro bezpečnostní certifikát. Peter Limbourg, Generální ředitel DW, jejíž kompletní program je v Číně blokován (stejně jako internetová vydání některých německých deníků) varuje před naivitou a jakýkoli kontrakt s Huawei považuje za \"bad deal\". USA lobují za zákaz 5G zařízení od Huawei u svých spojenců. \n\nFinanční ředitelka společnosti Meng Wan-čou byla dne 1. prosince 2018 zatčena ve Vancouveru v Kanadě na žádost Spojených států. Meng je dcerou zakladatele společnosti jménem Žen Čeng-fej. USA požadují její vydání, aby mohla být souzena pro údajné porušení sankcí, které Spojené státy vyhlásily proti Íránu, a další provinění. Americká justice obžalovala Meng Wan-čou, koncern Huawei a jeho dvě dceřiné společnosti koncem ledna 2019 ve 13 bodech. Meng Wan-čou podle USA mj. uváděla vůči bankám nepravdivé údaje, když tvrdila, že Huawei a její hongkongská pobočka Skycom jsou dvě různé společnosti. Američtí vyšetřovatelé tvrdí, že se tím snažila zajistit přístup k penězům firmě Skycom, kterou Huawei využila k utajeným obchodům s Íránem.\n\nDeset bodů obžaloby se podle tehdejšího úřadujícího ministra spravedlnosti Matthewa Whitakera týká údajné krádeže průmyslových tajemství, přičemž jde o robota s názvem „Tappy“, patřícího T-Mobile USA, americké pobočce německého telekomunikačního koncernu. Robot se používá na testování chytrých telefonů. Všechna tato obvinění společnost Huawei odmítla.\n\nSpolečnost Huawei China přitom údajně zavedla formální politiku bonusového programu odměn zaměstnancům, kteří zcizovali konkurenci tajné informace. Zaměstnanci dostávali pokyny, aby tajné informace, které získali od cizích společností, ukládali na interní firemní stránku, nebo v případě zvláště citlivých informací poslali zašifrovaný e-mail do speciální emailové schránky. Zkoumat podané informace a rozdávat měsíční odměny zaměstnancům, kteří dodali ty nejcennější kradené informace měla za úkoly „manažerská skupina soutěže“. Třem regionům, které poskytly nejcennější informace, měla také být jednou za dva roky vyplácena odměna. Směrnice zdůrazňovala, že žádný ze zaměstnanců nebude potrestán za činnost, jež bude v jejím rámci provedena. Po skandálu v USA upozornilo vedení pracovníky Huawei v USA, že ve Spojených státech podobné činnosti nejsou tolerovány. Z emailové komunikace nicméně podle amerických úřadů vyplývá, že v jiných zemích a regionech světa je to naprosto běžná součást pracovní náplně v Huawei.\n\nFirma Vodafone potvrdila, že v zařízení od Huawei z let 2009 a 2011 zjistila takzvaná zadní vrátka (backdoor), která lze využít pro špionážní účely. Jde o speciální vstup do systému či programu, který je skrytou součástí jeho kódu a využívá se také pro vzdálenou administraci. Agentura Bloomberg uvedla, že další zranitelná místa byla objevena v zařízeních Huawei v roce 2012. Zranitelnost přetrvala v zařízení i po roce 2012, a to i v Británii, Německu, Španělsku a Portugalsku. Vodafone se firmy Huawei údajně držel kvůli příznivým cenám.\n\nV říjnu 2018 se v ČR uvažovalo, že 5G síť postaví stát. V České republice se před Vánoci roku 2018 začalo mluvit o firmě Huawei poté, co Národní úřad pro kybernetickou a informační bezpečnost (NÚKIB) varoval před 5G mobilními technologiemi a telefony firmy Huawei kvůli podezření z napojení firmy na čínské tajné služby. Jako hlavní překážka spolupráce s firmou Huawei se jeví čínský zákon o celonárodní špionáži, přijatý čínským parlamentem v roce 2017. Ten nařizuje všem čínským jednotlivcům i firmám v případě státního zájmu provádět špionáž ve prospěch Čínské lidové republiky. \n\nČeský premiér Andrej Babiš zareagoval tak, že okamžitě dojde ke stažení mobilních telefonů Huawei z Úřadu vlády. Poté prezident Miloš Zeman během návštěvy Číny reagoval ostrou kritikou vůči NÚKIB a bezpečnostní rizika opět zlehčoval. V  únoru 2019 oznámilo Ministerstvo obrany České republiky, že ze zařízení Huawei odstraní americký software AirWatch zabezpečující armádní systémy. V červenci 2019 potvrdili dva bývalí manažeři firmy Huawei v Česku, že museli do jejího interního systému, který je řízen z centrály v Číně, kromě obchodních informací vyplňovat i detaily ze soukromí - třeba kolik má dotyčný zákazník dětí, jaké jsou jeho soukromé zájmy nebo jak je na tom finančně. Kromě toho prý bylo zavedenou praxí, že získané informace probírali zaměstnanci Huawei na interních poradách s lidmi z čínské ambasády. Osobní údaje firma shromažďuje také o státních úřednících na úrovni ředitel oddělení nebo náměstek, které pak firma pozvala na konferenci nebo cestu do Číny. Lidi, které společnost zajímají a jejichž údaje shromažďuje, potom v interním předpisu nazývá „datasubjekty“. \n\nPostoj prezidenta USA Donalda Trumpa k Huawei však nebyl jasný. Podle jeho vyjádření z konce února 2019 musí USA soupeřit s čínským koncernem na světových trzích, nikoliv blokací jeho pokročilejších technologií, v květnu prohlásil, že Huawei je nebezpečná firma, aby nakonec po červnové schůzce s čínským prezidentem předchozí zákaz prodeje amerických produktů firmě Huawei zrušil. Británie také začíná mírnit vyjádření. Německo pravděpodobně připustí Huawei k 5G.\n\nZatím největší skandál, do něhož jsou namočeny čínské firmy Huawei a ZTE se týká krádeže počítačových dat z nově postavené centrály Africké unie v Addis Abebě. Stavbu vyprojektovala čínská firma \"Tongji Architectural Design Group (Šanghaj)\", v letech 2007-2011 postavila \"China State Construction Engineering Corporation\" a počítačové vybavení dodaly firma Huawei a čínská telekomunikační firma ZTE. Roku 2018 odhalil Le Monde, že ze serverů, které v centrále nainstalovala firma Huawei, od roku 2012 po dobu pěti let odcházely každou noc mezi půlnocí a druhou hodinou důvěrné informace na neznámé servery v Šanghaji. Po tomto odhalení představitelé Africké Unie celý skandál další rok tajili z obavy z jeho mezinárodních dopadů. Je zřejmé, že s rostoucím čínským vlivem v Africe přicházejí tamní státy o část své suverenity. Servery firmy Huawei byly nakonec vyměněny a Africká unie odmítla čínskou nabídku nové servery rekonfigurovat. Některá zastoupení afrických států pak prohledala své prostory, zda se v nich nenacházejí odposlechy či jiná podezřelá zařízení.\n\nV Alžírsku byli dva zaměstnanci ZTE (Dong Tao, Chen Zhibo) a zaměstnanec Huawei (Xiao Chunfa) odsouzeni roku 2012 k pokutě a deseti letům vězení za desetimilionový úplatek pro ředitele státem vlastněného Telekomu. Obě firmy byly vyloučeny z veřejných zakázek na dobu dvou let a na odsouzené byl vydán mezinárodní zatykač. Jedná se o první podobný rozsudek v historii země. Huawei byla obviněna z úplatků také v Zambii, kde chtěla budovat stožáry pro přenos telekomunikačního signálu a na Šalamounových ostrovech, kam chtěla položit podmořský kabel. Od roku 2007 byly firmy Huawei a ZTE vyšetřovány nebo odsouzeny za korupci ve 21 zemích. Heritage Foundation uvádí konkrétně tyto země: Alžírsko, Benin, Kamerun, Etiopie, Gabon, Gambie, Ghana, Keňa, Libérie, Nigérie, Jižní Afrika, Jižní Súdán, Uganda, Zambie a Zimbabwe.\n\nFirma má sice nastavena vnitřní pravidla, která zapovídají protiprávní jednání, ale v praxi vše podřizuje zisku. Její zakladatel a CEO Ren Zhengfei uvedl, že po vnitrofiremní amnestii přiznaly tisíce zaměstnanců, že tato pravidla porušili, od falšování finančních výkazů po úplatkářství.\n\nDeník The Times zveřejnil informaci CIA, sdílenou s tajnými službami Velké Británie, Kanady, Austrálie a Nového Zélandu, že firma Huawei přijala finanční podporu od Čínské lidové armády, Bezpečnostní komise Čínské komunistické strany (National Security Commission of the Communist Party of China) a od třetího odboru čínské státní rozvědky.\n\n20. května 2019 vyústily spory mezi Huawei a vládou USA k zařazení firmy na černou listinu, což postižené společnosti výrazně zkomplikuje přístup k součástkám nabízeným americkými firmami. Bez vládní licence již nebude mít přístup k americkým technologiím. Washington obviňuje Huawei z vazeb na čínskou rozvědku a Trumpův dekret má zabránit tomu, aby cizí firmy využívaly americkou technologii způsobem potenciálně podkopávajícím národní bezpečnost Spojených států nebo jejich zájmy v oblasti zahraniční politiky.\n\nNejvětší problém vytváří pro čínskou firmu ukončení spolupráce amerických softwarových gigantů Google a Facebook, které již neposkytnou aktualizace, např. pro systém Android apod. Google už smazal ze svých stránek smartphony firmy Huawei. Spolupráci ukončí i americké firmy dodávající klíčové komponenty pro mobilní telefony: největší světový výrobce procesorů na světě- společnost Intel, jednička mezi mezi mobilními čipsety Qualcomm, výrobce programovatelných čipů užívaných v síti Xilinx či Broadcom, který je dodavatelem přepínacích čipů, ale patří také k největším výrobcům BlueTooth a WiFi čipů na světě.\n\nProblémy Huawei využily evropské firmy Nokia a Ericsson, které rovněž nabízejí instalace 5G sítí. Nokia už v počtu komerčních objednávek předstihla Huawei. Firma Facebook zastavila instalace aplikací Facebook, WhatsApp a Instagram na nové telefony firmy Huawei od června 2019. Snížil se tak výhled budoucího prodeje produktů Huawei Technologies Co Ltd.\n"}
{"id": "494576", "url": "https://cs.wikipedia.org/wiki?curid=494576", "title": "Dobrodružství v Zemi nikoho", "text": "Dobrodružství v Zemi nikoho\n\nDobrodružství v Zemi nikoho (1969) je česká kniha pro mládež, kterou napsal Jaroslav Foglar.\n\nPříběh je zasazen do blíže neurčeného velkého města, kde jezdí tramvaje a trolejbusy. Na periferii tohoto města se nachází divoká krajina opuštěných lomů, ve které několik chlapců pátrá po vzácných zkamenělinách obřích trilobitů.\n\nPodnikavý chlapec Vláďa Denk zachytí v noci zprávu v morseovce, kterou si blikáním baterkami posílají dva neznámí kluci. Zpráva mluví o tajemném pátrání kdesi za městem a Vláďa se rozhodne věc prozkoumat blíže. S kamarádem Vinckem se jim podaří jednoho z chlapců najít, ale ten jim odmítne cokoli sdělit. Vinou pozdního příchodu navíc Vláďovi jeho tatínek zakáže chodit odpoledne ven. Vláďa se však rozhodne zákaz překročit a vydají se stopovat ony dva chlapce – Bóžu a Pepína. Ti je dovedou do divoké krajiny za městem, plné opuštěných dolů, propastí a drsné přírody. Pepín uvízne v hluboké jámě a Vláďa s Vinckem klukům nabídnou, že ho pomohou zachránit, když jim prozradí, po čem v krajině pátrají a ke svým dobrodružstvím je přiberou. Bóža nakonec souhlasí a Vincek s Vláďou vyrobí provazec z navázaných kalhot a bund. Bóža jim řekne, že někde v této krajině, kterou chlapci začnou nazývat Země nikoho, se nacházejí vzácné obří zkameněliny trilobitů a že by je chlapci rádi nalezli. Několikrát už se však střetli s nebezpečím, když po nich kdosi neznámý vrhal kameny. Postupně tak všichni čtyři chlapci navážou přátelství a začnou chodit do Země nikoho společně. Vláďův tatínek mezitím povolí Vláďovi chodit ven, ale jen dvě odpoledne v týdnu.\n\nVláďa s Vinckem musí mezitím vyřešit ještě jeden vážný problém. V době, kdy se poprvé vydali po stopách Bóži a Pepína, náhodou si chlapce vyfotografoval pětičlenný chlapecký klub Ontario a fotku vložil do své klubovní výkladní skříňky. Tuto skříňku si často prohlíží místní mládež i někteří dospělí – mezi nimi i Vláďův tatínek, takže hrozí nebezpečí, že se dozví, že Vláďa byl venku i přes jeho zákaz. S klubem Ontario měli kdysi mrzutost i Bóža s Pepínem, když chtěli do jejich klubu vstoupit, pročež jim přinesli několik her a zajímavých návrhů na klubovní činnost, ale chlapci z klubu jejich vstup zamítli, ačkoli si všechny jejich návrhy ponechali. Bóža s Pepínem se proto vloupali do jejich klubovny a své věci si vzali zpět – k nim však přibrali i několik dalších náhodných věcí, aby podezření nepadlo na ně. Mezi věcmi byl i starý zápisníček, z nějž se dozvěděli o Zemi nikoho.\n\nVláďa prosí klub Ontario, aby fotku ze skříňky odstranili, což chlapci udělají, ale žádají za to, aby jim prozradil všechno, po čem s Vinckem pátrají. Vláďa s Vinckem se však rozhodnou nenechat se vydírat a nakonec se uchýlí k témuž, co kdysi Bóža s Pepínem – vloupají se do klubovny Ontaria, kde odcizí zrádnou fotku i s negativem. Ontario se po nějaké době o krádeži dozví a znovu se pokusí Vláďu vydírat, ale postupně spolu navážou křehké přátelství – Vincek však ostatní chlapce nabádá, aby neprozradili, po čem v Zemi nikoho pátrají, a tak mezi chlapci a Ontariem přetrvává neupřímnost.\n\nPo nějaké době se Vláďa stane svědkem vyloupení trafiky. Mezi lupiči identifikuje i jednoho z party nebezpečných výrostků, kteří si říkají Zelené vesty. O celé události se dokonce objeví v novinách pochvalný článek, za což Vláďův tatínek odvolá svůj zákaz a Vláďa může znovu chodit ven, kdy se mu zlíbí. Zároveň si tak ale znepřátelí Zelené vesty.\n\nKdyž přijde jaro, chlapci se vydají do Země nikoho a k nim se připojí i klub Ontario. Náhodou se však právě toho dne podaří chlapcům nalézt hledanou jeskyni, v níž se nacházejí zkameněliny obřích trilobitů. Ontario se o tom ovšem dozví a odhalí i ostatní tajnosti – že chlapci pátrali po oné jeskyni už od začátku a neprozradili jim to, i to, že se Bóža s Pepínem se jim rovněž kdysi vloupali do klubovny. Jsou proto velmi rozhořčeni, protože považovali kluky za přátele. Ovšem Vláďa se svými kamarády jsou nazlobeni rovněž – k oběma vloupáním do klubovny je Ontario donutilo svým nečestným jednáním a k přátelství s nimi byli donuceni ze strachu. Do celého sporu se navíc vloží i Zelené vesty – ukáže se, že už dlouho chodí do Země nikoho trampovat a byli to právě oni, kdo několikrát házel po Bóžovi s Pepínem kamením a snažil se je odtud vypudit. Dojde tak k ostré hádce a nakonec k potyčce. Při ní se však náhle propadne podemletá půda a Pepín s Kájou, jedním z členů Ontaria, se zřítí do hluboké praskliny. Chlapci ihned zapomenou na své spory a začnou spolupracovat, aby chlapce zachránili. Vláďa se spustí do hlubiny po laně a především jeho zásluhou se podaří oba potlučené chlapce vyprostit.\n\nŠťastní, že všechno dobře dopadlo, si chlapci navzájem odpustí své nečestnosti, dokonce i Zelené vesty slíbí, že už nebudou chlapce dále pronásledovat. Nález vzácných zkamenělin pak chlapci ohlásí v muzeu a odměny se (na návrh Vláďova otce) vzdají.\nNa románu pracoval Foglar od r. 1966. Kniha byla poprvé vydána v r. 1969, poté vyšla až po sametové revoluci, a sice v letech 1990, 1995, 1998 a 2006. Kromě toho vyšla v r. 1991 jako nahrávka pro nevidomé na šesti kazetách. V r. 1993 román na pokračování předčítal v Českém rozhlasu Alfréd Strejček.\n\n"}
{"id": "494580", "url": "https://cs.wikipedia.org/wiki?curid=494580", "title": "Vojenská záslužná medaile (Württembersko)", "text": "Vojenská záslužná medaile (Württembersko)\n\nVojenská záslužná medaile (německy \"Militärverdienstmedaille\", \"Württembergische Tapferkeitsmedaille\") bylo württemberské vojenské vyznamenání. Založil ho roku 1794 württemberský vévoda Ludvík Evžen. Původně bylo udělováno výhradně důstojníkům za vynikající odvahu tváří tvář nepříteli. V roce 1800 byl přidán zlatý stupeň a v roce 1806 bylo umožněno získat vyznamenání i řadovému mužstvu a poddůstojníkům. Vyznamenání zaniklo pádem monarchie v roce 1918.\n\nV letech 1794 - 1806 byla odznakem stříbrná (zlatá u vyššího stupně) medaile, v jejímž středu byly iniciály zakladatele L.E. obklopené vavřínovým věncem. Na zadní straně pak byl nápis DER TAPFERKEIT UND TREUE \"(Odvaha a věrnost)\" uzavřen v dubovém věnci.\n\nV letech 1806 - 1818 byla přední strana nahrazena korunovanými iniciálami F.R. \"(Friedrich Rex, Fridrich král)\".\n\nV letech 1848 - 1864 bylo na přední straně vyobrazeno napravo hledící poprsí Viléma I., okolo se vinul nápis WILHELM I KOENIG VON WUERTTEMBERG \"(Vilém I. král württemberský)\". Zadní strana nesla nápis FÜR TAPFERKEIT UND TREUE ohraničený vavřínovým věncem.\n\nV následujících letech se pak jen vyměňovalo poprsí a jméno zrovna vládnoucího krále.\n\nStuha žlutá s černým postranním pruhem.\n\n"}
{"id": "494589", "url": "https://cs.wikipedia.org/wiki?curid=494589", "title": "Ramat Magšimim", "text": "Ramat Magšimim\n\nRamat Magšimim ( רָמַת מַגְשִׁימִים nebo zkráceně רמג\"ש, doslova „\"Výšiny těch, kteří uskutečňují sny\"“, v oficiálním přepisu do angličtiny Ramat Magshimim) je izraelská osada a vesnice typu mošav na Golanských výšinách v Oblastní radě Golan.\n\nNachází se v nadmořské výšce 430 metrů, cca 26 kilometrů severovýchodně od města Tiberias, cca 77 kilometrů východně od Haify a cca 130 kilometrů severovýchodně od centra Tel Avivu, na náhorní plošině v jižní části Golanských výšin, jen cca 3 kilometry od hranice oddělující území pod kontrolou Izraele a Sýrie, na které terén náhorní planiny prudce spadá do údolí hraničního toku Nachal Rakad. Zhruba 3 kilometry severovýchodním směrem se z této náhorní planiny tyčí strategické návrší Tel Saki.\n\nJe situována v oblasti s hustou sítí zemědělského osídlení, takřka výlučně židovského, tedy bez arabských sídel. Je součástí bloku nábožensky orientovaných sídel zvaného Guš Chispin, do kterého patří ještě vesnice Avnej Ejtan, Nov a Chispin.\n\nRamat Magšimim je na dopravní síť Golanských výšin napojena pomocí silnice číslo 98 - hlavní severojižní komunikace v tomto regionu, ze které tu odbočuje k severu také lokální silnice číslo 808.\n\nRamat Magšimim leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato vesnice byla založena skupinou nábožensky orientované mládeže okolo organizací Bnej Akiva a ha-Po'el ha-Mizrachi už v červenci 1968 jako první náboženské sídlo na Golanských výšinách. Zpočátku šlo o polovojenskou osadu typu Nachal, jejíž cca dvacet prvních obyvatel se usadilo v opuštěných domech v nedaleké vysídlené syrské vesnici Fik. Po osmi měsících se osadníci přesunuli do opuštěného vojenského tábora syrské armády, který ležel poblíž nynější vesnice a v létě roku 1972 se pak nastěhovali do stávající lokality.\n\nBěhem Jomkipurské války v roce 1973 byla osada Ramat Magšimim dočasně dobyta syrskou armádou a poničena. Syrská armáda se tehdy snažila průnik poblíž pahorku Tel Saki (takzvaná bitva u Tel Saki). V roce 1975 pronikl do osady ze Sýrie arabský terorista a zabil 3 studenty zdejší ješivy.\n\nVe zprávě z roku 1977 vypracované pro Senát Spojených států amerických se počet obyvatel v této vesnici odhadoval na 90. Plocha vesnice byla udávána na 4 500 dunamů (4,5 čtverečních kilometrů). Zdejší obyvatelé patřili mezi stoupence Národní náboženské strany.\n\nV obci funguje synagoga a zařízení předškolní péče. Základní škola a vyšší vzdělání je v osadě Chispin. Obyvatelé Ramat Magšimim se živí zemědělstvím, zdrojem příjmů je i turistika. Kvůli ekonomickým potížím prošel mošav částečnou privatizací a v současnosti funguje obec jako mošav ovdim (מושב עובדים) s nižší mírou kolektivního hospodaření.\n\nRamat Magšimim je osadou s nábožensky založenými obyvateli. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 615 lidí. Během roku 2014 klesla populace o 1,9 %.\n\n\n"}
{"id": "494592", "url": "https://cs.wikipedia.org/wiki?curid=494592", "title": "Vojenská záslužná medaile (Bavorsko)", "text": "Vojenská záslužná medaile (Bavorsko)\n\nVojenská záslužná medaile také Bavorská medaile Za statečnost (německy \"Militär-Verdienstmedaille\", \"Bayerische Tapferkeitsmedaille\") bylo bavorské vojenské vyznamenání. Založil ho 30. října 1794 falcký a bavorský kurfiřt Karl Theodor. Udělováno bylo za vynikající odvážné jednání v boji, a to poddůstojnictvu a řadovému mužstvu. Název Bavorská medaile Za statečnost získalo oficiálně dne 2. března 1918. Zaniklo pádem monarchie v témže roce.\n\nOdznakem nejstarší verze je bronzová medaile, v jejím středu je napravo hledící poprsí zakladatele v kyrysu, okolo nápis CARL THEOD. PF. B. RH. H. I. B. CHVRFVERST. Na zadní straně pak korunovaný lev s mečem a oválným štítem s erbem falcko-bavorského kurfiřtství, okolo nápis DER TAPFERKEIT \"(Odvaha)\".\n\nOd roku 1799 se udělovala medaile s vyobrazením nového kurfiřta Maxmiliána IV. Josefa s nápisem MAX. JOS. CHVRF. ZV PFALZBAIERN \"(Maxmimilian Joseph Kurfürst zu Pfalz-Bayern, Maxmilián Josef kurfiřt pfalc-bavorský)\". Po povýšení kurfiřtství na království roku 1806 se změnil nápis na přední straně na MAXIMILIAN JOSEPH KOENIG VON BAIERN \"(Maxmilián Josef král bavorský)\" a poprsí bylo obráceno (nyní hledělo doleva). Navíc erb na zadní straně byl změněn na královský bavorský.\n\nStuha černá s bílo-modrobílými postranními pruhy.\n\n"}
{"id": "494593", "url": "https://cs.wikipedia.org/wiki?curid=494593", "title": "Stranický sjezd", "text": "Stranický sjezd\n\nStranický sjezd, též sněm, kongres nebo konvent, je ve většině politických stran jejich nejvyšším orgánem. Sjezd tvoří delegáti zvolení v nižších organizačních složkách (základních organizacích, místních sdruženích) podle předem stanoveného klíče.\n\nPeriodicitu sjezdů určují stanovy strany. Např. sjezdy Komunistické strana Československa se po roce 1931 scházely jen jednou za pět let, byly organizované jako demonstrace síly a názorové jednoty.\n\nSoučasné české strany mají většinou sjezdy v periodě jednoho roku (ODS, Zelení), dvou let (ANO, ČSSD, KDU-ČSL) až čtyř let (KSČM). Častým případem je každoroční střídání volebního sjezdu, na kterém je volen předseda a předsednictvo, se sjezdem programovým.\n"}
{"id": "494597", "url": "https://cs.wikipedia.org/wiki?curid=494597", "title": "Airolo", "text": "Airolo\n\nAirolo (německy: \"Eriels\"; réorománsky: \"Iriel\"; v místním dialektu: \"Airö\") je obec v okrese Leventina v kantonu Tessin/Ticino ve Švýcarsku.\n\nAirolo je obec na horním konci údolí Valle Leventina, 55 km severně od Bellinzony, na jižním konci Gotthardského průsmyku. Západně od Airola se rozkládá údolí Bedrettotal, přes které se dá dosáhnout průsmyk Nufenenpass v sousedním kantonu Wallis/Valais nebo přes průsmyk San Giacomo-Pass (pouze pro pěší) v italském údolí Val Formazza. K obci přísluší vesnice \"Brugnasco\", \"Fontana\", \"Madrano\", \"Nante\" und \"Valle\" (dříve k obci patřily i vesnice \"Albinasca\" a \"Bedrina\", dnes jsou však neobydlené).\n\nAirolo je důležitou železniční stanicí na Gotthardské dráze. Obec leží u jižního portálu železničního a silničního tunelu dálnice A2).\n\nForte di Airolo, pevnost z roku 1890. \n\n\n\n"}
{"id": "494600", "url": "https://cs.wikipedia.org/wiki?curid=494600", "title": "Marek Edelman", "text": "Marek Edelman\n\nMarek Edelman (v jidiš מאַרעק עדעלמאַן, narozen 1919 v Homelu nebo 1922 ve Varšavě, zemřel 2. října 2009 ve Varšavě), byl jeden z velitelů povstání ve varšavském ghettu a kardiolog.\n\nPřed druhou světovou válkou byl aktivistou židovské strany Bund, v ghettu spoluzaložil Židovskou bojovou organizaci. Roku 1943 se stal zástupcem velitele povstání Mordechaje Anielewicze. Po Anielewiczově smrti nastoupil na jeho místo. Ke konci povstání se mu podařilo s dalšími bojovníky uniknout z ghetta skrz kanály. Roku 1944 se zúčastnil Varšavského povstání.\n\nPo válce zůstal v Polsku a stal se kardiologem. Od sedmdesátých let spolupracoval s Výborem na obranu pracujících a posléze se stal členem Solidarity. Roku 1989 se zúčastnil jednání u kulatého stolu s komunistickou mocí.\n\n\n\n"}
{"id": "494609", "url": "https://cs.wikipedia.org/wiki?curid=494609", "title": "Natur (Izrael)", "text": "Natur (Izrael)\n\nNatur ( נָטוּר, podle místního jména pahorku גבעת נטור - Giv'at Natur a podle zdejší vysídlené syrské vesnice Um al-Kanatir, v oficiálním přepisu do angličtiny Natur) je izraelská osada, bývalý kibuc a současný mošav na Golanských výšinách v Oblastní radě Golan.\n\nVesnice se nachází v nadmořské výšce 400 metrů. Leží cca 21 kilometrů severovýchodně od města Tiberias, cca 72 kilometrů východně od Haify a cca 127 kilometrů severovýchodně od centra Tel Avivu. Natur leží na náhorní plošině v jižní části Golanských výšin, severně od vádí Nachal El Al, které teče západním směrem do Galilejského jezera. Vesnice je situována v oblasti s hustou sítí zemědělského osídlení, takřka výlučně židovského, tedy bez arabských sídel. Natur je na dopravní síť Golanských výšin napojena pomocí lokální silnice číslo 808.\n\nNatur leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato vesnice byla založena roce 1980, konkrétně v lednu toho roku, přičemž její výstavba byla zahájena v roce 1978. Okolo vzniku této vesnice se vedly spory v rámci levicově orientované organizace zemědělských kibuců ha-Kibuc Arci (הקיבוץ הארצי), která odmítala zakládání nových osad na územích okupovaných Izraelem v roce 1967. Nakonec byl zvolen kompromis, kdy tento nový kibuc byl založen s asistencí polovojenského hnutí Nachal.\n\nV osadě Natur funguje zařízení předškolní péče o děti. Základní škola je v sousedních obcích. Ekonomika vesnice je založena na zemědělství (rostlinná výroba nebo chov drůbeže).\n\nV lednu 2008 se stávající kibuc změnil na mošav, tedy volnější model kolektivního hospodaření.\n\nNatur je nyní osadou se smíšeným obyvatelstvem, které sestává z nábožensky založených i sekulárních rodin, na rozdíl od původně ryze sekulární osady. Jde o malé sídlo vesnického typu se silně rostoucí populací. K 31. prosinci 2014 zde žilo 560 lidí. Během roku 2014 vzrostla populace o 53,4 %.\n\n\n"}
{"id": "494610", "url": "https://cs.wikipedia.org/wiki?curid=494610", "title": "Liam Howlett", "text": "Liam Howlett\n\nLiam Paul Paris Howlett (* 21. srpna 1971, Braintree, Essex) je britský hudebník. Začínal jako DJ, dnes je nejvíce známý jako člen skupiny The Prodigy.\n\nOsm let se učil hrát na piano, ačkoli dodnes neumí noty a hraje podle sluchu. Ve čtrnácti letech mixoval songy pomocí tlačítka „pause“ na svém přehrávači.\n\nV šestnácti Liama zaujal hip-hop. Proto později přišel za místní hip-hopovou skupinou Cut to Kill, která ho vzala jako druhého DJe. S Cut to Kill nahráli debutové album, ale všechny peníze vložili do nahrávacího studia, takže už nezbylo nic na vystupování a propagaci. Ostatní členové skupiny však za Liamovými zády podepsali smlouvu s nahrávací společností, čímž Liama v podstatě vyloučili ze skupiny. I to zapříčinilo Liamův stále menší zájem o hip-hop. Nakonec přišel do styku s raveovou kulturou, která ho zcela uchvátila.\n\nZa pár měsíců začal vystupovat jako DJ a postupně se stával známou tváří na essexské scéně. Ale stále se neodvažoval zahrát něco svého. Zlom nastal, když se setkal s Keithem Flintem a Leeroyem Thornhillem. Líbila se jim jeho hudba, proto Liama požádali, jestli by mohli vystupovat spolu s ním. Přivzali k sobě ještě kamarádku Sharky a MC Maxima Reality a skupina The Prodigy byla na světě.\n\nPrvní vystoupení skupina absolvovala roku 1990 v klubu Labyrint. Na počátku skupinu tvořilo pět členů – Liam Howlett, Maxim Reality, Keith Flint, Leeroy Thornhill a Sharky. Sharky skupinu opustila po roce vystupování, Leeroy v dubnu 2001. Po tragické smrti Keitha Flinta v březnu 2019 skupinu tvoří pouze Liam a Maxim. Liam je hlavním mozkem kapely, skládá a mixuje všechnu hudbu. Ale bez Maxima by Prodigy nebyly to, co jsou.\n\nHned prvním albem \"Experience\" z roku 1992 na sebe strhli pozornost. V roce 1994 vydali druhou desku \"Music for the Jilted Generation\". Roku 1997 vyšla jejich nejznámější deska \"The Fat of the Land\", ze které pocházejí songy \"Firestarter, Smack My Bitch Up\" či \"Breathe\". Díky tomuto albu získali celosvětovou slávu. Další album \"Always Outnumbered, Never Outgunned\" vyšlo až v roce 2004. Konečně roku 2009 přišli s novou deskou \"Invaders Must Die\".\n\nLiam vytvořil několik remixů pod jménem The Prodigy. Některé z těchto remixů se objevily na desce Dirtchamber Sessions Volum One vydané roku 1999. V roce 2006 vydal kompilaci oblíbených songů Back to mine, kde jsou například písně od Queens of the Stone Age nebo Dolly Parton. Kromě toho obsahuje také Wake The Fuck Up – song od Prodigy vytvořený speciálně pro toto album.\n\nLiam nesnáší sport, hlavně fotbal, ale je velkým fanouškem snowboardingu. Také velice rád hraje na své PlayStation. Miluje rychlá auta, filmy s Jennifer Lopez, hororové filmy, japonskou kulturu a tequilu. Oblíbenými alby jsou \"Mezzannine\" od Massive Attack a \"Nevermind\" od Nirvany, oblíbené skupiny jsou Pink Floyd, U2, Red Hot Chili Peppers, The Chemical Brothers a Sex Pistols.\n\nHudbu píše hlavně pro sebe: „Jsem sobecký. Nejsem ten typ, co si myslí, že fanoušci jsou na prvním místě.“\n\n6. června 2002 se ve Francii oženil s Natalií Appleton, bývalou členkou skupin All Saints. S Natalií vychovává její dceru Rachel (* 1992) z předchozího manželství, vlastního potomka se dočkal 2. března 2002. Syn dostal jméno Ace Billy.\n\n"}
{"id": "494621", "url": "https://cs.wikipedia.org/wiki?curid=494621", "title": "Džabal aš-Šám", "text": "Džabal aš-Šám\n\nDžabal aš-Šám (arabsky:‏جبل شمس v překladu: Sluneční hora) je nejvyšším vrcholem státu Omán a pohoří Al Hadžar. Nachází se asi 200 kilometrů jihozápadně od hlavního města Maskat.\nNa vrcholu se nachází budovy, které patří ománské armádě.\n\n"}
{"id": "494622", "url": "https://cs.wikipedia.org/wiki?curid=494622", "title": "Kanaf", "text": "Kanaf\n\nKanaf ( כָּנָף, doslova „Křídlo“, podle zdejší vysídlené syrské vesnice Kanaf, která uchovávala název židovského sídla z dob Talmudu, v oficiálním přepisu do angličtiny Kanaf) je izraelská osada a vesnice typu mošav na Golanských výšinách v Oblastní radě Golan.\n\nNachází se v nadmořské výšce 310 metrů, cca 17 kilometrů severovýchodně od města Tiberias, cca 67 kilometrů východně od Haify a cca 124 kilometrů severovýchodně od centra Tel Avivu.\n\nKanaf leží na náhorní plošině v jižní části Golanských výšin, v místech, kde se terén začíná prudce svažovat směrem ke Galilejskému jezeru. Na dopravní síť Golanských výšin je obec napojena pomocí lokální silnice číslo 869, kde vede ke Galilejskému jezeru.\n\nKanaf leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena počátkem roku 1985, kdy se v nedaleké vesnici Eli-Ad usadila skupina lidí, kteří hodlali vytvořit nové osadnické jádro. V dubnu 1985 jejich řady rozšířilo dalších 25 aktivistů. Po několik let pak ale tito lidé žili v provizorních podmínkách v osadě Eli-Ad. Faktickým datem vzniku osady Kanaf v nynější lokalitě je tak až květen 1991, kdy se sem nastěhovali první obyvatelé. Takto uvádí rok založení i oficiální statistika.\n\nEkonomika mošavu je založena na zemědělství a turistice. Obec se podílí na provozu pláží na východním pobřeží Galilejského jezera. Fungují tu zařízení předškolní péče o děti. Základní školství je v nedaleké střediskové obci Bnej Jehuda a vyšší vzdělání ve městě Kacrin. V Kanaf je k dispozici obchod se smíšeným zbožím.\n\nKanaf je osadou se sekulárními obyvateli. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 394 lidí. Během roku 2014 stoupla populace o 1,8 %. Výhledově se má osada rozšířit z nynějších cca 65 (k roku 2008) na 95 rodin.\n\n\n"}
{"id": "494633", "url": "https://cs.wikipedia.org/wiki?curid=494633", "title": "Ma'ale Gamla", "text": "Ma'ale Gamla\n\nMa'ale Gamla ( מַעֲלֵה גַּמְלָא, doslova „\"Svah ke Gamle\"“, podle starověké židovské lokality Gamla, v oficiálním přepisu do angličtiny Ma'ale Gamla) je izraelská osada a vesnice na Golanských výšinách v Oblastní radě Golan.\n\nNachází se v nadmořské výšce 110 metrů, cca 18 kilometrů severovýchodně od města Tiberias, cca 66 kilometrů východně od Haify a cca 125 kilometrů severovýchodně od centra Tel Avivu. Leží na okraji svahů, které klesají z náhorní plošiny v jižní části Golanských výšin směrem ke Galilejskému jezeru. Severně od vesnice protéká Nachal Mešušim.\n\nMa'ale Gamla je na dopravní síť Golanských výšin napojena pomocí lokální silnice číslo 869, kde vede ke Galilejskému jezeru.\n\nMa'ale Gamla leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena v roce 1975 skupinou aktivistů z hnutí Cherut. Šlo o gesto v reakci na rezoluci srovnávající sionismus a rasismus, kterou krátce předtím přijala Organizace spojených národů. Z podobného popudu tehdy na Golanských výšinách vznikly ještě nové osady Odem a Jonatan. Oficiální statistiky udávají jako rok založení osady 1976.\n\nPůvodní provizorní zástavba ležela cca 200 metrů od nynější vesnice. Do současné trvalé lokality se osada přestěhovala po dokončení výstavby domů v roce 1979. Ve zprávě z roku 1977 vypracované pro Senát Spojených států amerických se počet obyvatel v této vesnici odhadoval na 50. Ovšem jako rok založení Ma'ale Gamla se v ní udával 1973.\n\nV obci funguje zařízení předškolní péče o děti. Další jsou k dispozici v sousední obci Kanaf.Základní školství je v nedaleké střediskové obci Bnej Jehuda a vyšší vzdělání ve městě Kacrin. Místní ekonomika je založena na zemědělství (rostlinná i živočišná výroba). Dalším zdrojem příjmů Ma'ale Gamla je turistika (ubytování). Vesnice bývá někdy označována za mošav, jindy za sídlo typu \"jišuv kehilati\", tedy společnou osadu.\n\nMa'ale Gamla je osadou se sekulárním obyvatelstvem. Jde o menší sídlo vesnického typu se stagnující populací. K 31. prosinci 2014 zde žilo 401 lidí. Během roku 2014 stoupla populace o 4,2 %.\n\n\n"}
{"id": "494637", "url": "https://cs.wikipedia.org/wiki?curid=494637", "title": "Anukabiet", "text": "Anukabiet\n\nAnukabiet je stará jednotka délky používaná v Thajsku. Její hodnota činí 2,604 mm.\n\n"}
{"id": "494638", "url": "https://cs.wikipedia.org/wiki?curid=494638", "title": "Jiří Pondělíček", "text": "Jiří Pondělíček\n\nJiří Pondělíček (* 12. srpna 1964 Praha) je český politik. Od roku 2006 člen České strany národně socialistické, později LEV 21 / NÁR.SOC..\n\nPo ukončení základní docházky se v letech 1980-1983 vyučil knihkupcem a začal pracovat v oboru. Při zaměstnání studoval v letech 1983–1987 Střední knihovnickou školu v Praze, kterou ukončil maturitní zkouškou. V letech 1987–1989 vykonával základní vojenskou službu u spojovací brigády v Berouně. Po základní vojenské službě opět nastoupil v roce 1989 jako knihkupec. Od roku 1992 pak pracoval dále v oblasti knižního obchodu jako knihkupec, nebo jako pracovník nakladatelství a vydavatelství se specializací pro obchodní činnost. V současné době je pracovníkem velkoobchodní firmy, specializované na knižní trh.\n\nV roce 1994 vstoupil do Liberální strany národně sociální (LSNS), brzy byl zvolen do funkce předsedy obvodní organizace Praha 9 a rovněž se stal členem výkonného výboru Městské organizace Praha . V době sloučení se Svobodnými demokraty (SD-LSNS) byl členem Národně socialistického klubu, který uvnitř strany působil. Po slavnostním sjezdu strany v Dobříkově byl zvolen 1. místopředsedou Městské organizace Praha, později pak jejím předsedou. Strana tehdy změnila svůj název na Česká strana národně sociální (ČSNS). V roce 2006 přešel, tak jako mnoho dalších členů ČSNS do obnovené České strany národně socialistické (ČSNS 2005). Při ustavení pražské organizace byl zvolen jejím předsedou a rovněž je členem Ústřední rady. Byl zvolen i členem Předsednictva ústřední rady a od roku 2009 vykonával funkci tiskového mluvčího strany.\n\nVe volbách do Evropského parlamentu v květnu 2019 kandidoval na 9. místě kandidátky Národních socialistů, ale nebyl zvolen.\n\nDomácí stránky české strany národně socialistické (2005)\n"}
{"id": "494645", "url": "https://cs.wikipedia.org/wiki?curid=494645", "title": "Josef Baudiš (keltista)", "text": "Josef Baudiš (keltista)\n\nJosef Baudiš (27. srpna 1883, Praha - 4. května 1933, Bratislava) byl český keltista a indoevropeista, zakladatel české keltistiky. \n\nDne 24. října 1908 byl oddán v Praze u sv. Štěpána s Julií, roz. Jelínkovou (1882—??). Manželství pravděpodobně zůstalo bezdětné.\n\nOd roku 1913 byl členem Královské irské akademie. Za první světové války se v Londýně účastnil československého odboje proti Rakousku-Uhersku. Od roku 1924 až do smrti byl řádným profesorem srovnávacího jazykozpytu indoevropského a všeobecného a filologie keltské na univerzitě Komenského v Bratislavě.\n\n"}
{"id": "494651", "url": "https://cs.wikipedia.org/wiki?curid=494651", "title": "Chroma", "text": "Chroma\n\nChroma ( , ) je řeka na severovýchodě Jakutské republiky v Rusku. Je dlouhá 685 km. Plocha povodí měří 19 700 km².\n\nVzniká soutokem řek Temteken a Němalak-Arangas, které stékají s horského hřbetu Polousnyj krjaž. Protéká po Jano-indigirské nížině. Ústí do Chromské zátoky Východosibiřského moře.\nNejvětším přítokem je zleva Urjung-Ulach.\n\nZdrojem vody jsou sněhové a dešťové srážky. Zamrzá na konci září a rozmrzá na konci května, přičemž promrzá až do dna.\n"}
{"id": "494653", "url": "https://cs.wikipedia.org/wiki?curid=494653", "title": "Ramot (Golanské výšiny)", "text": "Ramot (Golanské výšiny)\n\nRamot ( רָמוֹת, doslova „\"Výšiny\"“, v oficiálním přepisu do angličtiny Ramot) je izraelská osada a vesnice typu mošav na Golanských výšinách v Oblastní radě Golan.\n\nNachází se v nadmořské výšce 10 metrů pod úrovní moře, cca 13 kilometrů severovýchodně od města Tiberias, cca 63 kilometrů východně od Haify a cca 120 kilometrů severovýchodně od centra Tel Avivu.\n\nRamot je situován v jižní části Golanských výšin, pod svahy, které klesají z náhorní plošiny směrem ke Galilejskému jezeru. Ramot je na dopravní síť Golanských výšin napojena pomocí silnice číslo 92, která vede podél východního břehu Galilejského jezera.\n\nRamot leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena v roce 1973. Už v květnu 1969 se ale utvořila skupina budoucích osadníků, která pak nějaký čas provizorně pobývala v prostoru vysídlené syrské vesnice Skufija, která ležela poblíž nynější osady Bnej Jehuda, tedy cca 6 kilometrů jihovýchodním směrem od nynější osady Ramot. Do nynější lokality se osadníci přemístili až roku 1973. Oficiální statistické výkazy uvádějí jako rok založení obce 1970.\n\nVe zprávě z roku 1977 vypracované pro Senát Spojených států amerických se počet obyvatel v této vesnici odhadoval na 150. Plocha osady byla udávána na 4000 dunamů (4 kilometry čtvereční).Obyvatelé měli blízko k levicové Izraelské straně práce.\n\nEkonomika Ramot je založena na zemědělství a stále více na turistickém ruchu. Severozápadně od osady stojí velké turistické letovisko s hotelem. V Ramot fungují zařízení předškolní péče o děti. Základní školství je v nedaleké střediskové obci Bnej Jehuda a vyšší vzdělání ve městě Kacrin.\n\nRamot je osadou se sekulárním obyvatelstvem. Jde o menší sídlo vesnického typu s dlouhodobě stagnující populací. K 31. prosinci 2014 zde žilo 476 lidí. Během roku 2014 klesla populace o 1,9 %.\n\n\n"}
{"id": "494665", "url": "https://cs.wikipedia.org/wiki?curid=494665", "title": "Ottavianiho intervence", "text": "Ottavianiho intervence\n\nOttavianiho intervence (Stručný kritický rozbor Nového mešního řádu, v originále \"Breve Esame Critico del Novus Ordo Missae\") je označení pro studii z 5. června 1969, kterou vypracovalo 12 teologů pod vedením arcibiskupa Marcela Lefebvra. Studie byla společně s krátkým dopisem z 25. září 1969 zaslána kardinály Alfredem Ottavianim a Antoniem Baccim papeži Pavlu VI. Od té doby se vžilo označení \"Ottavianiho intervence\". Práce vrhá pochybnost na pravověrnost Nového mešního řádu, který byl vydán 3. dubna téhož roku, ačkoliv definitivní text ještě nevyšel. Žádá jeho stáhnutí a návrat k dosavadnímu způsobu slavení (viz tridentská mše). Svého požadavku však autoři nedosáhli. Vydání nového misálu se jen o půl roku prodloužilo, byla mu pozměněna předmluva a nahrazeno pouze několik formulací.\n\nV krátkém dopise, předloženém společně s rozborem, kardinálové píší, že Nový mešní řád se \"„nápadně odchyluje v celku i v jednotlivostech od katolické teologie mše svaté, jak byla formulována na XXII. zasedání Tridentského koncilu“\". Odchylku považují za tak vážnou, že jí nelze obhájit jakýmikoliv pastoračními důvody. Píší taktéž, že sami věřící prohlašují, že další změny v liturgii \"„jsou jim nesnesitelné a nesporně zmenšují jejich víru“\", a že \"„ve valné části kléru se to projevuje mučivou krizí svědomí, o níž se nám dostává denně nespočetných důkazů“\". Na závěr apelují na Svatého otce, aby jejich úvahy u něj našly ohlas: \"„Poddaní, pro jejichž dobro se vydával zákon, měli vždycky právo, ba i povinnost, žádat s dětinnou důvěrou zákonodárce, aby odvolal zákon, který se naopak projevil jako škodlivý.“\"\n\nNa začátku se proti Novému mešnímu řádu staví námitka, že o podobné záležitosti (tenkrát tzv. „normativní mši“) se hlasovalo již v roce 1967 a synoda ji odmítla a teď se zavádí prakticky táž mše, bez toho, aniž by předtím byly nějak dotazovány biskupské konference. Proti tomu je obhajován římský misál Pia V., který z velké části pochází už z dob Řehoře Velikého a z dob ještě starších. V rozboru autoři uvádí i to, že \"„lid totiž naprosto nikdy nechtěl změněnou nebo zkomolenou liturgii, aby jí lépe rozuměl“\", ale \"„spíše toužil po tom, aby lépe pochopil neměnitelnou liturgii“\". Dále pokračují: \"„Není možno pochopit, proč by [misál Pia V.] měl být pojednou na překážku lepší účasti a hlubšímu pochopení posvátné liturgie a přes všechny uznané výhody pojednou nebyl shledán vhodným k tomu, aby nadále živil liturgickou zbožnost křesťanského lidu. Nelze pochopit důvody, proč se zákonem zavádí táž ’normativní mše, která byla biskupskou synodou vlastně odmítnuta a dnes se nám předkládá a ukládá jako Nový mešní řád, ačkoliv nikdy nebyla předložena k posouzení biskupským konferencím.“\" Tuto sekci pak zakončují ostrou proklamací, že Nový mešní řád stejně jako „normativní mše“ \"„by mohly v mnoha směrech uspokojit i ty nejliberálnější protestanty“\".\n\nNásleduje kritika definice mše, jak je podána ve \"Všeobecných pokynech\" k novému misálu. Ta se dle autorů omezuje na jakousi „hostinu“ a vůbec nezmiňuje žádné dogmatické hodnoty, \"„které tvoří skutečnou a pravou definici mše“\". Vynechává skutečnou přítomnost a oběť a \"„nejvnitřnější hodnotu eucharistické oběti, která naprosto nezávisí na přítomnosti shromáždění“\". Kritizováno je také rozdělení mše na „bohoslužbu slova“ a „slavení eucharistie“ s vysvětlením v misálu, že se prostírá „stůl Božího slova“ stejně jako „Těla Kristova“. Dle autorů rozboru je to \"„naprosto falešné a nelegitimní připodobňování obou částí liturgie, jako by to byly jen dvě znamení téže symbolické hodnoty“\".\n\nDle autorů je v Novém mešním řádu opomíjeno, že mše svatá je především obětí chvály a obětí smírnou, nikoliv nějakou hostinou či prostým shromážděním. Formulace Nového mešního řádu považují za nebezpečně dvojsmyslné a neurčité, jakoby odkazovaly jen na nějaké symbolické aspekty a proměňování pouze duchovní, nikoliv podstatné. To je podporováno vypuštěním mnoha modliteb, které byly obsaženy v ritu Pia V., a které účel mše jasně vyjadřovaly. Všechny tyto aspekty vedou nakonec dle autorů k tomu, že \"„účast na obětování Beránka se stává shromážděním lidumilů a dobročinným banketem“\".\n\nMezi hlavní důvody nezdůrazňování oběti patří dle autorů „\"potlačení ústřední úlohy skutečné přítomnosti, kterou dosavadní liturgie vyjadřovala nad slunce jasněji“\". Zrušení mnoha předpisů okolo nakládání s nejsvětější svátostí (např. pokleknutí ihned po vyslovení konsekračních slov, purifikace prstů v kalichu a jejich chránění od jakéhokoliv profánního dotyku po proměňování až do purifikace, používání pally) dle nich \"„urážlivě potvrzuje nevyslovené odmítnutí víry v dogma o skutečné přítomnosti“\". \n\nV této souvislosti je i kritizováno nahrazení oltáře obětním stolem a jeho oddělení od stěny, umisťování svatostánku mimo hlavní oltář na jiné místo apod. Tvrdá kritika je také věnována přepracování části, kde se nachází slova proměňování a přidání k římskému kánonu dalších tří eucharistických modliteb. Zde jsou kritizovány konkrétní formulace, které jsou dle autorů zavádějící a dvojsmyslné.\n\nÚloha kněze se dle studie redukovala na minimum. Není již zdůrazňovaná jeho kněžská pravomoc a vznešenost, ale stává se pouhým předsedajícím shromáždění – bratrem. \"„Postavení kněze se snižuje na minimum, mění a falšuje.“\" Nevhodné je i odstranění některých liturgických rouch, která mají kněžské pravomoci právě zdůrazňovat. Jako nevhodné chápou různá vynechání jmenování archanděla Michaela, sv. Petra a Pavla a další takové změny. Kritizovány jsou texty nových eucharistických modliteb: \"„V žádné ze tří nových eucharistických modliteb není ani nejmenší náznak nějakého stavu utrpení a potřebnosti pomoci u zemřelých, žádná neumožňuje zvláštní memento za zemřelé, čímž se opět podkopává víra ve smírnou a vykupitelskou povahu mešní oběti.“\" \"„Různé vynechávky soustavně desakralizují a znehodnocují tajemství Církve...“\"\n\nDalším bodem kritiky je zprofanování prostředí, v kterém je možno mši sloužit. Nový řád umožňuje její sloužení i mimo kostel. Další prvky pak autoři shrnují takto: \"„Ministrantům (a dokonce laikům při přijímání pod obojí způsobou) se dovoluje dotýkat se posvátných nádob. V kostele se vytváří neuvěřitelná atmosféra, když se mají neustále střídat kněz, jáhen, podjáhen, předzpěvák, komentátor (jímž se asi stane kněz, poněvadž je stále povzbuzován, aby ’vysvětloval’, co právě dělá), lektoři (muži a ženy), když klerici nebo laici mají přijímat věřící u vchodu a uvádět je na místa, zatímco jiní mají konat sbírky, přinášet a třídit dary. Navzdory údajnému nadšení pro Písmo předstupuje před nás protistarozákonní a protipavlovská [1 Kor 14, 34; 1 Tim 2, 11-12] 'mulier idonea – způsobilá žena', která bude poprvé v tradici Církve oprávněna přednášet čtení a zastávat jiné ’služby, které se vykonávají mimo presbytář’. Koncelebrační mánie bude mít za následek zničení eucharistické zbožnosti kněze a zatemní ústřední postavu Krista, který jest jediným Knězem a Obětí, a takto ji nechá rozplynout v kolektivní přítomnosti koncelebrantů.“\" \n\nNový mešní řád považují autoři za ohrožení pro jednotu kultu v církvi, a v tomto důsledku i jednoty víry. K tomu dle nich slouží i vyloučení univerzálního jazyka – latiny. K tomuto tématu předkládají autoři vážná slova: \"„Apoštolská konstituce [ze 3. 4. 1969] sama zasazuje smrtelnou ránu univerzálnímu jazyku, mimo jiné také proti výslovnému přání II. vatikánského koncilu... Konec latiny je tedy hotová věc, z něho logicky vyplývá i konec gregoriánského chorálu, který II. vatikánský koncil uznal za ’vlastní zpěv římské liturgie’ a rozhodl, aby mu při liturgických úkonech patřilo ’čelné místo’ (SC 116).\"\n\n\"Nový obřad se tedy jeví od počátku jako pluralistický a experimentální a vázaný na místo a dobu. V čem tedy bude pozůstávat jednota víry, když je jednou provždy zničena jednota kultu, z níž vyrůstá jednota víry a o níž se vždy mluvilo jako o něčem podstatném, co se musí nekompromisně hájit?\"\n\n\"Je jasno, že Nový mešní řád už nechce vyjadřovat víru Tridentského sněmu, s níž je však katolické svědomí navždy svázáno. Opravdový katolík je tedy počínaje promulgací Nového mešního řádu postaven před tragickou nutnost volby.“\"\n\nZávěrem rozbor varuje před krizí v církvi, která tímto nastane, a označuje Nový mešní řád za degradovaný, který \"„jistě potěší všechny skupiny, které se pohybují na pokraji apostaze, ty, kteří pustoší Církev tím, že nahlodávají její organismus, jednotu naukovou, liturgickou, mravní a disciplinární a tím vyvolávají v Církvi dosud nebývalou duchovní krizi.“\" Na úplný závěr píší tato slova: \"„Opouští-li se tedy celá liturgická tradice, která po čtyři století byla zárukou jednoty kultu, a nahrazuje-li se jinou, která je výrazem rozdělení a záminkou pro mnoho svévolností, jež implicitně autorizuje, která se nadto hemží záludnostmi i zjevnými bludy proti čistotě katolické víry, pak je to, velmi mírně řečeno, nepředstavitelná chyba.“\"\n\nPapež Pavel VI. předložil záležitost Kongregaci pro nauku víry (kterou dříve řídil sám Alfredo Ottaviani). Ta v odpovědi 12. listopadu 1969 uvedla, že práce obsahuje mnoho vyjádření, která jsou „povrchní, přehnaná, emocionální a chybná“.\n\nOd vydání Nového mešního řádu se neupustilo, a stal se tak hlavním způsobem slavení liturgie, kterým zůstává dodnes. Objevily se však skupiny a osoby, které sloužení podle Nového mešního řádu odmítly. Některé z nich byly, či se později staly, řádnými společenstvími uvnitř římskokatolické církve, jiné byly se Svatým stolcem v určitých sporech, které přetrvávají až dodnes. Největší takovou skupinou je Kněžské bratrstvo svatého Pia X., které založil sám Marcel Lefebvre. Pro dohled nad těmito tradicionalistickými skupinami byla v roce 1988 zřízena Papežská komise Ecclesia Dei.\n\nK dalšímu významnému posunu ve vztahu ke staršímu způsobu slavení došlo za pontifikátu Benedikta XVI. vydáním dokumentů Summorum pontificum a Ecclesiae unitatem a zrušením exkomunikace čtyř biskupů Kněžského bratrstva sv. Pia X.\n\n\n"}
{"id": "494667", "url": "https://cs.wikipedia.org/wiki?curid=494667", "title": "Menachem Mendel Schneersohn", "text": "Menachem Mendel Schneersohn\n\nMenachem Mendel Schneersohn (20. září 1789 – 29. března 1866) byl chasidský rabín.\n\nByl vnukem zakladatele lubavičské chasidské dynastie, rebbeho Šneura Zalmana, a zetěm následujícího rebbeho Dovbera Schneuriho. Sám pak byl třetím rebbem. Je znám podle jména knihy svých responz \"Cemach cedek\". Byl ve své době hlavním chasidským kodifikátorem halachy. \n"}
{"id": "494675", "url": "https://cs.wikipedia.org/wiki?curid=494675", "title": "Ladislav Velen ze Žerotína", "text": "Ladislav Velen ze Žerotína\n\nLadislav Velen ze Žerotína (7. prosince 1579, Břeclav – 3. dubna 1638, Poznaň, Polsko) byl moravský šlechtic z břeclavské větve pánů ze Žerotína, vůdce bělohorského odboje na Moravě moravský a zemský hejtman během povstání proti Ferdinandovi II., komoří a rada českého krále Fridricha Falckého. Moravský emigrant. Později se stal radou a vojenským komisařem dánského krále a vojenským velitelem Opavy. Někdy je psán také jako Ladislav Velen ze Žerotína na Břeclavi.\n\nLadislav Velen byl syn Jana ze Žerotína na Břeclavi († 1592) a jeho ženy Kunhuty, řečené Kunka, Černohorská z Boskovic (1538 – 23. září 1590), dcery Ladislava Velena Černohorského z Boskovic († 1551) a Bohunky z Lipé. Kunka měla dvě sestry - Marii Annu a Johanku, dva bratry - Jana a Václava. \n\nByl třikrát ženat: \n\nPrvní manželka byla Kunka z Kunovic (1582–1609), se kterou měl syna Bartoloměje († 1644). \n\nDruhá manželka byla Eliška Alžběta z Thurnu († 1622, Ruda nad Moravou). Dcera Martina Thurna († 1611) a Anny. Měla tři sourozence - Magdalenu († 3. duben 1617), Jana Viléma († 1620), Jindřicha Václava († 1642). Také to byla neteř Jindřicha Matyáše Thurna (1567–1640) \n\nTřetí manželkou byla Anna Maximiliana z Oppersdorffu (1587, Kosel, Německo – 1657, Elblag, Varmijsko-Mazurské vojvodství, Polsko). Dcera Viléma z Oppersdorffu (1554, Brzeg, Polsko – 4. květen 1598, Praha) a Zuzany z Hardeka. Měla sestru Voršilu Žofii (1589, Kosel, Německo – 4. prosinec 1649, Frankenštejn, Polsko). Jejím prvním manželem byl Petr II. ze Švamberka (1581 – 24. září 1620, Praha). Z prvního manželství měla dceru - Marii Kateřinu (* 23. únor 1621 – 1664), Jana Viléma pohrobka (* únor 1630, Elblag, Varmijsko-Mazurské vojvodství, Polsko). V druhém manželství se ji narodili tito potomci: Jiří Vilém (* 26. březen 1638, Lipsko), Anna Dorota (* Elblag, Varmijsko-Mazurské vojvodství, Polsko), Zuzana Alžběta (* Elblag, Varmijsko-Mazurské vojvodství, Polsko), Jiří Bedřich (* Elblag, Varmijsko-Mazurské vojvodství, Polsko), Jan Erazim (* Elblag, Varmijsko-Mazurské vojvodství, Polsko), Anna Žofie (* Elblag, Varmijsko-Mazurské vojvodství, Polsko). \n\nPo brzké smrti rodičů zdědil rozsáhlý, avšak hodně zadlužený majetek – panství Břeclav, Rudu nad Moravou, Zábřeh, Moravskou Třebovou, zámek Tatenice, tvrz v Nemili u Zábřeha. Poručníky, mezi nimiž byl i opavan Amand Polan z Polansdorfu, byl veden k humanismu. Během kavalírské cesty studoval na univerzitách v Basileji, Ženevě, Heidelbergu, Padově a Štrasburku.\n\nPo ukončení studií se přiblížil Jednotě bratrské a později se stal jejím aktivním členem; ujal se také správy vlastního majetku. Brzy se zbavil dluhů a zvětšoval dále svůj majetek. Patřil mezi nejbohatší moravské šlechtice.\n\nLadislav Velen ze Žerotína byl významným stavebníkem a objednavatelem literárních a výtvarných uměleckých děl. Jeho nejvýznamnějšími stavebními počiny je manýristická architekturazámku v Moravské Třebové (asi 1611–1615) a loveckého zámečku v Tatenici (1606). Financoval také sakrální stavby, např. špitální kostelík (1598) a kostel na Křížovém Vrchu v Moravské Třebové. V jeho službách působil lékař a autor alchymistického spisu o přípravě tekutého zlata Marcus Eugenius Bonacina a podpořil též vydání dalších děl s alchymistickou tematikou. Projekt Žerotínovy rezidence v Moravské Třebové zhotovil císařský dvorní architekt a stavitel Giovanni Maria Filippi. Výzdoba zahrnovala bohatou sochařskou dekoraci nádvoří vytvořenou rukama dvou anonymních sochařů, působili zde brněnský kameník Abbondio Olivier Salis, Lorenz Paris a sochař Hans Gatscha z Ivančic. Kromě nich ve městě žili i další, většinou vlašští řemeslníci.Stavbu moravskotřebovského zámku například vedl Giovanni Motalla.\n\nMezi lety 1609 a 1612 byl olomouckým krajským hejtmanem, od 1612 byl přísedícím moravského zemského soudu a tento úřad vykonával až do roku 1619.\nV moravském sněmu patřil k radikálnímu křídlu nekatolíků. V roce 1616 uzavřel sňatek s neteří Jindřicha Matyáše Thurna, radikálního vůdce opozice v Čechách.\n\nPo vypuknutí stavovského povstání v Čechách prosazoval připojení Moravy ke konfederaci. V květnu 1619 velel jezdectvu, které táhlo na Vídeň. Dne 5. srpna porazil početně silnější rakouské vojsko v bitvě u Dolních Věstonic. Dne 7. srpna 1619 byl zvolen moravským zemským hejtmanem.\n\nV únoru 1620 zavítal do Brna nový český král Fridrich Falcký, který potvrdil Žerotína v jeho úřadě a později ho jmenoval svým poradcem, komořím a dokonce se stal kmotrem jeho syna.\n\nPo bitvě na Bílé hoře Žerotín prosil o milost, ale marně. V nepřítomnosti byl odsouzen k trestu smrti a zabavení veškerého majetku. V emigraci se připojil k odpůrcům Habsburků. Roku 1621 se pokusil spolu s vojskem Jana Jiřího Krnovského dobýt zpět Opavu, která byla v držení Karla z Lichtenštejna. Po dalších prohrách se odebral do Uher a později ke dvoru Fridricha Falckého do Haagu.\n\nRoku 1626, v době třicetileté války, bojoval ve jménu dánského krále Kristiána IV. Dánského po boku velitele koaličních armád Petra Arnošta Mansfelda a podílel se na okupaci Slezska, včetně Opavska. Roku 1634 byl jmenován vrchním velitelem švédského okupačního vojska ve Slezsku. Po porážce Švédů ustoupil do Poznaně, kde pak také zemřel.\n\n"}
{"id": "494691", "url": "https://cs.wikipedia.org/wiki?curid=494691", "title": "Mercedes-Benz Sprinter", "text": "Mercedes-Benz Sprinter\n\nMercedes Benz Sprinter je dodávkový automobil vyráběný německou firmou Mercedes-Benz. V roce 1995 se stal nástupcem modelu Mercedes-Benz T 1 („Bremer Transporter“). Od roku 2006 je vyráběna druhá generace řady Sprinter, ta v roce 2013 prošla faceliftem.\n\nSamonosná karoserie se užívá v mikrobusech,uzavřených dodávkách a například k přestavbám na obytnou dodávku.\n\nKaroserie s rámem se používá pro různé druhy nástaveb valníkového, skříňového, plachtového typu.\n\nNa severoamerickém trhu (NAFTA) se Sprinter zatím neprodává pod značkou Mercedes-Benz, ale Dodge (do 31. prosince 2009) a jako Freightliner Sprinter (v USA).\n\nAktuální modely k zapracování – na stránkách MB (odkaz):\n\nhttps://web.archive.org/web/20150527022323/http://www.mercedes-benz.cz/content/czechia/mpc/mpc_czechia_website/czng/home_mpc/van/home/new_vans/models/sprinter_906/panel_van_/data/dimensions.html#_int_van:home:model-navi:dimensions\n"}
{"id": "494695", "url": "https://cs.wikipedia.org/wiki?curid=494695", "title": "Shawn Crawford", "text": "Shawn Crawford\n\nShawn Crawford (* 14. ledna 1978 Van Wyck, Jižní Karolína) je americký atlet, sprinter, olympijský vítěz a halový mistr světa v běhu na 200 metrů.\n\nV roce 2004 získal na halovém MS v Budapešti stříbrnou medaili v běhu na 60 metrů, když v cíli prohrál o tři setiny s Britem Jasonem Gardenerem.\n\nNa letních olympijských hrách 2004 v Athénách vybojoval v novém osobním rekordu 19,79 s zlatou medaili v běhu na 200 metrů. Jen těsně mu unikla medaile ze stometrové trati, kde skončil na 4. místě v čase 9,89 s. Olympijským vítězem se stal pozdější dopingový hříšník Justin Gatlin, stříbro bral Francis Obikwelu z Portugalska a bronz Maurice Greene, který byl o dvě setiny rychlejší než Crawford.\n\nPoslední výrazný úspěch zaznamenal na Mistrovství světa v atletice 2009 v Berlíně, kde doběhl ve finále dvoustovky v čase 19,89 s na čtvrtém místě. Na bronzovou medaili, kterou vybojoval jeho krajan Wallace Spearmon ztratil čtyři setiny.\n\nHala\n\nDráha\n\n"}
{"id": "494703", "url": "https://cs.wikipedia.org/wiki?curid=494703", "title": "Kamoi (1922)", "text": "Kamoi (1922)\n\nKamoi (: ~ mys v podprefektuře Širibeši, Hokkaidó) byl tanker japonského císařského námořnictva z roku 1922, který byl 1933 přestavěn na nosič hydroplánů, 1940 přestavěn na zásobovací loď létajících člunů a 1943 zpět na tanker. Zúčastnil se druhé čínsko–japonské války a podílel se na budování japonských základen hydroplánů a létajících člunů v Pacifiku. Po přestavbě zpátky na tanker se na podzim 1944 zúčastnil jedné cesty ze Singapuru do Japonska a při zpáteční cestě na počátku roku 1945 byl potopen americkými letouny v Hongkongu.\n\n\"Kamoi\" byl objednán v amerických loděnicích firmy \"New York Shipbuilding\" v Camdenu v New Jersey. Původně mělo být v rámci plánu 8-8 na rozvoj loďstva postaveno osm oceánských tankerů pro doprovod loďstva, ale \"Kamoi\" zůstal jedinou lodí ve své třídě. Byl dokončen 12. září 1922.\n\nDne 27. září 1922 vyplul z Filadelfie a 15. prosince doplul do Jokosuky.\n\nJako tanker podnikl \"Kamoi\" celkem 25 cest mezi Japonskem a severní Amerikou.\n\nV roce 1932 se po šanghajském incidentu císařské námořnictvo rozhodlo přestavět \"Kamoi\" na nosič hydroplánů. Přestavby se ujaly loděnice Uraga (浦賀船渠株式会社 \"Uraga Senkjo Kabušiki Kaiša\") ve stejnojmenném městě (dnes část Jokosuky). Práce začaly v únoru 1933 a trvaly až do 1. června 1934. Během nich byl \"Kamoi\" v červenci 1933 přiřazen přímo k \"Rengó kantai\". Po ukončení přestavby nesl \"Kamoi\" dvanáct hydroplánů Kawaniši E5K1, jejichž příslušnost ke \"Kamoi\" prozrazoval kód 5-xx. \"Kamoi\" nenesl katapult, takže letouny musely startovat z vodní hladiny. Kromě nové role mohl \"Kamoi\" i nadále plnit roli tankeru.\n\nV září 1935 se \"Kamoi\" zúčastnil v rámci 4. \"kantai\" (第四艦隊 ~ loďstvo) „červeného loďstva“ námořního cvičení v severozápadním Pacifiku. Při následném „incidentu 4. loďstva“, kdy byla 4. \"kantai\" zasažena tajfunem bylo mnoho lodí poškozeno, ale zda (a jak vážně) byl poškozen \"Kamoi\" není známo.\n\nV letech 1936 a 1937 prošel \"Kamoi\" další rekonstrukcí, při které byla upravena záď a loď dostala nový jeřáb pro vyzvedávání hydroplánů zpět na palubu.\n\nDne 28. ledna 1937 vyplul \"Kamoi\" spolu s novou minonoskou \"Okinošima\" (která rovněž byla vybavena letounem a dokonce i katapultem) a torpédoborci \"Asanagi\" a \"Júnagi\" z Jokosuky. Cílem této výpravy byl průzkum Karolínských a Marianských ostrovů za účelem nalezení vhodných míst pro budování vojenských základen a letišť. Bylo navštíveno 21 přístavů a dalších jedenáct lokalit bylo prozkoumáno ze vzduchu. Mezi 29. červnem a 5. červencem 1937 se \"Kamoi\" zúčastnila spolu s \"Okinošimou\", \"Asanagi\", \"Júnagi\" a letouny z jokosucké námořní letecké základny leteckého cvičení.\n\nPočátkem července 1937 byl \"Kamoi\" pověřen princem a vrchním velitelem námořního štábu Hirojasu Fušimou pátrat po zmizelé Amelii Earhartové a Fredu Noonanovi, jejichž Lockheed L-10E Electra zmizela beze stopy po startu z Lae. Po pár hodinách ale bylo pátrání odvoláno.\n\nPo incidentu na mostě Marca Pola (7. července 1937) se císařské námořnictvo zapojilo do šanghajské operace. V srpnu 1937 proto \"Kamoi\" působil ve Východočínském moři severozápadně od Formosy a u Šanghaje. Dne 23. srpna zaútočily hydroplány z \"Kamoi\" spolu s hydroplány z bitevních lodí \"Nagato\" a \"Mucu\" na pozemní cíle u Šanghaje. Stíhací doprovod jim zajišťovaly stíhací letouny z \"Rjúdžó\". Dne 12. října vyslala \"Kamoi\" dva E8N2 nad Nanking. Proti nim odstartovala letka čtyř odlehčených Curtiss Hawk III plukovníka Kchao Čch'-changa, složená ze zbytků 3., 4. a 5. leteckého pluku čínského letectva. Hawk no. 2404 se srazil s jedním E8N2, který se zřítil a posádka zahynula. Druhý E8N2 byl donucen nouzově přistát na Jang-c’-ťiang, ale po přistání byl Hawky postřelován a následně potopen. Jeho posádka rovněž zahynula. Mezi padlými byl i velitel palubní skupiny \"šósa\" (少佐 ~ korvetní kapitán) Nambu.\n\nPočátkem roku 1938 působil \"Kamoi\" u pobřeží provincie Kuang-tung. Jednoho dne (Hackett & spol. neuvádí přesné datum) vyslal letku E8N2, aby zaútočily na cíle v Kantonu. Jednomu E8N2 se podařilo nad cílem sestřelit čínský průzkumný letoun. Druhého dne ale čtveřice E8N2 při obdobné misi narazila na čínský Gloster Gladiator Mk.I pilotovaný britským dobrovolníkem. E8N2 byly sice několikrát zasaženy, ale během desetiminutového souboje Brit zjistil, že E8N2 není lehká kořist a nakonec se stáhl.\n\nV květnu 1938 se Japonci prostřednictvím 2. kombinované \"kaigun tokubecu rikusentai\" (海軍特別陸戦隊 ~ Speciální námořní vyloďovací jednotka) pokusili obsadit cizineckou čtvrť v Amoy. Mezi japonskými jednotkami podporujícími vylodění se v rámci 3. \"kókú sentai\" (航空戦隊 ~ divize mateřských lodí) nacházel i \"Kamoi\". Ráno 10. května hydroplány z \"Kamoi\" a \"Kamikawa Maru\" bombardovaly mosty, silnice a lodě severovýchodně od Amoy. Po mezinárodní intervenci se ale Japonci museli stáhnout. V srpnu 1938 operoval \"Kamoi\" na řece Jang-c'. Poté se opět přesunul na jih a mezi 12. a 25. říjnem podporoval spolu s letadlovými loděmi \"Kaga\", \"Sórjú\", \"Rjúdžó\" a nosičem hydroplánů \"Notoro\" japonskou ofenzívu v Kuang-tungu, během které 21. října padl Kanton. I poté zůstával \"Kamoi\" u čínských břehů a 15. prosince se k němu přidal nový nosič hydroplánů \"Čijoda\".\n\nV říjnu 1939 \"Kamoi\" opustil čínské vody a 15. listopadu byl spolu s \"Čijodou\" přidělen k 17. \"sentai\" (戦隊 ~ divize) nově obnovené 4. \"kantai\" na Truku.\n\nV roce 1940 se podílel (spolu s nosiči \"Čijoda\" a \"Kinugasa Maru\") na budování základen hydroplánů na ostrovech Dublon (Truk), Malakal (Palau), Roi a Eyebe (oba Kwajalein) a Saipan. V lednu 1940 operoval ve východní části Marshallových ostrovů, zejména u ostrovů Roi-Namur v atolu Kwajalein, Emidj v atolu Jaluit a u atolu Wotje. Kromě hledání vhodných lokací pro založení základen také poskytoval servis hydroplánům \"Jokohama kókútai\" (横浜航空隊 ~ Jokohamský letecký pluk/skupina) při jejich přeletech. Téhož roku byl Kamoi konvertován na zásobovací loď létajících člunů (a jako takový oficiálně překlasifikován 15. listopadu) a poté poskytoval na Kwajaleinu servis létajícím člunům Kawaniši H6K od \"Dai Nippon Kókú Kaisja\" (大日本航空会社 ~ Aerolinky velkého Japonska). \"Kamoi\" podléhal velení 24. \"kókú sentai\" (航空戦隊 ~ letecká flotila) 4. \"kantai\".\n\nVypuknutí druhé světové války 8. prosince 1941 zastihlo \"Kamoi\" na Truku v rámci 24. \"kókú sentai\". V druhé polovině ledna 1942 podporoval \"Kamoi\" obsazení Rabaulu, ve kterém se japonské jednotky vylodily 23. ledna.\n\nDne 17. října 1943 připlul \"Kamoi\" do Surabaye z Balikpapanu. Mezi 22. až 25. říjnem plul \"Kamoi\" spolu s bývalou zásobovací lodí ponorek \"Rio de Janerio Maru\" ze Surabaye do Singapuru. Část cesty je doprovázela minolovka \"W-8\". Dne 29. října se vydal do Penangu, odkud 3. listopadu zamířil – doprovázen stíhačem ponorek \"č. 8\" – na západ do Port Blair na Andamanech. Tam dorazil večer 5. listopadu a posléze se vrátil do Singapuru. Dne 10. listopadu se opět vydal ze Singapuru do Penangu. Pravděpodobně kolem 19. prosince vykonal \"Kamoi\" cestu ze Sabangu na severu Sumatry do Singapuru, eskortován stíhačem ponorek \"č. 8\".\nVečer 23. ledna 1944 připlul \"Kamoi\" do Kendari na jihovýchodě Celebesu. Dne 26. ledna vyplul spolu se třemi doprovodnými plavidly podél jižního pobřeží Celebesu do Makassaru na jihozápadě ostrova. Letecké krytí zajišťovaly hydroplány. Ráno 28. ledna proplouval \"Kamoi\" s doprovodem Salajarskou úžinou (), když jej přibližně v 5.50 zpozorovala ponorka USS \"Bowfin\". Ponorka, která byla na své čtvrté misi, pak \"Kamoi\" sledovala celý den. Během dne byla pětkrát donucena se ponořit kvůli hlídkujícím hydroplánům. Kolem 21.00 zaútočila na hladině na kličkující cíl. Šest podle radaru zaměřených a odpálených torpéd ale cíl minulo. Torpéda přilákala pozornost doprovodných plavidel, která ale ponorku neobjevila. Po přebití torpéd se \"Bowfin\" ve 22.00 pokusil o druhý útok na hladině. Opět vystřelil šest torpéd a tentokrát dvě zasáhla \"Kamoi\" uprostřed. \"Bowfin\" se přiblížil na hladině, ale byl zpozorován a \"Kamoi\" po něm zahájil palbu ze svých děl a kulometů. Vynořená ponorka proto otočila zpět a ve 22.45 vystřelila dvě torpéda ze zadních torpédometů. Obě ale minula. Další dvě torpéda ze záďových torpédometů následovala ve 23.29 a tentokrát zasáhla. \"Kamoi\" se nacházel na pozici a jeho příď byla ponořená hluboko do vody. Další vypálené torpédo loď minulo a tak se \"Bowfin\" opět pokusil přiblížit. Byl opět zpozorován a opět zahnán palbou z \"Kamoi\". Ve 23.48 odpálil \"Bowfin\" poslední torpédo, které zasáhlo. Jelikož střelba z \"Kamoi\" začala být nepříjemně přesná, ponorka se ponořila a ponechala svoji oběť jejímu osudu. \"Kamoi\" rovněž opustil scénu a najel na mělčinu aby se nepotopil.\n\nPo střetnutí s ponorkou \"Bowfin\" a následném uváznutí na mělčině byl \"Kamoi\" pravděpodobně již 29. ledna 1944 odvlečen z Makassarské úžiny. Dne 1. února připlul do námořní základny Seletar na Singapuru, kde začaly opravy. Během nich byl 15. dubna \"Kamoi\" překlasifikován zpět na tanker, neboť Japonsko potřebovalo nahradit ztráty obchodního loďstva (převážně způsobené ponorkami) a zajistit dodávky strategických surovin pro domácí ostrovy. S překlasifikováním souviselo i odstranění zařízení pro manipulaci s hydroplány.\n\nDne 29. srpna byly opravy i konverze hotové a staronový tanker \"Kamoi\" se 6. září vydal na svoji první plavbu v konvoji. Spolu s ním vypluly ze Singapuru tankery \"Kjokuto\" a \"Okigawa Maru\", doprovázené torpédoborcem \"Sacuki\" a stíhači ponorek \"č. 30\" a \"č. 33\". Dopoledne 8. září se \"Okigawa Maru\" a \"č. 30\" oddělily a pluly napřed do Miri na severu Borneu, kde téhož dne večer zakotvil i zbytek konvoje. V Miri se konvoj zdržel a přidala se k němu další plavidla.\n\nKonvoj MIMA-11 vyplul odpoledne 15. září z Miri a kromě \"Kamoi\" a patnácti dalších nákladních lodí s konvojem pluly \"kaibókany\" \"č. 8\", \"č. 25\", \"č. 28\" a \"č. 32\". Konvoj měl namířeno do Manily na Filipínách. Plavil se podél pobřeží a vyhledával úkryty v četných kotvištích. Když 21. září zahájila americká TF 38 nálety na cíle v Manilské zátoce a okolí, rozkázal \"čúdžó\" (中将 ~ viceadmirál) Gun'iči Mikawa (toho času vrchní velitel Jihovýchodního loďstva), aby byly všechny zásobovací lodě přesunuty do Coron Bay () severně od Palawanu. \"Kamoi\" se proto 22. září oddělil od konvoje (který se zrovna nacházel v Bacuit Bay na severu Palawanu) a zamířil do Coron Bay.\n\nRáno 24. září zaútočilo na lodě v Coron Bay 96 stíhacích F6F Hellcat a 22 střemhlavých bombardérů SB2C Helldiver z letadlových lodí TF 38 (mimo jiné i TG 38.3: USS \"Intrepid\", USS \"Cabot\" a USS \"Lexington\"). V době útoku (kolem 9.00) se \"Kamoi\" nacházel spolu s dalšími nákladními loděmi a jedním torpédoborcem v kotvišti na severním okraji Coron Bay u ostrova Lusong (). \"Kamoi\" se stal cílem letounů AG-31 z \"Cabot\". Dva Hellcaty od VF-31, které pilotovali James M. Bowie a Charles W. Dietrich, zasáhly \"Kamoi\" na přídi. Přestože poškození bylo vážné, podařilo se \"Kamoi\" uniknout na jih přes celou zátoku a dostat se na volné moře. Dalším zásahům (a potopení) tak \"Kamoi\" unikl, což se ale nedá říci o mnoha dalších lodích, které nálet zastihl.\n\nNásledujícího dne ráno vyplul konvoj MIMA-11 z Bacuit Bay a zamířil k Manile. Cestou se k němu pravděpodobně připojil poškozený \"Kamoi\". Kvůli leteckým útokům na Manilu byl konvoj přesměrován do Takaa. Časně ráno 27. září plul \"Kamoi\" velmi pomalu 240 mil jihozápadně od Manily, když na něj v 5.00 zaútočila vynořená ponorka USS \"Bonefish\" na pozici Ze čtyř vystřelených torpéd jedno zasáhlo a způsobilo na \"Kamoi\" další poškození. Pravděpodobně 29. září \"Kamoi\" dorazil do Manily a po nouzových opravách v Cavite zamířil do San Fernando v Lingayenském zálivu. Tam 2. října dorazily i zbývající tři lodě konvoje MIMA-11, který byl zdecimován americkými ponorkami.\n\n\"Kamoi\" se v San Fernando spolu se třemi zbývajícími tankery MIMA-11 přidal ke konvoji MATA-28, který ráno 6. října vyplul na moře. Konvoj doprovázely \"kaibókany\" \"č. 8\", \"č. 32\" a \"č. 25\", stíhače ponorek \"č. 28\", \"č. 30\", \"č. 33\" a \"č. 41\" a minolovka \"č. 20\". Další zastávkou mělo být Takao. Již hodinu a půl po vyplutí byl v 8.00 konvoj napaden ponorkou USS \"Aspro\". Všechna tři vystřelená torpéda sice minula, ale v 15.30 zaútočila ponorka USS \"Cabrilla\" a její torpéda již své cíle našla. Tanker \"Jamamizu Maru č. 2\" byl potopen a \"Hokujei Maru\" musel najet na břeh u Viganu. Po tomto přepadu se večer konvoj vrátil do Lapoc Bay na Filipínách.\n\nKrátce po půlnoci na 7. října přišlo hlášení o americkém svazu pohybujícím se u Formosy, kam měl konvoj původně namířeno. Konvoj byl rozdělen a zatímco část lodí zůstala, \"Kamoi\" spolu s šesti dalšími loděmi se vydal do přístavu Jülin na jihu Chaj-nanu v Číně. V 6.00 se \"Kamoi\" spolu s \"Tačibana Maru\" oddělil od zbytku konvoje, doprovázaly je \"kaibókan\" \"č. 8\" a stíhač ponorek.\n\nV 16.30 8. října byl poplach ohledně amerického svazu u Formosy odvolán a konvoj MATA-28 v 18.00 zase zamířil do Takaa. V noci z 8. a 9. října se konvoj stal terčem amerických ponorek. Ponorka USS \"Hoe\", která těžce poškodila \"kaibókan č. 8\" a potopila \"Kohoku Maru\" a ponorka USS \"Sawfish\" potopila \"Tačibana Maru\". Tanker \"Kamoi\" se oddělil od konvoje a zamířil do Hongkongu, kam v 16.00 9. října zamířil i zbytek konvoje.\n\nDne 11. října dorazil \"Kamoi\" do Hongkongu, kde byl umístěn do suchého doku a konečně mohly být opraveny rozsáhlé škody způsobené Hellcaty z \"Cabot\" a ponorkou \"Bonefish\". Během oprav byl \"Kamoi\" 5. listopadu opět poškozen leteckým útokem. Po ukončení oprav odplul do Japonska.\n\nV 8.20 31. prosince 1944 vyplul \"Kamoi\" s konvojem HI-87 z Modži v průlivu Kanmon a zamířil na jih do Singapuru. \"Kamoi\" byl vlajkovou lodí velitele konvoje. V konvoji kromě \"Kamoi\" plulo dalších osm tankerů, jeden transportér a eskortu zajišťovaly letadlová loď \"Rjúhó\", torpédoborce \"Šigure\", \"Hatakaze\", \"Hamakaze\", \"Isokaze\" a \"kaibókany\" \"Mikura\", \"Kurahaši\" a \"č. 13\". Ráno 3. ledna 1945 konvoj zastavil na Čoušanských ostrovech (舟山岛) u Šanghaje, kde se kvůli hrozícímu nebezpečí leteckých útoků na Formosu zdržel až do 5.00 5. ledna.\n\nCestou na Formosu byl konvoj 7. ledna zpozorován „vlčí smečkou“ amerických ponorek, kterým se ale podařilo pouze těžce poškodit tanker \"Munakata Maru\". Večer konvoj zakotvil u západního pobřeží Formosy s tím, že jednotlivé lodě doplují do Takao samostatně. \"Kamoi\" vyrazil spolu s \"Kaiho Maru\" a eskortou 8. ledna ve 12.00. \"Kaiho Maru\" pro poruchu motorů odpadla a spolu s ní zůstala pozadu i část eskorty. \"Kamoi\" ale ve 23.13 téhož dne zakotvil na vnější rejdě takaoského přístavu.\n\nKolem 12.00 9. ledna se lodě v přístavu a okolí staly cílem náletu letounů z TF 38. \"Kamoi\" ale vyvázl relativně lehce s pouze lehkým poškozením – pravděpodobně od blízkého dopadu pumy. Následujícího dne v 17.00 vyrazil konvoj pěti lodí na další úsek cesty do Mako, kam je eskortoval torpédoborec \"Šigure\" a devět \"kaibókanů\". Na moři byl 12. ledna cíl cesty změněn na Hongkong, kam konvoj dorazil v 11.00 následujícího dne.\n\nDopoledne 15. ledna byl konvoj v Hongkongu zastižen leteckým náletem, který \"Kamoi\" přečkal bez vážných škod. Stejné štěstí ale neměl následující den, když na přístav zaútočily letouny z TF 38. \"Kamoi\" byl v 11.24 poškozen těsným dopadem pumy na levoboku a následně ve 12.40 inkasoval \"Kamoi\" přímý zásah do strojovny. Po TF 38 zaútočily armádní P-51 Mustang od 14th AF, které \"Kamoi\" postřelovaly a zapálily.\n\nDalší těžké škody utrpěl \"Kamoi\" 5. dubna, když se Hongkong stal cílem bombardérů B-24 Liberator. \"Kamoi\" zasáhlo několik pum a 8. dubna tanker vlivem průsaků dosedl na dno přístavu. Dne 13. dubna byl \"Kamoi\" opuštěn posádkou. Po kapitulaci japonské posádky v Hongkongu byl \"Kamoi\" v roce 1946 vyzvednut Brity ze dna přístavu a sešrotován.\n\nDne 3. května 1947 byl \"Kamoi\" vyškrtnut ze seznamu lodí japonského námořnictva.\n\n"}
{"id": "494709", "url": "https://cs.wikipedia.org/wiki?curid=494709", "title": "Proliferace (metodologie)", "text": "Proliferace (metodologie)\n\nProliferace je v metodologii rozmnožování teorií, tedy vytváření alternativní teorie, a to i v případě, kdy již existují teorie obecně přijímané a dostatečně potvrzené. Podle jednoho z významných filozofů vědy Paula Karla Feyerabenda touto metodologickou zásadou by se mělo řídit ve výzkumné praxi. Dále také říká, že právě tvorba alternativních teorií má chránit vědu před zaostáváním a dogmatismem, napomáhá vzniku různých experimentálních procedur, umožňuje různé pokusy o interpretaci stejných empirických dat a odstraňuje důvody pro zavádění hypotéz ad hoc. Ve vědě existují alternativní teorie neustále a jejich konflikt je příčinou vývoje vědy. Různé přístupy jsou tedy pro vědu i filozofii metodologicky nezbytné.\n\nVědecká revoluce je momentem, kdy zvítězí jedna teorie. Ta se pak dále vyvíjí a vyvolává nové alternativy vedoucí k jejím změnám a zdokonalování. Feyerabend odmítá kumulativní charakter vývoje vědy, protože podle něj stará teorie nemůže být zahrnuta do nové teorie. (Nepřenechává nové teorii nic ze svých pojmů, zákonů.)\n\n"}
{"id": "494710", "url": "https://cs.wikipedia.org/wiki?curid=494710", "title": "The First Noel", "text": "The First Noel\n\nThe First Noel (tedy doslova „První Vánoce,“ někdy též The First Nowell či jenom Noel) je tradiční anglická vánoční koleda, původem nejspíše z oblasti Cornwallu (i když tvary Nowell a Noel jsou srovnatelným s francouzským \"Noël\", a tak je koledě někdy nesprávně připisován francouzský původ). Koleda pochází nejspíše z 16. až 18. století a ve své současné podobě byla poprvé vydána v roce 1823 ve sborníku \"Some Ancient Christmas Carols\", který redigoval William B. Sandys a Davies Gilbert.\n\nPod názvem „A svátky jsou“ s textem Pavla Vrby ji v roce 2010 nazpívali Lucie Bílá a Karel Gott\n\n"}
{"id": "494719", "url": "https://cs.wikipedia.org/wiki?curid=494719", "title": "Genrich Jagoda", "text": "Genrich Jagoda\n\nGenrich Grigorijevič Jagoda (rusky \"Генрих Григорьевич Ягода\", * jako Jenon Geršеvič Jeguda , Rybinsk, carské Rusko – 15. března 1938, Moskva, SSSR) byl velitel NKVD a iniciátor několika moskevských procesů. On sám však byl na Stalinův příkaz zbaven funkce a popraven.\n\nNarodil se do rodiny židovského hodináře. V roce 1907 se připojil k bolševikům. Po říjnové revoluci roku 1917 se stal členem Čeky a v září 1923 ho jmenovali druhým zástupcem předsedy Felixe Dzeržinského. Když roku 1926 Dzeržinskij zemřel, stal se zástupcem nového předsedy Vjačeslava Menžinského. Kvůli Menžinského vážné nemoci se mu podařilo získat koncem dvacátých let faktickou kontrolu nad tajnou policií. V roce 1931 byl však přeřazen na nižší funkci druhého zástupce předsedy.\n\nV červnu roku 1934, měsíc poté, co Menžinskij zemřel, jej Josif Stalin jmenoval lidovým komisařem pro vnitřní záležitosti. Jagoda byl notoricky znám pro svou lásku k hazardu a sukničkářství. Když byl v prosinci roku 1934 zavražděn Sergej Kirov, rozpoutal Stalin velký teror.\n\nOn sám dohlížel na vyslýchání bývalých sovětských vůdců Grigorije Zinověva a Lva Kameněva v srpnu roku 1936, což je důležitý milník ve stalinových čistkách. Stal se jedním ze zakladatelů Gulagu, systému sovětských koncentračních táborů. V září roku 1936 byl nahrazen Nikolajem Ježovem, který dohlížel na zbylé čistky.\n\nPoté se stal lidovým komisařem pro poštu a telekomunikace. V březnu roku 1937 však byl na Stalinův rozkaz zatčen. Při soudním procesu roku 1938 řekl na svou obhajobu, že byl přesvědčený stalinista a že byl ke Stalinovi stejně loajální jako Ježov. Tato obhajoba mu však nebyla k ničemu. Poté se musel přiznat k údajné vraždě svého předchůdce v NKVD Menžinského a ke spolupráci se Zinověvem a Kameněvem při vraždě Kirova. Navíc mu neprospělo, když se zjistilo, že osm let před procesem vyjádřil soucit k Nikolaji Bucharinovi, kterého Stalin z politbyra vyhnal. Byl shledán vinným ze zrady a spiknutí proti sovětské vládě a spolu s Bucharinem a jinými obžalovanými odsouzen k trestu smrti. Rozsudek byl vykonán 15. března 1938.\n\nAlexandr Orlov, šéf GRU a původem také žid, se bavil s Jagodou několik dní před exekucí. Když se Orlov Jagody ptal, jestli věřil v Boha, Jagoda odpověděl „\"Od Stalina jsem si nezasloužil nic jiného než vděčnost za svou věrnou službu; od Boha jsem si zasloužil nejzávažnější trest za porušení jeho přikázání. Teď se dívejte, kde já jsem a posuďte sám: je tam Bůh, nebo ne...“\" \n\nStejný osud potkal i jeho nástupce Nikolaje Ježova a později i Lavrentije Beriju. Ježov byl popraven roku 1940, Berija o třináct let později.\n\n"}
{"id": "494722", "url": "https://cs.wikipedia.org/wiki?curid=494722", "title": "Šalhevet (Sinaj)", "text": "Šalhevet (Sinaj)\n\nŠalhevet (: שלהבת, : Shalhevet) byla izraelská osada nacházející se na Sinajském poloostrově, na jeho západním pobřeží, při Suezském zálivu v prostoru egyptské vesnice Abu Rudeis.\n\nV roce 1967 byla celá oblast Sinajského poloostrova během Šestidenní války dobyta izraelskou armádou. Osada Šalhevet byla založena v roce 1971 jako součást projektu izraelské těžařské firmy Israel Petroleum Company, která využívala zdejší ropné ložisko. Po Jomkipurské válce byla v procesu odpoutávání egyptských a izraelských sil vrácena velká část pobřeží Suezského zálivu pod částečnou epytskou svrchovanost. K 1. prosinci 1975 tak byla oblast ropného pole Abu Rudeis včetně izraelské osady Šalhevet předána Egyptu. Na místě zrušené osady se nyní rozkládá egyptské sídlo Abu Rudeis.\n\n"}
{"id": "494725", "url": "https://cs.wikipedia.org/wiki?curid=494725", "title": "Lisa Ann", "text": "Lisa Ann\n\nLisa Ann (* 9. května 1972, Easton,Pensylvánie, USA) je americká pornoherečka.\n\nNarodila se v Eastonu v Pensylvánii. V roce 1990 začala pracovat jako erotická tanečnice, z vydělaných peněz platila svá studia na vysoké škole, kde se stala diplomovanou zubní asistentkou. V červenci 1993 se stala pornoherečkou, ale skončila v roce 1997, kvůli strachu z AIDS. Později několik let pracovala jako tanečnice ve strip klubech po celých Spojených státech, dokud se nevrátila do pornoprůmyslu jako agentka a později i jako herečka. V listopadu 2006 založila talentovou agenturu Clear Talent Management, která byla později přejmenována na Lisa Ann's Talent Management. Nyní je spojena s Seymore Buttsem Lighthouse Agency.\n\n2. října 2008 získala roli ve filmu \"Who's Nailin' Paylin?\", kde parodovala republikánskou kandidátku na viceprezidentku Spojených států amerických Sarah Palinovou. Snímek, vytvořený Larrym Flyntem ze společnosti Hustler Video, ji ukazuje při sexu s dalšímu pornohvězdami, které parodují další dobře známé americké političky, jako například Hillary Clintonovou (herečka Nina Hartley) a Condoleezzu Riceovou (herečka Jada Fire).Tento film vyšel v den voleb 4. listopadu 2008.\n\n31. října 2008 Hustler oznámil, že bude hrát ve scéně \"Obama is Nailin' Paylin\", kde se opět představila v roli \"Serra Paylin\", scéna si tentokrát utahuje z prezidentského kandidáta Baracka Obamy. Scéna je ke zhlédnutí pouze pro členy na stránkách Hustler a na Blu-ray vydání filmu. Není k dispozici na DVD vydání. Tato \"bonusová scéna\" byla vydána den před volbami 3. listopadu 2008. V březnu 2009 bylo oznámeno, že Hustler má v plánu vytvořit pokračování \"Who's Nailin' Paylin?\" s ní opět v roli \"Serra Paylin\". Film vyšel 26. srpna 2009 pod názvem \"Letterman is Nailin Palin.\" Lisa se představila také jako \"Serra Paylin\" v malé roli v Eminemově novém videoklipu \"We Made You\".\n\nPo velké podpoře od pornoherce C. J. Wrighta, absolvovala svůj režisérský debut s filmem \"Hung XXX\", vydaném v září 2009 společností Justin Slayer International.\n\nTina Fey, kterou parodovala v \"\", žertovala že ví o zahraniční politice více než Fey a Sarah Palin dohromady.\n\n\n"}
{"id": "494733", "url": "https://cs.wikipedia.org/wiki?curid=494733", "title": "Ř", "text": "Ř\n\nŘ (minuskule ř) je písmeno používané v češtině, slezštině a hornolužické srbštině. V české abecedě, kde reprezentuje zvýšenou alveolární vibrantu, se obvykle řadí samostatně za písmeno R (např. v Ottově slovníku naučném je ještě řazeno stejně jako R). Analogicky k „ř“ je funkčně polské a kašubské \"rz\", tedy změkčuje souhlásku r. Polské „rz“ se však vyslovuje jako znělá retroflexní frikativa, na rozdíl od českého ř, které je tzv. vibranta, viz následující příklad: polské () proti českému (). Polské „rz“ tak ve výslovnosti splynulo s historicky odlišnou hláskou ż (např. \"morze\" – moře vs. \"może\" – možná/může, obě ).\n\nV češtině se ř vyslovuje jako (nebo jako vázaný alofon nezněle ), zvýšená alveolární vibranta. \n\nV hornosrbštině jako neznělá postalveolární frikativa .\n\nVe slezštině jako znělá (), respektive neznělá retroflexní frikativa ().\n"}
{"id": "494735", "url": "https://cs.wikipedia.org/wiki?curid=494735", "title": "Ďábel z Vinohrad (album, 1970)", "text": "Ďábel z Vinohrad (album, 1970)\n\nĎábel z Vinohrad (1970) je výběrové album z tvorby Jiřího Šlitra, které sestavil Jiří Datel Novotný. V roce 1987 pak vyšla reedice tohoto alba, ale v jiném grafickém zpracování. Grafika původního alba z roku 1970 byla ale znovu použita na albu \"Ďábel z Vinohrad\" z roku 2005, jde však o jiný výběr.\n\nAlbum obsahuje 7 písniček a jeden Šlitrův monolog, většina nahrávek (celá první strana (1–4) a monolog \"Jak se zachovat v případě požáru\") byla nahrána v Semaforu při představení \"Ďábla z Vinohrad\".\n\n"}
{"id": "494742", "url": "https://cs.wikipedia.org/wiki?curid=494742", "title": "Manažerská role", "text": "Manažerská role\n\nManažerská role je pojem z oblasti managementu. Ze sociologického hlediska je role manažera funkce, ve které manažer působí ve vztahu k jiným lidem, z hlediska managementu role vyjadřují specifické formy chování, které jsou potřebné k vykonání úkolu daného pracovního místa nebo práce. Manažerské role existují ve vztahu k podřízeným, nadřízeným, ke spolupracovníkům, majitelům a zákazníkům. Dělí se na:\n\nKaždý manažer zaujímá tři role, jsou jimi vedoucí, podřízený a spolupracovník, základní role každého manažera spočívá v pomoci skupině spolupracovníků splnit určitý úkol, udržet skupinu jako celek a zajistit, aby všichni spolupracovníci přispěli k řešení úkolu dle svých schopností a možností.\n\nTato základní role předpokládá splnění podmínek modelu tří kruhů, tento kruh má dvě fáze, tj. poznávací a realizační. V poznávací fázi je třeba poznat potřebu úkolu, poznat potřeby zachování skupiny a poznat individuální potřeby. Následuje fáze realizační, zde je třeba zajistit splnění úkolu, budovat a udržovat tým a stimulovat rozvoj jednotlivců.\nPři plnění některých úkolů může docházet k určitému tlaku mezi konání role mezi spolupracovníky, to je tzv. konflikt rolí. Existují:\n\nNejznámější a nejcitovanější charakteristiku rolí zavedl v roce 1973 Henry Mintzberg, profesor řízení na McGillově univerzitě v Montrealu.\n"}
{"id": "494745", "url": "https://cs.wikipedia.org/wiki?curid=494745", "title": "Erla (přítok Bartuvy)", "text": "Erla (přítok Bartuvy)\n\nErla je říčka na západě Litvy, v Žemaitsku, v Klajpedském kraji, v Příbaltské nížině, která protéká okresy Skuodas a Kretinga. Pramení v obci Šaukliai v okrese Skuodas. V horním toku teče směrem na jih, u obce Erlėnai se stáčí vpravo do opačného směru na sever a dále teče paralelně s horním tokem 500 – 800 m širokým říčním údolím na sever. Je to levý přítok řeky Bartuva, do které se vléva u obce Puodkaliai. Délka toku je 28 km, plocha povodí je 111,4 km². Koryto je regulované, šířka 5 – 9 m, hloubka 1,5 – 2,4 m. Průměrný spád je 1,08 m/km. Rychlost toku je 0,1 m/s. průměrný průtok v ústí je 1,41 m³/s. U obce Kernai je na říčce rybník o rozloze 84 ha. Horní a střední tok Erly je na území Chráněné krajinné oblasti Salantai.\n"}
{"id": "494750", "url": "https://cs.wikipedia.org/wiki?curid=494750", "title": "Žezlo krále Ottokara", "text": "Žezlo krále Ottokara\n\nŽezlo krále Ottokara (francouzsky \"Le Sceptre d'Ottokar\") je osmý díl komiksové série \"Tintinova dobrodružství\", které napsal a ilustroval belgický spisovatel a ilustrátor Hergé.\n\nŽezlo krále Ottokara bylo poprvé vydáno jako černobílý komiks 4. srpna 1938 v časopise \"Le Petit Vingtiéme, barevná verze o 62 stranách byla vydána roku 1947. V České republice album vydal Albatros, v roce 2007.\n\nTintin hledá člověka, který si zapomněl aktovku, a nachází profesora Nestora Halamu, který je sfragistou, odborník na pečeti. Ukazuje Tintinovi svoji sbírku pečetí, včetně jedné, která patří syldavskému králi Ottokaru IV. Tintin pak objeví, že on a profesor Halama jsou pod dohledem podezřelých mužů. Ti dokonce pošlou bombu do Tintinova bytu ve snaze zabít ho. Tintin podezřívaje Syldávské lidi, přijímá Halamovu nabídku doprovázet ho do Syldávie.\n\nV letadle začne Tintin podezřívat svého společníka. Profesor Halama při cestování letadlem nekouří a nezdá se, že by potřeboval brýle, které nosí, zatímco před tím Halama hodně kouřil a měl velmi slabý zrak. Během mezipřistání Tintin předstírá pád a chytá se Halamových vousů, usuzuje, že Halama je podvodník. Nicméně je to (pro Halamu) bolestně reálné. Tintin se rozhodne o věci nepřemýšlet, když však letí nad Syldávií, pilot letadla otevře dveře pod Tintinovým sedadlem a ten padá dolů, do vozu se slámou.\n\nTintin si myslí, že někdo chce ukrást žezlo krále Ottakara IV. V Syldávii musí mít stávající král vždy žezlo, jinak musí odstoupit, neboť tradice jsou založené v minulosti, kdy král žezlem porazil úkladného vraha. Proto každý rok král jezdí v průvodu v den sv. Wladimira ukazovat žezlo lidu, který zpívá státní hymnu spojenou s ním. Tintinovi se podaří, navzdory spiklencům, vládnoucího krále Muskara XII. varovat. Král spěchá do královské klenotnice, kde nachází Halamu, královského fotografa, stráže v bezvědomí a zjistí, že žezlo bylo ukradeno.\n\nTintinovi přátelé, detektivové Kadlec a Tkadlec, jsou povoláni, aby celou záležitost prošetřili, ale jejich teorie jak bylo žezlo ukradeno - zloděj hází žezlo mezi železnými tyčemi - se ukáže jako špatná a pro nešikovné detektivy jako bolestivá. Později Tintin zahlédne v hračkářství dělo na pružinu, které mu dá vodítko - profesor Halama požádal o fotografie královských listin a žezla a fotoaparát posloužil jako maskování „děla“, což umožnilo „vystřelit“ žezlo z hradu přes okenní mříže.\nPři prohledávání lesa, Tintin zjistí, že žezlo našli špióni z nepřátelské sousední země, Bordurie. Tintin je pronásleduje až k hranicím Syldávie, kde se mu podaří žezlo získat. V peněžence jednoho z agentů objeví doklady, které prokazují, že krádež žezla byla součástí velkého plánu na obsazení Syldávie jejich dlouhodobě politickým nepřítelem- Bordurií.\n\nTintin ukradne Messerschmitt Bf 109 z Bordurijského vojenského letiště (na kterém je připraven letecká eskorta připravená pro část „Anschlussu“, připojení Syldávie), aby přiletěl s žezlem ke králi včas. Je sestřelen Syldavskými vojáky, kteří přirozeně zahájili palbu jako na nepřítele, který narušil vzdušný prostor Syldávie. Zbytek cesty dokáže ujít pěšky.\nMezitím ministr vnitra informuje krále, že se šíří zvěsti, že žezlo bylo odcizeno a že Bordurští agenti napadli své vlastní lidi, aby se cítili utlačováni a měli důvod k zabrání Syldávie. Král se právě chystá abdikovat, když náhle přibíhá Filuta s žezlem v tlamě (před tím vypadlo Tintinovi z kapsy).\n\nTintin předává králi dokumenty, které vzal muži, který ukradl žezlo. Ty prokážou, že povstáním stojí mimo jiné také Müsstler, šéf strany Ocelová garda. Král jako opatření zatýká Müsstlera a jeho lidi a mobilizuje jednotky podél hranic s Bordurií. Bordurie stáhne své jednotky 20 km za hranice, a zdůrazňuje, že si vždy „přála jen mír“ a kritizuje Syldávii za „podezřelé“ chování (v té samé místnosti visí plán a podrobnosti o připravované invazi do Syldávie).\nDruhý den je Den svatého Wladimira a Tintin získává jako první cizinec rytířský řád Zlatého Pelikána. Další šetření v plánovaném povstání odkryje, že profesor Halama je jeden z páru identických jednovaječných dvojčat: Hector Halama je unesen a nahrazen svým bratrem Alfredem, který odletěl do Syldávie místo něj.\n\nTintin a Filuta se vracejí domů hydroplánem s Kadlecem a Tkadlecem, kteří utrpí chvilkový šok, když se zdá, že letadlo na konci padá do moře. Oba se smějí své hlouposti a vystupují… do moře…\nStejně jako příběhy \"Modrý lotos, Tintin v Zemi Sovětů\" a \"Ulomeném uchu\", má \"Žezlo krále Ottokara\" výrazný politický podtext. Krádež žezla je jen částí spiknutí, které má ponořit Syldávii do politické krize a uvolnit cestu pro invazi Bordurie.\n\nNapsaný v roce 1938, příběh připomíná smutnou invazi Mussoliniho Itálie a nacistického Německa do sousedních států. Nicméně v tomto případě si Mussolini nechce přisvojit evropskou zemi. Nespatřený vůdce spiknutí se nazývá Müsstler - vzniklo spojením Benito Mussolini a Adolf Hitler. Müsstler je hlava Železné gardy. Název naznačuje, že to je profašistická polovojenská skupina, podobně jako SA nebo ?černokabátníci?, které byly v Evropě mezi válkami běžné. V letech před druhou světovou válkou byly v Rumunsku velmi aktivní tzv. Železné gardy (fašistické a antisemitské skupiny), které byly často ve sporu s králem Rumunska, Karlem II, kterého obviňovali z korupce a toho, že se nechává ovlivňovat svou židovskou ženou. Ve skutečnosti ve stejném roce kdy byly železné gardy potlačovány, bylo poprvé vydáno \"Žezlo krále Ottakara\". Předák Železných gard, Codreanu, byl popraven za zradu Rumunské vlády. Železná garda byla ve vládě v roce 1940 pod Horio Simou, krátce po abdikaci krále. Avšak Hitler v lednu 1941 přestal podporovat konzervativnějšího generála Antonescu a Železná garda byla vyloučena z vlády a zlikvidována.\n\nNěmecká cenzura tisku neomezovala knihu během okupace Belgie v průběhu druhé světové války, přestože zde byla častá schémata, děje válek a převratů v historii Balkánu, z nichž mnohé měly původní fašistické pohyby vlád během roku 1930, a nebylo jasné Německým okupantům na kterou stranu se Hergé přiklonil, neboť Německo jak bylo uvedeno podporovalo autoritářský režim v Rumunsku pod záštitou krále, který vlastně násilně potlačoval rumunské Železné gardy.\n\nPřestože se Kadlec a Tkadlec poprvé objevili už ve Faraonových doutnících v roce 1934, tak se dočkali svých jmen až v tomto albu, kdy je Tintin představuje profesoru Halamovi na letišti.\n\nTintin se zde také seznamuje s dalšími důležitými postavami - s operní zpěvačkou Biancou Castafiore a plukovníkem Borisem, který se objevuje pod jménem Jorgen jako Tintinův nepřítel v dvojalbu Míříme na Měsíc a První kroky na Měsíci.\n\nSyldávština je podobně jako ostatní fiktivní jazyky v tintinovských albech slang Marolliens, lidí dělnické třídy jedné čtvrti Bruselu, ke kterému jsou přidány slovanské koncovky \"s\" a \"z\".\n"}
{"id": "494756", "url": "https://cs.wikipedia.org/wiki?curid=494756", "title": "Seznam webových aplikačních frameworků", "text": "Seznam webových aplikačních frameworků\n\nSeznam Aplikačních frameworků pro webové aplikace podle použitého programovacího jazyka.\n\n\n\n\n\n\n\n\n\n\n\n\n\n"}
{"id": "494758", "url": "https://cs.wikipedia.org/wiki?curid=494758", "title": "Lacek z Kravař a Helfštejna", "text": "Lacek z Kravař a Helfštejna\n\nLacek z Kravař (* asi 1348 – † koncem roku 1416 Fulnek?). Byl významný moravský šlechtic z rodu pánů z Kravař. Proslavil se jako diplomat a přední moravský podporovatel husitství.\n\nJeho otcem byl Drslav z Kravař, majitel Fulneku a Bílovce. Přesné datum jeho narození neznáme, předpokládá se, že se narodil kolem roku 1348. Staršími Lackovými bratry byli Vok, Beneš a Drslav, měl také dvě sestry Ofku a Dorotu. Po smrti svého otce se dostal do finančních potíží. Avšak po smrti strýce Ješka z Kravař zdědil Lacek z Kravař hrad Helfštýn, který rozšířil a vybudoval z něj reprezentativní sídlo. Kolem roku 1370 uzavřel manželství s Markétou, která byla dcerou niského zemského hejtmana Jaráče z Pogorelé. Spolu měli syny Jana a Drslava a dceru Elišku. Roku 1372 byl ve sporech se Šternberky ohledně statků v Hostýnských vrších, později byl ve sporu s jinými šlechtici ještě několikrát. Sám pak zasedal u soudů jak v Brně tak Olomouci.\n\nNa počátku moravských markraběcích válek se přiklonil na stranu Prokopa Lucemburského a dobyl hrad Hluboký, který mu zůstal i po skončení bojů, kdy se stal věrným stoupencem markraběte Jošta.\n\nRoku 1383 získal se svým bratrem Vokem do zástavy Hradec nad Moravicí. Dále získal statky na Přerovsku a Hranicku. Roku 1398 získává po smrti svého bratra Beneše panství Fulnek a Bílovec. V roce 1385 se účastnil vojenské výpravy do Uher na pomoc bratru Václava IV. Zikmundu Lucemburskému, který vybojovával uherskou korunu. Když roku 1386 zemřel Lackův bratr Vok, Lacek spravoval majetky svých nezletilých synovců – Starý Jičín, Nový Jičín, Štramberk a Vsetín a též biskupská léna Rožnov pod Radhoštěm a Místek. Na konci 14. století se zapojoval do urovnávání sporů a byl oblíben jak na dvoře moravského markraběte, tak na královském dvoře v Praze. Lucemburkové ho využívají i jinak. Například roku 1389 ručil za peníze, které Jošt slíbil svému bratru Prokopovi náhradou za statky na západě Horních Uher. To dokládá Lackovo bohatství.\n\nLacek založil roku 1389 augustiánský klášter ve Fulneku a roku 1391 v Prostějově. Postihla ho však rodinná tragédie, když ztratil oba dva syny. V roce 1399 se Lacek účastnil bojů v poslední fázi moravských markraběcích válek a stal se i přítelem Zikmunda Lucemburského. Lacek i na dále rozšiřuje svůj majetek a roku 1400 získal i statky na západní Moravě, mezi jinými Náměšť nad Oslavou se zdejším hradem a Velké Meziříčí. Konečně roku 1401 získává po smrti Anny ze Šternberka panství Odry, navíc si zabral i zbytek jejího panství, který měl zdědit jeho příbuzný Petr z Kravař a Plumlova. Zřejmě tak učinil neoprávněně, neboť zabrané statky musel po soudním procesu z let 1406–1407 Petrovi vrátit. V roce 1404 dostal hrad Hoštejn a Tršice. I tak byl Lacek nejbohatším mužem na Moravě, který vlastnil 16 hradů, 2 hrádky, 3 tvrze, 11 měst, 7 městeček a 180 vsí.\n\nRoku 1407 Lacek odešel do Prahy, kde se stal v březnu hofmistrem českého království a koncem roku i nejvyšším pukrabím. Aktivně se účastnil rozhodování královské kanceláře a zasedání českého zemského soudu. Podílel se i na organizaci bojových akcí proti odpůrcům krále Václava IV. Při svém působení v Praze se Lacek seznámil s mistrem Janem Husem, který ho ovlivnil. 5. května 1408 byl otráven jeho stejnojmenný synovec – olomoucký biskup Lacek z Kravař. V roce 1410 jako stoupenec Poláků vyjednal, aby příslušníci lapkovských bojových družin, mezi které patřil např. Jan Žižka či Jan Sokol z Lamberka, byli omilostněni a účastnili se bojů polské koruny proti Řádu německých rytířů. Stal se také ochráncem Jana Husa a jeho stoupenců.\n\nPo smrti markraběte Jošta v roce 1411 se stal král Václav IV. markrabím Moravy. Protože nemohl vykonávat přímo tuto funkci, pověřil Lacka z Kravař funkcí moravského zemského hejtmana. Lacek tedy opustil funkci nejvyššího purkrabího v Praze a vrátil se na Moravu. Nadále se účastnil politických jednání na nejvyšší úrovni a svou politikou ovlivňoval i některá rozhodnutí v rámci Českého království. Na Moravě využíval svého postavení k uvádění Husových stoupenců do kněžského stavu. 2. února 1412 uzavírá s Václavem IV. a dalšími moravskými šlechtici zemský landfrýd v Brně. V roce 1412 také hostil v Novém Jičíně polského krále Vladislava II. Jagella. V roce 1414 se účastnil tažení na pomoc Polákům proti Řádu německých rytířů. Poté co byl mistr Jan Hus uvězněn v Kostnici, Lacek proti tomu protestoval. Organizoval i listy českých a moravských šlechticů proti Husovu uvěznění a později upálení. V roce 1416 se účastnil zasedání olomoucké cúdy. \n\nLacek z Kravař zemřel někdy v prosinci roku 1416. Byl pohřben v klášterním kostele fulneckých augustiniánů. Jeho majetky zdědil Petr z Kravař a Strážnice.\n\n\n\n"}
{"id": "494759", "url": "https://cs.wikipedia.org/wiki?curid=494759", "title": "Největší dalekohledy v Česku", "text": "Největší dalekohledy v Česku\n\nNejvětší dalekohledy v Česku jsou v tomto seznamu řazeny podle průměru. Jsou zde zahrnuty pouze profesionální přístroje (používané na hvězdárnách); dalekohledy amatérské pouze tehdy, nabízejí-li pozorování pro veřejnost. Přístroje nad 50 cm jsou v první části článku probrány podrobněji, menší teleskopy s průměrem 30-50 cm jsou zaznamenány v tabulce ve druhé části.\n\nOndřejovský „dvoumetr“ je největší dalekohled v České republice. Jeho hlavní zrcadlo má průměr 2 metry a primární ohniskovou vzdálenost 9000 mm. Pro vědecká pozorování se dále užívá Cassegrainovo ohnisko (29,16 m) a Coudé ohnisko (63,5 m), jež je také v současnosti jako jediné využíváno. Teleskop byl do provozu uveden 23. srpna roku 1967 při příležitosti 13. kongresu Mezinárodní astronomické unie v Praze.\nJeho pozorovací program zahrnuje spektroskopická pozorování specifických typů horkých hvězd (horké hvězdy se zakázanými čarami; např. FS CMa), binárních a vícenásobných systémů (např. formula_1 Lyrae) či modelování atmosfér horkých hvězd. K pořizování spekter se používá spektrograf umístěný v Coudé ohnisku.\nBěhem svého provozu prošel dalekohled dvěma velkými modernizacemi, první v roce 1982 (výměna řídící elektroniky, zlepšení dostupnosti některých optických prvků, výměna ložiska v montáži; plný provoz až od června 1989) a druhé v letech 1997–1998 (instalace nového počítačového řídícího systému).\nSamotná kopule dalekohledu má průměr 21,1 metru a hmotnost 195 tun a její speciálně zkonstruovaný vícevrstvý plášť má velmi dobré tepelně izolační vlastnosti, což je důležité pro kvalitní astronomická pozorování.\n\nTento druhý největší teleskop v Česku je umístěn na Hvězdárně Kleť v Jižních Čechách. Hlavní zrcadlo má průměr 1,06 m a ohniskovou vzdálenost 318 mm. Pro vědecká měření je používán od února 2002. Hlavním cílem výzkumu je přesná astrometrie planetek a komet s neobvyklými drahami.\nKLENOT je zkratka z anglického názvu celého pozorovacího projektu (\"Kle\"ť Observatory \"N\"ear Earth and \"O\"ther Unusual Objects Observation \"T\"eam and Telescope, tedy Dalekohled určený pro pozorování blízkozemních asteroidů a jiných těles s neobvyklými drahami). Tým projektu tvoří Jana Tichá, Miloš Tichý, Michal Kočer a Michaela Honková. Jako detektor je používána CCD kamera, celá soustava má pak dosah asi do 22. magnitudy při tříminutové expozici a patří tak mezi světovou špičku ve svém oboru. Během provozu dalekohledu se díky němu podařilo objevit desítky planetek.\n\nDalekohled má průměr 0,82 m a ohniskovou vzdálenost 4300 mm. Je to teleskop\nNewtonova typu. Používá se hlavně pro fotografování oblohy.\nHvězdárna, jež se nachází východně od města Rtyně v Podkrkonoší, byla slavnostně otevřena v červnu 1980. Specializuje se na astrofotografii a testování nových optických přístrojů. Návštěva je možná pouze po předchozí domluvě.\n\nZrcadlový dalekohled o průměru 0,65 m se nachází v kopuli o průměru 8 metrů v areálu Astronomického ústavu Akademie věd České republiky, v blízkosti známého „dvoumetru“. V roce 1993 byl kompletně přestavěn a zautomatizován. Hlavní náplní pozorovacího programu je fotometrie blízkozemních asteroidů pomocí CCD kamery umístěné v ohnisku teleskopu. Zpracováním naměřených údajů mohou astronomové získat světelnou křivku planetky, z níž lze stanovit rotační periodu tělesa; to, zda (zdánlivě) rotuje kolem více než jedné osy, popřípadě odhalit jeho podvojnost. Současně se může zkoumat vliv YORP efektu či jiných mechanismů ovlivňujících rotaci planetek.\n\nDalekohledem o průměru 0,62 m a ohniskové vzdálenosti 2780 mm disponuje observatoř Masarykovy univerzity v Brně. Teleskop typu Newton v ohnisku s citlivou CCD kamerou se věnuje převážně odbornému pozorování galaxií, hvězdokup, mlhovin, proměnných hvězd, komet či jiných těles sluneční soustavy.\n\nKromě teleskopu KLENOT (viz výše) je na Hvězdárně na Kleti od roku 1992 v provozu také zrcadlový dalekohled o průměru 0,57 m. Po modernizaci v roce 1993 (instalace CCD kamery) začal být využíván týmem Jany Tiché v programu astrometrie planetek a komet. V roce 1997 se tento program stal nejproduktivnějším na světě ve svém oboru, v letech 1998–2001 pak druhým. Během provozu se jím podařilo objevit několik stovek nových planetek a v roce 2000 dokonce jednu kometu, 196P/Tichý (starší označení: P/2000 U6).\n\nV kopuli hvězdárny je instalován od roku 2001 zrcadlový dalekohled typu Cassegrain o průměru hlavního zrcadla 0,5 m a ohniskové vzdálenosti 7,8 m. Je určen jak pro vizuální, tak i fotografická pozorování.\nSpolečně se zrcadlovým dalekohledem je na mohutné montáži německého typu také instalován velký refraktor s průměrem objektivu 150 mm a ohniskovou vzdáleností 2,4 metru.\nDalekohled se kromě běžných pozorování pro návštěvníky hvězdárny využívá také pro vlastní odborná pozorování v oblasti proměnných hvězd a exoplanet.\nhttp://www.hvezdarna-slany.cz\n\nOd roku 2007 je na Hvězdárně v Rokycanech v provozu 0,508 m dalekohled typu Dall-Kirgham o ohniskové vzdálenosti 3454 mm. Je určen pro vizuální i fotografické použití. Jeho instalací se Česko stalo první evropskou zemí, která tímto typem přístroje disponovala. Otevírací doba hvězdárny je po celý rok ve čtvrtek večer.\nHvězdárna v Uherském Brodě je vybavena 0,5 m dalekohledem typu Newton s ohniskovou vzdáleností 2500 mm, familiárně pojmenovaném Theodor (po jednom ze zakladatelů a prvním vedoucím astronomického kroužku). Byl zakoupen koncem roku 2003, ale do plného provozu byl po rekonstrukci kopule uveden až v roce 2006 při oslavách 45. výročí otevření hvězdárny. Je plně přístupný veřejnosti během otevírací doby hvězdárny.\n\nDalekohled typu Cassegrain má průměr hlavního zrcadla 0,5 m a ohniskovou vzdálenost 10 000 mm. Hvězdárna se specializuje na astrofotografii a testování nových optických přístrojů. Návštěva je možná pouze po předchozí domluvě.\n\nHvězdárna je vybavena teleskopem typu Newton o průměru 0,5 m a s ohniskovou vzdáleností 3000 mm. Je zde provozována jak odborná činnost, tak i pozorování objektů hvězdné oblohy pro veřejnost.\n\nHlavním přístrojem na hvězdárně je 0,5 m dalekohled Newtononova typu s ohniskovou vzdáleností 2000 mm. Používá se na focení a pro veřejnost na pozorování deep-sky objektů, např. galaxií, hvězdokup či mlhovin. Dalekohled má dva okulárové výtahy a otočné sekundární zrcadlo s aretací ve dvou pozicích. Jedna z pozic je určena pro vizuální pozorování. Po otočení sekundárního zrcátka na druhou stranu je obraz přesměrován do CCD kamery. Ta je společně s komakorektorem/reduktorem (který zkracuje ohnisko na 1.46 m a zvyšuje světelnost na f/2.9) umístěna na derotátoru a elektronickém ostření Gemini Focusing Rotator. Do provozu byl uveden v roce 2016. Veškeré info zde:http://hvezdarnajicin.cz/index.php/2017-11-07-13-02-00/vybaveni \n\nNásledující tabulka uvádí seznam teleskopů o průměru 30–50 centimetrů.\n\n\n"}
{"id": "494764", "url": "https://cs.wikipedia.org/wiki?curid=494764", "title": "Katedrála Sé ve Funchalu", "text": "Katedrála Sé ve Funchalu\n\nKatedrála Nanebevzetí Panny Marie v Sé (portugalsky \"Sé Catedral de Nossa Senhora da Assunção\") stojí ve farnosti Sé ve Funchalu. Byla zbudována v létech 1493 až 1518. Stavbu inicioval portugalský král Manuel I. Přípravou byl pověřen architekt Pêro Anes. \n\nStavba byla dokončena roku 1514, ale při povýšení Funchalu na město zde již byla sloužena mše roku 1508. Některé detaily, a také zvonice, byly dokončeny až roku 1518.\n\nKostel vlastní stříbrný procesní kříž věnovaný Manuelem I. Na interiér bylo použito místní madeirské dřevo.\n\nVedle katedrály je dnes umístěna socha papeže Jana Pavla II. Původně byla instalována ve městě blíže k nábřeží.\n"}
{"id": "494765", "url": "https://cs.wikipedia.org/wiki?curid=494765", "title": "Prohazovačka", "text": "Prohazovačka\n\nProhazovačka, lidově kátrovačka, gatrovačka, kátro, katro (z německého \"das Gatter\" – mříže) je síto, které slouží k prohazování, prosívání, kátrování písku na stavbě, než se vhodí do míchačky. Až do let devadesátých byla nutná a nezbytná všude tam, kde se míchala malta na zdění a do omítek. Od poloviny let sedmdesátých se ve velkých pískovnách začala postupně objevovat strojní síta a bylo možné si dovézt tříděný písek, což bylo pro zedníky úplným dobrodiním. Ruční prosívání bylo fyzicky velmi namáhavé.\n\nKátrovačka se skládá z obvodového rámu z kulatiny, průměr 14 mm o rozměrech 900×1200 mm. Uprostřed, na délku, je ještě výztuha ze stejného materiálu. Tento rám je pak vypleten ocelovým pletivem s různou velikostí ok, 12 až 16 mm. K jedné z kratších stran je připevněna další tyč jako opěra.\n\nProhazovačka se postavila zešikma a lopatou se na její horní část nahazoval písek. Ten se sunul dolů a propadal přes pletivo. Druhý způsob, hlavně u malty na omítky, byl ten, že se s kolečkem přijelo k míchačce a položila se přes něj prohazovačka. Řidší malta se vyklopila na pletivo a propadla přes do kolečka. Prohazovačkou se přitom třáslo. Kameny, které nepropadly, se odhodily stranou. Tento způsob byl rychlejší, než kdyby se písek napřed prohazoval. Malta ale musela být řidší, což nevadilo, pokud se omítalo fankou. Protože dnes už každá pískovna písek třídí a navíc se stále více používá hotová malta v pytlích, prohazovačka ze staveb vymizela. Také ona je již dnes muzejním exponátem.\n\nMéně časté, ale obtížně nahraditelné je použití prohazovačky při prosívání zahradních substrátů a kompostu.\n\n"}
{"id": "494766", "url": "https://cs.wikipedia.org/wiki?curid=494766", "title": "Ljudmila Kolčanovová", "text": "Ljudmila Kolčanovová\n\nLjudmila Sergejevna Kolčanovová ( ; * 1. říjen 1979, Šarja, Kostromská oblast) je ruská atletka, mistryně Evropy ve skoku dalekém.\n\nV roce 2005 skončila šestá na halovém ME v Madridu. V témže roce získala zlatou medaili na světové letní univerziádě v tureckém İzmiru, kde se zúčastnila také trojskoku a obsadila šesté místo. O rok později zvítězila na mistrovství Evropy ve švédském Göteborgu výkonem 693 cm. Stříbro získala Portugalka Naide Gomesová, která skočila o devět centimetrů méně. Uspěla také na světovém poháru 2006 v Athénách, kde skočila do vzdálenosti 678 cm a pomohla Ruskám k celkovému vítězství, před týmem Evropy.\n\nV roce 2007 vybojovala na světovém šampionátu v japonské Ósace stříbrnou medaili, když její nejlepší pokus měřil 692 cm. O rok později se stala vítězkou evropského halového poháru v atletice v Moskvě. Na stupních vítězů ji doplnily krajanky Taťána Lebeděvová (zlato) a Taťjana Kotovová (bronz). Na Mistrovství Evropy v atletice 2010 v Barceloně obsadila ve finále výkonem 675 cm páté místo.\n\n\n"}
{"id": "494773", "url": "https://cs.wikipedia.org/wiki?curid=494773", "title": "Charles Clerke", "text": "Charles Clerke\n\nKapitán Charles Clerke (22. srpna 1741 – srpen 1779) byl důstojník Royal Navy, který se v 18. století zúčastnil čtyř průzkumných plaveb.\n\nClerke začal studovat na Královské námořní akademii v Portsmouthu, když mu bylo 13 let. Během sedmileté války sloužil na palubě lodí HMS \"Dorsetshire\" a HMS \"Bellona\".\n\nV červnu 1764 se připojil k expedici kapitána Johna Byrona do Tichého oceánu, vykonané na lodi HMS \"Dolphin\". \"Dolphin\" se vrátil v květnu 1766. Obeplul Zeměkouli během 22 měsíců, co byla do té doby nejrychlejší plavba kolem světa. \n\nDalší tři plavby vykonal pod velením Jamese Cooka.\n\nPrvní plavby Jamese Cooka v letech 1768–1771 se zúčastnil ve funkci pomocníka prvního důstojníka na lodi HM Bark \"Endeavour\". Cook ho roku 1771 jmenoval aktivním důstojníkem. \n\nBěhem druhé plavby Jamese Cooka konané v letech 1772–1775 byl Clerke druhým důstojníkem na lodi HMS \"Resolution\".\n\nV období mezi druhou a třetí Cookovou plavbou Clerke sloužil ve vězení pro dlužníky. Zde se nakazil tuberkulózou, na kterou později zemřel.\n\nBěhem třetí plavby Jamese Cooka Clerke nejprve velel na lodi HMS \"Discovery\" a po smrti kapitána Cooka v únoru 1779, převzal velení celé výpravy. Během plavby na Kamčatku Clerke zemřel na TBC. Byl pohřben na Kamčatce 29. srpna 1779. Roku 1913 byl britskou admiralitou zřízen v Petropavlovsku-Kamchatském malý pomník k uctění jeho památky. Po Clerkově smrti převzal velení výpravy John Gore a s ním se výprava také vrátila do Británie.\n\n"}
{"id": "494777", "url": "https://cs.wikipedia.org/wiki?curid=494777", "title": "Wörthersee", "text": "Wörthersee\n\nWörthersee ( ) je jezero v Rakousku, nachází se západně od města Klagenfurt. Má rozlohu 19,39 km² a je tak největším jezerem ve spolkové zemi Korutany a 5. největším v Rakousku.\n\nJezero je propojené s městem Klagenfurt vodním kanálem, po kterém jezdí výletní lodě. Na východním břehu jsou kromě Klagenfurtu významné dva menší přístavy Krumpendorf a Pörtschach. Na západním břehu stojí zámek Velden s přístavem. Jižní břeh jezera je méně osídlen a převážně zalesněn, zatímco severní břeh je více zasažen civilizací.\nNa skalnatém poloostrově (bývalém ostrově) vybíhajícím z jižního břehu se nachází městečko Maria Wörth, které je nejstarší křesťanskou osadou v Korutanech (mariánský kostel z 9. století). Nad městečkem se tyčí 100 m vysoká tříposchoďová moderní rozhledna Pyramidenkogel.\n\nDíky podzemním pramenům má voda v jezeře v létě teplotu až 28 °C. V zimě hladina zamrzá.\n\nVodní plocha dnes slouží především k rekreaci. Vyhlášené je především koupání v relativně teplé a čisté vodě. Provozuje se zde jachting, soukromá i veřejná motorová lodní doprava. V zimě se upravují dráhy pro bruslení na přírodním ledě.\n\n"}
{"id": "494802", "url": "https://cs.wikipedia.org/wiki?curid=494802", "title": "Dead by Sunrise", "text": "Dead by Sunrise\n\nDead by Sunrise byl vedlejší projekt zpěváka Chestera Benningtona z kapely Linkin Park. Do kapely dále patřili Amir Derakh, Ryan Shuck, Frank Zummo a Anthony Valcic ze skupiny Julien-K.\n\nFormování skupiny započalo již v roce 2005, kdy Chester Bennington psal písně pro Minutes to Midnight. Zpěvák to okomentoval tím, že se mu podařilo napsat několik krásných songů, ovšem byl si vědom jejich stylové odlišnosti od hudebního stylu Linkin Park a tak se rozhodl pro založení Dead by Sunrise. Bennington byl však natolik vytížen psaním Minutes to Midnight a následným koncertováním, že CD od kapely nemohlo být realizováno dříve než v roce 2009.\n\n\"Out of Ashes\" je název prvního studiového alba od této skupiny. Album se umístilo na 29. místě v Billboard 200 a z desky pochází dva singly pojmenované „Crawl Back In“ a „Let Down“ (obě písně mají oficiální videa).\n\n"}
{"id": "494811", "url": "https://cs.wikipedia.org/wiki?curid=494811", "title": "Chad Nes", "text": "Chad Nes\n\nChad Nes ( חַד נֵס, podle názvu části přísahy hnutí Betar a zároveň akronym zrušených izraelských osad na Sinajském poloostrově: Cholit, Dikla a Naot Sinaj, v oficiálním přepisu do angličtiny Had-Nes, přepisováno též Had Nes) je izraelská osada a vesnice typu společná osada (\"jišuv kehilati\") na Golanských výšinách v Oblastní radě Golan.\n\nNachází se v nadmořské výšce 30 metrů, cca 18 kilometrů severovýchodně od města Tiberias, cca 63 kilometrů severovýchodně od Haify a cca 125 kilometrů severovýchodně od centra Tel Avivu. Leží ve střední části Golanských výšin, respektive na jejich západním okraji, v místech kde tato náhorní plošina klesá k údolí řeky Jordán, jejíž tok je od vlastní osady vzdálen necelé dva kilometry. Východně od obce pak podobně výrazný krajinný reliéf má údolí toku Nachal Mešušim, do něhož zde ústí Nachal Zavitan.\n\nChad Nes je na dopravní síť napojen pomocí lokální silnice číslo 888, která na jihu ústí do okružní komunikace okolo Galilejského jezera.\n\nChad Nes leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena v roce 1989. Myšlenka na zřízení nové osady se začala rodit již v roce 1982, kdy byly zrušeny a vystěhovány izraelské osady na Sinaji. Z okruhu hnutí Betar a Cherut tehdy vznikl záměr přesídlit některé osadníky vystěhované ze Sinaje do nové vesnice na Golanech a vybrali pro ni toto místo. V roce 1987 se začala formovat skupina budoucích obyvatel Chad Nes a první obyvatelé se sem nastěhovali v roce 1989. Nakonec se tu ale neusadila ani jedna z rodin ze Sinaje, pro které byla vesnice původně plánována.\n\nChad Nes funguje na základě modelu společná osada (jišuv kehilati), tedy bez výraznějšího kolektivního hospodaření. V obci funguje zařízení předškolní péče o děti. Základní škola je k dispozici v Merom Golan, střední školství ve městě Kacrin. Ekonomika je založena na turistice, zejména využívající nedaleký tok řeky Jordán. Existují plány zřídit poblíž Chad Nes turistickou vesničku.\n\nChad Nes je osadou se sekulárním obyvatelstvem. Jde o menší sídlo vesnického typu s dlouhodobě silně rostoucí populací. K 31. prosinci 2014 zde žilo 815 lidí. Během roku 2014 stoupla populace o 3,8 %.\n\n\n"}
{"id": "494818", "url": "https://cs.wikipedia.org/wiki?curid=494818", "title": "Švýcarské spolkové dráhy", "text": "Švýcarské spolkové dráhy\n\nŠvýcarské spolkové dráhy, německy \"Schweizerische Bundesbahnen (SBB)\", francouzsky \"Chemins de fer fédéraux suisses (CFF)\", italsky \"Ferrovie federali svizzere (FFS)\", rétorománsky \"Viafiers federalas svizras VFS\", anglicky \"Swiss federal railways SFR\") jsou státní železniční společnost, národní dopravce, se sídlem v Bernu.\n\n\nSíť SBB je skoro celá elektrifikovaná. Brünigbahn byla do roku 2005 jedinou úzkorozchodnou tratí SBB. Tato trať byla po spojení se společností Luzern-Stans-Engelberg-Bahn zahrnuta do nové společnosti Zentralbahn.\n\n"}
{"id": "494822", "url": "https://cs.wikipedia.org/wiki?curid=494822", "title": "SBB", "text": "SBB\n\nZkratka SBB označuje:\n\n"}
{"id": "494826", "url": "https://cs.wikipedia.org/wiki?curid=494826", "title": "Solomon Nunes Carvalho", "text": "Solomon Nunes Carvalho\n\nSolomon Nunes Carvalho (27. dubna 1815 Charleston – 27. května 1897) byl americký malíř, fotograf, spisovatel a vynálezce. Je známý jako průzkumník, který procestoval území Kansasu, Colorada a Utahu s Johnem C. Frémontem při jeho páté expedici. Mnoho slavných obrazů Starého Západu je založeno na fotografiích, které pořídil, ačkoli mnoho dalších bylo ztraceno nebo smícháno s těmi, které pořídili Mathew Brady a další jeho současníci.\n\nNarodil se 27. dubna 1815 v Charlestonu v Jižní Karolíně v židovské rodině španělsko-portugalského původu. Zabýval se portrétní fotografií metodou daguerrotypie.\n\nJe považován za průkopníka cestovatelské fotografie jako byli například Francis Bedford, George Wilson Bridges, Maxime Du Camp nebo Francis Frith.\n"}
{"id": "494834", "url": "https://cs.wikipedia.org/wiki?curid=494834", "title": "Panovnický dvůr", "text": "Panovnický dvůr\n\nDvůr (případně s upřesňujícími adjektivy, například královský dvůr, papežský dvůr čili kurie, knížecí dvůr) je souhrn osob, které patří do rozšířené domácnosti panovníka případně jiné mocné osoby. Kromě členů panovníkovy užší rodiny sem obvykle patří také nejrůznější hodnostáři, společníci a personál. Ve své nejrozvinutější podobě dvůr může zahrnovat až několik tisíc osob a plnit zároveň funkci centra ekonomické, zákonodárné, soudní i výkonné moci. Dvory jsou v různé podobě známy ze široké škály rozvinutých monarchických společností. Kromě mocenských center dvory obvykle byly i důležitými, často klíčovými centry kulturními a hybateli módy a mravů ve společnosti.\n\n"}
{"id": "494835", "url": "https://cs.wikipedia.org/wiki?curid=494835", "title": "Kurie", "text": "Kurie\n\nKurie může být:\n\n"}
{"id": "494839", "url": "https://cs.wikipedia.org/wiki?curid=494839", "title": "Hermann Krone", "text": "Hermann Krone\n\nHermann Krone (14. září 1827 Vratislav 17. září 1916 Laubegast, Drážďany) byl německý fotograf, vědec a publicista. Založil \"Historické didaktické muzeum fotografie\" v Drážďanech. Významně zasáhl do dějin fotografie v severních a severovýchodních Čechách.\n\nV roce 1849 studoval akademii v Drážďanech a stal se zde na krátkou dobu žákem Ludwiga Richtera. Jeho série z roku 1853 s názvem Labské pískovce je začátkem saské krajinářské fotografie. V letech 1870 - 1907 vedl přednášky a praktická cvičení oboru fotografie na polytechnice, později Technické univerzity v Drážďanech. Hermann Krone pracoval s počátkem procesu daguerrotypie a kalotypie a později také s průmyslově vyráběnými fotografickými materiály.\n\nFotografoval krajinářské snímky z Krkonoš a Českosaského Švýcarska, ale také hrady a důležité turistické body. Vedle Alsasana Brauna patří k prvním fotografům Krkonoš a vedle Roberta Halma s nejstaršími snímky z roku 1875 patřil k nejvýznamnějším fotografům ze saské strany hranice. Fotografie z těchto míst publikoval na vizitkách, pohlednicích nebo na edukativních tabulích pro studenty.\n\nJe autorem patrně nejstarší české turistické upomínkové fotografie pořízené v září 1853, na které je snoubenka Clementine s bratrem Heinrichem a matkou v hostinci pod Pravčickou branou při „prvním fotograficko krajinářském výletě do Saskočeského Švýcarska\".\n\nJeho studentem byl fotograf Alfred Noack.\n\nPro výukové účely daroval velkou sbírku fotografií a různých technických postupů, s vysokou kulturní hodnotou. V roce 1907 tuto sbírku dostal pro vědecké účely Fotografický institut Technické univerzity v Drážďanech, nyní Institut aplikované fotofyziky TU Dresden.\n\nHermann Krone zemřel v roce 1916 v Laubegastu u Drážďan. Jeho hrob se nedochoval.\n\n\n\n"}
{"id": "494840", "url": "https://cs.wikipedia.org/wiki?curid=494840", "title": "Leguán černý", "text": "Leguán černý\n\nLeguán černý (\"Ctenosaura similis\") je méně častěji chovaný druh leguánů. Dorůstá velikosti až 120 cm. Vyskytuje se ve Střední a Jižní Americe (od Mexika po Panamu), byl také introdukován na Floridu. Vyhledává sušší porosty tropického lesa, zdržuje se převážně vysoko ve větvích stromů, aktivní je ve dne.\n\nJe to vejcorodý živočich. Samice kladou vejce v podzemních norách, v písčitých půdách a na otevřených prostranstvích. Samice může naklást až 80 vajec. Většina mláďat se líhne v květnu. Živí se převážně masitou stravou – hlavně hmyzem, postupně s přibývajícím věkem však stávají téměř vegetariány, přesto však se i nadále mohou živit malými savci, ptáky, jinými ještěrkami a vejci.\n\nJedná se o velmi zajímavé ještěry, kteří mohou být chováni ve společnosti leguánů zelených. Dospělí samci bývají teritoriální vůči samcům stejného druhu, proto se k chovu nejlépe hodí skupina jednoho samce a více samic.\n\nTeplota: vzduchu v teráriu 25–28 °C. Nutná jsou lokální výhřevná místa, kde teplota dosahuje až 45 °C. Tato místa nejsnáze vytvoříme pomocí bodových žárovek. Noční pokles na pokojovou teplotu.\n\nVlhkost: cca 50–70% přes den, 80–90% v noci.\n\nOsvětlení: Je nutná vysoká intenzita světla. Vhodné jsou zářivky, ideálně Arcadia D3 nebo podobné. Pro vytvoření optimálních světelných podmínek se nejlépe hodí metal halidové osvětlení, které rovněž dodává dostatek UV záření. Ctenosaura similis potřebuje opravdu silné osvětlení terárií, proto lze doporučit lampy HQI nebo zářivky typu T5. Je třeba mít na paměti, že bez správného osvětlení budou leguáni strádat, neprojeví se naplno jejich zbarvení a nebudou se správně vyvíjet.\n\nRozmnožování: Samice kladou až 80 vajec s měkkou skořápkou. Inkubace při 29 °C trvá přibližně 80–100 dnů.\n\nSubstrát: Vlhký, kyprý substrát, např. Jungle Bedding nebo Cannabis Bedding, pokrytý drcenou kůrou.\n\nVybavení terária: Množství silnějších, horizontálně orientovaných větví. Vhodné je i korkové pozadí, po kterém leguáni často šplhají. Množství vyvýšených odpočinkových míst nejsnadněji vytvoříme pomocí korkových kmenů. Větší miska na vodu nebo bazének budou zvířaty často využívány. Terárium můžeme osadit živými nebo umělými rostlinami, popř. zakomponovat do interiéru xaxim.\n\nVelikost terária: Min. 150 × 80 × 150 cm pro jeden pár, větší terárium je výhodou.\n\nPotrava: Krmíme živým hmyzem (cvrčci, švábi, mouční červi apod.), popř. konzervovanými krmivy pro hmyzožravé plazy. Krmný hmyz vždy posypeme vhodným minerálním přípravkem. Je dobré mít v teráriu neustále malou misku s drcenou sépií, abychom předešli nedostatku vápníku.\n\n"}
{"id": "494841", "url": "https://cs.wikipedia.org/wiki?curid=494841", "title": "Josef Jaroslav Křičenský", "text": "Josef Jaroslav Křičenský\n\nJosef Jaroslav Křičenský (10. listopadu 1812 Holice – 16. dubna 1886 Nový Bydžov) byl český obrozenecký spisovatel.\n\nVystudoval gymnázium v Hradci Králové, kde byli jeho učiteli Václav Kliment Klicpera a Josef Chmela. V roce 1830 odešel do Prahy na univerzitu, kvůli hmotné nouzi ale musel studium předčasně ukončit. Stal se učitelským pomocníkem v Konárovicích a Kolíně. Platově mu toto zaměstnání nevyhovovalo, ale ani další pokus o zvýšení kvalifikace, účast na kurzu v Praze, se mu pro finanční problémy nepodařil. Nějakou dobu pak pracoval jako učitelský pomocník v Třebosicích, až nakonec získal stálé zaměstnání jako praktikant a úředník důchodového úřadu v Kolíně a později v Novém Bydžově.\n\nVětšina jeho literární tvorby pochází ze 40. a 50. let. Psal články a drobné povídky do časopisů \"Květy\" a \"Včela\". Samostatně vydal povídky \"Láska a hřích\" (1846), \"Kamarádi\" (1856), \"Jak se Koprnický Vávra dostal z rychtářství\" (1856), \"Lichvář a pokoutník\" (1857), \"Statkář a jeho láska\" (1857), \"Zmatkové života\" (1858) a \"Pravda ve lži\" (1860).\n\nDílo Křičenského a dalších spisovatelů z počátků národního obrození pomáhalo vzbudit v lidových vrstvách zájem o české knihy. Jeho povídky byly čtivé, poutavě vypravované. V 80. letech byl jedním z posledních žijících příslušníků této prukopnické generace.\n"}
{"id": "494845", "url": "https://cs.wikipedia.org/wiki?curid=494845", "title": "Mečovkovité", "text": "Mečovkovité\n\nMečovkovité (\"Xyridaceae\") je čeleď jednoděložných rostlin z řádu lipnicotvaré (\"Poales\"). Starší taxonomické systémy čeleď často řadily do řádu křížatkotvaré (\"Commelinales\") nebo do samostatného řádu \"Xyridales\".\n\nJsou to vytrvalé byliny s přízemními růžicemi listů a s oddenky. Mohou to být bahenní rostliny, mezofyty až xerofyty. Listy jsou jednoduché, střídavé, dvouřadě, řidčeji spirálně uspořádané, často kožovité, přisedlé, s listovými pochvami. Čepele jsou čárkovité, nedělené, celokrajné, ploché nebo oblé, žilnatina je souběžná. Jsou to jednodomé rostliny s oboupohlavnými květy. Květy jsou uspořádány v květenstvích, v hlávkách až klasech. Okvětí je rozlišeno na kalich a korunu. Kališní lístky jsou 3, zřídka 2, volné nebo 2 lístky na bázi srostlé. Koruna se skládá ze 3 lístků, nejčastěji žluté barvy, řidčeji bílé, modré až fialové. Tyčinky jsou 3, vnější kruh je přeměněn na 3 staminodia nebo chybí. Gynecum se skládá ze 3 plodolistů, je synkarpní, semeník je svrchní. Plodem je tobolka.\n\nJe známo asi 5 rodů a asi 260 druhů, které jsou rozšířeny hlavně v tropech a subtropech většiny světa s přesahem až do mírného pásu, hlavně v Severní Americe. V Evropě a v Asii (s výjimkou tropické jižní a jihovýchodní) chybí.\n\n\n\"Abolboda\",\n\"Achlyphila\",\n\"Aratitiyopea\",\n\"Orectanthe\",\n\"Xyris\"\n\n"}
{"id": "494853", "url": "https://cs.wikipedia.org/wiki?curid=494853", "title": "Jelení potok (přítok Malé Úpy)", "text": "Jelení potok (přítok Malé Úpy)\n\nJelení potok (dříve německy \"Löwen Bach - Lví potok\") je horský potok v Krkonoších.\n\nJelení potok pramení na východním svahu Sněžky, nejvyšší hory České republiky. Celý jeho tok se nachází na území Krkonošského národního parku, neupravený pramen pak na území Národní přírodní rezervace Prameny Úpy. Zpočátku Jelení potok prudce padá i přes několik vodopádů východním směrem po svahu Sněžky do Lvího dolu, kde mění směr na přibližně jižní. Po celou dobu tvoří potok osu hluboce zaříznutého údolí, které ze západní strany lemují Růžová hora a Pěnkavčí vrch a z východní Jelení hora. Asi kilometr před soutokem se v Jelením údolí potok stáčí k východu. Do Malé Úpy se vlévá zprava v místní části obce Malá Úpa Spáleném Mlýně.\n\nPo většinu délky vede po dně údolí souběžně s potokem neveřejná asfaltová cesta. Údolím nejsou vedeny žádné turistické trasy, díky čemuž se jedná o jedno z nejméně navštěvovaných míst Krkonoš. Nenacházejí se zde ani žádné významnější stavby.\n\nOd Jeleního potoka vybíhají boční údolí pouze západním směrem do masívu Růžové hory a z nich (zprava) přitékají významnější přítoky: Koulová strouha, Křížový potok a Messnerova strouha. Ta se do Jeleního potoka vlévá v místě jeho stočení na východ. Zleva se žádné významnější přítoky nevlévají.\n\n"}
{"id": "494857", "url": "https://cs.wikipedia.org/wiki?curid=494857", "title": "Al-Halládž", "text": "Al-Halládž\n\nAl-Halládž (asi 858 - 26. března 922 Bagdád) byl nejslavnějším súfijským mistrem a prvním mučedníkem súfismu. Legendy o Al-Halládžovi sepsal další známý sufijský mystik Attár v knize \"Zápisky o světcích\". Jeho nejslavnější výrok, kvůli kterému byl popraven velmi krutým způsobem, tedy odsekáním rukou a nohou a vystavením na pranýř, přičemž zemřel až následujícího dne statím hlavy s úsměvem na rtech, byl výrok \"Já jsem pravda\", které mělo značit jeho splynutí s Bohem. Jelikož je ale v arabštině slovo Pravda jedním z 99 Alláhových jmen, bylo považováno za velký náboženský zločin, neboť nikdo se nemůže rovnat Bohu, který je nad vším živým i neživým a jeho existence je nekonečná a pro lidi nepochopitelná. Doslovný překlad Al-Halládž al-Asrár je mykač srdcí či tajemství.\n\nDědeček vyznával zoroastrismus, ale otec přistoupil k islámu. Al-Halládž se narodilv provincii Fárs. Rodinu živila textilní výroba, za kterou otec často cestoval do jiných měst. Živil se jako mykač bavlny. Al-Halládž v dětství studoval islámské učení, přednes a arabskou gramatiku. Na dědečkovu radu se poté Al-Halládž vydal do Tusaru za nezávislým mystikem Sahlem, který dával velký důraz na askezi (půst nebo 400 cyklové modlitby). Nejspíše zde pramení Al-Halládžovy drsné asketické metody např. celoroční denní půst. Zde zůstal 2 roky a poté odešel do Basry.\n\nV Basře se setkal se súfijským mistrem Amrem Makkím a strávil tam 18 měsíců. Blízký spolupracovník navrhl, aby se Al-Halládž oženil s jeho dcerou a on přijal. To velmi rozzuřilo Amra, který měl podle tradice v tomhle ohledu dát povolení nebo sňatek vetovat. Tento čin zcela zničil jejich přátelství.\n\nV Baghdádě mu jeho přítel Al-Džunajda dal radu, aby se vrátil domu a vedl klidný rodinný život a on tak učinil. V roce 892 (po šesti letech) se rozhodl, že se vydá na pouť do Mekky (hadždž). Pouť, která trvá měsíc mu zabrala celý rok a každý den se od východu do západu slunce postil. Po návratu se ukázalo že z Amra se stal spíše protivník, než přítel. Také se zhoršil jeho vztah s tchánem. Zatímco jeho švagr se společně s ním a jeho manželkou vrátili do Tustaru. Amr začal tak usilovně rozesílat očerňující dopisy, že Al-Halládž byl nucen od súfismu úplně opustit a přestat kázat.\n\nV dalších letech cestoval a navázal opět na své kázání. Po návratu začal kázat a vykonal se svými žáky (cca 400) druhou pouť. Zde začíná legenda o magických schopnostech Al-Halládže. Po pouti se rozhodl přesídlit do Bagdádu. Chvíli na to se vydal na misijní cestu, která trvala bezmála 6 let a tak se o něm doslechli například až v Indii a Turecku.\n\nRoku 913 se vydal na svou třetí a poslední dvouletou pouť do Mekky a právě na ní pochopil smysl bytí a vykřikl: \"Já jsem Pravda!\" Začal provolávat věty typu: \"Chci být muslimským Ježíšem, popravte mne!\" a lidé si začali myslet, že se pomátl a šíří kacířství. Chalífa ho tedy v obecném zájmu nechal zatknout a ve vězení strávil zhruba devět let. Když se dostal k moci chalífův vezír, dlouholetý protivník Al-Halládže, pronesl nad ním rozsudek smrti. Byl zbičován 300 ranami a poté mu byly odseknuty ruce a nohy. Byl takto zohavený ponechán vystaven na pranýři a druhý den mu byla sťata hlava. Zemřel s úsměvem na tváři.\n\nKdyž podle legendy procházel kolem skladu s tobolkami bavlny a na jednu ukázal, semena se oddělila od vláken. Za temné noci přinesl talíř ještě teplých koláčků, které pocházeli z velmi dalekého místa. Vyčaroval fíky, chalvu\n"}
{"id": "494861", "url": "https://cs.wikipedia.org/wiki?curid=494861", "title": "Abstrakt", "text": "Abstrakt\n\nAbstrakt (z angl. \"abstract\", též jako referát) je stručný výtah vědeckého článku, dizertační práce, referátu nebo jakékoliv hloubkové analýzy jakéhokoliv předmětu nebo disciplíny. Slouží především jako pomoc čtenáři rychle se zorientovat v dané práci. Nachází se vždy na začátku práce.\n\nStručnější obdobou abstraktu je anotace.\n\nAkademický abstrakt obvykle nastiňuje čtyři součásti podstatné pro kompletní práci:\nTaké může obsahovat stručné reference.\n\nDélka abstraktu záleží na disciplíně, zvyklostech daného časopisu nebo jiného média i na požadavcích autora práce. Typická délka je od 100 do 500 slov, velmi zřídka více než 1 strana. Abstrakt je obvykle rozdělen do logických sekcí obdobně, jako vlastní práce. Může tedy obsahovat podklady, úvod, cíle, metody, výsledky a závěr.\n\nV časopisových článcích, výzkumných pracích, publikovaných patentních žádostech a patentech je abstrakt krátké shrnutí umístěné před úvodem práce, většinou oddělené od vlastní práce textu, často odlišně formátované (jiné zarovnání, velikost písma apod.).\n\n\n"}
{"id": "494862", "url": "https://cs.wikipedia.org/wiki?curid=494862", "title": "Obchodní akademie T. G. Masaryka", "text": "Obchodní akademie T. G. Masaryka\n\nObchodní akademie T. G. Masaryka je jednou z nejstarších středních škol v Královéhradeckém kraji. Sídlí v Kostelci nad Orlicí.\n19. 9. 1897 byl zahájen první školní rok na tehdejší Vyšší reálce Františka Josefa I. v Kostelci nad Orlicí. Reálky byly 7leté střední školy s důrazem na přírodovědné a matematické obory.\nNa počátku 30. let se z reálky stalo osmileté reálné gymnázium T. G. Masaryka.\nOd počátku 2SV zde sídlily postupně 4leté gymnasium, 11letá střední škola, střední všeobecně vzdělávací škola, opět 4leté gymnázium, střední ekonomická škola.\n\nPo roce 1989 vznikla současná Obchodní akademie, která vyučuje 3 maturitní obory. Obchodní akademie, Informatika v ekonomice a Ekonomické lyceum.\n\n\nŠkola poskytuje výuku ve 3 oborech:\n\n\n\n\n\n"}
{"id": "494864", "url": "https://cs.wikipedia.org/wiki?curid=494864", "title": "YAML", "text": "YAML\n\nYAML Ain't Markup Language (zkráceně YAML /jæml/) je formát pro serializaci strukturovaných dat.\n\nMezi rysy tohoto formátu patří:\n\n3. edice specifikace formátu, verze 1.2, vyšla 1. října 2009.\n\nVíceřádkový řetězec:\n\nTzv. časové otisky (timestamps) se zadávají ve tvaru RRRR-MM-DD, následovaný volitelným uvedením času, které odděluje buď mezera nebo (velké či malé) písmeno T a čas ve tvaru HH:MM:SS. Za časem může být volitelně uveden časový posun buď jako celé číslo nebo ve formátu [+/-]HH:MM.\nYAML podporuje booleovské hodnoty false a true\nYAML podporuje hodnotu NULL, která může být zadána explicitně (null) nebo s použitím tildy ~ nebo může (na místech, kde se očekává hodnota, jako např. prvek sekvence, viz dále) být vynechána.\nOdpovídá neasociativnímu poli.\n\n\nOdpovídá asociativnímu poli (ukládá dvojic \"klíč:hodnota,\" běžně se označuje termínem \"hash\").\n\n\nSekvence \"codice_1\" značí začátek dokumentu, \"codice_2\" konec dokumentu nebo datového proudu.\n\n\n\n\n\nData je možné libovolně vnořovat. Úroveň zanoření je určena a označena odsazením textu od levého okraje:\n\nOdkazování dovnitř struktur v YAMLu může být (v závislosti na cílovém jazyku) např.: codice_3 nebo codice_4.\n\nYAML podporuje také zadání více dat v jednom řádku (in-line). Jako např. v JavaScriptu, jsou asociativní pole uvedena ve složených závorkách. Jako znak, oddělující klíč a hodnotou, je dvojtečka, samotné dvojice se oddělují čárkou.\n\n\nto samé jako:\nNeasociativní pole se v jednom řádku zadávají ve složených závorkách. Řetězcové literály .\n\nto samé jako:\nNíže uvedený řádek (direktiva) dovoluje uvést verzi formátu obsahu, který za ním následuje.\n\n\n\nNěkteré skriptovací jazyky nebo frameworky (např. Symfony) využívají soubory YAML mj. jako tabulku překladů. Do nich pak mohou vkládat „placeholdery“, které slouží jako místa pro doplnění proměnných. Příklad:\n\nPoužití těchto textů, ve Twigu:\n\n"}
{"id": "494865", "url": "https://cs.wikipedia.org/wiki?curid=494865", "title": "SETUR", "text": "SETUR\n\nPROTUR (SETUR) je bezlopatková turbína (přesněji bezlopatkový tekutinový stroj). Vynalezl ji Ing. Miroslav Sedláček, CSc. a Doc. Ing. Stanislav Hostin, Ph.D., vyvinul ji česko-slovenský tým a je celosvětově patentově chráněna. Dříve používaný název STEUR je akronymem pro SEdláčkovu TURbínu. Dnes je však uvedena na trh pod názvem PROTUR, tedy Precession ROlling TURbine. Technické zdokonalení původního odvalovacího principu provedly společnosti P.F – Economy consulting a ŽĎAS. Nyní je turbína odzkoušena, certifikována a začíná její sériová výroba.\n\nSETUR je na začátku 21. století jednou z konstrukčně nejjednodušších známých rotačních turbín, konstrukční jednoduchostí srovnatelných s Teslovou turbínou. Výrobce uvádí její účinnost zhruba 66%. Pracovním médiem jsou viskózní tekutiny, tedy kapaliny i plyny.\n\nK principu fungování: bezlopatkové turbíny SETUR pracují na základě dosud nevyužívaných jevů, jejichž teoretická podstata se nyní stala předmětem vědeckého výzkumu. Pracovní médium vtékající do statoru uvede rotor do pohybu. Rotor se při chodu odvaluje po stěnách statoru, vykonává tedy jak rotační, tak precesní pohyb. Využívá se spirálního proudění v mezeře mezi rotorem a statorem. Bezlopatkové turbíny SETUR mohou díky svému uspořádání využívat zcela novým způsobem dějů, které se odehrávají v mezních vrstvách pracovního média – viskózní tekutiny. Zvláštností a současně výhodou je, že se skládají z malého počtu dílů, které mají pouze rotační tvary a povrch rotoru i statoru je zcela hladký – bez lopatek.\n\nJsou známy dva typy bezlopatkových tekutinových strojů:\n\n1. \"BTS/KO\" – s kyvnou osou, kdy se rotor odvaluje po stěnách statoru a vykonává precesní pohyb – příkladem je právě SETUR,\n\n2. \"BTS/PO\" – s pevnou osou, kdy je rotor upevněn ve dvou ložiscích a vykonává pouze rotační pohyb.\n\nNejznámějším využitím BTS jsou Malé vodní elektrárny (MVE) s výkonem v řádech desítek Wattů až jednotek kW, o průtoku 4 – 20 ls a spádu 2 – 20 m. MVE mohou pohánět nejen elektrické generátory, ale také čerpadla, malé mlýny či jiná mechanická zařízení.\n\nPodle autorů je SETUR vhodným řešením pro výrobu elektřiny tam, kde není žádný jiný zdroj elektrické energie k dispozici a zároveň je přítomen vodní tok s nízkou průtokovou rychlostí (běžně potůčky s dostatečným spádem). MVE s turbínou SETUR jsou výhodné zejména pro malé výkony, kdy lopatkové turbíny nejsou žádoucí z provozních nebo ekonomických důvodů. Účinnost turbíny SETUR se pohybuje mezi 40 – 75 % (při ø rotoru pouhých 120 mm). Díky zvolenému konstrukčnímu řešení jsou MVE s turbínou SETUR schopny pracovat i se znečištěnou vodou.\n\nJako jeden z vedlejších efektů se využívá princip mikrovibrací, a to především v oblasti kartáčové techniky.\n\nSETUR se využívá tam, kde je třeba pohybu rotačního, precesního, mikrovibrací, případně rozstřiku média. Při návrhu konstrukce SETUR, jakožto nového typu turbíny, byl kladen důraz na univerzálnost, jednoduchost a malý počet součástí. Z těchto důvodů se turbíny SETUR vyznačují nenáročností na údržbu, spolehlivostí, úsporností a širokou škálou použití.\nDruhy použití:\n\n\nVodní elektrárny\n\nMVE na malých vodních tocích, výhledově průtočné elektrárny do mořských proudů.\n\nZáložní nouzové zdroje jsou poháněné vodou z vodovodního řadu.\n\nKartáčová technika\n\nVyužívá jak rotačního, tak precesního pohybu (a mikrovibrací) hřídele s kartáčem.\nUplatní se jako rotační autokartáče, kartáče místo sprchové růžice, kartáče k mytí\nnádobí, zubní kartáčky. Zdrojem energie je voda z vodovodního řadu (rozvodů vody),\nkterá při výtoku z turbíny slouží ještě k oplachu uvolněných nečistot.\n\nRotační vodní trysky \n\nVyužívající výtoku vody z turbíny s dutým rotujícím hřídelem opatřeným na konci otvory – tryskami.\nSlouží jako zavlažovač, okrasný vodotrysk, domácí fontánka – zvlhčovač, aerátor nebo čisticí tryska.\n\nČerpadla a dmychadla\n\nPo přivedení mechanické energie se BTS změní v čerpadlo či kompresor, vhodné zejména pro malé tlakové rozdíly média.\n\nPlynové a parní turbíny\n\nVyužívají zejména schopnost pracovat na malých tlakových spádech (při malém rozdílů tlaků) a při vysokých teplotách média. Díky rotačním tvarům součástí mohou být vyrobeny z teplotněodolných keramických materiálů. Je možno je využít u binárních\nplynokapalinových cyklů (př. Rankinova), a zužitkovat tak např. teplotní gradient mořské vody jako téměř neomezený ekologický zdroj energie.\n\nBazénový a akvarijní vysavač s rotujícím kartáčem\n\nVyužívá podtlaku ve filtračních systémech bazénů k pohonu rotačního kartáče. Podobně je možné využít podtlaku u domácích vzduchových vysavačů.\n\nVýzkum a vývoj BTS dále probíhá nejen v Česku, ale i ve Velké Británii a Spolkové republice Německu. Přináší další vědecké poznatky a odkrývá nové možnosti využití.\n\n\n\n\n"}
{"id": "494873", "url": "https://cs.wikipedia.org/wiki?curid=494873", "title": "Podílový fond", "text": "Podílový fond\n\nPodílový fond je nástrojem, který se využívá k investičním operacím. Podílový fond je jakýmsi souborem majetku. Rozděluje se do několika kategorií, podle účelu, obsahu a dalších faktorů.\nPodílový fond nemá právní subjektivitu (na rozdíl od investičního fondu), je to tedy pouze jakýsi koš, který sdružuje aktiva. Je spravován \"investičními společnostmi\", které řídí jejich fungování. Základní jednotkou fondu je podílový list, držitel podílových listů (investor) se nazývá podílníkem fondu. Otevřený podílový fond má oproti jiným formám investování řadu vlastností, které umožňují jeho použití ve velmi širokém okruhu investorů.\n\n\n\n\nFondy kvalifikovaných investorů mívají často charakter neveřejných nabídek, nebývají tedy k dispozici široké veřejnosti\n\n\n\n\nAby bylo možné mít přehled o výsledcích fondu, je potřeba pravidelně ohodnocovat majetek fondu. Standardně se používá metoda prostého sčítání cen aktiv - sečteme aktuální tržní ceny aktiv a součet \"(NAV)\" vydělíme počtem emitovaných podílových listů. Tak dostaneme aktuální cenu podílového listu.\nNa rozdíl od investičního fondu nemá na cenu podílového listu vliv poptávka a nabídka po fondu - tj. investor není ohrožen diskontním rizikem.\nFondy s méně likvidním majetkem (reality, fondy kvalifikovaných investorů, umění...) se oceňují méně často, protože ocenění provází vysoké náklady a trh s těmito aktivy není tolik pružný, aby bylo např. denní oceňování smysluplné.\n\nV České republice se investování a fungování podílových fondů řídí Zákonem č. 240/2013 Sb. o investičních společnostech a investičních fondech a zákonem č. 256/2004 Sb., o podnikání na kapitálovém trhu.\nNa dodržování legislativy a konkrétních statutů dohlíží \"Česká národní banka\".\nJakýkoliv podílový fond určený k distribuci na území ČR musí být notifikován u ČNB. Licenci ČNB musí mít i další subjekty, které s podílovými fondy přijdou do styku – tj. investiční poradci, zprostředkovatelé a investiční společnosti, popř. obchodníci s cennými papíry\n\n\n\n\nSprávce vydává doporučení, která jsou poté realizována. Správce sám nemá možnost s prostředky fondu nakládat a jeho majetek je právně oddělen od majetku podílníků.\nMajetek fondu je uložen u depozitáře – banky se speciální licencí. Ani depozitář nemá možnost s prostředky fondu pracovat (půjčovat je, zastavovat je apod.). Tento majetek je veden na speciálním účtu, který nepodléhá standardním pravidlům pro výkon činnosti bank. V případě krachu správce se vybere nový správce a fond pokračuje ve své činnosti. V případě krachu depozitáře se majetek fondu buď rozprodá a vyplatí se investoří, popř. se převede k jinému depozitáři. Pravidla v konkrétních případech stanovuje \"Zákon \"o investičních společnostech a investičních fondech\n\nPři výběru podílových fondů by se investor měl řídit základními pravidly investování na kapitálovém trhu. Investor by měl vždy zvážit veškerá rizika, která může daná investice přinést – např. politické riziko, riziko nemožnosti repatriace kapitálu, měnové, kurzové či úrokové riziko, riziko snížené likvidity a další případná rizika - \"viz Riziko\". O těchto rizicích by investora vždy měl podrobně informovat zprostředkovatel. Při tvoření investičního plánu lze také využít odborných služeb finančního či investičního poradce, který klientovi může pomoci postavit portfolio podle možností a účelu investice. Poradce také s klientem zpracuje analýzu či investiční dotazník.\n\nDalší pravidla pro investování:\n\nInvestorské pravidlo, které vyjadřuje vztah mezi bezpečností investice, její možností rychle proměnit aktiva v hotové peníze (likviditou) a výnosem. Investor se až na drobné výjimky pohybuje vždy mezi hranicemi tohoto trojúhelníka.\nPrincip magického trojúhelníka říká, že není možné dosáhnout ideální investice (není možné získat maximální výnos v maximálně bezpečné investici, kterou bude možné okamžitě prodat a proměnit v hotové peníze)\n\n\n\n\n"}
{"id": "494875", "url": "https://cs.wikipedia.org/wiki?curid=494875", "title": "Irina Simaginová", "text": "Irina Simaginová\n\nIrina Alexejevna Simaginová ( ), provdaná Melešinová (* 25. květen 1982, Rjazaň) je ruská atletka, dálkařka.\n\nNa prvním ročníku MS do 17 let v roce 1999 v Bydhošti obsadila ve finále 5. místo. V roce 2002 skončila na halovém ME ve Vídni na čtvrtém místě. O rok později si připsala dva úspěchy. Na světové letní univerziádě v jihokorejském Tegu získala zlatou medaili. Uspěla rovněž na evropském šampionátu do 23 let v Bydhošti, kde získala stříbro.\n\nNa letních olympijských hrách 2004 v Athénách obsadila druhé místo výkonem 705 cm. Stejný výkon předvedla také Ruska Taťjana Kotovová, která však měla horší druhý pokus a brala bronz. Na stupních vítězů je doplnila další Ruska Taťána Lebeděvová, ta zvítězila pokusem dlouhým 707 cm.\n\nJejím posledním úspěchem je bronzová medaile, kterou vybojovala na halovém MS 2008 ve Valencii. Na Mistrovství světa v atletice 2009 v Berlíně skončila v kvalifikaci s výkonem 639 cm na celkovém 19. místě a mezi nejlepších dvanáct nepostoupila.\n\nV dubnu 2012 byla potrestána za porušení pravidel proti dopingu zákazem startu na dva roky do února 2014.\n\n\n"}
{"id": "494877", "url": "https://cs.wikipedia.org/wiki?curid=494877", "title": "Sinusitida", "text": "Sinusitida\n\nSinusitida (lat. \"sinusitis\", správně \"sinusitis paranasalis\") je zánětlivé onemocnění vedlejších dutin dýchacích cest, tzv. paranasálních dutin. Obvykle jde o onemocnění infekčního původu. Protože bývá často doprovázena rýmou (\"rhinitis\"), hovoří se někdy o paranasální rinosinusitidě (lat. \"rhinosinusitis paranasalis\"). Přídavné jméno \"paranasalis\" se přidává tehdy, kdy není zcela jasné, že je myšlen zánět vedlejších nosních dutin a ne jiných anatomických struktur, které se označují v latině také slovem \"sinus\".\n\nZánět vedlejších dutin je obvykle způsoben infekcí, která přestoupila do dutiny přímo ze sliznice nosu - hovoří se o rinogenní cestě infekce. Poměrně vzácně je možný i přestup infekce z kořenového kanálku zubu do čelistní dutiny, tzv. odontogenní způsob přenosu infekce. Je možná i cesta hematogenní, tedy přestup infekčního agens z krve do sliznice. K infekci může samozřejmě dojít i při traumatickém poškození.\n\nU akutních sinusitid je obvykle infekce vyvolána viry, sekundárně se objevují i bakterie. Pokud je příčinou vstup infekční tekutiny, například při vniknutí přírodní vody do nosu, bývají primárním činitelem bakterie, takováto sinusitida má pak mnohem dramatičtější průběh.\n\nU chronických sinusitid je nejčastěji přítomno široké spektrum bakterií, nelze dost dobře usuzovat na to, který kmen byl primární. U chronických sinusitid se mohou v dutinách objevit i plísně rodu \"Aspergillus\".\n\nV patogenezi sinusitidy hraje velkou roli anatomické uspořádání dutin - vlastní dutina je spojena s dýchacími cestami jen poměrně úzkým kanálkem. Vlivem infekce pak velmi snadno dochází k uzávěru tohoto kanálku a v dutině se hromadí sekret, který představuje živnou půdu pro široké spektrum bakterií. Omezená komunikace dále představuje komplikaci pro terapeutické zásahy.\n\nAkutní sinusitida postihuje nejčastěji dutinu (tzv. čichové sklípky) kosti čichové; v dětském věku je sinusitidou čichových sklípků doprovázena prakticky každá rýma. Druhou nejčastěji postiženou dutinou je dutina v kosti čelistní, méně často je postižena dutina kosti čelní a jen zřídka bývá postižena dutina kosti klínové.\n\nNejvýraznějším příznakem je bolest hlavy, při jednostranném postižení může být jednostranná. Poklep nad postiženou dutinou bývá bolestivý. Přítomna bývá patologická sekrece, sekret má charakter odpovídající infekci, obvykle je alespoň částečně hnisavý. Nemocný má snížený nebo zcela nefunkční čich. Nemocný obvykle mívá horečku, zejména u dětí může být i poměrně vysoká. Zánět vedlejší dutiny může někdy způsobit i bolest středního ucha.\n\nV případě nejasností je možné k diagnostice použít vyšetřovací metody:\n\nZákladem léčby jsou antibiotikum podaná podle předpokládané citlivosti původce. Zejména pokud jde o sinusitidu vyvolanou přestupem infekce cestou zubního kanálku, je na místě podání širokospektrálních antibiotik.\n\nU perakutní (velmi prudce probíhající) sinusidity čelisní dutiny je třeba obvykle provést punkci a hnis, kterým je dutina vyplněna, vypustit.\n\nK usnadnění odtoku tekutiny z dutin se používají nosní kapky, které snižují prokrvení překrvené zanícené sliznice vývodného kanálku a tím jej rozšiřují.\n\nChronickým zánětem vedlejších dutin trpí přibližně 5% populace. Nejčastěji bývá postižena čelistní dutina, kde infekce mnohdy pochází ze zubního kanálku.\n\nChronická sinusitida se neprojevuje příliš bouřlivě, ale svými projevy může nemocného velmi obtěžovat. Jde zejména o trvalou sekreci z nosu, obvykle hnisavého charakteru. Průchodnost dýchacích cest bývá snížená. Chronická sinusitida predisponuje ke chrápání a k chronickým zánětům dolních cest dýchacích. I když teploty nebývají, mohou mít nemocní zvýšenou teplotu, zejména navečer.\n\nZákladem terapie je odstranění zdroje infekce a případná korekce predisponujících faktorů. V případě, že jde o infekci přenesenou ze zubního kanálu, je základem stomatologické ošetření chrupu. V případě, že predisponujícím faktorem je anatomická deformita, je základem terapie, pokud je to možné, její chirurgická korekce. Probíhající infekci lze léčit antibiotiky, ale obvykle má jen omezený význam. I v terapii aspergilového zánětu je chirurgické řešení mnohem obvyklejší než podávání antimykotik.\n\nDéle trvající chronická sinusitida může způsobit vznik nosních polypů (\"polyposis nasi\").\n\n\n\n"}
{"id": "494882", "url": "https://cs.wikipedia.org/wiki?curid=494882", "title": "Chris Cornell", "text": "Chris Cornell\n\nChris Cornell, rodným jménem Christopher John Boyle (20. července 1964 Seattle – 18. května 2017 Detroit) byl americký rockový zpěvák a hudebník, zpěvák skupiny Soundgarden (1984–1997, 2010–2017). Působil i ve skupině Audioslave (2001–2007), ale je významný i svou samostatnou tvorbou. Byl znám také pro svůj hlasový rozsah čítající 4 oktávy.\n\nNarodil se a vyrůstal v Seattlu. Jeho rodiči byli lékárník irského původu Ed Boyle a účetní židovského původu Karen Cornell. Měl pět sourozenců: starší bratři Peter a Patrick, a mladší sestry Katy, Suzy a Maggie. Peter, Katy a Suzy hráli ve skupině Inflatable Soule. Peter je frontman newyorské rockové skupiny Black Market Radio. Katy vystupuje jako zpěvačka kapely Seattle Happy Hour Hero.\n\nUž od dětství měl Cornell vřelý vztah k hudbě. V devíti letech začal poslouchat Beatles poté, co našel velkou sbírku nahrávek Beatles v suterénu sousedova domu. Nejprve bral hodiny klavíru, pak začal hrát na bicí. V pubertě experimentoval s drogami a kradl. Roku 1978 se jeho rodiče rozvedli, o rok později odešel ze střední školy. Jednak kvůli problémům s autoritami a jednak protože chtěl pomáhat své matce. Pracoval v rybím velkoobchodě a byl šéfkuchařem v restauraci.\n\nNa začátku roku 1980 se stal členem skupiny The Shemps, v níž vystupoval baskytarista Hiro Yamamoto. Po jeho odchodu se ke skupině přidal kytarista Kim Thayil jako nový basák.\n\nRoku 1984 byla, po rozpadu The Shemps založilo trio skupinu Soundgarden. Cornell původně hrál na bicí a zpíval. V roce 1985 se ke skupině přidal Scott Sundquist jako bubeník, aby se tak Cornell plně soustředil na zpěv. V roce 1986 byl Sundquist nahrazen Mattem Cameronem.\n\nPrvní album skupiny Ultramega OK vyšlo roku 1988, následující rok vyšlo album Louder Than Love. Krátce poté odešel ze skupiny Yamamoto, nahrazen Jasonem Evermanem, respektive Ben Shepherd. Roku 1991 vydala skupina album Badmotorfinger, která ji, v době prvních úspěchů seattleské hudební scény, zpopularizovala. Roku 1997 se kapela po trvajících problémech rozpadla.\n\nV roce 1999 vydal Cornell první sólové album Euphoria Morning, které bylo komerčně neúspěšné. Roku 2001 založil se členy skupiny Rage Against the Machine superskupinu Audioslave. Vydal s nimi tři studiová alba, než se skupina roku 2007 rozpadla. Rok předtím složil a nazpíval píseň \"You Know My Name\", ústřední píseň pro film Casino Royale. Skladba nebyla vydána na soundtracku k filmu, ale zvlášť jako singl.\n\nV lednu 2010 ohlásil návrat Soundgarden. Toho roku vydala kapela výběrové album Telephantasm. V létě 2012 vydala singl \"Live to Rise\" k soundtracku pro film Avengers, v listopadu téhož roku vydala album King Animal.\n\nByl ženatý se Susan Silverovou, manažerkou Soundgarden a Alice in Chains. Má s ní dceru Lillian Jean. Pár se v roce 2004 rozvedl. V prosinci 2008 ohlásil, že opět získal zpět svou sbírku 15 kytar, o kterou se se Suzan po čtyři roky soudil.\n\nByl ženatý s publicistkou Vicky Karayiannis. Mají dceru Toni a syna Christophera Nicholase.\n\nDne 18. května 2017 byl nalezen mrtev krátce poté, co odehrál koncert v Detroitu. Cornellova manželka Vicky Karayiannis, která popírala, že by měl v poslední době deprese či sebevražedné sklony, se mu nemohla dovolat, poprosila tedy jeho blízkého přítele, aby ho šel zkontrolovat na hotelový pokoj komplexu MGM Grand Detroit. Po vyražení dveří následně našel nehybné Cornellovo tělo na podlaze v koupelně. Přivolaní záchranáři už jen mohli konstatovat smrt a mrtvé tělo následně převezli na patologii. Příčinou smrti byla sebevražda oběšením. \n\nZáběry z koncertu z Detroitu se okamžitě po zveřejnění zpráv o Cornellově smrti objevily na YouTube. Poslední skladbou na jejich setlistu byla „Slaves & Bulldozers“, jejíž živou verzi skupina již několik let obzvláštňuje tím, že do ní přidává část z gospelové balady „In My Time Of Dying“, kterou kdysi slavně předělali Led Zeppelin. V textu zmíněné písně se mimo jiné zpívá: \"„In my time of dying, I want nobody to mourn. All I want for you to do is take my body home. Well, well, well, so I can die easy.“\", což volně přeloženo znamená: \"„V době mého skonu nechci, aby nikdo truchlil. Chci po tobě pouze to, abys odnesl mé tělo domů. Takže, takže, takže, budu moct umřít s lehkostí.“\"\n\nDne 23. května bylo jeho tělo zpopelněno. Pohřeb se odehrál 26. května na Hollywood Forever Cemetery v Los Angeles. Mezi smutečními hosty byli například zbylí členové Soundgarden, dále Tom Morello, James Hetfield, Lars Ulrich, Dave Grohl, Brad Pitt, Christian Bale, James Franco, Pharrell Williams, Mike Bordin nebo Dave Navarro. Mezi hosty byl i jeho blízký přítel, zpěvák Chester Bennington z Linkin Park, který později spáchal sebevraždu stejným způsobem 20. července téhož roku, což je den, kdy se narodil Cornell.\n\n\n\n\n\n"}
{"id": "494886", "url": "https://cs.wikipedia.org/wiki?curid=494886", "title": "Trey Parker", "text": "Trey Parker\n\nTrey Parker, rodným jménem Randolph Severn Parker III, (* 19. října 1969,Denver, Colorado, USA) je americký animátor, scenárista, režisér, producent, hudebník a herec, spoluautor televizního seriálu South Park, který vytvořil se svým kolegou a nejlepším přítelem Mattem Stonem.\n\nSvoji kariéru zahájil v roce 1992, kdy vydal svou prvotinu \"Ježíš vs. Frosty\". Úspěchu se však dočkal až po vydání nezávislého filmu \"Cannibal! The Musical\". Poté vydal ještě \"Ježíš vs. Santa\", což bylo jeho poslední dílo, které vytvořil ještě sám. Odtud začíná spolupracovat se svým kamarádem ze školy, Mattem Stonem. Spolu vytvořili animovaný televizní seriál \"South Park\", který se vysílá již více než dvacet let a získal 4 ocenění Emmy.\n\nNarodil se v Denveru ve státě Colorado jako syn Sharon Parkerové, pojišťovací makléřky a Randyho Parkera, geologa. I zde, ve jménech jeho rodičů a navíc i starší sestry, lze nálézt spojitost se seriálovou postavou Parkerova alter ega Stana Marshe. V Denveru i vyrůstal a navštěvoval zde Berklee College of Music, odkud později přestoupil na University of Colorado, kde se specializoval na hudbu. Nicméně univerzitu nedokončil. A to i přesto, že mu byl nabídnut čestný titul. Ten však odmítl a řekl, že by přijal pouze \"pokud to bylo za astrofyziku.\"\n\nV roce 1992 vznikl \"Ježíš vs. Frosty\", kde se poprvé objevily i pozdější hvězdy seriálu \"South Park\", čtyři kluci Stan Marsh, Kyle Broflovski, Kenny McKormick a Eric Cartman. Tento počin vznikl ještě v době jeho studií na univerzitě, kde si ho všiml výkonný manažer televizní stanice Fox, Brian Graden. Ten mu a Stoneovi po zhlédnutí \"Cannibal! The Musical\" nabídl vytvořit podobnou show s názvem \"Time Warped\", ale s podmínkou, že bude každý týden vycházet nový díl. Po dvou úvodních dílech byl však seriál zrušen.\n\nPoptávka po jejich tvorbě však neutichla a tak vznikly dva nové nápady. Jednak pokračování \"Ježíš vs. Frosty\", krátký film nazvaný \"Ježíš vs. Santa\", a také show o postavě pana Hankeyho, která se později objevila přímo v \"South Parku\". Nakonec se autoři rozhodli pro \"South Park\" a nakonec se show objevila i na obrazovkách televizního programu Comedy Central. Na konci roku 2009 měl \"South Park\" 13 sérií a v rámci smlouvy budou vznikat nové díly minimálně do roku 2011.\n\nV roce 1997 vytvořil s Matte Stonem velice kontroverzní film \"Orgasmo\" a během vydávání druhé série \"South Parku\" si i zahráli ve filmu \"BASEketball\". Velmi důležitým rokem pro \"South Park\" se stal rok 1999, kdy byl uveden celovečerní film \"\", který si svou neotřelostí a invenčním humorem okamžitě získal spoustu fanoušků. Byl nominován na Oscara.\n\nHlasy v South Parku:\nEric Cartman,\nStan Marsh,\nRandy Marsh,\nGrampa Marsh,\nClyde Donovan,\nPan Garrison,\nNed Gerblansky,\nDr. Alphonse Mephisto a Kevin,\nPan Hankey,\nSanta Claus,\nBůh,\nMr. Mackey,\nStephen Stotch,\nDůstojník Barbrady,\nPaní Choksondik (2000-2002),\nTimmy,\nTuong Lu Kim,\nPhillip,\nĎábel,\nPaklíč.\n\n\n"}
{"id": "494891", "url": "https://cs.wikipedia.org/wiki?curid=494891", "title": "Tula (Mexiko)", "text": "Tula (Mexiko)\n\nTula nebo Tula de Allende je město ve středním-východním Mexiku. Nachází se severo-severozápadně od hlavního města. Počet obyvatel se pohybuje kolem 92 000. Nedaleko jsou ruiny starobylého města, známé také jako \"Tulu\" nebo \"Tollan\", které bylo centrem Toltécké říše.\n"}
{"id": "494892", "url": "https://cs.wikipedia.org/wiki?curid=494892", "title": "Humniště", "text": "Humniště\n\nHumniště (někdy též označované novodobým názvem Martinice) je zaniklá středověká vesnice s tvrzí, která stávala asi 10 km západně od Slaného, v místech nynějšího zemědělského dvora Martinice na katastru obce Drnek v okrese Kladno. Vesnice se rozkládala zhruba 2¼ km severozápadně od nynějšího Drnku na planině poblíž novodobé silnice Drnek – Mšec, zhruba ve východní části areálu Martinic. Tvrz pak stávala při jejím východním okraji, na samém výběžku ostrožny. Dnes ze vsi nezbylo nic, dochovaly se jen stopy tvrziště.\n\nHistorické zmínky o Humništi jsou velmi sporé, nejstarší pochází z roku 1416, kdy Slavata z Humniště a Radýciny ves s tvrzí, hospodářským dvorem, pozemky a vším příslušenstvím prodal bratrům Janovi a Petrovi ze Studeněvsi. K roku 1548, kdy Studeněves koupil Volf Bořita z Martinic, se ve výčtu studeněveského panství jmenuje tvrz Humniště už jako pustá. Kdy a za jakých okolností zanikla celá ves, není blíže známo. V roce 1598 prodala Volfova vnučka Eliška Zajícová z Martinic les Humniště Floriánu Gothardu Žďárskému, pánu na Jenči a Červeném Újezdě. Ten přivtělil humnišťské pozemky k malíkovickému panství a toto již následujícího roku odprodal zpět do martinických rukou, poručnicím tehdy nezletilého Jaroslava Bořity z Martinic. Od té doby bylo Humniště součástí smečenského panství. Pro lepší využití okolních pozemků dal roku 1711 hrabě Jiří Adam z Martinic v sousedství zpustlé vsi založit hospodářský dvůr, nazvaný po majitelích panství - Martinice. Lze předpokládat, že rozvaliny Humniště při tom posloužily i jako zdroj části stavebního materiálu. Ještě v prvních letech 20. století pozoroval Ferdinand Velc při pořizování \"Soupisu památek\" stopy zdí pusté vsi, ty však později beze stopy zanikly, když JZD rozšiřovalo martinický dvůr a zastavělo novými hospodářskými budovami téměř celé prostranství až po okraj tvrziště.\n\nJediné, co do současnosti pozůstalo z někdejšího Humniště, jsou skrovné zbytky tvrze v podobě příkopu a základů rozpadlého zdiva. Na samém východním konci ostrohu stával palác, obdélná budova rozměrů 13 × 8 m; před ním se nacházelo malé nádvoří. Na západní straně, kde je terén rovinatý, chránila tvrz hradba a podkovovitý suchý příkop o šíři zhruba 10 m, v současnosti patrný jako asi 1,5 m hluboká sníženina. Z ostatních stran poskytoval přirozenou ochranu strmě se svažující terén a příkopu zde nebylo zapotřebí, postačovala hradba. Vstup do tvrze býval pravděpodobně od severozápadu, jak naznačují základy dvojice okrouhlých staveb průměru 6,5 m, které se dochovaly na severní straně tvrziště. Ferdinand Velc je považoval za bašty, zatímco Lukáš Vytlačil je vykládá jako pozůstatky vstupní brány. Z opevnění jižní strany nezůstalo nic, neboť bylo v minulosti rozvezeno na stavební materiál; zřetelný je zde zbytek novověkého náspu, který k jeho odvozu sloužil.\n\n\n\n"}
{"id": "494893", "url": "https://cs.wikipedia.org/wiki?curid=494893", "title": "Tula (rozcestník)", "text": "Tula (rozcestník)\n\nTula může znamenat:\n\n"}
{"id": "494899", "url": "https://cs.wikipedia.org/wiki?curid=494899", "title": "Maximilian Njegovan", "text": "Maximilian Njegovan\n\nMaximilian Njegovan (31. října 1858, Záhřeb – 1. července 1930, Záhřeb) byl rakousko-uherský admirál a velitel rakousko-uherského námořnictva v letech 1917 – 1918.\n\nPůvodem Chorvat, který nastoupil k námořnictvu po vystudování námořní akademie ve Fiume (Rijeka) v roce 1877 v hodnosti Seekadet (námořní kadet). V roce 1893 po absolvování torpédového kurzu velel torpédovce Tb.34 Condor. V letech 1898 – 1905 působil jako instruktor na námořní akademii. Poté do roku 1907 velel bitevní lodi SMS Budapest. V letech 1907 – 1909 byl náčelníkem štábu velitele floty admirála Rudolfa Montecuccoliho. Následně působil v námořní sekci ministerstva války, kde měl na starosti rezervní kádry. Za balkánských válek převzal velení nad 2. těžkou divizí bitevních lodí. Po vypuknutí 1. světové války mu byla svěřena 1. divize bitevních lodí a SMS Tegetthoff se stala jeho vlajkovou lodí. V roce 1911 byl povýšen na kontradmirála a o dva roky později na viceadmirála. Za nájezd na italské pobřeží a ostřelování Ancony v roce 1915 získal Císařský rakouský řád Leopoldův. V únoru 1917 nastoupil po zemřelém velkoadmirálovi Antonu Hausovi do čela rakousko-uherského námořnictva. Po nepokojích v Pule, ale hlavně po vzpouře v Boce Kotorské, byl v únoru 1918 odvolán a penzionován.\n"}
{"id": "494907", "url": "https://cs.wikipedia.org/wiki?curid=494907", "title": "International Project Management Association", "text": "International Project Management Association\n\nInternationall Project Management Association (IPMA) je mezinárodní sdružení národních asociací projektových manažerů. Posláním IPMA je \"propagovat kompetence ve společnosti pro zajištění úspěchu všech projektů na světě.\" IPMA je nezisková organizace a všichni její členové pracují na dobrovolné bázi ve svém volném času bez nároku na honorář.\n\nPro naplnění svého poslání využívá IPMA svůj kompetenční model (ICB4), který se zaměřuje na osobu projektového manažera a toho, jaké dovednosti má mít pro úspěšné zvládnutí projektů. Zároveň IPMA skrze své národní asociace tvoří komunitu projektových manažerů napříč všemi obory, která propaguje a využívá nové přístupy v projektovém řízení.\n\nIPMA byla založena v roce 1965, v té době ještě pod názvem Internet. V roce 1996 na 13. světovém kongresu došlo k přejmenování na International Project Management Association (IPMA). Certifikace jednotlivců podle standardu IPMA je poskytována od roku 1998.\n\nIPMA je federací národních asociací, která byla založena v Evropě. Nyní (2019) je zastoupena po celém světe a působí ve více jak 70 zemích světa.\n\nIPMA je nezisková organizace a všichni její členové pracují pro IPMA na dobrovolné bázi, nez nároku na honorář. Nejvyšším orgánem IPMA je Council of Delegates (CoD), který se skládá ze zástupců všech členstkých zemí. CoD hlasuje o změnách ve standardu, přijímání nových členů a volí Executive Board, který řídí IPMA. Aktuální složení Executive Board najdete na zde.\n\nKaždá národní asociace rozhoduje o své činnosti sama a má právo prodávat produkty IPMA na daném území. V případě certifikace IPMA je realizace a vyhodnocení plně na národní asoaciaci a jejím certifikačním orgánu. V pravidelných intervalech dochází ke kontrole certifikačního procesu, aby byla zajištěna kvalita napříč zeměmi.\n\nStandard IPMA je založen na kompetencích. Kompetencí se rozumí demonstrovaná znalost, schopnost aplikovat a také demonstrovat osobní vlastnosti. \nProces certifikace zahrnuje aktivity pomocí kterých certifikační orgán zjišťuje, že kandidát na certifikaci splňuje stanovené požadavky na odbornou způsobilost. Pro ověření kompetencí je možné využívat - písemnou zkoušku, ústní pohovor, zpráva z projektu, simulace.\nIPMA vypracovala svůj kompetenční model na základě zkušeností se členy ze všech členských zemí.\n\nKompetenční model pro projektového manažera ICB4 představuje komplexní souhrn kompetencí, které projektoví manažeři potřebují pro úspěšnou realizaci projektů. Tento model je obecně použitelný ve všech sektorech a odvětvích a neobsahuje žádnou specifickou metodologii, metodu či nástroj. Vhodné metody a nástroje by měly být nastaveny organizací a projektoví manažeři by si měli být schopni vybrat ty nejvhodnější ze široké škály dostupných metodik, metod a nástrojů pro řešení konkrétního problému.\n\nJe zřejmé, že významy různých kompetencí, které jsou potřeba pro úspěšnou realizaci projektů, se budou lišit podle typu projektů (výstavba, obchodní služby nebo veřejný sektor apod.).\n\nKompetence se dělí na:\n\n\n\n\n\nCertifikace je určena pro projektové manažery, členy týmů řízení projektů, nebo pro projektové manažery, kteří řídí strategické projekty. Cílem certifikace je ověření znalostí a schopností projektových manažerů a poskytnutí zpětné vazby pro další rozvoj projektového manažera.\n\nIPMA nabízí 4 certifikační stupně, tzv. 4-L-C:\n\n\n\n\n\nJe určena pro konzultanty projektového řízení. Úlohou konzultantů je nastavení systém řízení projektů ve firmách včetně softwarového prostředí a systémů pro řízení projektů, podpora řízení jednotlivých projektů, koučování a mentorování projektových manažerů. Certifikace je vhodná I pro poradce pro projekty Evropské unie, liniové manažery nadřízené projektovým manažery a lektory v oblasti projektového managementu.\nCertifikace pro konzultanty nabízí dva stupně:\n\nČeskou národní organizací je \"IPMA Česká republika (IPMA CZ)\"- původně se jménem Společnost pro projektové řízení (SPŘ). IPMA CZ je nezisková organizace sdružující firmy a jednotlivce zabývající se řízením projektů. IPMA CZ má také výhradní právo na výkon certifikace IPMA v České republice.\nČlenské asociace mají své národní certifikační orgány po celém světě. Cílem je zahrnutí národních specifik v rámci IPMA certifikací. Aktuální seznam národních certifikačních autorit je dostupný na oficiálních stránkách IPMA.\n\n\n"}
{"id": "494908", "url": "https://cs.wikipedia.org/wiki?curid=494908", "title": "Žákava", "text": "Žákava\n\nŽákava (německy \"Schakau\") je obec v okrese Plzeň-jih v Plzeňském kraji. Žije zde obyvatel. Obec leží v údolí mezi řekou Úslavou a potokem Bradavou\n\nVe vzdálenosti 13 km severně leží město Rokycany, 16 km západně město Přeštice, 17 km severozápadně statutární město Plzeň a 26 km západně město Nýřany.\n\nPrvní písemná zmínka o obci pochází z roku 1350.\n\n\n"}
{"id": "494913", "url": "https://cs.wikipedia.org/wiki?curid=494913", "title": "BMW R 1150 GS", "text": "BMW R 1150 GS\n\nBMW R 1150 GS je motocykl kategorie cestovní enduro vyráběný společností BMW mezi lety 1999 a 2004. R 1150 GS byl od podzimu roku 1999, kdy byl zahájen prodej, na mnoha trzích na předních místech přihlašovacích statistik. V roce 2000 získal cenu \"Best sport touring bike\" časopisu Cycle World Magazine. V období 2001 až 2003 byl nejprodávanějším motocyklem v Německu.\n\nČtyřventilový rozvod OHC s vačkovými hřídeli v hlavách válců je poháněn řetězem. Motor má mazání s mokrou olejovou vanou, elektronické vstřikování paliva a řízení motoru, v prvních letech jednu, od roku 2002 dvě svíčky na válec, řízený katalyzátor a elektrický startér.\n\nMotor s převodovkou jsou součástí nosné konstrukce, na níž je přišroubován pomocný podsedlový rám. Přední kolo je uloženo systémem Telelever s teleskopickou vidlicí o průměru trubek 35 mm, podélným ramenem a stavitelnou centrální pružící jednotkou. Zadni kolo je letmo uložené na dvoukloubovém rameni se stavitelnou centrální pružící a tlumicí jednotkou.\n\n\n\nPro BMW R 1150 GS byla výrobcem nabízena řada doplňků. Nejčastěji je vybaven vyhříváním rukojetí, systémem ABS, FID (informační displej zobrazujicí zařazenou rychlost, teplotu oleje a množství paliva), případně sadou kufrů se systémem na jejich upevnění na motocykl.Mezi hlavními rozdíly byly zejména větší nádrž na 30 litrů paliva, vyšší zdvihy pérování, sériově montované ochranné rámy a kratší šestý převodový stupeň.\n\n"}
{"id": "494918", "url": "https://cs.wikipedia.org/wiki?curid=494918", "title": "Capitalsaurus", "text": "Capitalsaurus\n\n\"Capitalsaurus\" je neoficiální jméno pro zástupce jakéhosi teropodního dinosaura, objeveného ve městě Washington D.C.. Dinosaurus žil v období spodní křídy (geologický stupeň apt až alb, asi před 125 až 100 miliony let), ale jedná se pouze o \"nomen nudum\" (nebyl nikdy formálně popsán). \n\nK objevu dinosaura došlo náhodně v lednu roku 1898 při stavbě městské stoky. \"Capitalsaurus\" se stal dokonce státním dinosaurem kolumbijského distriktu. Objev sestává pouze z jednoho nekompletního obratle, proto je jakékoliv zařazení a popis velmi spekulativní. Dinosaurus měřil na délku asi 7 až 10 metrů, jde tedy o poměrně velkého teropoda.\n\n"}
{"id": "494930", "url": "https://cs.wikipedia.org/wiki?curid=494930", "title": "Kacrin", "text": "Kacrin\n\nKacrin ( קַצְרִין, podle jména vysídlené syrské vesnice \"Kisrin\", která uchovala název židovského sídla z dob Talmudu, v oficiálním přepisu do angličtiny Qazrin, přepisováno též Katzrin nebo Qatzrin) je izraelská osada a místní rada (malé město) v Severním distriktu v Izraeli, respektive na okupovaných Golanských výšinách.\n\nMěsto se nachází v nadmořské výšce 320 metrů, cca 26 kilometrů severovýchodně od města Tiberias, cca 68 kilometrů severovýchodně od Haify a cca 133 kilometrů severovýchodně od centra Tel Avivu. Leží ve střední části Golanských výšin, respektive na jejich západním okraji, v místech kde tato náhorní plošina svažuje k údolí řeky Jordán. Jihovýchodně od obce se terén zařezává do turisticky využívaného údolí Nachal Zavitan. Na severozápadní straně je to zase tok Nachal Mešušim. Přímo městem protéká menší tok Nachal Kacrin.\n\nKacrin je na dopravní síť Golanských výšin napojen pomocí lokální silnice číslo 9088, která na jihu ústí do silnice číslo 87. Leží v střední části Golanských výšin, která má výlučně židovské osídlení, bez výraznějšího arabského prvku. Zdejší osídlení je ovšem poměrně řídké (na rozdíl od jižní části Golan).\n\nKacrin leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Město bylo založeno roku 23. ledna 1977.\n\nPříprava výstavby města, které se mělo stát centrem celých Golanských výšin, začala v roce 1974. První obyvatelé se sem nastěhovali v roce 1977. Rozhodnutí zbudovat na Golanech městské centrum přijala vláda Goldy Meirové už v roce 1973. Skupina osadníků v budoucím městě Kacrin se zformovala v roce 1975. V roce 1979 získala obec status místní rady tedy menšího města.\n\nVe zprávě z roku 1977 vypracované pro Senát Spojených států amerických se uvádí, že v Kacrin bude brzy otevřena odborná škola a v plánu je zřízení průmyslové zóny. Město je střediskem regionálního zdravotnictví a školství. Funguje zde sekulární základní škola Gamla (בי”ס גמלא) a náboženská základní škola Bedarchej Noam (בי”ס בדרכי נעם). Dále je tu střední škola Nofej Golan (נופי גולן). Kromě toho zde existují i další vzdělávací ústavy. Například Ohello College, která se zaměřuje na vzdělávání učitelů, nebo Golan Research Institute.\n\nVýchodně od města funguje průmyslová zóna. V Kacrinu má sídlo velký regionální vinařský podnik (יקבי רמת הגולן). Město se zaměřuje i na turistický ruch. Sídlí zde regionální Muzeum památek Golan a poblíž města je zpřístupněna archeologická lokalita Starověká vesnice Kacrin s vykopávkami židovského města Kisrin.\n\nMěsto je správním centrem regionu Golanských výšin a administrativním centrem Oblastní rady Golan (její součástí ale není).\n\nKacrin je město se smíšenou populací, tedy složenou ze sekulárních i nábožensky orientovaných obyvatel. Jde o středně velké sídlo městského typu s mírným populačním růstem. K 31. prosinci 2014 zde žilo 6800 lidí. Město by mělo výhledově dosáhnout 20 000 obyvatel.\n\n\n"}
{"id": "494937", "url": "https://cs.wikipedia.org/wiki?curid=494937", "title": "Zkreslení sloužící sobě", "text": "Zkreslení sloužící sobě\n\nZkreslení sloužící sobě neboli \"self-serving bias\" je tendence vidět a hodnotit sám sebe a své chování v příznivém světle. V pozadí konceptu stojí myšlenka, že vlastní chování posuzujeme shovívavěji než chování druhých, a to hlavně díky základní atribuční chybě. \n\nZkreslení sloužící sobě lidé používají ať už vědomě, či nevědomě v různých situacích. Mezi ty nejčastější patří vysvětlování událostí a srovnávání sebe sama s ostatními.\n\nExperimentátoři zjistili, že lidé své úspěchy a neúspěchy vysvětlují různým způsobem. Úspěchy připisují svým schopnostem, dovednostem a snaze, zatímco neúspěchy jsou připisovány vnějším faktorům (například počasí, přílišná náročnost úkolu apod.), tedy faktorům, které člověk nemůže nijak ovlivnit nebo kontrolovat.\n\nRelativně běžně si připisujeme zásluhy za úspěch, ale odmítáme osobní zodpovědnost při selhání. Zkreslení sloužící sobě se může také projevit při interpretaci nejednoznačné informace, kdy si ji vykládáme způsobem, který je výhodný pro naše zájmy. \n\nJako příklad lze uvést reakci studenta po obdržení výsledku testu. Student, jehož práce byla velice dobře ohodnocena, si svůj úspěch může vysvětlit takto: „Dostal jsem výbornou, protože jsem chytrý a pilně jsem studoval.“ Naopak student, kterému se při testu nedařilo by mohl svůj neúspěch odůvodnit tímto způsobem: „Učitel si na mě zasedl, proto jsem neprošel.“ \n\nPři srovnávání sebe sama s ostatními má většina lidí tendenci hodnotit se lépe než průměr. Považují se za lepší, inteligentnější, schopnější atp. než průměrné osoby. \n\nSelf-serving bias se projevuje zejména v situacích, kdy se porovnáváme se skupinou lidí obecně (řidiči, podnikatelé, studenti atd.), než při srovnávání se přímo s konkrétní osobou (student Novák).\n\nPříklady:\n\nExistuje několik předkládaných důvodů, pomocí nichž lze vysvětlit, proč se lidé k self-serving bias uchylují. Těmi hlavními důvody jsou:\n\nAtribuční teorie zkoumá, jakým způsobem si lidé vysvětlují vlastní jednání a jednání druhých. Rozlišujeme atribuci dispoziční a atribuci situační.\n\n\nZákladní atribuční chybou pak rozumíme tendenci uplatňovat odlišná měřítka v přisuzování příčin vlastnímu a cizímu jednání. Lidé mají sklon posuzovat vlastní jednání jako důsledek situace, ale jednání druhých často vidí jako důsledek dispozičních příčin. To znamená, že když si vysvětlujeme naše vlastní chování, všímáme si vlivu situace, ve které se nacházíme, zatímco chování druhých si vysvětlujeme čistě na základě jejich vlastností, postojů nebo názorů.\n\n"}
{"id": "494939", "url": "https://cs.wikipedia.org/wiki?curid=494939", "title": "Vasilij Šukšin", "text": "Vasilij Šukšin\n\nVasilij Makarovič Šukšin (, 25. července 1929, Srostki, Altajský kraj, Sovětský svaz – 2. října 1974, Kletskaja, Volgogradská oblast, Sovětský svaz) byl sovětský spisovatel, dramatik, herec a filmový režisér ruské národnosti.\n\nVasilij Šukšin se narodil v chudé rolnické rodině. Jeho otec Makar Leontjevič Šukšin byl v období kolektivizace uvězněn a v roce 1933 zastřelen (rehabilitován byl v roce 1956). Po ukončení základní školy začal studovat strojní průmyslovku, ale nedokončil ji a vrátil se do kolchozu v rodné vesnici. V roce 1946 odešel a pracoval v několika strojírenských podnicích a na stavbách. V roce 1949 narukoval do námořnictva. Z armády byl propuštěn v roce 1954 ze zdravotních důvodů. Dodatečně složil maturitu a učil na základní škole v domovské vesnici Srostki.\n\nV roce 1954 udělal přijímací zkoušky na VGIK (Všesvazový státní institut kinematografie, ВГИК), kde studoval u Michaila Romma. Studium zakončil v roce 1960.\n\nStal se úspěšným autorem povídek, z nichž některé se staly základem divadelních her a filmových scénářů. Byl rovněž úspěšným filmovým hercem.\n\nV roce 1964 se seznámil s herečkou Lidijí Nikolajevnou Fedosejevou, kterou si o rok později vzal za manželku. V roce 1967 skončilo manželství rozvodem kvůli Šukšinovým milostným avantýrám a náklonnosti k alkoholu. Lidija Fedosejeva hraje mimo jiné hlavní ženské role i v jeho nejznámějších filmech \"Třesky-plesky\" a \"Červená kalina\".\n\nZemřel na infarkt během natáčení filmu režiséra Sergeje Bondarčuka \"Bojovali za vlast\". Je pohřben na Novoděvičím hřbitově v Moskvě. Posmrtně mu byla udělena Leninova cena za kinematografii.\n\n\n\n\n\n\n"}
{"id": "494945", "url": "https://cs.wikipedia.org/wiki?curid=494945", "title": "Mistrovství světa ve florbale žen 2009", "text": "Mistrovství světa ve florbale žen 2009\n\nMistrovství světa ve florbale žen 2009 se podruhé konalo ve ŠVédsku, ve městě Västerås, od 5. do 12. 12. 2009. Všechny zápasy se odehrály v halách Bombardier Arena a ABB Arena).\n\nMistrovský titul získalo podruhé v řade a počtvrté celkem Švédsko. Česko skončilo na čtvrtém místě. Byla to první účast žen v semifinále mistrovství světa.\n\nPoprvé se hrálo v prosincovém termínu. Bylo to první mistrovství žen, před který se hrála kvalifikace.\n\nHrálo 20 týmů rozdělených do dvou skupin:<br>\n\"Divize A\": skupiny A a B, 1.–10. místo<br>\n\"Divize B\": skupiny C a D, 11.–20. místo\n\nPrvních 7 týmů a jako vítěz Divize B se kvalifikovalo přímo na MS 2011.\n\nBrankářka – Laura Tomatis <br>\nObrana – Simone Berner, Lisah Samuelsson <br>\nÚtok – Karolina Widar, Emelie Lindström, Sara Kristoffersson\n\n"}
{"id": "494948", "url": "https://cs.wikipedia.org/wiki?curid=494948", "title": "Mistrovství světa ve florbale žen 2007", "text": "Mistrovství světa ve florbale žen 2007\n\nMistrovství světa ve florbale žen 2007 se poprvé konalo v Dánsku, ve městě Frederikshavn, od 12. do 19. května 2007. Všechny zápasy se odehrály v hale FRH Arena Nord.\n\nZvítězilo Švédsko. Česko skončilo páté.\n\nSoutěžilo 20 týmů, rozdělených ve dvou divizích.\n\nSingapur sestoupil do Divize B. Naopak do Divize A postoupilo Polsko.\n\nBrankářka – Jonna Mäkelä \nObrana – Simone Berner, Jenni Morottaja \nÚtok – Karolina Widar, Camilla Nilsson, Mirca Anderegg \n\n"}
{"id": "494949", "url": "https://cs.wikipedia.org/wiki?curid=494949", "title": "GE Capital", "text": "GE Capital\n\nGE Capital (dříve též GE Money) je finanční divizí nadnárodní společnosti General Electric. Společnost spravuje aktiva ve výši 211 miliard USD a je zastoupená ve více než 50 zemích světa. Zaměstnává celkem přibližně 60 tisíc lidí.\n\nNa českém kapitálovém trhu byla zastoupena v podobě tří společností: Moneta Money Bank (dříve GE Money Bank), Moneta Auto (dříve GE Money Auto) a Moneta Leasing (dříve GE Money Leasing).\n\n"}
{"id": "494957", "url": "https://cs.wikipedia.org/wiki?curid=494957", "title": "Ani'am", "text": "Ani'am\n\nAni'am ( אֲנִיעָם, podle biblické postavy \"Aníama\" z knihy 1.Paralipomenon 7,19, též podle spojení Ani Am - „\"nářek lidu\"“ které mělo připomínat tehdejší osud Židů v Sovětském svazu, v oficiálním přepisu do angličtiny Ani'am) je izraelská osada a vesnice typu mošav na Golanských výšinách v Oblastní radě Golan.\n\nVesnice se nachází v nadmořské výšce 430 metrů, cca 27 kilometrů severovýchodně od města Tiberias, cca 72 kilometrů severovýchodně od Haify a cca 134 kilometrů severovýchodně od centra Tel Avivu. Leží na náhorní plošině v střední části Golanských výšin, poblíž vodního toku Nachal Jehudija, který se zde začíná zařezávat do prudkého údolí. Na dopravní síť Golanských výšin je obec napojena pomocí lokální silnice číslo 808.\n\nAni'am leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena v roce 1978. Ve zprávě vypracované v roce 1977 pro Senát Spojených států amerických se uvádí, že je právě ve výstavbě.\n\nUž v roce 1971 se zformovala skupina židovských přistěhovalců ze Sovětského svazu pod názvem Alija 70 (עלייה 70), jejímž plánem bylo na Golanských výšinách zřídit novou osadu zaměřenou na vědce, výzkum a vysokoškolsky vzdělané obyvatele. Její členové se usadili poblíž nynější osady Ramot, ale v roce 1974 se jejich komunita rozpadla pro neshody okolo jejího zaměření. Zbylá část aktivistů, posílená o rodilé Izraelce pak založila v roce 1978 vesnici Ani'am. Slavnostní založení se konalo 28. srpna 1978.\n\nV obci fungují zařízení předškolní péče o děti. Základní škola je k dispozici v osadě Merom Golan, střední školy ve městě Kacrin. Místní ekonomika je založena na zemědělství a na turistickém ruchu. V obci také působí několik umělců.\n\nAni'am je osadou se sekulárními obyvateli. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 526 lidí. Během roku 2014 klesla populace o 0,8 %.\n\n\n"}
{"id": "494965", "url": "https://cs.wikipedia.org/wiki?curid=494965", "title": "Birekte", "text": "Birekte\n\nBirekte ( , [Birektě]) je řeka v Jakutské republice v Rusku. Je 315 km dlouhá. Povodí má rozlohu 8600 km².\n\nPramení na severním okraji Středosibiřské pahorkatiny a teče na jih. Po soutoku s Omonosí se stáčí na severovýchod. Ústí zleva do Oleňoku.\n\nZdrojem vody jsou sněhové a dešťové srážky.\n"}
{"id": "494978", "url": "https://cs.wikipedia.org/wiki?curid=494978", "title": "Billie Jean", "text": "Billie Jean\n\n\"Billie Jean\" je dance-pop / R&B píseň amerického zpěváka Michaela Jacksona. Napsal ji sám, producentem se stal Quincy Jones. Skladba je známá díky basové lince. Byla 91krát předělávána, než byla dokončena.\n\nPo úspěšném hitu \"The Girl Is Mine\" je \"Billie Jean\" druhý singl, který vyšel na albu \"Thriller\". Skladba se stala celosvětovým komerčním hitem a zaznamenala také úspěch u kritiky. Je uváděna jako jeden z revolučních songů historie, platinovou desku získala v roce 1989.\n\nPíseň byla mnohokrát oceněna včetně dvou cen Grammy a jednou dostala American Music Awards. Později byla také uvedena do Music-Video síně slávy. Krátký film k písni, který se vysílal na hudební stanici MTV boural rasové bariéry, jako první video na této stanici s černošským umělcem. S touto písní byl Jackson nominován na Motown 25, kde poprvé předvedl moonwalk. Píseň byla také podporována reklamami na Pepsi, při jednom natáčení dokonce Jacksonovi vzplály vlasy. \"Billie Jean\" pečetila jeho postavení mezinárodní pop-ikony.\n"}
{"id": "494979", "url": "https://cs.wikipedia.org/wiki?curid=494979", "title": "Jan Štohanzl", "text": "Jan Štohanzl\n\nJan Štohanzl (* 20. března 1985 v Třebíči) je český fotbalový záložník, od července 2016 působící v FC Zbrojovka Brno. Mimo Česko působil na klubové úrovni v Indii. Je ofenzivním typem záložníka, může nastoupit ve středu i na kraji pole.\n\nSvoji fotbalovou kariéru začal v klubu TJ Slavoj TKZ Polná, odkud v průběhu mládeže zamířil do Vysočiny Jihlava. V létě 2004 se propracoval do prvního týmu. V sezoně 2004/05 s klubem postoupil do 1. ligy. V lednu 2006 přestoupil do mužstva FK Teplice, odkud se v zimním přestupovém období ročníku 2008/09 vrátil na hostování zpět do Jihlavy.\n\nV létě 2009 mu skončilo hostování ve Vysočině a smlouva v Teplicích a podepsal kontrakt s celkem Bohemians 1905 (nyní Bohemians Praha 1905). V klubu byl velmi oblíben fanoušky. Podzim sezóny 2009/10 ho v dresu Bohemians zastihl v dobré formě, hned se zabydlel v základní sestavě, navíc se z pozice středopolaře stal nejlepším podzimním střelcem týmu. Největší pozornost na sebe upoutal v šestém kole (29. srpna 2009), kdy výstavním gólem (šlo o jediný, vítězný gól utkání) ze 45 m rozhodl v poslední minutě o výhře Bohemians na půdě Mladé Boleslavi. V dresu Bohemians odehrál celkem 52 utkání, ve kterých nastřílel devět branek.\n\nDo Mladé Boleslavi nakonec v červenci 2011 přestoupil. V první polovině ročníku 2014/15 působil na hostování v indickém mužstvu Mumbai City FC. S Boleslaví se představil ve 2. předkole Evropské ligy UEFA 2014/15 proti bosenskému týmu NK Široki Brijeg. V srpnu 2015 do léta 2016 hostovat v pražské Slavie. Celkem za Boleslav odehrál 83 utkání, ve kterých dal osm gólů.\n\nNa podzim 2014 zamířil hostovat do tehdy nově zformované indické ligy Indian Super League, kde byl draftován klubem Mumbai City FC z 2. kola. Nasbíral celkem 6 individuálních cen udělovaných po zápasech a po sezoně dostal ocenění pro nejaktivnějšího hráče indické superligy. Za Mumbai branku ve 13 střetnutích nevsítil.\n\nV létě 2015 vypadl ze sestavy Ml. Boleslavi a v srpnu šel hostovat do SK Slavia Praha. V minulosti se vyjádřil, že by tento klub jakožto fanda rivala AC Sparta Praha dokázal odmítnout. V dubnu 2016 byl přesunut do juniorky. V dresu Slavie si připsal 10 startů, síť v nich nerozvlnil.\n\nPřed sezonou 2016/17 po návratu z hostování do FK Mladá Boleslav přestoupil do moravského prvoligového mužstva FC Zbrojovka Brno, kde podepsal dvouletý kontrakt.\n\nŠtohanzl reprezentoval Českou republiku v mládežnických týmech U19 a U21.\n\n"}
{"id": "494986", "url": "https://cs.wikipedia.org/wiki?curid=494986", "title": "Tramvajová doprava v Hradci Králové", "text": "Tramvajová doprava v Hradci Králové\n\nMěstskou hromadnou dopravu v Hradci Králové zajišťují pouze trolejbusy a autobusy. V minulosti ale existovaly též plány na zavedení tramvajové dopravy v Hradci Králové. Poprvé bylo o tomto druhu dopravy uvažováno na počátku 20. století. Město dokonce v roce 1914 získalo koncesi pro výstavbu tramvajové tratě mezi Slezským Předměstím, historickým centrem města (přes Velké a Malé náměstí) a vlakovým nádražím. Již o několik let dříve byla proto na nově stavěném Pražském (tehdy Wilsonově) mostě položena jedna kolej, což lze vidět na několika pohlednicích či fotografických snímcích. Kvůli finančním požadavkům firmy Františka Křižíka, kterému byla realizace svěřena, se však více z plánované šesti kilometrové trati nepostavilo.\n\nZa první světové války a po ní navíc začaly sílit kritické hlasy vůči tramvajím, které obyvatelům připomínaly neoblíbené předchozí doby v Rakousku-Uhersku. Výstavby tratě nikdy nebyla zahájena a myšlenky na tramvaj v Hradci Králové byly definitivně zavrženy v roce 1927 a ve městě byla zavedena městská autobusová doprava. Kolej na Pražském mostě byla vytržena při jeho rekonstrukci 10. března 1932, což bylo zaznamenáno i v kronice.\n\nV letech 1926–1928 vypracoval Josef Gočár regulační plán města, do kterého zakreslil rozsáhlou síť tramvajových „tratí“, které ale často byly nelogicky zakončené nebo propojené. Ve skutečnosti soutěž na městský regulační plán způsob dopravy po městě vůbec neřešila. V roce 1928 byla v Hradci Králové navíc zavedena městská autobusová doprava.\n\nK obnovení myšlenky tramvajové dopravy v Hradci Králové došlo až v 21. století, s možností hybridní vlakotramvajové dopravy počítal např. návrh nového územního plánu.\n"}
{"id": "494990", "url": "https://cs.wikipedia.org/wiki?curid=494990", "title": "David Bartek", "text": "David Bartek\n\nDavid Bartek (* 13. února 1988 v Praze) je český fotbalista momentálně působící v mužstvu Bohemians Praha 1905. Je schopen hrát v záloze i v útoku, zdobí ho rychlost i slušná míčová technika, jeho slabinou je zakončení, mnohdy si počíná zbrkle.\n\nSvoji fotbalovou kariéru začal v Bohemians Praha 1905, kde se postupně přes všechny mládežnické kategorie propracoval v roce 2006 do prvního týmu. Na jaře 2009 hostoval v SK Kladno. Poté se prosadil do A-mužstva Bohemians.\n"}
{"id": "495005", "url": "https://cs.wikipedia.org/wiki?curid=495005", "title": "G2 fáze", "text": "G2 fáze\n\nG fáze je fáze bunečného cyklu. Jedná se o 2. generační fázi (premitotickou). Během této fáze se zdvojují některé organely a další bunečné struktury. Probíhá totiž soustavná příprava na mitózu, buňka roste, tvoří se nové nutné sloučeniny. Součástí fáze je 2. kontrolní bod - kontrola zda správně proběhla replikace DNA a jestli je jádro v pořádku.\n\n"}
{"id": "495011", "url": "https://cs.wikipedia.org/wiki?curid=495011", "title": "Aziz Ibragimov", "text": "Aziz Ibragimov\n\nAziz Ibragimov je uzbecký fotbalový záložník a reprezentant, hráč klubu Buxoro FK. Je ofenzivním typem záložníka, může nastoupit i v útoku.\n\nSvoji fotbalovou kariéru začal v klubu Traktor Taškent. Mezi jeho další angažmá patří: Shurtan Guzar, FK Mash'al Mubarek, ŠK Slovan Bratislava, Bohemians 1905, Qingdao Jonoon, FK Baník Most, SK Dynamo České Budějovice, FK Andijan, FK Dinamo Samarqand, Buxoro FK.\n\nReprezentant Uzbekistánu. Zúčastnil se Asijských her v roce 2007.\n\n"}
{"id": "495014", "url": "https://cs.wikipedia.org/wiki?curid=495014", "title": "Neurální trubice", "text": "Neurální trubice\n\nNeurální trubice (též nervová trubice) je dutá trubice vznikající v embryonálním vývoji strunatců, která představuje základ pro budoucí centrální nervovou soustavu (především míchu). Vznik neurální trubice je nazýván neurulace – zjednodušeně řečeno dojde k vchlípení části ektodermu. Je však řízen množstvím genů a proteinů, z nichž má velký význam tzv. homeobox.\n\nCelý proces je poměrně bohatý na nejrůznější pojmy, bez nichž se nelze obejít. Embryonální stadium, v němž vzniká neurální trubice, se nazývá neurula – vlastně je to však pozdní gastrula. Spouštěčem vzniku neurální trubice je vznik struny hřbetní (chorda dorsalis). V této souvislosti se říká, že dochází k neurální indukci. Ektoderm ležící nad chordou začne díky tomu tloustnout a formuje se nejprve tzv. neurální ploténka, jejíž tkáň se označuje jako neuroektoderm. Tím začíná celý proces neurulace. Jsou poměrně dobře známy i molekulární principy tohoto jevu: chorda vylučuje různé signální proteiny, v hlavové části to je noggin, chordin a folistatin (všechny inaktivují protein BMP-4), v oblasti zadního mozku a míchy hrají podobnou roli WNT-3a a FGF.\n\nNásledně se buňky nervové ploténky vchlipují, okraje ektodermu nad ním („neurální valy“) se začnou vzájemně přibližovat a nakonec splývají, čímž vzniká pod ektodermem dutá neurální trubice. Neurulace probíhá poněkud odlišně v hlavové části, ve zbytku těla totiž hraje velkou roli tzv. kaudální morfogenetický systém. Proces neurulace je poté víceméně u konce, vzniklá nervová trubice má uvnitř tzv. nervový kanálek.\n\nV pozdějších fázích vývoje embrya však dojde k velkým tvarovým změnám nervové trubice, při nichž vznikají komplikovanější struktury, jako je mícha nebo mozek. S procesem neurulace souvisí také vznik neurální lišty, což je populace buněk, které vzniknou po odškrcení nervové trubice od zbylého ektodermu. Buňky neurální lišty mají schopnost migrace a dávají vznik důležitým tkáním v těle obratlovců.\n"}
{"id": "495017", "url": "https://cs.wikipedia.org/wiki?curid=495017", "title": "Svízel vonný", "text": "Svízel vonný\n\nSvízel vonný (\"Galium odoratum\", dříve mařinka vonná - \"Asperula odorata\") je lesní bylina, dříve využívaná hojně v lékařství a léčitelství.\n\nMá přeslenité a po okraji drsné listy (odtud bývalé latinské rodové jméno \"Asperula\" = drsňoučká), a poněvadž příjemně voní po kumarinu, i odorata (latinsky: vonná). Svízel vonný je vytrvalá bylina s plazivým oddenkem a drobnými bílými květy, které kvetou v květnu a červnu. Je hojně rozšířená téměř po celé Evropě a často tvoří husté porosty v listnatých lesích. Roste také v západní Asii a Severní Americe.\n\nKomu neroste planě v dosahu, může si ji snadno vypěstovat buď ze semen nebo vegetativních výhonků, které se přesazují v době, kdy tento svízel kvete.\n\nPoužívanou částí rostliny je čerstvá nebo sušená nať, sbíraná v době květu. Sušit musíme pomalu při teplotě nepřesahující 35 °C.\n\nV lékařství se využívá především zevně (na drobná poranění i hnisavé rány apod.), v lidovém léčitelství se pak nejčastěji používala na zklidnění a dobré usínání. Neměla by se však používat dlouhodobě, jedná se totiž o mírně jedovatou drogu s vedlejšími účinky (zejména bolestmi hlavy).\n\nČerstvá i sušená si dlouho uchovává krásnou vůni, pro kterou je též velmi oblíbená. Její aroma se používá i při výrobě alkoholických nápojů.\n\nNěmci mařinku používali do německé májové bowle (májového vína), Francouzi do šampaňského, ve Švýcarsku do koňaku i benediktinky. Na severu Evropy jí byla ochucována řada uzenin.\n"}
{"id": "495018", "url": "https://cs.wikipedia.org/wiki?curid=495018", "title": "Ljudmila Galkinová", "text": "Ljudmila Galkinová\n\nLjudmila Ivanovna Galkinová ( ; * 20. ledna 1972, Saratov) je bývalá ruská atletka, mistryně světa (1997) a halová mistryně světa (1995) ve skoku dalekém.\n\nV roce 1989 vybojovala na juniorském mistrovství Evropy ve Varaždínu bronzovou medaili. Na MS juniorů 1990 v bulharském Plovdivu skončila na 7. místě. Úspěšnější byla o rok později na evropském šampionátu juniorů v Soluni, kde ke stříbrné medaili v dálce přidala i zlato v trojskoku. V roce 1995 byla třetí na světové letní univerziádě v japonské Fukuoce.\n\nDvakrát reprezentovala na letních olympijských hrách. V Atlantě 1996 skončila v kvalifikaci, kde nezaznamenala ani jeden platný pokus. O čtyři roky později na olympiádě v australském Sydney se umístila ve finále na devátém místě. Její nejdelší pokus měřil 656 cm.\n\nZúčastnila se šesti mistrovství světa v atletice. V roce 1993 ve Stuttgartu obsadila výkonem 674 cm páté místo, přičemž bronz získala Dánka Renata Nielsenová, která skočila o dva cm dále. Sítem kvalifikace neprošla pouze na šampionátu v Göteborgu 1995. Na následujícím šampionátu v Athénách jako jediná ve finále překonala sedmimetrovou hranici (705 cm) a získala zlato. Na MS 1999 v Seville se umístila na čtvrtém místě, když na bronzovou Američanku, pozdější dopingovou hříšnici Marion Jonesovou ztratila jediný centimetr. V Edmontonu 2001 obsadila osmé a v Paříži 2003 desáté místo.\n\n\n"}
{"id": "495031", "url": "https://cs.wikipedia.org/wiki?curid=495031", "title": "Wampum", "text": "Wampum\n\nWampun byl etnický symbolický šperk z organických materiálů, zhotovovaný některými kmeny severoamerických Indiánů, hlavně Irokézy, v 16.–19. století. U negramotných Indiánů plnil také roli smlouvy. Byl rozšířený od oblíbený také po určitou dobu u přistěhovalců a nakonec i u Evropanů.\n\nTermín wampum je odvozen ze indiánského slova Algonkinů. Znamená „bílé provázky“ a označuje šňurky, kterými se vázaly korálky a olivky. \nPás o třech až pěti -většinou spojených- šňůrách tvořily navlečené bílé korálky, roubíkovité olivky nebo válečky o délce 6 až 15 milimetrů, broušené a vrtané z perleťové ulity mlže surmovky, z purpurových nebo fialových korálků zhotovených ze zaděnek. Šperk držel pohromadě několika osnovními šňůrami z kůže, provázanými útky z rostlinných vláken. Korálky se musely před navlékáním provrtat. Jejich výroba prudce vzrostla, když jim Evropané začali vozit kovové vrtáky. \n\nWampumy používali severoameričtí Indiáni jako náhrdelníky, nákrčníky a čapky a jejich vzory byly symbolické. Nosili je muži i ženy. Většinou se dochovaly ty, které měly podobu pásů, užívaných jako mnemotechnická pomůcka při společenských obřadech mezi kmeny nebo při diplomatických - politických jednáních s bílými přistěhovalci nebo s Evropany. Stovky jich byly zhotoveny k záznamům o vyjednávání při příchodu evropských osadníků.\n\nWampum byl rozšířený od Long Islandu (později město New York) přes pobřeží Connecticutu, Rhode Island, a zhotovoval se zejména v Shinnecocku, Pequotu und Narragansetu. Když místní materiál došel, vozily se ulity mlžů obchodními cestami až z Nového Skotska. \n\nZavedení zvyku bylo dávného původu, spojované někdy s Hiawathou, jedním ze zakladatelů Irokézské Ligy, aktivním kolem roku 1570. U zrodu Irokézské Ligy, k němuž došlo patrně kolem poloviny 16. století, stáli Onondagové, usídlení nejblíže středu území pěti irokézských kmenů a stali se správci dokumentu Ligy. Jejich wampuny měly podobu dlouhých šerp, závěsů nebo opasků. Zdá se pravděpodobné, že původně se zhotovovaly z rozřezaných dikobrazích ostnů. Je zajímavé, že jméno hiawatha se někdy překládá jako „hledač wampumů“. \nOpasky sloužily jako záruka dohod mezi Irokézy a ostatními indiánskými kmeny, později i mezi Irokézy a Evropany. \nOdžibvejský náčelník Kahkawaquonaby („Posvátná Pera“) popsal, jak byl jeden pás použitý při jednání mezi Ligou a Odžibveji. \n\nStařešinové pro přesnost symbolického výkladu šerp čas od času svolávali strážce těchto šerp, opakovaně jim vysvětliovali, co korálkové ozdoby znamenají. Ve zvláště složitých a důležitých případech byli jednotliví strážci vyzýváni k zapamatování jen části záznamu a tak se zajišťovalo, aby se na žádnou významnou část nezapomnělo. Tak byl archív irokézských ústních zpráv posilován mnemotechnickými prostředky a umožňoval lidem, aby prostřednictvím vybraných a důvěryhodných správců přinášel do jejich každodenního života stabilitu, smysl a právo.\n\nIrokézky se označovaly slovem \"kari hwa\", „věrohodný doklad“ nebo \"gaweena\" s významem „hlas, slovo nebo potvrzení“. Wampumové opasky sehrály ústřední roli v procesu vlády sofistikované sociální a politické organizace Irokézů. Korálkům byla přisuzována velká mystická síla, která přecházela na jednání a schválení koncilu Ligy, a proto zaručovaly úctu mluvčímu, velkou autoritu jeho úřadu a za určitých podmínek se užívaly ke zmírnění žalu.\n\n"}
{"id": "495033", "url": "https://cs.wikipedia.org/wiki?curid=495033", "title": "Evropská knižní cena", "text": "Evropská knižní cena\n\nEvropská knižní cena si klade za cíl propagovat celoevropské hodnoty a přispívat k lepšímu chápání Evropské unie jako kulturní entity. Byla založena Jacquesem Delorsem u příležitosti 50. výročí podepsání Římské smlouvy v roce 2007. Je udělována za knihu, která vyšla v předešlém roce v jedné z 27 členských zemí EU.\n\n\n"}
{"id": "495036", "url": "https://cs.wikipedia.org/wiki?curid=495036", "title": "Hijó", "text": "Hijó\n\nHijó (: 飛鷹) byla první letadlová loď japonského císařského námořnictva třídy \"Hijó\". Vznikla přestavbou rozestavěného zaoceánského parníku Idzumo Maru (出雲丸) \"Japonské parolodní poštovní společnosti\", o prostornosti 27 700 tun.\n\nJejím prvním nasazením během bojů v Pacifiku byla podpora japonské protiofenzivy na Guadalcanalu, která vedla k bitvě u Santa Cruz. Té se ale \"Hijó\" nezúčastnila, neboť 17. října 1942 vypukl požár ve strojovně a \"Hijó\" se musela vrátit na Truk a později do Japonska.\n\nPo návratu z Japonska na Truk se v dubnu 1943 její letadla podílela na operaci I, která byla japonským pokusem o zvrácení poměrů v Šalomounových ostrovech. Dne 12. dubna 1943 byla lehce poškozena střepinami během amerického náletu na Truk a v květnu se opět stáhla do Japonska. Když 10. června vyplula z Jokosuky na Truk, byla záhy po vyplutí torpédována ponorkou USS \"Trigger\" a musela se vrátit zpět. Její letouny po dobu oprav operovaly z letadlové lodě \"Rjúhó\".\n\nV červnu 1944 se zúčastnila bitvy ve Filipínském moři, ve které byla 20. června odpoledne zasažena dvěma pumami a jedním torpédem Bliss-Leavitt Mark 13, které „doručily“ letouny z letadlových lodí USS \"Enterprise\" a USS \"Belleau Wood\". Navíc jeden zasažený a hořící TBF Avenger zavadil o lodní ostrov a poté se zřítil do moře. Po dvou hodinách došlo k velké explozi způsobené buďto zásahem torpéda z ponorky a nebo vznícením palivových výparů a následně se potopila se ztrátou 247 důstojníků a mužů posádky.\n\n\"Hijó\" byla lehkou letadlovou lodí, která vznikla přestavbou ze zaoceánského parníku \"Idzumo Maru\". To se negativně projevilo na výkonech pohonného ústrojí, neboť stroje – původně určené pro pohon parníku – neměly dostačující výkon pro letadlovou loď. Výsledkem bylo, že \"Hijó\" nemohla držet krok s velkými a rychlými letadlovými loděmi (dokonce i nejpomalejší loď Nagumovy \"Kidó Butai\" \"Kaga\" byla rychlejší o 3 uzly [5,6 km/h]).\n\n\"Hijó\" se stala druhou dokončenou japonskou letadlovou lodí (po svojí sestře), která měla komín spojený s nástavbou. \"Hijó\" měla dva nad sebou umístěné uzavřené nepancéřované hangáry. Letadla na palubu dopravovaly dva výtahy.\n\nLetouny palubní skupiny \"Hijó\" ( \"Hijó hikókitai\") byly v průběhu služby letadlové lodě označovány na kýlovce kódem, dle následujícího schématu: [kód \"Hijó\"]-[taktické číslo]. Identifikační kód \"Hijó\" se v průběhu služby měnil. Po ztrátě čtyř letadlových lodí v bitvě u Midway (červen 1942) nesly letouny \"Hijó\" identifikační kód \"A2-1\", který doplňoval jeden žlutý pruh na trupu letadel. Od počátku roku 1944, když na lodi působila část \"kókútai\" 652 (航空隊 ~ letecký pluk/skupina), nesly letouny \"Hijó\" identifikační kód \"322\" (3 – palubní letoun, 2 – 2. \"kókú sentai\" [航空戦隊 ~ divize letadlových lodí], 2 – pořadí \"Hijó\" ve 2. \"kókú sentai\"). Později byl kód zkrácen na \"22\".\n\nDne 10. listopadu 1944 byla \"Hijó\" vyškrtnuta ze seznamu lodí japonského císařského námořnictva.\n\n"}
{"id": "495043", "url": "https://cs.wikipedia.org/wiki?curid=495043", "title": "Třída Körös (1892)", "text": "Třída Körös (1892)\n\nTřída Körös byla třída monitorů rakousko-uherského námořnictva. Skládala se z jednotek \"Körös\" a \"Szamos\", objednaných roku 1891 a zařazených do služby roku 1892. Oproti předchozí třídě byly větší a lépe vyzbrojené. Nesly dva 120 mm a dva 66 mm kanóny ve čtyřech dělových věžích (dvě na přídi a dvě na zádi), které doplňovaly kulomety.\nOba monitory bojovaly v první světové válce. V roce 1914 se účastnily dobývání Bělehradu (ostřelovaly například pevnost Kalemegdan), podobně jako dalšího pokusu v říjnu roku následujícího. V roce 1916 byly nasazeny proti Rumunsku. Ostřelovaly město Giurgiu, pontonový most u Rjahova a kryly též pozemní protirumunskou ofenzivu. Rok 1917 obě lodi strávily v nečinnosti a v roce následujícím odpluly do Oděsy, aby nadále operovaly na Ukrajině. Po skončení války se obě lodi vrátily do Budapešti.\n\nKonec války znamenal zánik rakousko-uherské říční flotily. \"Körös\" byl zabaven Dohodou a s anglickou posádkou odeslán do Bělehradu, kde byl spolu se čtyřmi dalšími monitory předán Království Srbů, Chorvatů a Slovinců. Naopak \"Szamos\" byl nejprve odzbrojen, po vzniku Maďarské republiky rad však byl reaktivován a bojově nasazen při pokusu o znovudobytí nedávno odstoupených území Uherska.\n\nPo zániku republiky rad byl \"Szamos\" předán zástupcům Dohody, aby bylo rozhodnuto o jeho dalším osudu. Původně měly být oba monitory rozebrány a jejich trupy použity jako pontony. \"Szamos\" byl opravdu roku 1921 odstrojen ve Vídni, zatímco \"Körös\" byl na jugoslávský nátlak ponechán Království SHS, kde sloužil pod jménem srbské řeky \"Morava\".\n\nPo invazi do Jugoslávie v době druhé světové války byl monitor \"Morava\" potopen vlastní posádkou poblíž Bělehradu. Nezávislý stát Chorvatsko vrak lodi vyzvedl a opravil (ovšem bez výzbroje). V červnu 1944 monitor najel poblíž města Bosanski Novi na minu a potopil se. Později ho čekalo už jen vyzvednutí a sešrotování.\n\n\n"}
{"id": "495049", "url": "https://cs.wikipedia.org/wiki?curid=495049", "title": "Škoda 27Tr Solaris", "text": "Škoda 27Tr Solaris\n\nŠkoda 27Tr Solaris je kloubový trolejbus o délce 18 m. Výrobcem karoserie je polská firma Solaris Bus & Coach, dodavatelem elektrické výzbroje je plzeňská Škoda Electric, která toto vozidlo také kompletuje.\n\nTímto trolejbusem se rozšířilo výrobní portfolio plzeňské Škody Electric o druhý typ kloubového trolejbusu (po 25Tr s karoserií Irisbus). Obdobným typem trolejbusu se shodnou vozovou skříní Solaris, ale s odlišnou elektrickou výzbrojí, je Solaris Trollino 18.\n\nPrototyp trolejbusu 27Tr, který byl vyroben v roce 2009, byl roku 2010 společně se dvěma dvanáctimetrovými vozy Škoda 26Tr Solaris dodán Dopravnímu podniku Ostrava. Prototyp 27Tr vyjel na první zkušební jízdy v Plzni kolem Vánoc 2009, v Ostravě 4. února 2010 a do zkušebního provozu s cestujícími byl poprvé vypraven 11. února 2010 s evidenčním číslem 3802. Jako typ byl vůz 27Tr Drážním úřadem schválen ještě v prvním čtvrtletí roku 2010.\n\nJeden ze dvou trolejbusů 27Tr určených pro Plzeňské městské dopravní podniky vyjel v Plzni na první zkušební jízdu bez cestujících 22. července 2010. V provozu s cestujícími se poprvé objevil 27. září 2010 s evidenčním číslem 526. Zbylé vozy z šestikusové dodávky označené čísly 525 a 527 až 530 byly do provozu zařazeny do konce roku 2010. Dalších šest trolejbusů bylo dodáno v listopadu 2012 (č. 535–539), posledních pět v únoru 2012 (č. 540–544).\n\nJedenáct vozů 27Tr bylo v letech 2013 a 2014 dodáno Dopravní společnosti Zlín–Otrokovice. Dva vozy byly na podzim 2013 dodány do Českých Budějovic. V letech 2014 a 2015 bylo vyrobeno 10 trolejbusů 27Tr pro Dopravní podnik města Ústí nad Labem; bude se jednat o první vozy tohoto typu v Česku, které mají kvůli místnímu kopcovitému terénu hnací střední nápravu.\n\nSmlouvu na dodávku 50 trolejbusů 27Tr s pomocným dieselagregátem uzavřela Škoda Electric se společností Stoličen Elektrotransport, která provozuje trolejbusovou dopravu v Sofii. Tyto vozy byly do Bulharska dodány v letech 2013 a 2014.\n\nV letech 2014–2018 dodá Škoda Electric firmě Rīgas satiksme, dopravnímu podniku v lotyšské Rize, 125 vozů 27Tr s dieselagregátem; součástí kontraktu je také opce na dalších 38 trolejbusů.\n\nV září 2014 podepsala Škoda Electric smlouvu na dodávku 6 trolejbusů pro Dopravní podnik Ostrava, na kterou má navázat dodávka 2 trolejbusů v roce 2017.\n\nV říjnu 2016 dodala Škoda Electric do Českých Budějovic první dva kloubové trolejbusy s pomocným bateriovým pohonem. \n\nV roce 2016 uzavřela Škoda Electric smlouvu na dodávku 12 trolejbusů 27Tr do Žiliny, které jsou jako první vyrobeny v karoserii Solaris Urbino 4. generace.\n\nV dubnu 2017 vyhrála Škoda Electric tendr na dodávku 2 trolejbusů 27Tr se superkapacitory do Ostravy. V srpnu 2017 podepsala Škoda Electric smlouvu na dodávku 10 trolejbusů typu 27Tr pro Dopravní podnik měst Chomutova a Jirkova.\n\nV roce 2018 bylo dodáno do Českých Budějovic 11 trolejbusů s bateriovým pohonem v karoserie IV. generace jako vůbec první v České republice. \n"}
{"id": "495054", "url": "https://cs.wikipedia.org/wiki?curid=495054", "title": "Jmenuju se Earl", "text": "Jmenuju se Earl\n\nJmenuju se Earl (v anglickém originále My Name is Earl) je americký komediální seriál, který vytvořil americký producent Greg Garcia ve spolupráci s 20th Century Fox. Seriál byl vysílán od 20. září 2005 do 14. května 2009 na NBC. V Česku tento seriál vysílá Prima Cool.\n\nEarl J. Hickey, obyvatel fiktivního Camden County, je drobný zlodějíček s pochybnou minulostí. Když vyhraje v loterii 100 000 dolarů, srazí ho auto a výherní tiket odlétne. Následně v nemocnici uvidí pořad Poslední výzva s Carsonem Dalym, kde se dozví o karmě a rozhodne se změnit svůj život. Sepíše si seznam všech špatných věcí, kterých se v životě dopustil, a rozhodne se je odčinit, věří, že to je jediná cesta, jak získat pozitivní karmu. Poté, co udělá první dobrý skutek, jeho výherní tiket se k němu vrátí. Earl to chápe jako znamení a za pomoci svých nově nabytých peněz a přihlouplého bratra Randyho se rozhodne postupně škrtat věci ze seznamu.\n\nTvůrce a hlavní scenárista seriálu Greg Garcia napsal pilotní díl během práce na sitcomu \"Ano, drahoušku\". Seriál nabídl 20th Century Fox a ta jej pak začala natáčet pro NBC. Do hlavní role byl obsazen Jason Lee. Ten se nejdříve nezajímal o práci pro televizi a dvakrát roli odmítl, než si přečetl scénář k pilotnímu dílu, který se mu líbil, a tak po dohodě s Gregem Garciou přistoupil na svou první hlavní roli pro televizi.\n\n\"Jmenuju se Earl\" se odehrává ve fiktivním Camden County. V seriálu se také říká, že oblasti se říkalo jménem \"Central\" během americké občanské války, protože nepodporovala ani Unii ani Konfederaci. Darnell k tomu poznamenává, že Central existovalo pouze 15 minut 10. března 1861, než jeho občany zmasakrovali Seveřané s Jižany.\n\nV jedné epizodě je vidět na displeji telefonní číslo Earlova advokáta a to má předvolbu Connecticutu. Skutečné venkovní záběry byly natáčeny v Lake Balboa v Kalifornii.\n\nNBC seriál ukončila v květnu 2009 ačkoli čtvrtá řada končila nápisem \"pokračování příště\". Výrobce seriálu 20th Century Fox Television pak nabízela pokračování stanicím Fox, ABC, TBS a TNT, ale ty to odmítly, protože by nebyly schopné splnit podmínky aniž by \"vážně narušily uměleckou integritu pořadu.\"\n\n"}
{"id": "495055", "url": "https://cs.wikipedia.org/wiki?curid=495055", "title": "S/MIME", "text": "S/MIME\n\nS/MIME (Secure/Multipurpose Internet Mail Extensions) je v současnosti používaný k zabezpečení elektronické pošty jako standard pro veřejný klíč šifrování a podepisování. Je to speciální verze protokolu MIME - S/MIME (Secure MIME).\n\nS/MIME poskytuje služby pro kryptografické zabezpečení elektronických zpráv aplikace: autentizaci, integritu zpráv, nepopiratelnost původu (pomocí digitálních podpisů), soukromí a zabezpečení dat (pomocí šifrování). S / MIME specifikuje MIME typ application/pkcs7-mime pro přenos dat do obálek (což je prakticky zašifrování otevřeného textu), kde je celý (upravený) MIME subjekt, zabalený a šifrovány do jednoho objektu, který je následně vložen do application/pkcs7-mime MIME subjektu.\nPro přípravu poštovní zprávy je nejdříve nutné zabezpečit data, a to pomocí protokolu Cryptographic Message Standard (CMS), poté je potřeba data překódovat pomocí normy Base64 do sedmibitové podoby. A nadále získaná data podepsat, nebo je vložit do obálky. Na pořadí těchto dvou kroků nezáleží, avšak se doporučuje nejdříve data podepsat a až poté je zašifrovat.\n\nCMS je protokol určený pro zabezpečených zpráv ().\n\n"}
{"id": "495062", "url": "https://cs.wikipedia.org/wiki?curid=495062", "title": "2061: Třetí vesmírná odysea", "text": "2061: Třetí vesmírná odysea\n\nRomán 2061: Třetí vesmírná odysea (: \"2061: Odyssey Three\") napsal Arthur Charles Clarke . Autor rovněž napsal pokračování tohoto díla a předchozí díly: a (dohromady tvoří sérii Vesmírná odysea).\n\n\nDoktor Floyd, účastník výpravy k Jupiteru z roku 2010, se jako 103letý vydává na výlet na Halleyovu kometu na lodi Universe. Pak ale přijde zpráva o ztroskotání Galaxy na Europě, kam je lidem striktně zapovězeno vstoupit a Universe se vydává na záchranou výpravu. Na lodi Galaxy je také Floydův vnuk Chris. Důvod ztroskotání kosmické lodi byl v tom, že Afrikánci, kteří po krvavé revoluci museli opustit Jižní Afriku odhalili podstatu hory Zeus na Europě a rozhodli se ji využít k likvidaci jihoafrické ekonomiky. Loď dopadla do oceánu a Chris s dalšími se vydal na průzkum k hoře Zeus. Zjistili, že se propadá, protože je celá z diamantu. Poblíž monolitu MAT-2 najdou jakási primitivní obydlí podobná iglú, ale jsou varováni, aby se nepokoušeli Europany obtěžovat, ale okamžitě se vrátili k lodi, kde je vyzvedne Universe.\n\n"}
{"id": "495076", "url": "https://cs.wikipedia.org/wiki?curid=495076", "title": "Salála", "text": "Salála\n\nSalála () je významný přístav a druhé nejvýznamnější město Ománu. Zároveň je hlavním městem governorátu Dafár, který se nachází na jihu země na pobřeží Arabského moře. V roce 2009 zde žilo asi 197 tisíc obyvatel. Poblíž města se nachází stejnojmenné letiště.\n\nSalála je důležitý uzel námořní dopravy, mezi přístavy kontejnerové dopravy jí patří 46. místo na světě. Zdejší mezinárodní letiště je druhé největší v zemi. Air Arabia, Air India Express, Qatar Airways a další tři aerolinie provozují zdejší lety. Dlouho plánovaná železnice si klade za cíl více propojit státy GCC, také v úseku mezi Salálou a Suhárem na severu země. \n\nPobřeží a hory okolo Salály jsou společně s malou přilehlou částí sousedního Jemenu jediným místem Arabského poloostrova, kam zasahují jihozápadní monzuny. Mezi červencem a zářím jsou monzuny zdrojem srážek, jež zavlažují celou oblast a dávají jí, pro Arábii netypickou, zelenou barvu vegetace. Během tohoto období děšťů, nazývaného \"charíf\" (stejný název má i každoročně v této době pořádaný festival, během nějž se město stává vyhledávaným turistickým střediskem), spadne v Salále asi 55 mm a v okolních horách více než 200 mm srážek. Relativní vlhkost vzduchu stoupá v celé oblasti z 50 na 85 %.\n\nVedle přístavu má své místo v místní ekonomice také petrochemický průmysl.\n\n"}
{"id": "495080", "url": "https://cs.wikipedia.org/wiki?curid=495080", "title": "Lichtenštejn-Kastelkornové", "text": "Lichtenštejn-Kastelkornové\n\nMoravský šlechtický rod Lichtenštejn-Kastelkorn \"( )\" pocházel původně z Jižního Tyrolska. Jeho rodným sídlem byl hrad Lichtenstein v Leifers (u Bolzana), který pravděpodobně ve 12. století postavili biskupové tridentští jako opěrný bod.\n\nS knížecím rodem \"Lichtenštejnů\", nazývajícím se po hradu v Dolních Rakousích, jakož i se štýrským ministeriálským rodem z Lichtenštejnu, z něhož pocházel středověký básník Oldřich z Lichtenštejna, má patrně společné jen jméno.\n\nLichtenštejnové byli původně ministeriálové tridentských biskupů a hrabat tyrolských. Z tohoto jihotyrolského rodu pocházeli dva tridentští biskupové, \"Jiří I.\" (biskupem v letech 1390 - 1419) a \"Oldřich IV.\" (biskupem v letech 1493-1505. Mezi dalšími členy rodu pak byli také arcibiskup salcburský a dva biskupové olomoučtí).\n\nJiž v roce 1472 se rod objevuje v tyrolské šlechtické matrice.\n\nJednou ze tří větví rodu byla linie zemského hejtmana Viléma z Lichtenštejna, který se svou manželkou, rozenou von Stötten, měl mj. syna Baltazara († 1478) a dceru Voršilu (provd. hraběnku Fuggerovou, † 1473).\n\nVilémův syn Baltazar († 1478) byl ve službách biskupa tridentského a tyrolského arcivévody Zikmunda (1475-1490) a se svou manželkou Dorotou Fuchs von Fuchsberg měl syna Pavla, narozeného kolem roku 1460.\n\nPavlova žena byla Barbara ze Schrofenštejna, s níž měl jednoho syna. Roku 1482 vstoupil Pavel také do služeb arcivévody Zikmunda a v roce 1489 se stal jeho hofmistrem. V této funkci pokračoval i za Maximiliána I., jehož důvěru nezklamal a brzy byl pověřen finančními záležitostmi. Přitom pochopil nutnost zabránit příliš velké zadluženosti rakouských dědičných zemí. Roku 1499 dostal lénem Castelcorno u Rovereta a roku 1502 přídomek Kastelkorn spolu se zámkem a panstvím Schenna v jižním Tyrolsku, z něhož vybudoval rodinné sídlo a roku 1505 dostal do zástavy hejtmanství Rattenberg am Inn. Ve stejném roce byl vyznamenán Řádem zlatého rouna a roku 1506 byl císařem pasován na rytíře. Kvůli císařským výdajům však došlo ke sporům a Pavel byl zbaven odpovědnosti za finance. Zemřel v roce 1513 v Augsburgu, kam přijel na jednání s Fuggery; pochován byl v Bolzanu.\n\nPotomci Jana Jakuba z Lichtenštejn-Kastelkornu († před r. 1604):\n\n\n\n• Geschichte Tirol: \"Burg Liechtenstein bei Leifers\" (http://geschichte-tirol.com/nurgenschlosser/suedtirol/1303-liechtenstein,hrmf)\n"}
{"id": "495081", "url": "https://cs.wikipedia.org/wiki?curid=495081", "title": "Helénismus (rozcestník)", "text": "Helénismus (rozcestník)\n\nPojem helénismus (ve starším přepisu hellénismus, příp. hellénismos) může označovat:\n\n"}
{"id": "495094", "url": "https://cs.wikipedia.org/wiki?curid=495094", "title": "Páni z Drahotuš", "text": "Páni z Drahotuš\n\nPáni z Drahotuš byli významným moravským rodem, který přežil až do první poloviny 17. století. \n\nRod pocházel z předků Radoslava z Ceblovic, který byl v roce 1227 ve funkci nejvyššího lovčího a jeho syna Crhy, který byl významným pánem a působil jako purkrabí na hradě Děvičky a purkrabí města Olomouce. Crha získal rozlehlé majetky na Drahanské vrchovině s centrem na tvrzi v Jedovnicích. Tento majetek pak získali po jeho smrti v roce 1251 jeho synové Bohuš a Hartman, kteří tuto oblast kolonizovali. Bohušovi daroval v 60. letech 13. století král za věrné služby oblast kolem Lipníka nad Bečvou, kde Bohuš postavil hrad Drahotuše a založil tak moravský rod pánů z Drahotuš. \n\nBohuš z Drahotuš se však části svého majetku na Drahanské vrchovině nevzdal a rozsáhlý otcův majetek byl rozdělen. Zatímco jeho bratr Hartman postavil hrad Holštejn jako centrum holštejnského panství, on si ponechal východní část s hradem Drahans a se Smilovým hradem, který byl nazván po jeho synovi Smilovi. Drahans, který se uvádí ve Zbraslavské kronice jako Drahuš, se stal roku 1312 jedním z hradů, které obsadil loupežný šlechtic Friduš z Linavy a který byl po tažení krále Jana Lucemburského pobořen. Podle následujících majetkových transakcí je zřejmé, že páni z Drahotuš již tento hrad s městečkem Drahany a okolními vesnicemi po roce 1312 nevlastnili. \n\nCentrem rodu byl hrad Drahotuše, na jehož území vystavěl Friduš z Linavy protiprávně hrad Helfštejn. Dělo se tak zřejmě za tichého souhlasu potomků Bohuše z Drahotuš, protože Fridušovou ženou se patrně stala příslušnice jejich rodu a v roce 1358 se uvádí v listinách Friduš z Drahotuš. Hrad Helfštejn s Lipníkem a s částí drahotušského panství však získali od krále Kravařové, kterým toto zboží zůstalo i přesto, že se o tento rodový majetek ucházel Čeněk z Drahotuš. Zdá se, že se tyto rody dohodly, protože Jan z Kravař roku 1348 prohlásil, že hrad Drahotuše náleží synům Bohuše (II.) z Drahotuš. \n\nRoku 1371 prodali páni z Drahotuš svůj rodový hrad moravskému markraběti Janu Jindřichovi a přestěhovali se na Opavsko, kde získali sídlo v Benešově a hrádek Závada. Mezi významné příslušníky tohoto patřil Jan Šutar z Drahotuš, který se roku 1431 stal nejvyšším komorníkem opavského knížectví a byl velkým obhájcem češtiny. Jindřich z Drahotuš na Benešově v letech 1555-1558 působil ve funkci nejvyššího komorníka krnovského knížectví. Vavřinec z Drahotuš na Benešově zastával v letech 1549-1554 úřad zemského hejtmana opavského knížectví. I další příslušníci rodu působili ve významných funkcích ve Slezsku. Posledním mužským potomkem rodu byl Volf z Drahotuš, kterému byl jako účastníkovi protihabsburského odboje konfiskován majetek.\n\n\n"}
{"id": "495097", "url": "https://cs.wikipedia.org/wiki?curid=495097", "title": "Jaroslav Němeček", "text": "Jaroslav Němeček\n\nJaroslav Němeček (* 20. února 1944 Praha) je český ilustrátor, autor komiksu \"Čtyřlístek\". Kromě toho má na svém kontě i jiné komiksy (například \"Čaroděj Huriáš\" a \"Rexík\"). Dříve také pracoval pro dětský časopis \"Mateřídouška\".\n\nV roce 1969 společně se svou manželkou Lucií na jejich chalupě u Doks na Českolipsku vytvořil kreslený komiksový seriál, v němž hlavní roli měly postavičky kocoura Myšpulína, prasátka Bobíka, zajíčka Pindi a psí slečny Fifinky. První příběh a sešit měl název \"Vynálezy profesora Myšpulína\". Náklad 30 000 kusů byl rozebrán, a tak pokračovali dalšími díly. Od sedmého dílu příběhy začala psát Ljuba Štíplová (roku 2009 zemřela) a náklady některých čísel byly až 220 000 kusů. Po roce 1990 příběhy psali i další spolupracovníci. V roce 2015 byl vydán 600. díl Čtyřlístku. Začátkem roku 2019 Čtyřlístek slaví 50 let.\n\nSe svými spolupracovníky a činovníky města Doksy otevřel v prosinci 2011 v podkroví městské knihovny v Doksech Muzeum Čtyřlístek. Poté byla vybudována kolem Máchova jezera (rybník Blaťák) naučná stezka.\n\n"}
{"id": "495105", "url": "https://cs.wikipedia.org/wiki?curid=495105", "title": "Vlastníci", "text": "Vlastníci\n\nVlastníci mohou být:\n"}
{"id": "495112", "url": "https://cs.wikipedia.org/wiki?curid=495112", "title": "Anemochorie", "text": "Anemochorie\n\nAnemochorie je způsob šíření semen nebo plodů rostlin větrem. Možná nejznámější rostlinou, jejíž semena se rozšiřují pomocí anemochorie, je pampeliška.\n\nRostliny mají několik možností jak využít větru:\n\nVšechny spory šířící se pomocí větrných proudů jsou poměrně lehké, nebo (v případě vyšší hmotnosti) používají různé povrchové struktury (chmýří, blanitá křídla a lemy, vzdušné měchýřky…), které jim usnadňují let.\n\nRoznášení diaspor větrem je nejstarší způsob šíření výtrusných rostlin. Na rozdíl od výtrusů jsou semena vícebuněčné útvary, často viditelné pouhým okem. Stejně jako výtrusy jsou šířena i mikroskopická semena vstavačovitých a zárazovitých rostlin.\n\nVětší semena a plody létají pomocí speciálních povrchových struktur:\n\nNa volných prostranstvích (stepi, pláže, pouště…) využívají rostliny zvláštní strategii. V době zralosti usychá celá rostlina a suchá lodyha se díky větru valí po povrchu v podobě suché koule a postupně uvolňuje semena. V Česku tento způsob šíření používá katrán tatarský, máčka ladní, šáter látnatý, srpek obecný a řeřicha rumní.\n\nTyto rostliny se snaží napomoci šíření semen vysokou lodyhou, která je vyšší, než okolní porost. Mají těžká, neochmýřená semena bez povrchových struktur k letu, ale vítr napomáhá jejich šíření tím, že rozkýve celou rostlinu a semena vypadávají z tobolek ve vrcholových partiích. Tento způsob šíření semen má mák, divizna, hvozdík, knotovka, česnek, kmín, mrkev a mnoho dalších.\n\n"}
{"id": "495116", "url": "https://cs.wikipedia.org/wiki?curid=495116", "title": "Konfliktní linie", "text": "Konfliktní linie\n\nKonfliktní neboli štěpné linie (: \"cleavages\") je politologická teorie založená na historicko-sociologickém přístupu, jejíž základní myšlenka je, že podoba stranického systému, vychází z určité konstelace konfliktů vzniklých dlouhodobými historickými procesy uvnitř společnosti, které vytvářely vazby mezi různými segmenty voličů a politickými stranami, reprezentující jejich partikulární zájmy. \n\nSeymour Martin Lipset, \"americký sociolog a politolog,\" a Stein Rokkan, \"norský sociolog a politolog, byli prvními, kdo ve své studii \"Cleavage Structures, Party Systems, and Voter Alignments\",  vydané roku 1967 popsali tento jev konfliktních linií a jeho důsledky. Navázali tak na řadu významných sociologů zabývajících se tzv. sociologií konfliktu, mezi nimi např.: Georg Simmel (1858-1931), George Herbert Mead (1863-1931) nebo Karl Marx (1818-1883).\"\n\nVznik konfliktních linií\n\n\"Konfliktní linie se vytváří především soupeřením nebo spoluprací stran ve stranickém systému ohledně dlouhodobých témat.\"\n\n\"Primární myšlenka Lipseta a Rokkana říká, že podoba dnešních stranických systémů západoevropských zemí je výsledkem dlouhodobých historických společenských procesů.Politické strany a politické systémy vznikly vytvářením spojení mezi skupinami voličů a politickými stranami hájícími jejich zájmy.\"\n\n\"Lipset a Rokkan\" tvrdí, že \"oddělené společenské skupiny a tedy i\" čtyři konfliktní linie se zformovaly jako následek dvou revolucí, a to národní a industriální, projevující se ve dvou dimenzích, teritoriální a funkcionální:\n\n\"Jedná se o konflikt mezi dominantní kulturou centra a odlišnou kulturou skupin žijících na periferiích – mezi jejich rozdíly v ekonomické, sociální, kulturní a politické vyspělosti. Vede ke vzniku regionálních nebo etnických stran.\"\n\n\"V tomto případě jde o konflikt mezi ekonomickými zájmy zemědělského venkova a průmyslovými městy. Zvětšil se s nástupem průmyslové revoluce, kde feudalismus, který bránil zájmy bohatého venkova, začal být nahrazován volným trhem.\" \"Podněcuje vznik agrárních stran.\"\n\n\"Konflikt tkví mezi vztahy a rozdíly plynoucími z náboženské orientace, z postavení církve/církví ve společnosti a vztahem její/jejich moci s mocí světskou. Vedl k rozporu při reformaci Evropy mezi katolíky a “reformovanými” křesťany. Náboženský rozpor se promítl do dnešního vztahu mezi církví a státem.\"\n\n\"Konflikt vzniká mezi zájmy různých ekonomických tříd. V marxistickém pojetí mezi nemajetným proletariátem a buržoazií, která vlastní výrobní prostředky a přivlastňuje si zisk. Nemarxistické pojetí vidí konflikt mezi zájmy vysoce placených zaměstnanců, manažerů či podnikatelů a zájmy osob s nižším příjmem, nezaměstnaných a dělníků.\"\n\n\"Jeho následkem je vznik sociálně demokratických stran. Tato linie dosáhla největšího významu, jelikož homogenizovala západoevropské stranické systémy. Vzniklé strany také přicházely do konfliktů s vládnoucí konzervativní či liberální elitou a staly se tak silnou opozicí.\"\n\n\"Koncept konfliktních linií byl velmi diskutovaným tématem a později jej rozvíjeli i směrem teoretickým\" \". Ronald Inglehart začal v roce 1990 používat pojmy postmateriální hodnoty a postmateriální politika jako případnou novou konfliktní linii, která vznikala zejména kvůli rostoucímu významu nových sociálních hnutí a politických stran (charakteristicky strany zelených). Dnes již pozorujeme, že pouze doplnila povahu stranicko-politických soupeření.\"\n\npoužitá\n\n\ndoporučená\n\n\n"}
{"id": "495121", "url": "https://cs.wikipedia.org/wiki?curid=495121", "title": "Runaway 3: A Twist of Fate", "text": "Runaway 3: A Twist of Fate\n\nRunaway 3: A Twist of Fate (česky \"Runaway 3: Osudový zvrat\") je třetí pokračování ze série počítačových her Runaway. Jedná se o kreslenou 2D adventuru od Pendulo Studios. Hra byla poprvé vydána 26. listopadu 2009, v České republice až v roce 2010. Děj hry volně navazuje na příběh druhého dílu, \" (Runaway 2: Želví sen)\". Opět se zde setkáme s dvěma hlavními postavami – Brianem Basco a Ginou Timmins. Oproti předchozím dvěma dílům tu je však jedna velká změna – tentokrát už hráč neovládá jen postavu Briana, ale v některých částech hry ovládá Ginu.\n\n\nHra začíná pohřbem Briana Basca. Po ukončení obřadu, zazvoní Gině telefon s číslem Briana. Dozví se, že Brian je naživu, avšak je momentálně zaživa pohřben ve svém hrobě a chce, aby ho dostala ven. Gině se přes kryptu nakonec podaří prokopat do hrobu. V hrobě ale nenajde Briana, nýbrž jeho známého Gabba, který byl spolu s ním v psychiatrickém ústavu, kam Briana poslala soudkyně. Brian byl totiž obviněn z vraždy generála Kordsmeiera (viz ), cítí se nevinný, sám si ale nic nepamatuje, a proto byl poslán do ústavu, aby doktor Bennett zjistil, zda mluví pravdu. Gabbo Gině poví o Brianově pobytu v ústavě.\n\nBrian zaslechl Dr. Bennetta, jak říká soudkyni, že jeho pacient je zdravý a nebezpečný člověk, a měl by tedy být ve vězení. Brian proto požádal Gabba, aby mu poradil, jak z ústavu utéct. Sdělí mu plán útěku skrze větrací šachty v herně, avšak tento plán uslyší i Kurgan, který sebere klíč a zamkne za sebou dveře do herny. Nakonec se Brianovi podaří do herny dostat a větrací šachtou se dostane až k hlavnímu větráku. Zde najde mrtvého Kurgana, kterému větrák urazil hlavu. Když se Brian snaží tělo a hlavu odklidit, omylem hodí hlavu do pece, kde je spálena na prach.\n\nGina a Gabbo dorazí do chaty plukovníka Jerome Chapmana a setkají se s doktorem Bennettem. Jerome Chapman nejspíše spáchal sebevraždu a Gina mu pomůže s hledáním důkazů, Chapman totiž věřil v Brianovu nevinu. Bennett se později vydá za šerifem. Bennett s Ginou nakonec vyloučí Chapmanovu sebevraždu a zjistí, že za jeho vraždou stála Tarantule. K chatě však dorazí Wasabi a Fatzilla (Tarantulini nohsledi) a následně je Doktor Bennett zastřelen. Gina a Gabbo o vlásek uniknou a ujíždí z místa pryč.\n\nGabbo Gině dopoví zbytek příběhu, co se dělo s Brianem v ústavu. Po objevu Kurganova těla Gabbo Brianovi poradil, aby Kurganovo bezhlavé tělo upravil tak, aby vypadalo jako jeho vlastní. Upraví mu tedy vlasy a nehty, nakreslí tetování a vymění lékařské záznamy. Brian uteče a všichni si myslí, že Brian je mrtvý a Kurgan utekl.\n\nPo několika dnech skrývání se Brian vydává k bytu Dr. Bennetta, aby zde ukradl zprávu o své terapii a dozvěděl se, co se skutečně stalo na Mala Islands a kdo Kordsmeiera skutečně zabil. Mezitím dorazí Gina a Gabbo a setkají se soudkyní Lutritii Whitley, bydlící kousek od Bennetta. S Ginou probírá Brianův záznam, což jsou vzpomínky na předchozí díly.\n\nVe vzpomínkové vsuvce Brian zachránil Ginu, probojuje se do vojenského tábora a na prosbu mimozemšťanů chce usvědčit generála i Tarantuli z nelegální činnosti, aby od nich měli navždy pokoj. Brian ovládá plukovníka Kordsmeira za použití mentálního ovladače od Trantorianů (mimozemšťanů). Narazí na mariňáka Zachariaha O'Connora, který na Brianův-Kordsmeierův rozkaz uschová vzácný zdroj energie trantonit. Brian později najde záznamy o neoprávněném činění Kordsmeiera a Tarantule. Zavolá Chapmanovi, předá mu důkazy a chce, aby zatkl Kordsmeira a Tarantuli. Tarantule se ale mezitím probudí a vezme Brianův ovladač mysli. Tak ovládne Briana a donutí jej zastřelit plukovníka Kordsmeiera, poté unikne a Brian ztratí paměť.\n\nDoktor Bennett poté zaznamená výsledek terapie, který mluví v prospěch Briana. Hovor, který kdysi Brian slyšel, nebyl o něm, ale o Kurganovi. V bytě soudkyně se najednou objeví sestra Palmerová, tedy Tarantule. Paralyzérem se postará o Gabba a Ginu svážou. Poté vše zorganizuje tak, aby byl Brian opět usvědčen, a vyhrožuje soudkyni životem její dcery. Do místnosti, kde je Gina se pak dostane Brian a pokusí se vymyslet plán, jak se z této situace dostat.\n\nBrian namluví číšníkovi Jonahovi z restaurace opodál, že budou točit film a chtějí, aby hrál roli mafiána. Tarantule totiž už zavolala místním mafiánův, že chce trantorit prodat, a čeká na jejich příchod. Brian se vypořádá s Fatzillou a Wasabim. Jonah přijde s kufříkem s falešnými penězi naplněnými chloroformem a po otevření kufříku oba usnou. Brian tedy osvobodí Ginu i ostatní, a soudkyně se proto rozhodne postavit za Brianovo očištění. Když přijedou skuteční mafiáni, Gina s Brianem je v převleku obelstí, prodají jim falešný kámen a s kupou peněz utečou pryč.\n\n"}
{"id": "495123", "url": "https://cs.wikipedia.org/wiki?curid=495123", "title": "Těšínov (Protivín)", "text": "Těšínov (Protivín)\n\nTěšínov je vesnice v Jihočeském kraji. Je to místní část obce Protivín v okrese Písek. Leží v Českobudějovické pánvi, na pravém břehu řeky Blanice asi 4,5 km východně od Protivína. V Těšínově je evidováno 60 adres. V roce 2011 zde trvale žilo 75 obyvatel.\n\nPrvní písemná zmínka o vesnici pochází z roku 1571.\n\n\n\n"}
{"id": "495146", "url": "https://cs.wikipedia.org/wiki?curid=495146", "title": "Marie Bonapartová", "text": "Marie Bonapartová\n\nPrincezna Marie Bonapartová (2. července 1882, Saint-Cloud, Francie – 21. září 1962, Gassin) byla francouzská spisovatelka a psychoanalytička, pravnučka Luciena Bonaparta, bratra Napoleona I.\n\nJejí matka pocházela z velmi bohaté rodiny v Monte Carlu. Roku 1907 se Marie provdala za řeckého prince Jiřího z vedlejší linie dánské královské rodiny, se kterým měla dvě děti, Petra a Evženii.\n\nPatřila k průkopnicím psychoanalýzy ve Francii a úzce spolupracovala se Sigmundem Freudem, jehož spisy překládala a jemuž roku 1938 pomohla uprchnout z nacistického Německa. Napsala knihy o E. A. Poeovi, o teorii pudů a o ženské sexualitě. Psychoterapeutickou praxi provozovala až do své smrti.\n\n"}
{"id": "495162", "url": "https://cs.wikipedia.org/wiki?curid=495162", "title": "Paliativní péče", "text": "Paliativní péče\n\nPaliativní péče je komplexní, aktivní a na kvalitu života orientovaná péče poskytovaná pacientovi, který trpí nevyléčitelnou chorobou v pokročilém nebo terminálním stadiu. Cílem paliativní péče je zmírnit bolest a další tělesná a duševní strádání, zachovat pacientovu důstojnost a poskytnout podporu jeho blízkým. Podrobně o paliativní péči hovoří Doporučení (2004) 23 Výboru ministrů Rady Evropy O organizaci paliativní péče.\n\nPotřeby pacientů v pokročilých stadiích nevyléčitelných nemocí a z nich plynoucí potřeba paliativní péče závisí na:\n\nPodle komplexnosti péče nutné k udržení dobré kvality života je účelné dělit paliativní péči na obecnou a specializovanou.\n\nObecnou paliativní péčí rozumíme dobrou klinickou praxi v situaci pokročilého onemocnění, která je poskytována zdravotníky v rámci jejich jednotlivých odborností. Jejím základem je sledování, rozpoznání a ovlivňování toho, co je významné pro kvalitu pacientova života (např. léčba nejčastějších symptomů, respekt k pacientově autonomii, citlivost a empatická komunikace s pacientem a jeho rodinou, manažerská zdatnost při organizačním zajištění péče a při využití služeb ostatních specialistů, zajištění domácí ošetřovatelské péče atd.). Obecnou paliativní péči by měli umět poskytnout všichni zdravotníci s ohledem na specifika své odbornosti.\n\nSpecializovaná paliativní péče je aktivní interdisciplinární péče poskytovaná pacientům a jejich rodinám týmem odborníků, kteří jsou v otázkách paliativní péče speciálně vzděláni a disponují potřebnými zkušenostmi. Poskytování paliativní péče je hlavní pracovní náplní tohoto týmu.\n\nZákladní formy specializované paliativní péče:\n\n\n"}
{"id": "495175", "url": "https://cs.wikipedia.org/wiki?curid=495175", "title": "Styl", "text": "Styl\n\nStyl (z lat. \"stilus\", rydlo, sloh) znamená původně charakteristický rukopis, později specifický charakter výtvarných děl a uměleckých předmětů (sloh), hudby (žánr) nebo i jiných lidských činností. Styl může charakterizovat umění určité doby (gotický, barokní styl nebo sloh), určitého prostředí (rustikální styl), určitého umělce (jeho „rukopis“) nebo vůbec určitého člověka („to není v jeho stylu“). Odborník může podle stylu rozpoznat, z jaké doby, z jakého prostředí, případně od kterého autora dané dílo pochází, i když je předtím nikdy neviděl nebo neslyšel.\n\nV ještě širším smyslu může styl znamenat druh provedení, například v tanci, druh sportu („zápas ve volném stylu“) a podobně.\n\nOdtud také stylový (např. stylový nábytek, stylová restaurace), odpovídající určitému prostředí a stylu. \n\nTéhož původu jsou i další slova:\n\n\n"}
{"id": "495192", "url": "https://cs.wikipedia.org/wiki?curid=495192", "title": "Allan McNish", "text": "Allan McNish\n\nAllan McNish (* 29. prosince 1969, Dumfries, Skotsko) je britský automobilový závodník.\n\nSvou kariéru započal závoděním na motokárách. Později přešel před Formuli Ford a Formuli 3 do Formule 3000. Svého největšího úspěchu dosáhl v roce 1998, když vyhrál 24 hodin Le Mans a v roce 2004, kdy zvítězil na Sebringu ve vytrvalostním závodě.\n\nKromě toho vyhrál v roce 2004 společně s Pierrem Kafferem závod na 1000 km na okruhu Nürburgring. V roce 2005 závodil za Audi v DTM. Roku 2006 opět zvítězil na okruhu Sebrin a obsadil třetí pozici v 24 hodinovce Le Mans. Rok 2008 pro Allana McNishen znamenal opět velký úspěch, když podruhé v kariéře spolu s Tomem Kristensenem a Rinaldem Capellem vyhrál 24 hodin Le Mans s týmem Audi. V roce 2009 si tento skotský pilot připsal již třetí vítězství na Sebringu.\n\nVe Formuli 1 dlouho působil pouze jako testovací pilot různých týmů (McLaren, Benneton a Stewart). V roce 2001 pomáhal při testování budoucího týmu F1 Toyota. Pro sezonu 2002 jej angažoval nový tým Toyota F1, ale přestože se McNishovi splnil životní sen, tak nedokázal ani jednou bodovat a nejlépe se umístil na 7. místě. Pro rok 2003 se přesunul do stáje Renault F1, kde se stal náhradním a testovacím jezdcem. Po celou sezonu jezdil v pátečních volných trénincích.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "495197", "url": "https://cs.wikipedia.org/wiki?curid=495197", "title": "Ochránce (Star Trek: Vesmírná loď Voyager)", "text": "Ochránce (Star Trek: Vesmírná loď Voyager)\n\n„Ochránce“, v originále „Caretaker“, je pilotní dvojepizoda seriálu \"\". Poprvé byla odvysílána 16. ledna 1995 na televizi UPN. Později byla pro vysílání na jiných televizních stanicích rozdělena na dvě samostatné epizody.\n\nPočátkem roku 2371 byla vyslána z vesmírné stanice Deep Space Nine hvězdná loď USS Voyager s rozkazem letět do oblasti Badlands a nalézt zmizelou makistickou loď. Po vstupu do oblasti je však loď skenována tetryonovým paprskem z neznámého zdroje a poté zasažena tlakovou vlnou, šlo o nějaký druh polarizované magnetické variace.\n\nKdyž se posádka vzpamatuje, zjistí, že se nacházejí v Delta kvadrantu, přes 70 000 světelných let od prostoru Federace. Někteří jsou mrtví včetně prvního důstojníka, šéfa bezpečnosti, hlavního inženýra a zdravotnického personálu. Přeživší se tak musí spoléhat na Pohotovostní zdravotnický hologram. Brzy nato jsou bytostí nazvanou Ochránce přeneseni na nedalekou obrovskou vesmírnou stanici do holografické simulace, což však prokouknou a následně se setkávají s hledanými Makisty, kteří jsou v bezvědomí a jsou na nich zde prováděny podivné lékařské experimenty. Než může posádka Voyageru nějak zareagovat, stane se jim totéž, co Makistům. Později se obě posádky opět probudí na svých lodích, ale každé chybí jeden člen posádky; na Voyageru Harry Kim a na makistické lodi B'Elanna Torresová. Další vyjednávání s Ochráncem nikam nevede, protože tvrdí, že nemá čas. Kapitán Janewayová nabídne makistickému veliteli Chakotayovi spojení obou jejich posádek za účelem nalezení chybějících členů obou posádek a návratu domů do Alfa kvadrantu.\n\nObě lodě následují pulzy energie, které posílá stanice na blízkou vyprahlou planetu. Během cesty potkají Neelixe, vesmírného obchodníka, který je ochotný jim pomoci výměnou za záchranu jeho společnice Okampy Kes z rukou násilnických Kazonů, kteří obývají povrch planety. Kes vypoví, že její lidé žijí v podzemním komplexu, kde se o ně stará Ochránce. Dodává jim energii a žádá od nich pouze, aby se starali o bytosti, které k nim sesílá, jež jsou infikovány podivnou nemocí, co se zdá nevyléčitelná. Když posádky zjistí, jak zachránit Kima a Torresovou, Ochránce přemístí stanici blíže k planetě a začne k ní vysílat smrtící pulzy energie. Tuvok vydedukuje, že Ochránce umírá a snaží se zajistit, aby Okampové byli v bezpečí tím, že zničí všechny možné přístupy do podzemního komplexu. Čas se krátí. Výsadkový tým se transportuje dovnitř trhlinami ve štítu, který komplex chrání, aby zachránili Kima a Torresovou.\n\nMezitím je opět učiněn pokus domluvit se s Ochráncem, aby je přesunul zpět do Alfa kvadrantu. Ten přizná, že patří k mimozemské rase, jejíž technologie dávno předtím vážně narušila atmosféru planety Okampů. Aby svou chybu napravili, dva z nich byli vybráni, aby se o Okampy starali. Jeho partnerka však již dávno odešla a on na svůj úkol zůstal sám. Stanici využíval, aby vyhledával a testoval různé druhy ze vzdálených sektorů galaxie, zda by mohli mít potenciál mu pomoci se reprodukovat a vytvořit tak potomka, který by dokázal se o stanici a o Okampy starat. Podivná nemoc Kima a Torresové byl pak následek tohoto testu. Vzhledem ke své nadcházející smrti zapnul na stanici autodestrukční sekvenci, aby její technologie nepadla do rukou Kazonů. Když umírá, je Voyager s makistickou lodí napaden kazonskými loděmi. Janewayová a Chakotay společně organizují protiútok, aby ochránili stanici. Chakotay obětuje svou loď, aby zničil jednu z kazonských lodí, ale její zbytky zasáhnou stanici a vyřadí její autodestrukční sekvenci. Janewayová se rozhodne respektovat Ochráncova přání a přikáže stanici zničit, ačkoliv byla jejich jedinou šancí na návrat domů. Kazonská flotila se pak stáhne z bitvy.\n\nVoyager se tak vydává na 75letou cestu zpět do Alfa kvadrantu. Janewayová integruje makistickou posádku do své vlastní a Chakotay se stává jejím prvním důstojníkem. Přijímá také nabídku Neelixe a Kes, že zůstanou na palubě a budou jim dělat v této části vesmíru průvodce.\nHerečkou, která hrála první dva dny natáčení kapitána jménem Nicol Janewayová, byla Geneviève Bujold. Byla však nahrazena Kate Mulgrew coby Kathryn Janewayovou. Několik scén s Bujold se nachází v bonusech DVD první sezóny seriálu.\n\nPro Roberta Duncanna McNeilla to nebylo první účinkování v sérii Star Trek. Již účinkoval předtím jednou v roli kadeta Hvězdné flotily Nicka Lorcarna v dílu 5 série nazvaném Základní povinnost. S Lorcarnem má postava Toma Parise několik společných motivů: Oba dva byli piloti a oba dva se dopustili v rozhodné chvíli zásadní chyby, která měla na svědomí lidské životy. Oproti Parisovi, který se ke svému činu přiznal však Lorcarno se snažil svou situaci ututlat, což se mu však díky úsilí kapitána Picarda a přiznání jemu podřízeného kadeta Wesleyho Crushera nepodařilo a vedlo to k jeho vyloučení z Akademie i z Hvězdné flotily. Původně měl mít McNeill přímo úlohu Lorcarna, ale produkce nakonec změnila plány z toho důvodu, že původní autor postavy požadoval neskutečně velkou sumu za autorská práva na každý díl seriálu.\n"}
{"id": "495199", "url": "https://cs.wikipedia.org/wiki?curid=495199", "title": "Walter Dix", "text": "Walter Dix\n\nWalter Dix (* 31. ledna 1986 Coral Springs, Florida) je americký atlet, sprinter.\n\nV roce 2008 na olympiádě v Pekingu získal bronzovou medaili v závodě na 100 i 200 metrů.\n\nPůvodně doběhl ve finále běhu na 200 metrů jako pátý, bronz získal až později. Bezprostředně po doběhu přišel o bronz Američan Wallace Spearmon a ze stříbra se dlouho neradoval ani Churandy Martina z Nizozemských Antil. Oba byli diskvalifikováni za vyšlápnutí z dráhy. Stříbro obdržel nakonec Američan Shawn Crawford a Dix získal bronz.\n\nV roce 2011 získal na světovém šampionátu v jihokorejském Tegu stříbrnou medaili v běhu na 100 metrů, když ve finále trať zaběhl v čase 10,08 s. Pod deset sekund a titul mistra světa vybojoval Jamajčan Yohan Blake, který využil zaváhání svého krajana Usaina Bolta, který byl za předčasný start diskvalifikován. Druhé stříbro získal i v běhu na 200 metrů časem 19,70 s. Na mítinku v Bruselu si 16. 9. 2011 vytvořil nový osobní rekord v běhu na 200 metrů časem 19,53 s., čímž se dostal na 4. místo historických tabulek.\n\n\n"}
{"id": "495201", "url": "https://cs.wikipedia.org/wiki?curid=495201", "title": "Kulturní památka", "text": "Kulturní památka\n\nKulturní památka je nemovitý nebo movitý objekt kulturního významu. Zákon Národního shromáždění Republiky československé č. 22/1958 Sb., o kulturních památkách, ji s účinností od 3. května 1958 definoval jako kulturní statek, který je dokladem historického vývoje společnosti, jejího umění, techniky, vědy a jiných oborů lidské práce a života, nebo dochované historické prostředí sídlištních celků a architektonických souborů, anebo věc, která má vztah k význačným osobám a událostem dějin a kultury. Obdobné definice obsahují i novější zákony či zákony v jiných státech. Předchozí československá legislativa pojednávala například o „ochraně věcí umělecky nebo památkově zvláště hodnotných“, „archeologických památkách“ či „státním kulturním majetku“. \n\nDo roku 1987 byl zápis památky do rejstříku pouze posílením právní jistoty, ovšem nebyl podmínkou statusu kulturní památky, který vyplýval přímo z hodnot dané věci a zápis je pouze potvrzoval. Z téhož důvodu NPÚ dodnes vychází z výkladu, že památky zapsané do roku 1987 byly památkami již před zápisem, tedy od prvního dne účinnosti zákona 22/1958 Sb. Zápis do státního rejstříku měl pouze charakter jednostranného odborného vyhodnocení, nikoliv správního řízení, a i proto Ústavní soud České republiky ve svém nálezu publikovaném pod č. 240/2005 Sb. dospěl k závěru, že po procesní stránce trpělo řízení o prohlášení věci ústavním deficitem v podobě vyloučení aplikace správního řádu a absence plnohodnotné procesní úpravy tohoto řízení přímo v zákoně o státní památkové péči. Zákon České národní rady č. 20/1987 Sb., o státní památkové péči, definici kulturní památky zúžil na věci, které byly za kulturní památky podle zákona pozitivně prohlášeny anebo byly jako kulturní památky zapsány před účinností tohoto zákona. Zákon Slovenské národní rady č. 27/1987 Sb.,o štátnej pamiatkovej starostlivosti, a ještě jednoznačněji zákon č. 49/2002 Z. z., o ochrane pamiatkového fondu, v § 2 odst. 3 rovněž definují kulturní památky pozitivním právním aktem, tedy vyhlášením za památku. \n\nÚstav památkové péče Fakulty architektury ČVUT ve svých připomínkách z 16. července 2014 k navrhovanému památkovému zákonu zdůraznil, že kulturní památky existují objektivně a nevznikají žádnou správní procedurou a že současná památková péče opouští princip výběrovosti a obrací se ke všem dochovaným kulturním hodnotám, ke kulturnímu dědictví jako celku, tedy památkový fond v tomto pojetí zahrnuje i památky neevidované a neprohlášené. Ministerstvo kultury v reakci na připomínky zvolilo z důvodu právní jistoty subjektů a kontinuity právního řádu a pro poskytnutí reálné ochrany kulturních památek zachovat v souladu s věcným záměrem schváleným vládou i nadále prohlašovací režim, nastolený v roce 1987, nikoliv ochranu poskytnutou přímo ze zákona, jako tomu bylo v zákoně č. 22/1958 Sb. Verze návrhu zákona ze září 2014 však rozšířila evidenci památkového fondu o tzv. potenciál, tedy další objekty architektonického a archeologického dědictví, které nepodléhají speciální ochraně podle památkového zákona.\n\nV Československu, v Česku a na Slovensku existoval a existuje ještě vyšší stupeň památkové ochrany jednotlivých objektů, určený pro objekty celostátního kulturního významu, a to národní kulturní památka. Tento status je v České republice udělován nezávisle na statusu kulturní památky. Zatímco kulturní památky vyhlašuje věcně příslušné ministerstvo (do roku 1988 prováděly zápis krajské národní výbory), národní kulturní památky vyhlašuje vláda. Většina národních kulturních památek má zároveň i status kulturní památky, přičemž ten se mnohdy vymezením liší, například za národní kulturní památku je vyhlášeno jen nejcennější jádro areálu kulturní památky, nebo naopak národní kulturní památka zahrnuje více samostatně zapsaných kulturních památek. Další formou vyhlášení památkové ochrany je stanovení památkově chráněných území, tedy památkové zóny či památkové rezervace, který je rovněž na stanovení památkového statusu jednotlivých objektů relativně nezávislý, tj. v památkové chráněné zóně nebo rezervaci zpravidla nejcennější objekty mívají ještě status kulturní památky. \n\nObdobné formy vymezování památkové ochrany kulturního dědictví existují i v řadě dalších států, přičemž v některých státech jsou rovněž odstupňovány různé formy ochrany. \n\n"}
{"id": "495203", "url": "https://cs.wikipedia.org/wiki?curid=495203", "title": "Baker County (Florida)", "text": "Baker County (Florida)\n\nBaker je okres (county) amerického státu Florida založený v roce 1861. Správním střediskem je město Macclenny. Leží na severovýchodě Floridy u hranic se státem Georgia\n\nJe jedním z 3 okresů tohoto jména v USA.\n\n\n"}
{"id": "495206", "url": "https://cs.wikipedia.org/wiki?curid=495206", "title": "Drnovští z Drnovic", "text": "Drnovští z Drnovic\n\nVladykové (později páni) z Drnovic byli moravským rodem, který měl sídlo na tvrzi v Drnovicích (u Lysic), později v Rájci.\n\nPočátky rodu Drnovských z Drnovic jsou zahaleny tajemstvím. Je však jisté, že pocházejí ze stejného kořene, jako páni z Kunštátu, poněvadž mají téměř totožný znak. Z roku 1252 se uvádí jistý Mikuláš z Drnovic, ale nic bližšího není známo. Prvním jistým členem rodu je Jindřich z Drnovic, který se připomíná v letech 1353-1368. Roku 1391 se uvádí tvrz, kterou vlastnil jeho syn Jan z Drnovic. Po husitských válkách Drnovičtí o své rodné zboží přišli, do Drnovic se vrátili až na počátku 16. století, kdy zde seděl Ctibor z Drnovic, jehož \"Kniha Drnovská\", týkající se moravského zemského práva, je význačným dílem české literatury. \n\nV roce 1464 koupili bratři Bedřich, Bohuš a Petr z Drnovic Rájec s dvěma pustými hrady. Jejich potomci Václav a Bohuslav Drnovští z Drnovic dolní hrad obnovili a Rájec se tak stal hlavním sídlem rodu. Bohuslavův syn Bernard Drnovský z Drnovic byl úspěšným mužem, který se stal nejvyšším hofrychtéřem moravského markrabství. V 70. letech 16. století postupně skupoval zboží, které kdysi patřilo k holštejnskému panství a které bylo do té doby rozdrobeno mezi malými vladyky. Tímto rájecké panství zdvojnásobil a roku 1588 koupil hrad a panství Dolní Kounice. Rájeckou tvrz dal přestavět na renesanční zámek, čímž tvrz v Drnovicích ztratila úplně na významu a sloužila spíše k hospodářským účelům. \n\nPo smrti Bernarda Drnovského zdědil majetek jeho vnuk Jan Drnovský z Drnovic a na Rájci. Ten konvertoval ke katolictví a dosáhl r. 1617 povýšení do panského stavu a patrně i polepšení erbu (zlatý štít místo stříbrného). Jan však zemřel již roku 1618. Jím vymřel rod Drnovských z Drnovic po meči. Majetek Jana Drnovského byl rozdělen mezi jeho dvě sestry Johanku a Kateřinu. Johanka, která si vzala Jiřího Ehrenreicha z Rogendorfu, zdědila kounické panství, Kateřina, provdaná za Jana Zdislava z Hejsenštejna, zdědila rájecké panství. Kounické panství bylo po Bílé hoře přes protesty Johance a jejímu muži zabaveno. Když zemřel její švagr Jan Zdislav z Hejsenštejna, nárokovala si panství rájecké, které jí bylo v roce 1661 soudně přiznáno. Panství zdědil v roce 1667 její syn Jan Kristian z Rogendorfu a Rájec se tak stal sídlem Rogendorfů.\n\n\n\n"}
{"id": "495209", "url": "https://cs.wikipedia.org/wiki?curid=495209", "title": "Baker County", "text": "Baker County\n\nBaker County je jméno tří okresů v USA:\n\n"}
{"id": "495210", "url": "https://cs.wikipedia.org/wiki?curid=495210", "title": "Inna", "text": "Inna\n\n\n"}
{"id": "495214", "url": "https://cs.wikipedia.org/wiki?curid=495214", "title": "Okres Feldbach", "text": "Okres Feldbach\n\nFeldbach byl okres v rakouské spolkové zemi Štýrsko. Měl rozlohu 727,26 km² a žilo tam 67 231 obyvatel (k 1. 4. 2009). Sídlem okresu bylo město Feldbach. Okres sousedil se štýrskými okresy Fürstenfeld, Weiz, Graz-Umgebung, Leibnitz a Radkersburg a s Maďarskem. Okres se dále členil na 55 obcí (z toho 2 města a 7 městysů).\n\nK 1. lednu 2013 byl spojen s okresem Radkersburg a vznikl nový okres Südoststeiermark.\n\n"}
{"id": "495215", "url": "https://cs.wikipedia.org/wiki?curid=495215", "title": "Tone Jerovšek", "text": "Tone Jerovšek\n\nDr. Tone Jerovšek (* 24. prosinec 1941) je slovinský právník a politik. Byl druhým předsedou Ústavního soudu Republiky Slovinsko.\n\nJerovšek absolvoval ekonomickou střední školu v Mariboru a v roce 1970 dokončil studium práv na Právnické fakultě Lublaňské univerzity, kde v roce 1989 získal titul magistra a v roce 1991 zde složil disertaci. Specializuje se na ústavní, správní a správní procesní právo. Působil u Okresního soudu v Lublani (1971), poté jako úředník a nezávislý konzultant ústavněprávního výboru parlamentu SR Slovinsko. V letech 1984 až 1986 byl soudcem Nejvyššího soudu SR Slovinsko a poté do roku 1990 předsedou ústavněprávního výboru parlamentu SR Slovinsko. V roce 1990 v parlamentních kandidoval na kandidátce Socialistického svazu pracujících Slovinska. Soudcem Ústavního soudu byl od roku 1990 do prosince 1998 a jeho předsedou pak v letech 1994 až 1996. Od roku 1998 působí, s krátkou přestávkou v roce 2000, na Univerzitě v Lublani. V roce 2000 byl krátce ministrem bez portfeje odpovědný za oblast práva.\n\nJerovšek se podílel na přijetí zákona o prvních svobodných volbách, koncepci a realizaci referenda o nezávislosti Slovinska a byl i členem skupiny, která připravovala současnou slovinskou ústavu.\n\nV současnosti je Jerovšek členem Rady RS pro vysoké školství a Rady ministerstva vnitra.\n\n\n"}
{"id": "495217", "url": "https://cs.wikipedia.org/wiki?curid=495217", "title": "Thomas Ruff", "text": "Thomas Ruff\n\nThomas Ruff (* 10. února 1958, Zell am Harmersbach) je mezinárodně uznávaný německý fotograf, který žije a pracuje v Düsseldorfu.\n\nVystudoval fotografii v letech 1977 - 1985 u Bernda a Hilly Becherových na Kunstakademie Düsseldorf (Düsseldorfské Akademii výtvarných umění). Jeho díla jsou ovlivněna mimo jiné také mistry jako Walker Evans, Eugène Atget, Karl Blossfeldt, Stephen Shore nebo William Eggleston. V roce 1999 působil jako profesor fotografie na Düsseldorfské Akademii umění.\n\nBěhem studia začal praktikovat konceptuální umění ve fotografii.\n\n\n\n\n\n"}
{"id": "495219", "url": "https://cs.wikipedia.org/wiki?curid=495219", "title": "Lokomotiva 181", "text": "Lokomotiva 181\n\nLokomotiva řady 181 je elektrická lokomotiva na stejnosměrný proud určená pro těžkou nákladní dopravu. Vyráběla ji plzeňská firma Škoda ve dvou sériích v letech 1961 a 1962 pod typovým označením Škoda 31E. Patří k československým lokomotivám tzv. I. generace.\n\nPodle počtu náprav a také pro odlišení od menších čtyřnápravových strojů si lokomotivy vysloužily přezdívku \"šestikolák\" či \"šestikolka\".\n\nLokomotivy řady 181 vycházejí ze dvou prototypových strojů dnešní řady 180, které byly vyrobeny v letech 1958 a 1959 a byly původně určeny pro těžké rychlíky. Výrobce je později přestavěl kvůli jejich vyzkoušení v nákladní dopravě. Zde se již osvědčily a po úspěšných testech byly již bez prototypů objednány dvě série zdokonalených lokomotiv řady 181. Důvodem objednávky ze strany ČSD byla především potřeba nahrazení parní trakce na tzv. I. hlavním tahu z Prahy do Čierne nad Tisou, protože dosavadní elektrické lokomotivy nemohly na často sklonově náročných tratích tohoto tahu konkurovat výkonnějším parním lokomotivám 556.0, které v době vrcholícího a nechvalně proslulého těžkotonážního hnutí nezřídka samotné tahaly vlaky s hmotností až 4000 t.\n\nU řady 181 je použita ocelová skříň se šesti bočními okny na každé straně se dvěma koncovými stanovišti strojvedoucího. Proti výchozí řadě 180 byla použita rozdílná koncepce chlazení, což se odrazilo ve zrušení velkých žaluzií na pravé bočnici. Také jsou použita menší okna na stanovištích. Lokomotiva má dva třínápravové podvozky se značnou délkou, proto jsou u druhé a páté nápravy použity ztenčené okolky na kolech pro snazší projíždění oblouky. Přesto však tyto podvozky způsobují značné obrušování kolejnic v obloucích a lokomotiva dokonce musí prudšími oblouky projíždět sníženou rychlostí. Pohon obstarává šest elektromotorů s výkonem 465 kW, pro každou nápravu jeden (u strojů II. série, u I. série jsou použity motory s výkonem o málo nižším, proto je celkový výkon těchto lokomotiv o 180 kW nižší). Oproti dříve vyrobeným řadám 121, 140, 141 a 180 jsou čela osazena novějším typem světlometů a světel. Použita je tradiční odporová regulace výkonu, pouze s malými změnami převzatá z předchozích typů.\n\nLokomotivy I. série byly dodávány především na Slovensko, do dep Košice, Spišská Nová Ves a Žilina, druhá série pak směřovala převážně do českých dep. Na Slovensku byly brzy nahrazeny novější řadou 182 a postupně se přesouvaly především do depa Česká Třebová. Toto depo se pak stalo až do devadesátých let doménou této řady, kdy nejvyšší stav činil v 80. letech až 128 strojů, jenž byly vystavovány na výkony v široké oblasti od Benešova, Berouna a Prahy až po Staré Město u Uherského Hradiště nebo Přerov. Z jejich pozice nosné řady v nákladní dopravě je neohrozila ani dodávka lokomotiv 130 v roce 1977, které původně měly snížit potřebu řady 181, ale pro nedostatek jiných vhodných strojů byly převedeny převážně do osobní dopravy. Až dodávka strojů 163, díky kterým se řada 130 mohla vrátit do nákladní dopravy, pro kterou byla původně určená, způsobila postupné odstavování řady 181. K tomu se přidal značný pokles výkonů v 90. letech, kdy byly lokomotivy 181 dále odstavovány ve prospěch čtyřnápravových strojů, které nemají takové problémy s projížděním oblouků. Řada 181 byla později soustředěna do Ostravy spolu s řadou 182 a oba typy převedeny pod nově vyčleněnou nákladní divizi ČD Cargo (ČDC). Dnes zůstává u ČDC posledních 10 lokomotiv (z toho pouze dvě ze starší série 31E1), které jsou využívány především v postrkové službě mezi Třincem a slovenskou Čadcou, dopravě vlaků v okolí ostravského uzlu a příležitostně zajíždí i do Hranic na Moravě a na Valašsko. Především v roli postrkových lokomotiv jsou jen obtížně nahraditelné a proto část z nich prošla i hlavními opravami, spojenými s aplikací firemního modrého nátěru. S rokem výroby 1961 tak jde o vůbec nejstarší provozní stroje v celém lokomotivním parku ČDC. Osobní České dráhy si ponechaly pouze první vyrobený stroj 181.001, který je veden v České Třebové jako muzejní, a 181.030, nacházející se v depozitáři Národního technického muzea v Chomutově.\n\nPostupně se pak lokomotivy této řady dostaly také k jiným dopravcům. Již od roku 1998 provozuje společnost OKD, Doprava (nyní Advanced World Transport) dva stroje této řady, které byly dříve Českými drahami zrušeny. Od roku 2005 pak bylo postupně několik desítek těchto strojů pronajato Českými drahami, resp. později ČD Cargem polským dopravcům. V současnosti (2016) tak lze tyto stroje nalézt v čele vlaků polských dopravců DB Cargo Polska, Lotos Kolej, Transoda, STK či Koleje Czeskie.\n\nV roce 1963 bylo devět lokomotiv řady 181 vybaveno méně výkonnými motory z jiných lokomotiv určených pro povrchové doly. Výkon motorů byl pouze 370 kW. Důvodem takové přestavby byl nedostatek původních motorů, které byly často poškozovány kvůli zkratům při přetěžování v rámci výše zmíněného těžkotonážního hnutí. Těchto devět strojů bylo přeznačeno na řadu E 659.0 a byly nasazovány především na postrky na česko-slovenském pomezí v okolí Horní Lidče a Mostů u Jablunkova. V roce 1965 se situace s motory stabilizovala a byly tedy zpět vybaveny těmi původními a přeznačeny zpět na řadu E 669.1 (181).\n\nSouběžně s výrobou řad 181 a 182 byly také v mnohasetkusových sériích vyráběny obdobné lokomotivy pro SSSR, kde byly označeny řadami ČS2 a ČS3 a jsou dodnes v provozu ve velkém počtu.\n\n\n"}
{"id": "495220", "url": "https://cs.wikipedia.org/wiki?curid=495220", "title": "Inna (zpěvačka)", "text": "Inna (zpěvačka)\n\nElena Alexandra Apostoleanu, uměleckým jménem Inna (* 16. října 1986 v Mangalii, Rumunsko), je rumunská zpěvačka, kterou proslavily především dvě její písně: její úplně první singl „Hot“ a píseň „Sun Is Up“ z roku 2010. Stylem hudby bývá často přirovnávána k Rihanně, Shakiře, Britney Spears nebo Lady Gaga.\n\nInna zpívala už od dětství a od osmi let se začala pravidelnými lekcemi zdokonalovat ve zpěvu. Vystudovala střední ekonomickou školu v Konstantě a poté studovala politické vědy na tamní univerzitě: neúspěšně.\n\nJe aktivistkou za práva dětí a byla navržena na titul ambasadorky UNICEF (\"UNICEF Goodwill Ambassador\"). V listopadu 2011 se svým podpisem přidala ke kampani, která chce minimalizovat domácí násilí a podporovat ženy v Rumunsku. Také podepsala petici, která v Rumunsku bojovala za to, aby domácí násilníci byli trestně stíhání, stejně jako jiní zločinci. Jako jedna z mála rumunských celebrit podporuje práva LGBT lidí a společně s dalšími celebritami napsala otevřený dopis na podporu práv leseb, gayů a dalších genderových komunit.\n\nNa podzim 2008 byl vydán její první singl \"\"Hot\"\" díky třem producentům z týmu Play & Win (Radu Bolfea, Sebastian Barac, Marcel Botezan), kteří spolupracují také s jinými zpěváky (Akcent, Activ, Morris). Singl přinesl velký úspěch v několika evropských zemích a v rodném Rumunsku je jednou z nejčastěji hraných písní v rádiích. 8. srpna 2009 získala 2. místo na festivalu Sopoty Hit Festival 2009 v kategorii nejlepší zahraniční hit léta.\n\nV roce 2010 získala Inna na Romania Music Award ocenění pro nejlepší ženu, nejlepším album, nejlepší webové stránky, nejlepší show i nejlepší světový umělec. Krom toho představila i nový singl „Sun Is Up“, který se v Rumunsku rychle stal hitem. Dosáhl 2. místa v rumunské TOP 100, v Bulharsku se dokonce dostal na úplně první místo. Doprovodný klip k singlu byl natočen v srpnu 2010 ve Španělsku a měl premiéru 30. září na oficiálních webových stránkách Inny. Měla šanci vyhrál i cenu MTV pro nejlepší evropský hudební počin, tu ale získal Ital Marco Mengoni.\n\nNa začátku roku 2011 Inna odstartovala své první oficiální turné, během kterého navštívila Francii, Španělsko, Německo, Turecko, Libanon, Maroko a Rumunsko. 26. srpna 2011 vydala Inna své druhé studiové album s názvem \"I Am The Club Rocker\". Album se do první dvacítky dostalo, mimo jiné, i v Česku a také v Belgii. Ve Francii se umístilo mezi TOP 40. Jedna z písní v tomto albu, „Club Rocker“, se ve Francii umístila na 32 pozici mezi TOP songy a ve Francii se tak stala Inninou nejoblíbenější písní.\n\nV roce 2014 Robert Ramirez zažaloval Innu o 271 000 eur za to, že okopírovala do své písně jeho melodii ze singlu „A Minute Of Life“. Samotný song byl nakonec zničen právě kvůli plagiátorství.\n\n7. června 2016 vydala Inna nový singl „Heaven\", který se na Balkáně a ve východní Evropě stal velkým hitem. Nakonec se umístil v TOP 10 v Polsku, Bulharsku a Rumunsku. Krátce na to na svém Facebook profilu oznámila, že připravuje nové, celkem už páté, studiové album.\n\n\nOd roku 2008 Inna vydala přibližně 87 singlů včetně coverů.\n\n\n\n\n"}
{"id": "495224", "url": "https://cs.wikipedia.org/wiki?curid=495224", "title": "Kmín kořenný", "text": "Kmín kořenný\n\nKmín kořenný (\"Carum carvi\"), někdy uváděný také pod názvem kmín luční, je běžná rostlina z čeledi miříkovitých. Je to dvouletá, někdy i mnoholetá rostlina (to závisí na způsobu pěstování popř. roste-li planě na loukách).\n\nKořen kmínu je vřetenovitý, tenký, slabě větvící. Listy jsou pochvaté, lysé a dvakrát peřenosečné. Kmín má 30–100 cm vysokou lodyhu. Květenstvím je složený okolík a plodem kmínu je vejčitá a ze strany silně smáčknutá, světle až tmavohnědá dvounažka. Na plodech jsou siličné kanálky, kde se vytváří silice. Semena obsahují 3–7 % éterických olejů obsahujících karvon a limolen.\n\nJde o jedno z nejstarších používaných evropských koření. Jeho používání je doloženo už ze starověku. Používá se ke kořenění chleba, brambor, pečení, omáček, salátů, a mnoha dalších jídel, dále pak v konzervárenství, v likérnictví, ve farmacii a mnoha dalších odvětvích potravinářského průmyslu. Přidává se při vaření brambor, do kyselého zelí, k masům a do salátů.\n\nV ČR se kmín pěstuje přibližně na 1000 ha s průměrným výnosem 0,5 tun na 1 ha. Spotřebuje se ročně přibližně 1400 t kmínu, z toho domácí produkce je schopna zajistit produkci 500 t. Zbytek se dováží převážně z Německa a Nizozemí.\n\nObsažený karvon pozitivně ovlivňuje trávení.\n\nJiž staročeské slovo \"kmín\" je nejspíše převzato z latinského slova \"cuminum\", \"cyminum\", což přešlo přes řecké \"κύμινον\" ze semitských jazyků (příbuzná slova zahrnují hebrejské כמון (\"kammon\") a arabské كمون (\"kammun\"). Toto slovo se vyskytuje v několika starosemitských jazycích, odkud přešlo ze semitské akkadštiny (\"kamūnu\"), která ho převzala ze staré sumerštiny (\"gamun\").\nPěstitelé mohou používat pro kmín pěstovaný v České republice při splnění specifických podmínek (např. vhodný pozemek, setí uznaného osiva, sklizeň v optimální zralosti atd.) chráněné označení \"Český kmín\". Ochranná známka zajišťuje kvalitativní parametry, které je možné splnit pouze když se pěstují vybrané odrůdy kmínu (např. odrůda Prochan).\n\n\n\n \n"}
{"id": "495231", "url": "https://cs.wikipedia.org/wiki?curid=495231", "title": "Moneta Money Bank", "text": "Moneta Money Bank\n\nMONETA Money Bank (dříve GE Money Bank a GE Capital Bank) je česká bankovní instituce, která byla dříve součástí finanční skupiny General Electric. Specializuje se na bankovní služby pro fyzické osoby a podnikatelské subjekty (především pak na malé a střední podniky).\n\nMoneta Money Bank, a.s., byla založena v roce 1998, přičemž až do 17. ledna 2005 působila pod názvem GE Capital Bank, a.s., poté svůj název změnila na GE Money Bank, a.s. Na český trh tehdy vstoupila mezinárodní skupina General Electric, která prostřednictvím své divize GE Money koupila část krachující Agrobanky, a.s., která tehdy byla v nucené správě. Koupí převzala zdravou část banky a kompletní pobočkovou síť a dodnes patří mezi největší české peněžní ústavy – v současné době ji patří čtvrté místo na českém kapitálovém trhu.\n\nOd 1. května 2016 se název banky se změnil na Moneta Money Bank poté, co se mateřská společnost General Electric v dubnu 2015 rozhodla kompletně prodat svou bankovní divizi a z českého bankovního trhu odejít. Podobně se změnily názvy i u dceřiných společností: GE Money Auto, s.r.o. se přejmenovalo na MONETA Auto, s. r. o. a GE Money Leasing, s.r.o. na MONETA Leasing, s. r. o.\n\nDne 8. října 2018 banka oznámila, že uzavřela předběžnou dohodu o koupi Air Bank a českého a slovenského Home Credit. V únoru 2019 však bylo oznámeno, že kvůli neshodám o ocenění Air Banky a Home Creditu plánované spojení neproběhne. Tato fúze měla vést k vytvoření přední české retailové banky a druhého největšího poskytovatele spotřebitelských úvěrů v České republice.\n\nPodnikání MONETA Money Bank je založeno na etickém kodexu, který stanovuje její závazek dodržovat nejvyšší míru integrity v jednání s klienty, dodavateli a zaměstnanci. Zároveň dodržuje etický kodex České bankovní asociace, jejíž je členem.\n\nV roce 2012 banka vytvořila pozici „Ombudsman pro klienty“. \n\nFilantropické projekty a sponzoring společnosti se zaměřují především na podporu místních komunit a dobrovolnictví. V roce 2016 MONETA Money Bank podpořila více než 50 projektů v souhrnné výši téměř dva miliony korun.\n\nPůvodní GE Money získala za své produkty a služby několik ocenění v soutěži Zlatá koruna. V roce 2009 například získala cenu veřejnosti za svoji internetovou banku. Cenu veřejnosti obhájila i v roce 2010. Dále získala například ocenění Progresivní krátkodobý fond 2013 Počátkem roku 2008 se GE Money Bank stala oficiálním partnerem Českého olympijského týmu. Své sponzorské aktivity zahájila u příležitosti letních olympijských her v Pekingu. Partnerství však bylo uzavřeno i na zimní olympijské hry ve Vancouveru v roce 2010 a také na letní olympijské hry v Londýně v roce 2012.\n\nMONETA Money Bank získala řadu ocenění v různých odborných a veřejných anketách a soutěžích. Mezi ně patří vítězství v soutěži Mobilní aplikace roku 2017 (aplikace pro mobilní bankovnictví Smart Banka), Zlatá koruna 2017 (3. místo v kategorii Podnikatelské úvěry) nebo Banka roku 2016 (3. místo v kategorii Nejdynamičtější banka roku).\n\n"}
{"id": "495240", "url": "https://cs.wikipedia.org/wiki?curid=495240", "title": "František Plaček", "text": "František Plaček\n\nFrantišek Plaček (20. dubna 1809 Běleč u Křivoklátu – 2. září 1888 Sedmihorky, obec Karlovice) byl český právník a politik.\n\nV roce 1833 absolvoval práva v Praze a nastoupil do zaměstnání ve státní správě. V letech 1838 – 1844 působil v Mladé Boleslavi; inicioval tam výstavbu nové školy a uspořádání prvního divadelního představení. Roku 1844 získal pozici krajského sekretáře v Chrudimi.\n\nAktivně se účastnil politického dění v roce 1848: s hrabětem Stadionem pracoval na návrhu obecního řádu, pak se podílel na činnosti Národního výboru. Ve volbách v červenci 1848 byl zvolen na rakouský ústavodárný Říšský sněm. Zastupoval volební obvod Chrudim (okresy chrudimský, nymburský a benátský) v Čechách. Uvádí se jako krajský tajemník. Patřil ke sněmovní slovanské pravici.\n\nUsiloval o zlepšení poměrů venkovského obyvatelstva. Na Říšském sněmu, který později zasedal v Kroměříži, byl členem ústavního výboru a pracoval na obecním zřízení; po rozpuštění tohoto sněmu pokračoval v jednáních o zemském zřízení. Stal se sekretářem vyvazovací komise (pro osvobození sedláků z poddanských závazků). Vedle toho působil i jako podkrajský v Březnici. Úřednickou kariéru dovršil v roce 1857 povýšením do funkce místodržitelského rady. Roku 1863 se zasloužil o nákup rytin Václava Hollara.\n\nV mládí uveřejňoval básně v časopisech, některé byly zhudebněny. Roku 1853 vydal německý právnický spis \"Die österr. Grundentlastungs-Kapitalien\". Psal také články o právech a veřejné správě do Riegerova Naučného slovníku.\n\nPlaček byl známou osobností českého veřejného života. Při odchodu do důchodu v roce 1876 dostal za zásluhy Řád železné koruny. O rok později získal i šlechtický titul (rytíř).\n\nJeho synem byl Boleslav Plaček (1846–1908) advokát a politik. Poslanec zemského sněmu a Říšské rady.\n\n"}
{"id": "495244", "url": "https://cs.wikipedia.org/wiki?curid=495244", "title": "Jared Tallent", "text": "Jared Tallent\n\nJared Tallent (* 17. října 1984 Ballarat, Victoria) je australský atlet, který se věnuje sportovní chůzi.\n\nV roce 2006 si došel na dvacítce pro bronzovou medaili na hrách Commonwealthu v Melbourne. Hned dvojího úspěchu dosáhl na letních olympijských hrách 2008 v Pekingu. Nejdříve získal na 20 km trati bronzovou medaili a o pár dní později přidal v chůzi na 50 km stříbro. O rok později na světovém šampionátu v Berlíně skončil šestý v závodě na 20 km a sedmý na trati 50 km. Na následujícím MS v atletice 2011 v jihokorejském Tegu vybojoval bronzovou medaili v chůzi na 50 km.\n\n"}
{"id": "495245", "url": "https://cs.wikipedia.org/wiki?curid=495245", "title": "Kocman", "text": "Kocman\n\nPříjmení Kocman, přechýleně Kocmanová, nosí více významných osobností:\n\n"}
{"id": "495247", "url": "https://cs.wikipedia.org/wiki?curid=495247", "title": "Ján Papánek", "text": "Ján Papánek\n\nJán Papánek (24. října 1896, Brezová pod Bradlom – 30. listopadu 1991, Scarsdale, New York, USA) byl československý diplomat a právník slovenské národnosti.\n\nStřední školu studoval v Jevíčku na Moravě. Po vypuknutí první světové války musel studium přerušit a narukovat. Bojoval na italské frontě, kde brzy padl do zajetí. Záhy se stal příslušníkem Československých legií v Itálii, do boje se ale nezapojil. V létě roku 1918 jej povolal Milan Rastislav Štefánik do Říma a pověřil jej redigováním legionářského časopisu V boj!.\n\nPo návratu z Itálie dokončil střední školu a začal studovat práva, která absolvoval roku 1923 na pařížské Sorboně. V listopadu 1922 začal pracovat v diplomatických službách, když nastoupil na ústředí ministerstva zahraničních věcí v Praze. Jeho prvním zahraničním působištěm byla Budapešť, kde působil v letech 1924–1926. V říjnu 1926 nastoupil jako atašé československého velvyslanectví ve Washingtonu, kde setrval až do roku 1931. Po návratu do Prahy pracoval jako parlamentní zpravodaj ministerstva zahraničních věcí.\n\nRoku 1935 se vrátil do USA, kde působil jako československý konzul v Pittsburgu. Zde jej zastihlo i rozbití ČSR. Zapojil se do československého zahraničního odboje vedeného Edvardem Benešem. Stal se jeho osobním zástupcem v USA. Byl též vedoucím první zahraniční organizace Československé zahraniční akce. Ta se roku 1942 přejmenovala na Československou informační kancelář a přesídlila z Chicaga do New Yorku. Na jaře roku 1945 se zúčastnil jako československý delegát konference v San Franciscu, na které došlo k založení OSN. Jako člen koordinačního výboru patřil mezi 14 osob, které formovaly závěrečný text Charty OSN. Od léta roku 1945 zastupoval ČSR na půdě OSN.\nPo únoru 1948 vyvolal jednání Rady bezpečnosti k situaci v Československu. Na podzim roku 1948 se jej pokusila komunistická vláda odvolat, ale neuspěla. Papánek zasedal v OSN až do skončení svého funkčního období v prosinci 1950. Poté se začal věnovat pomoci lidem, kteří odešli z Československa, a stal se hlavním zakladatelem Amerického fondu pro československé uprchlíky, který potom vedl téměř 40 let. Patřil mezi zakladatele vrcholného exilového orgánu Rady svobodného Československa.\n\nByl členem mezinárodních humanitárních organizací: Mezinárodní liga lidských práv, Amnesty International, CARE. Přednášel na významných amerických univerzitách. Je autorem třech knih a množství článků.\n\nV roce 1991 jej československý prezident Václav Havel vyznamenal Řádem Tomáše Garrigua Masaryka 1. třídy. 3. ledna 1997 mu prezident Slovenské republiky Michal Kováč udělil in memoriam Řád Bílého dvojkříže 2. třídy.\n\n\n"}
{"id": "495251", "url": "https://cs.wikipedia.org/wiki?curid=495251", "title": "Charlie Crist", "text": "Charlie Crist\n\nCharles Joseph \"Charlie\" Crist, Jr. (* 24. července 1956, Altoona, Pensylvánie) je americký politik, 44. guvernér státu Florida.\n\nNarodil se v Pensylvánii, ale ještě jako dítě se přestěhoval s rodiči do Saint Petersburgu na Floridě. Jeho otec byl lékař řecko-kyperského původu.\n\n7. listopadu 2006 zvítězil v guvernérských volbách na Floridě s počtem hlasů 52,2 %. Porazil demokratického kandidáta Jima Davise který získal 45,1%. Ve funkci guvernéra Floridy vystřídal bratra tehdejšího prezidenta USA George Bushe, Jeba Bushe. Funkce se ujal 2. ledna 2007 a vykonával ji do 4. ledna 2011.\n\nV roce 2008 byl jedním z adeptů na post viceprezidenta USA při případném vítězství Johna McCaina v prezidentských volbách.\n"}
{"id": "495253", "url": "https://cs.wikipedia.org/wiki?curid=495253", "title": "Překotné myšlení", "text": "Překotné myšlení\n\nPřekotné myšlení (tachypsychie, tachypsychismus, myšlenkový trysk) je kvantitativní porucha myšlení, která představuje psychopatologický symptom charakteristický tím, že se pacientovi v hlavě objevuje značné množství myšlenek, jedna za druhou, překotně, rychle a nepřehledně do té míry, že dotyčný není schopen jejich tok prakticky ovlivňovat. Často se jednotlivé myšlenky zároveň překrývají. Zkreslené je rovněž vnímání času.\n\nTachypsychii lze uměle vyvolat některými drogami, obzvláště stimulanty, jako jsou například amfetaminy(např. pervitin, extáze, atd.), nebo kokain. \n\nJde také o možný symptom psychiatrických onemocnění, především manické fáze bipolární afektivní poruchy.\n"}
{"id": "495254", "url": "https://cs.wikipedia.org/wiki?curid=495254", "title": "Canon EOS 30D", "text": "Canon EOS 30D\n\nCanon EOS 30D je poloprofesionální digitální zrcadlovka (dále DSLR) uvedená na trh společností Canon v roce 2006. Canon 30D patří stejně jako jeho předchůdce Canon EOS 20D mezi střední třídu DSLR určených zkušeným amatérům nebo profesionálním fotografům. Nástupcem tohoto modelu je fotoaparát Canon EOS 40D. Evoluce pokračovala typem Canon EOS 50D v roce 2010 nahrazeném typem Canon EOS 60D.\n\n\n"}
{"id": "495259", "url": "https://cs.wikipedia.org/wiki?curid=495259", "title": "Bechov", "text": "Bechov\n\nBechov je malebná vesnička v okrese Mladá Boleslav, je součástí města Dolní Bousov. Nachází se asi 2,9 km na západ od Dolního Bousova. Vesnicí protéká Klenice. Okolo Bechova jsou rozsáhlé lesy plné divoké zvěře a v létě hub. Prochází tudy železniční trať Mladá Boleslav - Stará Paka. Je zde evidováno 83 adres. V roce 2001 zde trvale žilo 122 obyvatel.\n\nV katastrálním území Bechov o výměře 3,52 km leží i Svobodín. Se zbývajícími částmi města katastr Bechova nesouvisí; odděluje jej území obce Rohatsko.\n"}
{"id": "495261", "url": "https://cs.wikipedia.org/wiki?curid=495261", "title": "Svobodín", "text": "Svobodín\n\nSvobodín je malá vesnice v okrese Mladá Boleslav, je součástí města Dolní Bousov. Nachází se asi 2,9 km na západ od Dolního Bousova, v katastrálním území Bechov o výměře 3,52 km. Vesnicí protéká Klenice. Je zde evidováno 36 adres. Žije zde  obyvatel.\n\n"}
{"id": "495263", "url": "https://cs.wikipedia.org/wiki?curid=495263", "title": "Ošťovice", "text": "Ošťovice\n\nOšťovice je malá vesnice v okrese Mladá Boleslav, je součástí města Dolní Bousov. Nachází se asi 3 km na sever od Dolního Bousova, v katastrálním území Horní Bousov. Vesnicí protéká Klenice. Je zde evidováno 17 adres. V roce 2001 zde trvale zde žilo 15 obyvatel.\n\n"}
{"id": "495264", "url": "https://cs.wikipedia.org/wiki?curid=495264", "title": "Seznam žijících kardinálů", "text": "Seznam žijících kardinálů\n\nToto je seznam žijících kardinálů (k 25. únoru 2020 jich je celkem 223, z toho 123 mladších 80 let, kteří se mohou účastnit konkláve – ti jsou označeni hvězdičkou):\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nkubánští\n\n\nguatemalští\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "495265", "url": "https://cs.wikipedia.org/wiki?curid=495265", "title": "Střehom", "text": "Střehom\n\nStřehom je malá vesnice v okrese Mladá Boleslav, je součástí města Dolní Bousov. Nachází se asi 3,9 km na sever od Dolního Bousova. Vesnicí protéká Klenice. Je zde evidováno 26 adres. Trvale zde žije 19 obyvatel.\n\nPrvní písemná zmínka o obci pochází z roku 1361.\n\n\n"}
{"id": "495266", "url": "https://cs.wikipedia.org/wiki?curid=495266", "title": "Vlčí Pole", "text": "Vlčí Pole\n\nVlčí Pole je vesnice v okrese Mladá Boleslav, je součástí města Dolní Bousov. Nachází se asi 2,6 km na jih od Dolního Bousova. Vesnicí protéká Vlčopolský potok. Je zde evidováno 65 adres. Trvale zde žije 115 obyvatel.\n\n\n"}
{"id": "495268", "url": "https://cs.wikipedia.org/wiki?curid=495268", "title": "Seznam českých kardinálů", "text": "Seznam českých kardinálů\n\nToto je seznam českých a moravských kardinálů:\n\n\n\n\n\n"}
{"id": "495272", "url": "https://cs.wikipedia.org/wiki?curid=495272", "title": "Seznam polských kardinálů", "text": "Seznam polských kardinálů\n\nToto je seznam polských kardinálů:\n\n\n\n\n\n\n\n\n\n"}
{"id": "495279", "url": "https://cs.wikipedia.org/wiki?curid=495279", "title": "Bylochov", "text": "Bylochov\n\nBylochov () je osada na Litoměřicku, část obce Snědovice. V roce 2015 zde bylo evidováno 43 adres. V roce 2011 zde trvale žilo 53 obyvatel. Do osady vede silnice od osady Strachaly, která pokračuje jako místní komunikace na Bukovec. Osada leží v chráněné krajinné oblasti CHKO Kokořínsko. Katastrální území \"Bylochov\" má rozlohu 2,87 km². Leží v něm také osada Nová Ves.\n\nNejstarší písemná zmínka pochází z roku 1446.\n\nDo druhé světové války bylo obyvatelstvo německé, od jejich poválečného odsunu české, nyní s vysokým podílem rekreačního bydlení Pražanů.\n"}
{"id": "495283", "url": "https://cs.wikipedia.org/wiki?curid=495283", "title": "Bitva u Krvavé řeky", "text": "Bitva u Krvavé řeky\n\nBitva u Krvavé řeky bylo střetnutí mezi 470 Búry a přibližně 10 000 – 15 000 zulskými válečníky, které se odehrálo 16. prosince 1838 na Krvavé řece (angl. Blood river, afr. Bloedrivier, dnes řeka Ncome). Búrové pod vedení Andrease Pretoria drtivě zvítězili a později zde založili búrskou republiku Natalia. Zuluové měli ztráty asi 3000 mužů. Tři Búrové včetně samotného Pretoria byli lehce zraněni.\n\n"}
{"id": "495284", "url": "https://cs.wikipedia.org/wiki?curid=495284", "title": "Natalia", "text": "Natalia\n\nNatalia byla búrská republika trvající mezi lety 1839 až 1843. Vznikla po porážce Zuluů v bitvě u Krvavé řeky a jejím hlavním představitelem byl vůdce Voortrekkerů Andreas Pretorius. Britové však legitimitu tohoto státu popřeli a v roce 1842 obsadili Durban. O rok později republiku zabrali a připojili k britskému panství v jižní Africe jako Kolonii Natal.\n"}
{"id": "495293", "url": "https://cs.wikipedia.org/wiki?curid=495293", "title": "Alexandr IV.", "text": "Alexandr IV.\n\nAlexandr IV. (lat. Alexander IV.; asi 1199 nebo kolem roku 1185 – 25. května 1261), narozen jako Rinaldo di Jenne, byl papežem od 12. prosince 1254 do 25. května roku 1261.\n\nV roce 1260 legitimizoval Mikuláše, levobočného syna českého krále Přemysla Otakara II. a Anežky z Kuenringu, a jeho dvě sestry s podmínkou, že Mikuláš a jeho potomci ztratí právo na českou královskou korunu.\n"}
{"id": "495295", "url": "https://cs.wikipedia.org/wiki?curid=495295", "title": "Šílo", "text": "Šílo\n\nŠílo ( שלה , שלו , שילו) je město zmiňované v bibli.\n\nNachází se na dávné cestě z Beer Ševy k pohoří Gilboa (tzv. cesta praotců, דרך אבות), u údolí Šíla, které je geografickou hranicí mezi Judskem a Samařím. Tel Šílo se nachází ve výšce 741 m. n. m. a jeho velikost je 30 dunamů. Východně od něj je několik pramenů a severně se od něj nacházel Bét-el.\n\nKonkretizace jeho umístění je popsána v . Je zmíněno i ve středověkých cestopisech. Na místě byla archeology objevena mozaika byzantského kostela z 5. století, na níž je řecký nápis: „… slituj se nad obyvateli Šíla.“ Také arabské jméno místa Chirbet Selun je odvozené od původního jména.\n\nKniha Jozue popisuje, jak se Izraelité po přejití Jordánu usadili nejprve v Gilgalu. Po několika letech se stalo jejich centrem Šílo. Jozue tu rozlosoval údělná území sedmi kmenů (). Jozue tu dále nechal postavit miškan (stan setkávání), který Izraelité nosili během putování pouští. Podle Mišny měl miškan v Šílu kamenné zdi, ale byl zastřešen jako stan setkávání. Podle židovské tradice stál miškan v Šílu 369 let. Kněz Élí z něj udělal duchovní centrum Izraele, když prosadil, aby se obětovalo jen zde. V Šílu se modlí Chana za své otěhotnění (), což je vyslyšeno a stává se matkou proroka Šmuela. V miškanu byla umístěna archa úmluvy, dokud nepadla do rukou Pelištejců v bitvě u Even Ezer u Afeku.\n\nŠílo bylo zničeno nájezdem Pelištejců, což je zmíněno nepřímo ().\n\nPo tomto zničení bylo město obnoveno. Působil tu například prorok Achijáš (Achija ha-Šiloni) (). Archeologové dále objevili u Šíla pohřební jeskyně z doby druhého Chrámu, čímž dokládají kontinuitu osídlení.\n\nArcheologové tu vykopali zbytky čtyř kostelů (nejstarší ze 4. a nejmladší ze 7. století). Roku 2006 bylo odkryto množství mozaik těchto kostelů, i s řeckými nápisy.\n\nV muslimském období byla postavena na zbytku jednoho kostela mešita. V roce 1978 byl obnoven židovský život založením osady Šilo.\nV letech 1926–1932 zde proběhl výzkum kodaňské univerzity, kdy byly vykopány základy byzantského kostela z 5. století.\n\nV letech 1981–1984 zde působila expedice telavivské univerzity pod vedením Jisraela Finkelsteina. Byla odkryta hradba a skladiště z kenaánské doby, známky zboření města v době soudců (11. století př. n. l.), zbytky budov z 10.–6. století.\n\nV posledních letech byly archeologické práce obnoveny. Byly odkryty mozaiky byzantských kostelů. Po jejich fixaci bude výzkum pokračovat, aby mohlo být konečně určeno přesné místo miškanu, o kterém jsou v současnosti tři možné teorie.\n\nPřeklad místní turistické brožury Tel Šilo, 2009 (he)\n\n"}
{"id": "495307", "url": "https://cs.wikipedia.org/wiki?curid=495307", "title": "Jonatan (Golanské výšiny)", "text": "Jonatan (Golanské výšiny)\n\nJonatan ( יוֹנָתָן, podle vojáka Jonatana Rozenmana, který padl roku 1973 v jomkipurské válce, v oficiálním přepisu do angličtiny Yonatan) je izraelská osada a vesnice typu mošav na Golanských výšinách v Oblastní radě Golan.\n\nLeží v nadmořské výšce 555 metrů na náhorní plošině v střední části Golanských výšin. Cca 4 kilometry jihozápadně odtud se nachází pahorek Giv'at Bezek s největším polem dolmenů v Izraeli. Při něm vybíhá komunikace k starověkému areálu Gamla. Vesnice se nachází cca 29 kilometrů severovýchodně od města Tiberias, cca 77 kilometrů severovýchodně od Haify a cca 135 kilometrů severovýchodně od centra Tel Avivu. Na dopravní síť Golanských výšin je napojena pomocí lokální silnice číslo 808.\n\nJonatan leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena jako provizorní v roce 1975 za vlády Jicchaka Rabina jako gesto proti rezoluci srovnávající sionismus a rasismus, kterou krátce předtím přijala Organizace spojených národů. Z podobného popudu tehdy na Golanských výšinách vznikly ještě nové osady Odem a Ma'ale Gamla. Zpočátku šlo o polovojenskou osadu typu Nachal.\n\nV zakládající skupině osadníků se angažoval otec Jonatana Rozenmana, po kterém byla nová osada pojmenována. Osadníci se nejprve provizorně usadili v lokalitě Tel Josifon (תל יוסיפון) poblíž stejnojmenné hory Har Josifon. Odtud ale byli vypuzeni izraelskou armádou. V roce 1976 se proto přesunuli do blízkosti vysídlené syrské vesnice v lokalitě Tel Faradž ('תל פארג). I toto bylo jen provizorní místo, se kterým nesouhlasila armáda. V oficiálních statistických výkazech se jako rok založení uvádí 1976.\n\nTeprve v roce 1978 se skupina osadníků přesídlila o něco západněji, na nynější lokalitu. Pak probíhala výstavba domů a 31. srpna 1980 byla nová vesnice slavnostně předána do užívání. Status samostatné obce obdržela vesnice v roce 1982. Na založení obce se podílela organizace ha-Po'el ha-Mizrachi.\n\nV obci funguje zařízení předškolní péče o děti. Základní škola a střední náboženská škola (ješiva) je v nedaleké osadě Chispin. Místní ekonomika je zčásti založena na zemědělství (k roku 2007 zde fungoval druhý největší chov drůbeže v Izraeli). Dále je zde jedna z největších mléčných farem v zemi. V okolí se pěstuje vinná réva. Vesnice Jonatan začala svou existenci jako mošav, konkrétně tzv. mošav šitufi, tedy více kolektivně organizovaná zemědělská komunita. Později ale prošla procesem privatizace a nyní funguje jako tzv. společná osada (\"jišuv kehilati\") bez výraznějšího kolektivního charakteru místní ekonomiky. V obci je k dispozici obchod se smíšeným zbožím, zdravotní středisko, synagoga, mikve, veřejná knihovna a benzinová pumpa. Vedení obce plánuje výstavbu 19 nových rodinných domů, pro které již jsou připraveny inženýrské sítě.\n\nJonatan je osadou s nábožensky založeným obyvatelstvem. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 570 lidí. Během roku 2014 vzrostla populace o 0,7 %.\n\n\n"}
{"id": "495313", "url": "https://cs.wikipedia.org/wiki?curid=495313", "title": "Pepton", "text": "Pepton\n\nPepton je obecně polypeptid (nebo také směs polypeptidů) vznikající parciální hydrolýzou proteinů pepsinem a kyselinou chlorovodíkovou (HCl) v žaludku. Peptony jsou dále v tenkém střevě štěpeny trypsinem a chymotrypsinem na kratší peptidy, které jsou dále degradovány působením karboxypeptidáz a aminopeptidáz až na jednotlivé aminokyseliny. Ty jdou vrátnicovou žílou do jater.\n"}
{"id": "495315", "url": "https://cs.wikipedia.org/wiki?curid=495315", "title": "Toltékové", "text": "Toltékové\n\nJako Toltékové se označují obyvatelé státního útvaru ve Střední Americe, existujícího v době předkolumbovské Ameriky. Výraz \"Toltékové\" byl použit v mnoha středoamerických studiích provedených různými akademiky, kteří poukazovali na aztécké předky. Toltékové jsou prvními, o nichž se zmiňují anály Údolí Mexika, avšak vzhledem k různým pověrám a mýtům, které přežily, se v minulosti pochybovalo o jejich existenci. Dodnes se přesně neví, zda byli původní etnikum, nebo spíše mýtem Aztéků a jiných civilizací. Toltékové mluvili nahujsky, stejně jako Aztékové a ostatní kmeny západního Mexika. Tento jazyk dodnes přežívá ve středním Mexiku a mluví jím více než milion lidí.\nEtnoložka a historička Markéta Křížová uvádí, že Toltékové nejspíš nikdy neexistovali a jde jen o módní vlnu New Age.\n\nToltékové vládli velkému území v Mexiku ze svého hlavního města Tuly. Kolem roku 850 se Mayové přesunuli na sever, na poloostrov Yucatán a moc Toltéků se tak upevnila. V 10. století říše Toltéků vzkvétala, avšak okolo roku 1100 byla napadena cizími kmeny a Toltékové byli vyhnáni na Yucatán. Velká část Toltéků se usadila v mayském městě Chichén Itzá a pravděpodobně pomohla postavit městský chrám. Kolem roku 1160 napadly cizí kmeny i Chichén Itzá a Toltékové byli od Mayů odtrženi. Ti se přesunuli do nových měst, jako je Mayapán.\n\nToltékové jsou považováni za velmi zkušené stavitele. Jejich styl stavby se od počátku nezměnil, podobně jako u Teotihuacánu. Samotná architektura Tuly není ničím zvláštní, ale některé její prvky jako sloupy, dekorace a figurky byly nalezeny i v Chichén Itzá. Stavěli různé paláce, domy a parní lázně (\"temascal\", dodnes užívané indiány) pomocí kamene a malty. Kromě stavitelství byli Toltékové i odborníci v zemědělství. Pěstovali kukuřici, kakao, chilli papričky, bavlnu a další plodiny. Z bavlny dokázali upříst nitě a tkát velmi pevné a tenké látky. Toltékové také rádi získávali výměnným obchodem keramiku z různých míst. Můžeme u nich tedy najít keramiku z Puebly, Veracruzu, Chichén Itzá, z Guatemaly, Salvadoru, Panamy i Costa Ricy. To poukazuje na to, že Toltékové měli kontakty na všechny tehdy vyspělé civilizace v blízkém i širším okolí. \nCelou říši řídil jeden válečník urozeného původu. Tito válečníci byli rozdělení na mnoho klanů, např. na klany orlů, kojotů nebo jaguárů. Náčelník se oblékal podobně jako kněží, měl jen jednu ženu a ani jeden se po smrti druhého nesměl znovu oženit, na rozdíl od prostého lidu, kde muži mohli mít další ženu. Náčelníkova manželka také mohla dědit.\n\nO toltéckém náboženství se dochovaly jen kusé informace. Toltékové uctívali tradiční středoamerické bohy. Stejně jako před nimi Olmékové a později Aztékové, i Toltékové prováděli obřady, při kterých svým bohům obětovávali lidské zajatce, získané z válek. Quetzalcoatl byl hlavní bůh v podobě opeřeného hada. Byl bohem dobra, filosofie, kultury, plodnosti, světla a vzdělání. Jméno Quetzalcoatl však přijímali i nejvyšší z kněží. Jeho kult byl pravděpodobně přinesen do Tuly toltéckým vládcem Topiltzinem z Xochicalca spolu s nábožensky založenou hrou tlachtli.\nDalší z bohů, Tezcatlipoca vládl tyranii, válkám a zlu. Měl podobu zkaleného zrcadla. Mezi původními bohy uctívali také božstvo Tloque Nahuaque a Tlaloca, boha deště. Vedle těchto nejdůležitějších božstev uctívali Toltékové další, avšak ne tak významné.\nToltékové měli kalendář, který byl velmi podobný kalendáři mayskému a aztéckému. Jeden rok měl 260 dnů, 52 let pro ně znamenalo něco jako naše současné „století“. Každý měsíc, který čítal dohromady 20 dní, se pořádaly trhy, většinou ve větších městech jako Tula, Teotihuacán, Cholula, Tultitlán, Tulancingo, Cuernavaca a několika dalších.\nAčkoliv byla Tula hlavním centrem Toltécké říše, nikdy zde nebyly nalezeny žádné hroby. Ty se našly až v Las Palmas v Teotihuacánu. Zjistilo se, že byly dva způsoby pohřbívání: první, kdy bylo pohřbeno celé tělo, a druhý, kde se pohřbívala jen lebka umístěna mezi dvě misky, někdy také jen přikrytá jednou. Historikové se domnívají, že tento druhý způsob může mít souvislost s kultem božstva Xipe Totec, jež nejspíš Toltékové v mazapanském období uctívali. V Tule však doposud nebyly nalezeny známky uctívání tohoto božstva.\nJeden z hlavních příběhů toltécké mytologie pojednává podle Ixtlilxochitla o stvoření světa. Tento mýtus nejspíš později přejali Aztékové do své mytologie. Vše začíná stvořením prvního světa ze čtyř, každému světu se říkalo Slunce. První svět, Slunce Vody, existovalo 1716 let a nakonec bylo zničeno záplavami. Druhý svět, Slunce Země, byl zničen zemětřesením. Třetím bylo Slunce Větru, kde žily kmeny Olméků a Xicalanků, které pobily obry a ovládli území až po Tabasco. Protože se ale lidé neučili učením Huemaca (někdy také nazývaného Quetzalcoatla), předurčil, že tento svět bude zničen vichřicí a lidé proměněni v opice. Tímto způsobem byl také třetí svět zničen a nastoupil nový, současný čtvrtý svět, Slunce Ohně. Ten má skončit velkým požárem.\n\nHistorii Toltéků můžeme sledovat ze dvou pramenů, a to buď z \"Análů z Cuauhtitlánu\" anebo z historie sepsané historikem Ixtlilxochitlem. Anály z Cuahtitlánu částečně souhlasí s Ixtlilxochitlem, na rozdíl od něj však odpovídá lépe archeologickým nálezům. Ixtlilxochitl je však přehlíží a zaměřuje se na historii z pohledu mytologie a ústní slovesnosti. Podle obou pramenů Toltékové nejdřív putovali Mexikem založili město \"Tollan\". Dnes víme, že se jedná o město Tula ve státě Hidalgo.\nHistorie podle Ixtlilxochitla začíná mytologickým stvořením světa a čtyřech Sluncí. Kmeny pak putovaly Mexikem, pod vedením kněze Huemaca, který nechal postavit město \"Tollan\". Podle legend si po založení Tuly Toltékové vybrali svého nového panovníka, který pak vládl jedno aztécké století – 52 let. Huemac zemřel až za vlády druhého panovníka ve věku 300 let, před svou smrtí však ještě sestavil knihu historie a proroctví. Šestý vládce Mitl jako první porušil pravidlo trvání vlády 52 let, ale za to rozšířil své území a vystavěl mnoho staveb.\nZa vlády osmého panovníka zavedla žena Xochitl nápoj zvaný pulque, který je dodnes běžným nápojem této oblasti. Topiltzin, v pořadí devátý panovník, zavedl míčovou hru (Tlachtli). Během jeho vlády se přihodilo několik událostí jako hladomor, nemoci, revolty a útoky cizích vojsk. To vše vedlo k rozpadu Toltécké říše, lidé utekli do Tabaska nebo Guatemaly. Ti, kteří zůstali, byli uznáváni jako vznešení.\n\nMixcoatl (jinak nazýván Totepeuh), druhý vládce, uctíval kult Tezcatlipocy a založil si sídlo na Hvězdném vrchu. Podle legend se zde sešel s dívkou Chimalmou, která mu porodila syna, ale sama však zemřela. Mixcoatla pak zabil jeho bratr Ihuitimal a ten se tedy ujal trůnu. Chimalmin syn, Topiltzin, byl pak odnesen Quetzalcoatlovými kněžími do Xochicalca a jakmile vyrostl, vydal se na Hvězdný vrch pomstít otce. V souboji zabil svého strýce Ihuitimala a sám se vydal do Tuly, kde založil nové hlavní město Toltéků. Následně se snažil vymýtit zbytky kultu Tezcatlipocy spojené s lidskými oběťmi, zavedl kult jediného boha Quetzalcoatla a rituální míčovou hru, která ale nebyla tehdy spojena s obětováním poraženého mužstva. Po několika sporech ohledně náboženství byl vypuzen z Tuly a začal v letech 980 cestovat. Navštívil území Mixtéků a Mayů, kde kázal o svém bohu. Tula se zhroutila až za vlády Huemacovy, kdy začíná nová historie Toltéků-Čičiméků. Ti putovali Mexikem, až nakonec dorazili na území Mayů (nejspíš se tak stalo r. 1194).\n\nToltécké staré město, nyní přezdívané „Malá Tula“ (\"Tula Chico\"), se zrodilo okolo 700 n. l. a Toltékové zde nejspíš začali žít vedle původních obyvatel území. Malá Tula byla sice založena pod vlivem Teotihuacánu, ale El Tajin, Xochicalco a Čičimékové ovlivňovali její vzhled. Podle druhého názoru Mixtékové a Zapotékové ovlivňovali samotné Toltéky.\nTeotihuacán se rozpadl zhruba v letech 700-750, možná vinou Toltéků, Xochicalcu nebo kvůli lupičům, vzpourám či suchu. Po pádu této velmoci nemělo toto území v xochicalcském období v letech 750-870 žádnou větší významnou říši. Předpokládá se, že Xochicalco možná ovlivnilo zrod moci Toltéků, mimo jiné z toho důvodu, že se slavný toltécký vůdce Topiltzin Ce Acatl Quetzalcoatl narodil podle tradice právě v Xochicalcu.\nToltékové převzali náboženství a většinu rysů architektury Teotihuacánu. Podle pověstí se v letech 923-947 n. l. toltécký vládce Topiltzin Ce Acatl Quetzalcoatl přinesl kult boha opeřeného hada – Quetzalcoatla, který později dál energicky rozšiřovali do okolí. Jeho protivníci, kteří přinesli kult boha Tetzcatlipocy, ho porazili na počátku roku 900 n. l. v občanské válce a on pravděpodobně uprchl na Yucatán. Podle archeologických vykopávek se v této době začala stavět \"„Velká Tula“\" (\"Tula Grande\") v blízké vzdálenosti od „Malé Tuly“. Toltékové začali cestovat a došli dokonce až do mayského města Chichén Itzá, kde začala vzkvétat toltécko-mayská kultura, poslední vzestup Mayů. Toltékové ovlivnili také vývoj tzv. mayského Puuc stylu. Spekuluje se také o možném vlivu Mazapanské kultury na Toltéky.\nTula byla podrobena zhruba roku 1169 čičiméckými útoky. Město bylo vypáleno a kamenné sochy pyramid zničeny. Někdy mezi lety 1100-1200 se na bývalých ruinách zrodil nový toltécký stát, vojevůdce Xochlatlin mezitím rozšířil Čičiméckou říši a ovládl tak celé Údolí Mexika. Okolo roku 1250 se obnovená Toltécká říše rozpadla pod novými čičiméckými útoky vedené náčelníkem Xolotlem a poslední toltécká knížata uprchla do Choluly a Culhuacanu. Toltécký vliv se stále držel na území Mayů-Kičé (\"Quiché Maya\") a národu Itzá. Toltékové byli významný národ, soudě podle toho, že vůdci Aztéků tvrdili sami o sobě, že jsou potomky culhuacanských vůdců.\n\nTento seznam je sestaven podle archeologických nálezů, místy je podobný informacím z \"Análů z Cuauhtitlánu\". Samotná data vlády by byla nepřesná a jedná se spíš o předpoklady.\n\nPodle teozofické nauky existovalo sedm ras, které měly dalších sedm podras. Jedna z nejdůležitějších podras čtvrté rasy, Atlanťanů, byli Toltékové, kteří vytvořili vyspělou atlantskou civilizaci, o níž se později zmiňoval Platón. Jejich potomci později založili říši ve Střední Americe.\nToltéky z Atlantidy popsal obchodní bankéř William Scott-Eliot ve svých dílech \"Příběh o Atlantidě\" a \"Ztracená Lemurie\". Měli pleť barvy mědi, rysy podobné Řekům a průměrnou výšku 240 cm. Mluvili jazykem nahuatl, který později používali jejich přeživší potomci – mezoameričtí Toltékové – a nakonec i Aztékové. Zpočátku byli rozděleni do různých bojovných kmenů a válčili s ostatními rasami. Nakonec se spojili v konfederaci a podmanili si ostatní rasy, načež následoval jejich velký rozkvět. Založili si hlavní město – \"Město zlatých bran\", neboli \"Město vod\". Měli vyspělou technologii, architekturu, řemesla a byli také výteční astronomové.\n\nVe 20. století sepsal kontroverzní spisovatel Carlos Castaneda knihy o toltéckých tradicích a magických rituálech. Mnoho z těchto děl se staly bestsellery v letech 1968 až 1998. Při studii užívání léčivých rostlin (entheogenů) u domorodých obyvatel na jihozápadě USA a Mexika, se údajně setkal s jakiským indiánem nazývaným Don Juan Matus z tajemného toltéckého kmene čarodějů, který přežil koloniální éru. Castaneda je neoznačil jako Toltéky, nýbrž jako mudrce nebo duchovní bojovníci. Podle Castanedy, Don Juan Matus řekl, že výraz \"Toltékové\" použila jeho skupina jako vzpomínku na lidi mnohem starší než ty, které známe z historických knih. Mezi lidmi se stal termín \"Toltékové\" oblíbený díky knihám Dona Miguela Ruize (v USA) a knihám Franka Diaze (v Mexiku), který odkazoval na jejich praktiky (\"Toltecayotl\"). V souvislosti s nimi se v literatuře o duchovním rozvoji objevuje pojem čtyři toltécké dohody (respektive pět podle Ruizovy nové knihy). Ve skutečnosti, výraz \"Tolték\" všeobecně znamená \"řemeslník nejvyšší úrovně\" a nemusí poukazovat na Toltéckou civilizaci s centrem v Tule.\n\n\n"}
{"id": "495325", "url": "https://cs.wikipedia.org/wiki?curid=495325", "title": "Bjorjoljoch", "text": "Bjorjoljoch\n\nBjorjoljoch ( , ) je řeka v Jakutské republice v Rusku. Je 754 km dlouhá. Povodí má rozlohu 17 000 km². Na dolním toku se nazývá Jeloň ( \n\nVzniká soutokem řek Čamyga-Okatyn a Kemelkan-Okat, které pramení na hřbetu Polousnyj krjaž. Po soutoku zdrojnic protéká Jano-indigirskou nížinou. V jejím povodí se nachází přibližně 9000 jezer o celkové rozloze 1610 km². Jezernatost činí 9,5 %. Ústí zleva do Indigirky.\n\nZdrojem vody jsou sněhové a dešťové srážky a také voda z tajícího ledu. V červenci a v srpnu dochází k povodním. V zimě promrzá až do dna.\n"}
{"id": "495332", "url": "https://cs.wikipedia.org/wiki?curid=495332", "title": "Rokle (rozcestník)", "text": "Rokle (rozcestník)\n\nRokle může být – kromě základního významu geomorfologického objektu rokle – také vlastní jméno jiného místa:\n\n\n"}
{"id": "495337", "url": "https://cs.wikipedia.org/wiki?curid=495337", "title": "II. třída okresu Kladno", "text": "II. třída okresu Kladno\n\nII. třída okresu Kladno (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Kladno. Hraje se každý rok od léta do jara se zimní přestávkou. Účastní se ji 14 týmů z okresu Kladno, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Středočeského kraje - skupiny A. Poslední dva týmy sestupují do III. třídy okresu Kladno. Do II. třídy vždy postupuje vítězný tým z každé ze dvou skupin III. třídy (skupiny A a B).\n\nOkresní přebor Kladna\n"}
{"id": "495348", "url": "https://cs.wikipedia.org/wiki?curid=495348", "title": "Vladivojna La Chia", "text": "Vladivojna La Chia\n\nVladivojna La Chia, vlastním jménem Klára Kozielová (* 3. července 1983 Ostrava) je česká zpěvačka, textařka, hudební skladatelka a výtvarnice.\n\nS hudbou jakožto samouk začala poměrně brzy, když v devíti letech založila se svým kamarádem Adamem Popelkou kapelu. Adam skládal na klávesy a malá Vladivojna zpívala a psala texty. O tři roky později působila v dětském sboru Vagínka Studénka punkové skupiny \"Buřinky II\". \n\nVe 14 letech už začala zpívat jako sólová zpěvačka v ostravských punkových kapelách jako První v předu (pozd. Dva bez prvního). Většina koncertů byly z její strany čisté improvizace. S punkáčema vystupovala po sklepech, hospodách, bytech, apod. (První vystoupení proběhlo v legendární ostravské hospodě U krokodýlího ocasu, během kterého se Vladivojna teprve seznámila s repertoárem kapely.\n\nV roce 2000 začala jako 16letá zpívat v dívčí big pussy beatové skupině s \"Kočičíčíč\"i, se kterou vydala EP Ruská zima, jehož master prodala po koncertě v brněnském Livingstone, aby měla na alkohol.\n\nV roce 2002 poznala tři výjimečné muzikanty a spolu založili psychedelic rockovou kapelu Banana. Vydali 3 úspěšná a kritikou oceňovaná alba (Banana 2003, Trip 2004 a Jungle 2006) Banana byla nominovaná na objev roku stanicí Óčko. Píseň La Rezistence se 3 týdny držela na 1. místě vyhlášené alternativní hitparády rádia Krakow. Banana si zahrála před Marilin Mansonem, Scorpions, nebo Richardem Mullerem. Také jela turné s finskou skupinou Waltari.\n\nV té době v jednom baru Vladivojna potkala Laca Décziho, který jí pozval jako speciálního hosta své šňůry po Česku a Slovensku. Vystoupení s Vladivojnou mělo velký ohlas pro svou živelnost. Vladivojna improvizovala vždy v předposlední písni, takže se píseň někdy protáhla i na 20 minut.\n\nV roce 2009 vydala Vladivojna své první sólové album, které si postupně skládala již za dob hraní s Bananou, ale vydat se ho rozhodla až po rozpadu skupiny.\n\nZačala se hojně věnovat intimním poetickým textům a její hudba nabrala křehký a komorní směr. Album Tajemství Lotopu, kterému dominuje violoncello, akustické kytary a jemná elektronika se stalo Top albem měsíce v největším a kultovním berlínském obchodě s hudbou Dussman. Získalo také alternativní cenu Tais Awards za album a píseň roku. Hostuje na něm i indický kytarista Amit Chatterjee (Joe Zawinul Syndicate, Santana), se kterým Vladivojna během jeho měsíčního pobytu v Ostravě skládala hudbu pro společný projekt Cesarion, který však nebyl dokončen.\n\nV roce 2011 Vladivojnu oslovil Jan Hřebejk a ta mu složila hudbu k filmu \"Nevinnost\", za který byla nominovaná na Českého lva a Ceny české filmové kritiky. K filmu vyšel i stejnojmenný soundtrack.\n\nNa konci roku 2011 vydala své druhé sólové album Bohémy, ke kterému napsala a ilustrovala fantaskní knížku Vladibajky, ze které dodnes čte na svých sólo recitálech.\n\nTřetí album Šraf složila a nahrála v roce 2013. Jako host se na něm objevil sanfranciský saxofonista Joe Cohen, kterého La Chia poznala při svých cestách po Kalifornii. Album Šraf se nese v tanečním duchu a oproti předešlé Vladivojnině tvorbě bylo postaveno na výraznějších beatech a progresivnější elektronice. V roce 2013 také složila hudbu ke třem divadelním představením Divadla Rokoko (Molly Sweeney, A voda stoupá a Burundanga). Na konci roku vyšlo kompilační album s touto hudbou Musica Scenica vol.1, ke kterému La Chia malovala ručně alba stříbrným fixem na černý papír.\n\nV roce 2014 vydala La Chia své čtvrté sólové album Tajemství (s)prostěradel, které takřka celé nahrávala na jednom opuštěném statku na Vysočině. Ke každému CD ručně namalovala obal akvarelem. Vznikla tak nesmírně pestrá směs originálních kreseb.\n\nV roce 2014 složila hudbu pro seriál (HBO) Až po uši, který se stal nejúspěšnějším seriálem v historii česko-slovenské stanice. Režíroval ho Jan Hřebejk a Vladivojna La Chia vydala soundtrack v digitální podobě. Dále složila 50 minut hudby pro dokument ČT Escape to Maledivy filmaře podmořského světa Libora Špačka a jeho produkce Escape to nature, která má za své filmy přes 40 světových ocenění. Take složila hudbu pro polský dokument Dunajec a divadelní představení Natálie Kocábové WTF v hlavní roli s Terezou Brodskou.\n\nV roce 2015 založila novou metalovou kapelu Vladivojsko, se kterou v říjnu vydala debutové album Hořící hlavy. Komponuje hudbu pro film ČT Marty Novákové 8 hlav šílenství, který vypráví příběh ruské básnířky Anny Barkovové (v hlavní roli Aneta Langerová).\n\nV rozhovoru pro web iReport uvedla, že ačkoli ji někteří vnímají jako extravagantní, sebe samu za takovou nepovažuje.\n\n\n\n\n\nVladivojna vystudovala volnou a užitou grafiku na SUŠ Ostrava a diplomovala v intermediálním ateliéru Doc. Petra Lysáčka na Ostravské Univerzitě.Celý život se ale věnuje spíš malbě, kresbě, ilustraci a komiksu. Má za sebou řadu samostatných výstav:\n\nSpolečné výstavy\n\n"}
{"id": "495350", "url": "https://cs.wikipedia.org/wiki?curid=495350", "title": "Štěnice domácí", "text": "Štěnice domácí\n\nŠtěnice domácí (\"Cimex lectularius\", Linnaeus, 1758) (také zvaná štěnice postelní, anglicky bed bug) je druh polokřídlého hmyzu, jenž se živí primárně lidskou krví. Vyskytuje se po celém světě a představuje běžného parazita lidí. Jedná se o ploštici s proměnou nedokonalou, bez křídel a s hematofagním způsobem života. Dospělci mají ploché tělo světlehnědé až červenohnědé barvy, o velikosti 4–5 mm. Nymfy i dospělci se přes den skrývají v lidských obydlích (nábytek, stěny a podlahy) a v noci sají krev na lidech. Sání krve trvá v průměru 3–10 min. Kromě pokousání v podobě svědivých puchýřků na těle hostitele mají štěnice také i socio-psychologický význam. Štěnice nejsou vektorem patogenů. V tropických oblastech se vyskytuje příbuzný druh \"Cimex hemipterus\".\n\nDospělé štěnice mají oválné žlutohnědé nebo červenohnědé tělo (velikosti do 5 mm), nymfy jsou slámově zbarvené o velikosti cca 1,3 mm. Tělo s třemi páry nohou, na hlavě čtyřčlánková tykadla. Nemají křídla. Proměna nedokonalá. Živí se pouze krví, kterou sají na lidech, ale mohou sát i na psech, kočkách a ptácích v klecích. Žijí 1 až 1,5 roku a jsou pověstné tím, že dokáží hladovět několik měsíců. Vyskytují se pouze v pravidelně obývaných lidských obydlích.\n\nVývojová stádia:\n\nVývoj od vajíčka do vajíčka trvá při teplotě 23–25 °C 30–50 dní.\nPo dosažení pohlavní dospělosti mohou klást vajíčka; dosažení pohlavní dospělosti je závislé na teplotě okolí (při teplotě kolem 23 °C je to asi 62 dní, při teplotě 18 °C 125 dní). Podobná závislost platí i pro odolnost k hladovění (při 23 °C vydrží štěnice hladovět 70–136 dní, při 18 °C pak 143–260 dní). Vajíčka kladou samičky v úkrytech a přilepují je k podkladu sekretem. Za týden naklade samice štěnice až 8 vajec, za celý život pak od 200 do 500 vajíček (údaje se různí).\n\nŠtěnice jsou tzv. gregarický hmyz (tzn. hmyz, který se sdružuje), proto ve vhodných úkrytech zakládají kolonie. Tyto kolonie jsou dobře dohledatelné podle tmavých výkalů štěnic, svleček (exuvií) a světlých vajíček, které se hromadí v jejich okolí. Při vyrušení (otřesy, ostřejší světlo, aplikace insekticidů) tyto kolonie opouštějí.\n\nPro štěnice, které tráví většinu svého života v úkrytech, je životně důležitá lokalizace hostitele. Člověka dokáží lokalizovat na vzdálenost cca 1,5 m. Podnětem je teplota kůže, kairomony a CO. Tepelné sensory umístěné na tykadlech rozeznají teplotní rozdíly 1–2 °C. Krev sají v noci, ve dne jsou v úkrytech. Při velmi vysokém stupni zamoření jsou však i přes den na volně přístupných místech (stěny, nábytek, rámy oken apod.). Štěnice není světloplachá, nevadí jí běžné denní světlo, ani běžné umělé osvětlení. Bodají hlavně na odhalených (nepřikrytých) částech těla; pod peřinou nebo pod oděvem zpravidla ne. Při vpichu vstříkne do rány anestetikum, takže kousnutí nebolí; zánět (zarudnutí a svědivost) se objeví až později. Uvádí se, že pokud člověk nikdy dříve nepřišel se štěnicemi do kontaktu (nebyl pokousán), objeví se mu první reakce až po týdnu po pokousání. Poté se objevuje cca po osmi hodinách od pokousání.\n\nDospělá štěnice se pohybuje rychlostí cca 1 m/min; nymfy 20 cm/min. Lezou hlavně po drsných plochách, na skle nebo plechu se neudrží. Při vyrušení spadnou; není však pravda, že se takto cíleně dostávají do blízkosti člověka. Sání trvá 5–20 minut dle vývojového stádia. Sání štěnic vyvolává dosti značné kožní reakce a vznik tzv. cimikózy, která bývá velmi často praktickými lékaři zaměňována za reakci na kyselé a podobné vyrážky, a tím zůstává pravý původ déle neodhalen. Interval sání krve je závislý na teplotě (při teplotě 18–20 °C jedenkrát za 7–10 dní; při teplotě 25 °C jedenkrát za 3–4 dny), v době mezi sáním jsou v úkrytu. Při teplotě 16 °C přestávají být aktivní.\n\nVědci studovali genetickou rozmanitost štěnic v budovách a zjistili, že je natolik malá, že v některých případech štěnice, které zamořily celý dům, pocházejí od jediné samičky. Tito příbuzní se dál a dál kříží mezi sebou – některé takto příbuzné populace už vytvořily 70 generací – a zjevně se to nijak negativně neodráží na jejich zdraví, zatímco u jiných živočichů by takto rozsáhlé příbuzenské křížení vedlo k závažným mutacím, které by nakonec znamenaly pro tyto populace záhubu. Pro štěnice a také šváby to však evidentně není problém, což také může vysvětlit, proč se dokáží tak rychle šířit a množit. V posledních letech jejich výskyt celosvětově narůstá, a to v řádech stovek procent ročně.\n\nPřenos choroboplodných zárodků z člověka na člověka nebyl u štěnice domácí prokázán. V roce 2017 vyšel článek o novém výzkumu kanadských vědců, který prokazuje, že v těle štěnic byly nalezeny bakterie odolné vůči antibiotikům, ale nebylo prokázáno jejich šíření na další „oběti“ pokousání.\n\nŠtěnice žijí ve skupinách a nejčastěji v těsné blízkosti člověka. Tráví až 95 % svého života v úkrytech, co nejblíže míst, kde lidé spí.\n\n\nU osob, které se s výskytem štěnic setkaly poprvé, se typická kožní reakce objevuje se zpožděním, až po proběhlé imunizaci (alergizaci), která trvá necelý týden. Po této době se pak najednou během několika hodin objeví typické červeně svědivé pupínky v každém místě sání. Intenzita „kopřivky“ je tedy závislá na celkovém počtu sání v průběhu celého týdne. Přibližně 30 % lidí nemá žádné kožní reakce na pobodání štěnicemi. U již imunizovaných osob se typická kožní reakce na místě sání objevuje do několika hodin.\nProti svědění se doporučují různé byliny, jako je máta, levandule, černý pepř, červená paprika aj. Některé další úlevné prostředky: přidejte sůl nebo lžičku jedlé sody do sklenice s vodou a aplikujte na infikované oblasti. Podobně působí i kamenec do vody. Použití ledu na infikované oblasti je další účinnou léčbou.\n\nVzhledem k výše popsaným příznakům (kopřivka) může být výskyt štěnic zpočátku nepozorován a výskyt kožních problémů není se štěnicemi vůbec spojován. V mnoha případech je pak pacient léčen na tyto kožní problémy, protože ne všichni lékaři si výskyt kopřivky spojí s možným výskytem štěnic. Během této doby „léčení“ pak dochází k množení štěnic a jejich výskyt je zpravidla zjištěn až při vyšším počtu jedinců, kdy je již byt zamořen.\n\n"}
{"id": "495352", "url": "https://cs.wikipedia.org/wiki?curid=495352", "title": "World of Warcraft", "text": "World of Warcraft\n\nWorld of Warcraft (zkráceně WoW) je fantasy MMORPG počítačová hra. Byla vyvinuta společností Blizzard Entertainment, která vytvořila také předchozí díly série \"Warcraft\".\n\n\"World of Warcraft\" byl vydán v roce 2004, k desátému výročí série. K původní hře již bylo vydáno celkem sedm datadisků: (2007), (2008), (2010), (2012), (2014), (2016) a Battle for Azeroth (2018).\n\nHra drží rekord v Guinessově knize rekordů za nejpopulárnější MMORPG hru. Na celém světě hru hrálo, ještě před vydáním datadisku , již přes 12 milionů hráčů. Hra byla nejhranější v počtu měsíčně platících hráčů v období od června 2006 do roku 2008 i mezi lety 2008 a 2011.\n\nOficiální servery se dělí na americké, evropské, čínské, tchajwanské a jihoasijské. V každé této skupině serverů je na výběr z několika desítek realmů. Evropské realmy se pak dělí na anglické, německé, francouzské, ruské a španělské. Při zakládání charakteru ve hře si lze vybrat, na jakém realmu chcete hrát.\n\nOficiální servery sice nemají českou podporu, ale existují realmy s početnou českou a slovenskou komunitou (např. Drak'Thul, Thunderhorn, Burning Blade).\n\nZa hraní se platí v podobě předplacených karet nebo pomocí internetové platební karty. Měsíc hraní stojí 250–400 Kč dle typu a délky platby. Herní čas lze pořídit i za běžnou herní měnu pomocí tzv. WoW Tokenu. Je také možné si založit takzvanou Starter Edition, která je velice omezenou verzí kompletní hry a je zdarma.\n\nJistou alternativou je hraní na tzv. free serverech. Tyto servery jsou provozovány samotnými hráči nebo skupinou dobrovolníků, kteří nejsou nijak spřízněni s firmou Blizzard, tudíž hraní na takových serverech je do jisté míry rizikové. Na free serverech sice nejsou vyžadovány žádné měsíční poplatky, daní za ně je ale velká míra výskytu chyb ve hře - tzv. bugů - které vyplývají ze samotné podstaty free serverů. Ty jsou totiž provozovány na tzv. emulátorech - komunitně vyvíjeném softwaru snažícím se funkčností co nejvíce přiblížit oficiálním serverům, čehož je ale prakticky nemožné dosáhnout.\n\nLegálnost free serverů je do jisté míry diskutabilní. Faktem však zůstává, že již samotnou editací souboru \"realmlist\" na straně klienta, která je nutná pro hraní na každém free serveru, je porušována EULA Blizzardu.\n\nWoW, na rozdíl od všech svých předchůdců, není hra typu RTS, ale jde o žánr MMORPG. Ve hře se vaše postava pohybuje v rozlehlém virtuálním světě, setkává se, baví se a bojuje s jinými hráči, ale také s tzv. NPC postavami. Některé z nich jsou určeny k zabíjení, jiné zadávají takzvané questy, což jsou úkoly, pomocí kterých je hráč postupně prováděn po celém světě.\n\nVe WoW je v současné době 13 hratelných ras. Jsou rozlišeny na dvě skupiny podle strany, za niž bojují, a to na Alianci (Alliance) a Hordu (Horde). Rasy Aliance si jsou celkem podobné a mají stejný ideologický základ – víru v dobro a světlo, odmítajíce temnotu. Frakce Horda je složena z ras, které hledají své místo ve světě a ctí tradice. Rozhodně se tyto dvě frakce nedají rozdělit na dobro a zlo, obě strany mají v sobě od každého trochu. Rasa Pandaren je nejdříve neutrální. Jak dokončíte poslední quest tak si zvolíte jestli chcete reprezentovat Hordu nebo Alianci.\n\nKromě rasy si každý hráč zvolí také povolání, jichž je celkem jedenáct. Povolání je hlavním faktorem ovlivňujícím styl vašeho hraní a roli ve skupině více hráčů. Různá povolání mají svá jedinečná kouzla a mohou používat různé zbraně a nosit různou zbroj. Role ve skupině jsou následující:\nNásledující tabulka uvádí, které povolání může zastávat danou roli v partě.\nNutno uvést, že každá rasa nemůže zastávat každé povolání. V následující tabulce jsou uvedeny možné kombinace.\nK organizovanému PvE jsou ve World of Warcraft určeny instance. Jejich velikost se pohybuje od 3 do 40 hráčů.\n\nK hromadným PvP bitvám jsou ve WoW určeny tzv. \"battlegroundy\" (bojiště), některé \"exteriéry\" (pro tzv. outdoor PvP) a \"arény\". V těch proti sobě bojují vždy dva týmy, které se skládají ze dvou, tří nebo pěti hráčů. WoW obsahuje zatím 8 battlegroundů a 5 arén.\nTaké je ve WoW lokace zvaná Wintergrasp (Určeno primárně pro hráče na úrovni 80), kde hráči dobývají pevnost. Tato pevnost je bráněna opačnou frakcí. Wintergrasp se hraje jednou za 2 hodiny a 30 minut a trvá 30 minut. Pokud máte dobytou tuto pevnost můžete vstoupit do instance Vault of Archavon, kde jsou čtyři bossové, ze kterých je možno získat kvalitní zbroj. Na podobném principu jako Wintergrasp je také battleground Tol Barad (Určeno pro hráče na úrovni 85). Po jeho dobytí máte přístup do instance Baradin Hold, kde jsou tři bossové.\n\nNa každém desátém levelu počínaje desátým, dostane hráč možnost zvolit si jeden talent z jednoho ze tří talentových stromů(u druidů jsou čtyři), které představují možné specializace daného povolání. Každé povolání má tři talentové stromy a každý se zaměřuje na něco jiného, např.: léčení, kontaktní boj, u mágů např. posílení ohnivých nebo ledových kouzel apod. Talenty se lze odnaučit a provést tzv. respecializaci, tzn. změnu specializace. Tuto službu poskytují trenéři jednotlivých povolání. Na internetu je možné najít pro každé povolání velmi efektivní a mezi hráči oblíbená rozložení talentů, tzv. buildy. Buildy tak ze hry prakticky vymizely.\n\nProfese umožňují hráčům těžit přírodní suroviny a vylepšovat nebo vyrábět nové předměty. Každá postava, nezávisle na své rase, levelu či povolání, se může naučit maximálně dvě hlavní profese (počet vedlejších není omezen), což značně rozvíjí obchod mezi hráči. Po dosažení maximální zkušenosti u profesí je možné si profesi tzv. vylepšit. Například u Alchemie hráč po splnění několika úkolů získá specializaci, díky které má určitou procentuální šanci na vytvoření více lahviček. U profesí Minning, Skinning a Herbalism hráč získává postupně při zlepšování své profese následující výhody: Minning – zvyšování života, Skinning – vyšší šance na kritický úder při útoku, Herbalism – \"Lifeblood\" – léčení sílou květin a zvýšení rychlosti útoků.\n\nHlavními profesemi jsou:\nVedlejší profese jsou:\n\n\"World of Warcraft\" byl poprvé představen na ECTS v září 2001 a vydán v roce 2004. Vývoj hry trval zhruba 4–5 let. 3D grafika ve \"World of Warcraft\" využívá prvky herního engine, které byly původně použité ve hře . Hra byla navržena jako otevřený svět, kde mohou hráči dělat, co chtějí. Questy jsou nepovinné a byly navrženy tak, aby pomohly vést hráče, což umožní vývoj jeho herní postavy. Rozhraní hry umožňuje hráčům měnit vzhled a ovládání hry, instalovat doplňky a další modifikace.\n\n\"World of Warcraft\" je dostupný pro platformy macOS a Windows. Krabicové verze hry používají pro instalaci tzv. hybridní CD, čímž eliminují potřebu samostatného CD pro Mac a Windows. Hra umožňuje hráčům hrát spolu, nezávisle na jejich operačním systému. Ačkoli není \"World of Warcraft\" oficiálně dostupný pro další platformy, je možný jeho běh pod operačními systémy Linux a FreeBSD za pomocí Wine, speciálního software, jenž umožňuje překlad Windows API na nativní systémové volání.\n\nKomunita českých hráčů \"Hordy\" se nachází na oficiálním evropském realmu s názvem Drak'thul, většina českých hráčů \"Alliance\" pak na realmu Burning Blade. Oba realmy jsou od roku 2014 kompletně propojeny v jeden celek, tzv. \"virtual realm\" - prakticky již tedy nezáleží na tom, který z těchto realmů hráč zvolí.\n\nNa realm Drak'thul se začala sbíhat česká komunita po umožnění migrace z realmu Shadowmoon na Drak'thul v lednu 2006. Během roku 2008 bylo ale dosaženo obrovské nevyváženosti příslušníků frakcí Alliance a Hordy, a to přimělo hráče Alliance na realmu Drak'thul, kterých bylo méně, v listopadu roku 2008 přejít na realm Burning Blade, na který byla vyhlášená migrace zdarma. Tím došlo k rozštěpení české komunity na 2 realmy. Drak'thul se stále potýká s velkým nedostatkem Alliančních hráčů.\nTo však od roku 2014 již prakticky nehraje žádnou roli, jelikož došlo k propojení realmů Drak'thul a Burning Blade v tzv. \"virtual realm\". Realmy sice stále např. ve volbě realmu figurují samostatně, v samotném herním světě je však vše propojeno - hráči z obou realmů se mohou vzájemně potkávat, společně navštěvovat instance, obchodovat, být ve stejných guildách atd.\n\nČeská komunita se nachází i na jiných realmech, jako například Thunderhorn, Wildhammer či Darksorrow, avšak již v menší míře.\n\n"}
{"id": "495353", "url": "https://cs.wikipedia.org/wiki?curid=495353", "title": "III. třída okresu Kladno", "text": "III. třída okresu Kladno\n\nIII. třída okresu Kladno patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Kladno. Hraje se každý rok od léta do jara se zimní přestávkou. Hraje se ve dvou skupinách (označených A a B), každá skupina má 14 účastníků (celkem tedy 28 týmů) z okresu Kladno, každý s každým hraje jednou na domácím hřišti a jednou na hřišti soupeře. Celkem se tedy hraje 24 kol. Vítěz každé ze skupin postupuje do II. třídy okresu Kladno.\n"}
{"id": "495358", "url": "https://cs.wikipedia.org/wiki?curid=495358", "title": "Hearstův hrad", "text": "Hearstův hrad\n\nHearstův hrad () je velkolepé moderní a luxusní sídlo na centrálním kalifornském pobřeží a národní historická památka. Byl navržen architektkou Julií Morgan pro průmyslového a obchodního magnáta Williama Randolpha Hearsta. V roce 1957 věnovala Hearst Corporation tento majetek státu Kalifornie. Od té doby je udržován jako státní historická památka, která je přístupná pro návštěvníky. Přes velkou vzdálenost od městských oblastí navštíví tuto turistickou atrakci přibližně milion návštěvníků ročně.\n\nHrad leží na kopci, ale toto umístění má spíše symbolickou a reprezentativní funkci, než funkci obrannou, jako tomu bývalo u ranějších staveb. Je postavený železobetonu, betonu a cihel (kámen má spíše dekorativní a reprezentativní, příp. symbolickou funkci).\n\nTaké sloh a celkový výraz připomínající katedrálu má spíše symbolický než funkční význam.\n\nSídlo rozkládající se na ploše 51 hektarů, má dohromady 165 místností. Samotný dům má plochu 5640 m² a je vysoký 42 m. Pouze obytný dům má 130 místností. Venku je postavený bazén o ploše 155 m². Bazén je také uvnitř, vydlážděný modrými i zlatými dlaždicemi.\n\nTato rezidence sloužila jako obydlí a zároveň jako zábavní park pro přátele. Třetí funkcí hradu je řídící a správní funkce majitelových majetků – novin, časopisů a filmového ateliéru. Tento majitel a magnát byl zároveň osvíceným investorem, který rozuměl architektuře a umění.\n\nTento palác byl budován v krásné divoké přírodě, kde na začátku výstavby vedla jen polní cesta. Materiál byl převážen nákladní lodí, bylo vybudováno speciální přístaviště a skladiště. Terén je hornatý, a tak na vytažení materiálu musely být vybudovány speciální dráhy na řetězech. Problémem byla také seismická aktivita země. Proto byla stavba vybudována ze železobetonu. Pro dělníky byly speciálně postaveny chaty. Terén, na kterém stál dům, byl upraven. Byla zarovnána hora pro postavení a vybudování zahrad, teras, tenisových areálů a jezdecké dráhy. Dalším problémem výstavby byly samotné rozmary investora a majitele. Přišel, podíval se, vyzkoušel si a zase změnil celý projekt; hotové zdi, stropy nebo vybavení byly odstraněny. Také proto se výstavba protáhla na tolik let, ale v roce 1927 se v ní již dalo konečně bydlet. To už zde byly vybudovány také kuriozity jako lázně, ZOO, 61 koupelen, 38 ložnic, 41 krbů a kino.\n\nTento palác ovšem nebyl vlastně nikdy dokončen. Zadlužený milionář Hearst byl nucený zredukovat výdaje na svůj výstřední a nákladný životní styl. V roce 1947 bylo připojené čtvrté podlaží. V roce 1951 Hearst zemřel. Jedno křídlo budovy zůstalo nedokončené.\n\nZůstal tu po něm novodobý palác, postavený ve slohu inspirovaném historií, na první pohled s výrazem renesanční katedrály, na nádvoří antické kolonády a sochy a zároveň luxusní moderně zařízené interiéry, ovšem s elegantním starožitným výrazem.\n\nDnes je dům majetkem státu Kalifornie, je součástí národního parku a je velkolepou turistickou atrakcí.\n\n\n"}
{"id": "495362", "url": "https://cs.wikipedia.org/wiki?curid=495362", "title": "Wilhelm von Thoma", "text": "Wilhelm von Thoma\n\nWilhelm Josef rytíř von Thoma (11. září 1891 Dachau – 30. dubna 1948 Dachau) byl německý generál, veterán první světové války a během druhé světové války sloužil u Wehrmachtu v hodnosti generál tankových jednotek (), kromě toho byl držitelem vojenského vyznamenání Rytířského kříže Železného kříže, Španělského kříže a Vojenského řádu Maxe Josefa.\n\nNarodil se jako syn bavorského myslivce. Po ukončení školní docházky vstoupil v roce 1912 do armády k 3. pěšímu pluku \"Prinz Karl von Bayern“ bavorské armády. Byl účastníkem první světové války, kterou strávil na ruské a srbské frontě. Byl vyznamenán rytířským křížem vojenského řádu Maxe Josefa, nejvyšším vojenským vyznamenáním za statečnost v bavorské armádě. tento řád byl spojen s nedědičným šlechtickým titulem a tak k občanskému jménu mu byl připojen titul Ritter von. V armádě zůstal i po válce. \n\nBěhem španělské občanské války sloužil v německé v pozemní jednotce Legie Condor, při zásahu nacistického Německa ve Španělsku, kde byli na straně nacionalistů pod vedením Francisca Franca. Během druhé světové války vedl při operaci Barbarossa 17. tankovou divizi a v bitvě před Moskvou 20. tankovou divizi. Dne 31. prosince 1941 mu byl udělen Rytířský kříž Železného kříže. V září 1942 byl převelen k Afrikakorps v severní Africe, kde se v říjnu 1942 účastnil druhé bitvy u El Alameinu.\n\nDne 4. listopadu 1942 byl zajatý britskými jednotkami a po zbytek války byl uvězněn ve Velké Británii. Byl pod dohledem tajné zpravodajské služby a při rozhovoru s jiným válečným zajatcem generálem Ludwigem Crüwellem byla u nich zaznamenána diskuze o raketách, které byly testovány na Kummersdorf Westu a které Ludwig Crüwell pozoroval při návštěvě polního maršála Waltera von Brauchitsche. \n\nThoma se po válce vrátil do rodného Dachau, kde v roce 1948 zemřel na infarkt\n\n\n"}
{"id": "495364", "url": "https://cs.wikipedia.org/wiki?curid=495364", "title": "Kraftova nerovnost", "text": "Kraftova nerovnost\n\nKraftova nerovnost je věta užívaná v teorii kódování. Udává omezení na délky kódových slov, které musí splňovat daný kód, aby mohl být kódem prefixovým. Zobecnění Kraftovy nerovnosti pro libovolný jednoznačně dekódovatelný kód se pak nazývá McMillanova věta.\n\nMatematicky lze Kraftovu nerovnost formulovat takto: Uvažujme formula_1-znakový prefixový kód kódující formula_2 různých zpráv pomocí kódových slov délek formula_3. Pak musí být splněna nerovnost\n\nNaopak, pokud přirozená čísla formula_3 splňují výše uvedenou nerovnost, tak existuje prefixový kód s formula_1 znaky a délkami kódových slov formula_3.\n\n\"Pozn\": Číslo formula_1 tedy představuje počet znaků, pomocí nichž kódujeme zprávy přicházející ze zdroje, pro binární kód je formula_9, což odpovídá znakům 0 a 1. Po zakódování takovýmto kódem tedy z dané zprávy dostaneme posloupnost nul a jedniček. Pro ternární kódy máme formula_10 (tj. znaky 0, 1, 2) atd. Hodnota formula_2 udává, kolik různých zpráv chceme být schopni pomocí našeho kódu zakódovat. Čísla formula_3 pak označují délky jednotlivých kódových slov, tzn. máme-li danou formula_13-tou zprávu, tak formula_14 udává počet znaků v posloupnosti použité pro zakódování této zprávy, např. pro formula_15-tou zprávu, jejíž kódové slovo je 00101 je formula_16.\n\nUvažujme binární prefixový kód pro kódování cifer 0,1,2,…,9 vhodný pro zprávy, kde se často vyskytují znaky 0, 1 a řídce znaky 8, 9. (Máme tedy formula_9 a formula_18.) Nápad: pro 0 a 1 zvolíme kódové slovo délky 2, pro číslice 2 až 7 zvolíme kódové slovo délky 3 pro 8 a 9 zvolíme kódové slovo délky 4. Potom by převodní tabulka vypadala takto:\n\nKombinace 1xx musí začínat jedničkou, aby byl kód prefixový, ale neposkytuje dost kombinací pro šest čísel. Kraftova nerovnost to předem říká ve výpočtu:\n\nNaproti tomu kód\n\nprefixový je neboť:\n\nZde uvedený důkaz byl převzat ze skript I. Vajdy . Nejprve bez újmy na obecnosti předpokládejme, že formula_21 a uvažujme formula_22-ární stromový graf, tj. z každého vrcholu grafu vychází krom vstupního právě formula_22 dalších vrcholů-potomků. Na počátku tedy máme kořenový vrchol, z něhož vychází formula_22 větví, z nichž se pak každá dělí na dalších formula_22 větví, tj. celkem na formula_26 větví. Z tohoto je vidět, že na formula_15-té úrovni stromu se nachází formula_28 vrcholů, kde kořenu odpovídá nultá úroveň. Pokud má tedy strom celkem formula_2 úrovní, tak na této poslední úrovni se nachází formula_30 vrcholů.\n\nTento stromový graf popisuje všechny možné kombinace znaků našeho kódu délky formula_2. Tj. pokud bychom měli binární kód kódující tři zprávy, tak by mu odpovídal binární strom o třech úrovních. Pokud by v binárním stromě vrchol pro nulu ležel nalevo od předchůdce a jednička napravo od něj, tak zprávu 001 bychom mohli vyjádřit jako cestu stromem z kořene do levého vrcholu (první nula), z něj do dalšího levého vrcholu (druhá nula) a z něj nakonec do pravého vrcholu (jednička na konci).\n\nUvažujme nyní konkrétní vrchol na formula_32-té úrovni, kde formula_32 je pevně zvolené číslo mezi nulou a formula_2. Když budeme chápat tento vrchol jako kořen nového formula_22-árního stromu (tj. podstromu původně uvažovaného stromu o celkem formula_2 úrovních), tak tento strom bude mít celkem formula_37 úrovní a na své poslední úrovni bude mít formula_38 vrcholů.\n\nNejprve dokážeme implikaci zleva, tj. máme prefixový kód a chceme ukázat, že musí platit Kraftova nerovnost.\n\nMějme tedy formula_22-ární strom o formula_2 úrovních a podívejme se na formula_41-tou úroveň. Zde vezměme jeden vrchol a odřízněme větve z něj vycházející. Podíváme-li se nyní na poslední, tj. formula_2-tou úroveň, stromu, tak tam ubylo formula_43 vrcholů spojených s výše vybraným vrcholem. Na úrovni formula_41 nám teď zbývá formula_45 vrcholů, z nichž vedou větve. Vyjděme z některého z nich, dojděme na úroveň formula_46 a aplikujme postup obdobný tomu výše. Takto pokračujme až na formula_2-tou úroveň. Zde by se mohlo namítnout, že odřezáváním nemáme zajištěno, že nějaký vrchol na této úrovni vůbec zůstane. Jenomže my jsme uvažovali prefixový kód, tzn. pokud mám na formula_14-té úrovni vrchol, tj. mám kódové slovo délky formula_14, tak už neexistují kódová slova, která by měla toto slovo jako prefix. Neboli mám-li na úrovni formula_14 vrchol odpovídající danému kódovému slovu a odříznu všechny z něj vycházející vrcholy, tak žádný z těchto odříznutých vrcholů neodpovídá kódovému slovu. Protože nyní předpokládáme, že existuje kódové slovo délky formula_51, tak nutně musí existovat vrchol stromu na úrovni formula_51. \n\nZapišme nyní, co odřezávání znamená pro počet vrcholů na poslední, tj. formula_2-té, úrovni stromového grafu. Pro každé formula_54 jsme odřezáním přišli o formula_55 vrcholů ležících na formula_2-té úrovni. Protože odřezaných vrcholů na této úrovni nemůže být víc než celkový počet vrcholů na této úrovni, který je roven formula_30, dostáváme nerovnost\n\nKdyž tuto nerovnost vydělíme její pravou stranou obdržíme Kraftovu nerovnost.\n\nDokážeme nyní opačnou implikaci, tj. máme přirozená čísla formula_21 a formula_22 splňující Kraftovu nerovnost. Z výše popsaného postupu je zřejmé, že existuje stromový graf o formula_22 úrovních takový, že na formula_14-té úrovni (pro každé formula_63) se bude nacházet vrchol, z něhož už žádné vrcholy vycházet nebudou. Těmto vrcholům můžeme přiřadit kódové slovo (vezmu cestu od kořene k tomuto vrcholu a podle toho, kterou větví jsem v formula_15-tém kroku procházel, tak na formula_15 pozici ve slově napíšu jeden ze znaků 0, 1 až D). Takto zkonstruovaný kód je zřejmě prefixový.\n\nKraftovu nerovnost lze vyslovit nejen pro konečný počet zpráv, ale i pro spočetnou množinu zpráv. Tvrzení výše lze proto formulovat i pro formula_66. Neboli: Pro délky formula_67 spočetně mnoha kódových slov přináležejících prefixovému formula_1-znakovému kódu platí\n\nNaopak, splňují-li přirozená čísla tuto nerovnost, tak existuje prefixový formula_1-znakový kód s těmito délkami slov.\n\n\"Pozn\": Další zobecnění (pro jednoznačně dekódovatelné kódy) pak představuje \"McMillanova věta\" (viz níže).\n\nZde uvedený důkaz lze použít i pro tvrzení s formula_71 konečným, můžeme ho tedy chápat jako alternativu k výše uvedenému důkazu. I tento důkaz byl převzat ze skript .\n\nDokažme nejdříve implikaci zleva, tj. máme slova délek formula_72 a chceme odvodit Kraftovu nerovnost. Mějme formula_15-té kódové slovo, to má délku formula_14. Můžeme ho tedy vyjádřit jako posloupnost znaků formula_75. Každý znak formula_76 nabývá hodnot formula_77 až formula_78 a dané kódové slovo můžeme tedy chápat jako číslo v formula_1-znakové číselné soustavě. Konkrétně, lze ho chápat jako desetinný rozvoj čísla nacházejícího se mezi 0 a 1 následujícím způsobem\n\nNeboť nyní předpokládáme, že náš kód je prefixový, je zobrazení, které kódovému slovu přiřazuje číslo z intervalu [0,1] výše uvedeným způsobem, prosté. Není těžké si rozmyslet, že prefixovost kódu zaručuje následující vlastnost: jestliže formula_81-té slovo je délky formula_82 splňující formula_83, tak jemu odpovídající číslo neleží v intervalu\n\nPro názornost na chvíli uvažujme konkrétní příklad, kdy je formula_85, tj. formula_86. Patří do něj třeba čísla 0,5361 nebo 0,5369, neleží v něm ale čísla 0,536 a 0,537 (jedná se o otevřený interval). Z tohoto příkladu je patrné, že kdyby v intervalu formula_87 leželo formula_81-té slovo, tak by muselo mít prvních formula_14 znaků shodných s formula_15-tým slovem, což je spor s prefixovostí kódu, kterou jsme předpokládali.\n\nMáme tedy každému kódovému slovu jednoznačně přiřazen interval délky formula_91, který je disjunktní s kterýmkoli jiným intervalem odpovídajím odlišnému slovu. Navíc všechny tyto intervaly leží v intervalu [0,1] a to musí platit i pro jejich sjednocení. Protože jsou všechny intervaly navzájem disjunktní je míra jejich sjednocení rovna součtu jejich délek. Míra sjednocení je navíc seshora omezena délkou intervalu [0,1], tzn. jedničkou. Zapíšeme-li tento argument pomocí matematických symbolů, dostáváme okamžitě zobecněnou Kraftovu nerovnost.\n\nDokažme nyní druhou implikaci. Máme tedy přirozená čísla formula_72 splňující danou nerovnost a chceme najít prefixový kód, jehož kódová slova budou mít délky formula_72. Označme si formula_94 a vyberme z něj libovolné číslo formula_95. Prvních formula_41 znaků tohoto čísla (v daném pořadí) interpretujeme jako kódové slovo našeho kódu. Sestrojíme nyní množinu formula_97, kde formula_98 je interval definovaný výše v první polovině důkazu. Analogický postup neustále opakujeme, čímž dostaneme posloupnost intervalů formula_99, kde formula_100. Z Kraftovy nerovnosti plyne, že formula_101 nebude nikdy prázdná a fakt, že intervaly formula_99 jsou disjunktní, zajišťuje, že námi vytvářená slova odpovídají prefixovému kódu.\n\nMcMillanova věta je tvrzení z oblasti teorie informace, které dává do vztahu délky kódových slov jednoznačně dekódovatelných kódů. Jedná se o zobecnění Kraftovy nerovnosti, která je primárně dokázána pro prefixové kódy (ty tvoří podmnožinu množiny jednoznačně dekódovatelných kódů). Větu lze vyslovit v následujícím znění:\n\nDélky slov formula_103 libovolného jednoznačně dekódovatelného formula_1-znakového kódu splňují nerovnost\n\n\"Pozn\": Číslo formula_1 tedy představuje počet znaků, pomocí nichž kódujeme zprávy přicházející ze zdroje, pro binární kód je formula_107, což odpovídá znakům 0 a 1. Po zakódování takovýmto kódem tedy z dané zprávy dostaneme posloupnost nul a jedniček. Pro ternární kódy máme formula_108 (tj. znaky 0, 1, 2) atd. Čísla formula_67 pak označují délky jednotlivých kódových slov. To znamená, máme-li danou formula_13-tou zprávu, tak formula_103 udává počet znaků v posloupnosti použité pro zakódování této zprávy, např. pro formula_13-tou zprávu, jejíž kódové slovo je 00101, je formula_113.\n\nNásledující důkaz je též převzat ze skript I. Vajdy . Důkaz provedeme ve dvou krocích, nejprve dokážeme nerovnost pro jednoznačně dekódovatelné kódy s konečným počtem kódových slov. Poté zobecníme toto prozatímní tvrzení i na kódy s nespočetně mnoha slovy.\n\nUkažme nejprve, že když formula_114 jsou délky slov jednoznačně dekódovatelného kódu formula_115 konečného zdroje formula_116, tak platí\n\nNechť formula_118 je rozšíření kódu formula_119 a formula_120 je jistá zpráva. Pak délky formula_114 slov formula_122 (obraz zprávy formula_123 při kódování formula_124) splňují podmínku\n\nZ toho plyne\n\nkde formula_127 a symbol formula_128 udává počet zpráv formula_129 zakódovaných do slov délky formula_130. Protože je kód jednoznačně dekódovatelný, nejvýše jedno formula_129 se zobrazí do slova délky formula_130 a proto formula_133. Tedy\n\nOdsud dostáváme\n\nNeboť můžeme formula_136 volit libovolně, dokázali jsme tak tvrzení pro konečné zdroje.\n\nDůkaz dokončíme tak, že si uvědomíme, že podmnožina kterýchkoli formula_137 slov jednoznačně dekódovatelného kódu představuje jednoznačně dekódovatelný kód. Na něj můžeme použít tvrzení dokázané v první části tohoto důkazu, čímž dostaneme\n\nStačí už tedy jen vzít limitu pro formula_139 a zobecněné tvrzení pro spočetně mnoho kódových slov je dokázáno.\n"}
{"id": "495369", "url": "https://cs.wikipedia.org/wiki?curid=495369", "title": "Valerij Borčin", "text": "Valerij Borčin\n\nValerij Viktorovič Borčin ( ; * 11. září 1986, Mordvinsko) je ruský atlet, jenž se specializuje na sportovní chůzi.\n\nJeho hlavní disciplínou je chůze na 20 km. První úspěch zaznamenal na mistrovství Evropy 2006 v Göteborgu, kde si došel pro stříbrnou medaili. V roce 2007 se stal mistrem Evropy do 23 let, když titul získal na šampionátu v maďarském Debrecínu.\n\nJeho největším úspěchem je zlatá medaile, kterou vybojoval na olympiádě 2008 v Pekingu. Cílem prošel v čase 1:19:01. O rok později se stal v Berlíně mistrem světa, když dvacetikilometrovou trať zvládl o dvacet sekund rychleji než v Pekingu.\n\nV lednu 2015 ho ruská antidopingová agentura RUSADA za nesrovnalosti v biologickém pasu potrestala společně se Sergejem Kirďapkinwm, Olgou Kaniskinovou a s dvěma dalšími chodci. Následně odstoupil Valentin Maslakov z funkce šéftrenéra atletické reprezentace.\n\n"}
{"id": "495370", "url": "https://cs.wikipedia.org/wiki?curid=495370", "title": "Seděděma", "text": "Seděděma\n\nSeděděma ( , ) je řeka v Jakutské republice v Rusku. Je 567 km dlouhá. Povodí má rozlohu 18 500 km². Na horním toku se nazývá Prostřední Seděděma ( [Sredňaja Seděděma]).\n\nPramení na Alazejské pahorkatině. Teče na převážně po Kolymské nížině. V jejím povodí se nachází přibližně 3000 jezer o celkové ploše více než 700 km². Ústí zleva do Kolymy.\n\nZdrojem vody jsou dešťové a sněhové srážky. Zamrzá v říjnu a rozmrzá v květnu.\n"}
{"id": "495391", "url": "https://cs.wikipedia.org/wiki?curid=495391", "title": "Bershawn Jackson", "text": "Bershawn Jackson\n\nBershawn \"Batman\" Jackson (* 8. května 1983 Miami, Florida) je americký atlet, který se specializuje na čtvrtku s překážkami.\n\nPrvní úspěch zaznamenal na juniorském mistrovství světa v Kingstonu 2002, kde doběhl ve finále třetí. V roce 2005 se stal v Helsinkách mistrem světa. Později uspěl na letních olympijských hrách 2008 v Pekingu, kde cílem proběhl v čase 48,06 a vybojoval bronz. Bronzovou medaili si odvezl o rok později také z mistrovství světa, které se konalo v německé metropoli. V Berlíně získal také zlatou medaili ze štafetového běhu na 4×400 metrů. Samotné finále však již neběžel.\n\n\n"}
{"id": "495392", "url": "https://cs.wikipedia.org/wiki?curid=495392", "title": "Ředkvička", "text": "Ředkvička\n\nŘedkvička je kořenová zelenina botanicky klasifikovaná jako varieta ředkev setá letní (\"Raphanus sativus\" var. \"sativus\"). Kořen je kulovitý nebo válcovitý, různě zbarvený. Barva se pohybuje od bílé až k červeným nebo fialově zabarveným. Existují i odrůdy červenobílé nebo žluté kulaté a bílé protáhlé. Dužnina bílá, u červených ředkviček někdy s nádechem do růžova, u starších kusů se skelným nádechem. Chuť ředkvičky je pálivá, někdy vodová – závisí obecně na zálivce a počasí během vegetace. Prodává se na tržištích na jaře a na podzim ve svazečcích, někdy též loupaná. Ředkvička pěstovaná volně na venkovním záhonu při dlouhých letních dnech vyhání do květu a bulva je pak malá a pálivá.\n\nŘedkvička má nízkou kalorickou hodnotu (40 kJ na 50 gramů).\nPěstuje se v mírném pásu.\n\nJedlé jsou i listy ředkviček.\n\nŘedkvičkám se nejlépe daří na slunném místě v písčitohlinité, mírně kyselé až neutrální (pH 6,5 až 7,0) půdě. Díky různým odrůdám jsou dostupné celoročně.\n\nPoloraná odrůda bílé ředkvičky, vhodná především pro drobné pěstitele. Má středně velký, světle zelený až šedý list. Bulvička je dlouhá, vřetenovitě válcovitá, přechod do kořínku je pozvolný. Vyčnívá asi čtvrtinu délky nad povrch půdy. Povrch bulvičky je bílý, hladký, v nadzemní části nazelenalý.\n\nŘedkvička pochází z Asie. Jako kulturní rostlina se však hojně vyskytovala i ve Středomoří. Vedle česneku a cibule ji dobře znali a používali již staří Egypťané v době staveb pyramid. V českém prostředí se objevila poměrně pozdě, až ve druhé polovině 18. století.\n\nPěstování ředkviček není nijak zvlášť náročné. Velmi brzy po výsevu klíčí a během 14 dnů se mohou začít sklízet. Půda musí být pochopitelně dobře propracovaná, s dostatečnou zásobou živin. Zkušenější zahrádkáři vědí, že ředkvička je plodina krátkého dne, to znamená, že jakostní bulvičky se vytvářejí jen na jaře a na podzim, kdy je den kratší, kdežto v létě – při dlouhém dni – vytváří rostlina květní stonky a semena. Proto se v létě nepěstuje. Aby ředkvičky byly chutné a šťavnaté, musí rychle vyrůst, to znamená, že se musí hodně zalévat. Při kolísající vlhkosti začnou totiž dřevnatět.\n\nŘedkvičky se dají jíst syrové, loupané, neloupané, mohou se trošku posolit, čímž se uvolní jejich palčivá chuť (palčivá chuť je intenzivnější, jsou-li kořeny nebo bulvičky napadeny škůdci), která je způsobena hořčičným olejem. Nejlepší ředkvička je čerstvá, tj. právě utržená. Její nevýhodou je, že se nedá dlouho skladovat, rychle totiž vadne. Ředkvičky lze použít do mnoha salátů, pomazánek, polévek nebo jako přílohu k masu atd. Zelené lístky chutnají také dobře, ze starších listů lze připravit špenát.\n\nKvěty ředkviček je možné použít jako přísadu do salátů.<ref name=\"vitalia.cz/clanky/nechte-prerust-redkvicky-vznikle-lusky-chutnaji-lip\"></ref> Konzumovat je možné také ředkvičkové lusky, které se vyznačují mírně ostrou ředkvičkovou chutí.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v červených ředkvičkách.\n\nJako každá jiná zelenina i ředkvička obsahuje mnoho cenných látek – bílkovin, lipidů, také sacharidy a pochopitelně vlákninu. Z minerálních látek je to zejména vápník, fosfor, železo, síra, draslík aj. Bohatá je také na vitamín C, kyselinu listovou a obsahuje nezanedbatelné množství vitaminu B. V těle člověka působí antibakteriálně, zároveň ničí plísně ve střevech, sliznici a žaludku, usnadňuje odkašlávání (díky obsahu hořčičných olejů). Mezi její další pozitivní účinky patří snižování cholesterolu, odstranění zácpy a plynatosti.\n\nKyselina listová podporuje správnou krvetvorbu a vyrovnává některé chemické procesy v mozku, čímž přispívá k udržení emoční rovnováhy. Sirné silice ulevují od infekcí trávicího traktu a pozitivně ovlivňují střevní peristaltiku. Draslík má příznivý vliv na zdraví srdečního svalu, vápník zase podporuje tvorbu kostí a chrupavek. Karoten pomáhá udržet zdravé oči a přispívá ke zdravému zbarvení kůže. Bylo dokonce vědecky prokázáno, že ředkvičky dokážou působit proti vzniku kamenů ve žlučových a močových cestách. Ředkvičky jsou také vhodné při dietách spojených s redukcí tělesné hmotnosti.\n\nKvůli své příjemné vůni a palčivé chuti je zařazována mezi koření.\n\n"}
{"id": "495404", "url": "https://cs.wikipedia.org/wiki?curid=495404", "title": "Kešet", "text": "Kešet\n\nKešet ( קֶשֶׁת, doslova „\"Duha\"“, též překlad jména nedalekého syrského města Kunajtra a akronym Kunajtra šelanu tamid - (קוניטרה שלנו תמיד), „\"Kunajtra navždy naše\"“, v oficiálním přepisu do angličtiny Qeshet, přepisováno též Keshet) je izraelská osada na Golanských výšinách v Oblastní radě Golan.\n\nNachází se v nadmořské výšce 710 metrů,cca 34 kilometrů severovýchodně od města Tiberias, cca 83 kilometrů severovýchodně od Haify a cca 147 kilometrů severovýchodně od centra Tel Avivu. Kešet leží na náhorní plošině v střední části Golanských výšin. 5 kilometrů jihovýchodně od vesnice se z této planiny zdvíhá kužel vyhaslé sopky Har Peres.\n\nNa dopravní síť Golanských výšin je obec napojena pomocí silnice číslo 87, která protíná Golany od západu k východu. Západně od vesnice prochází rovněž takzvaná Ropná silnice.\n\nKešet leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena v roce 1974. V roce 1973 během jomkipurské války se skupina obyvatel z Merom Golan rozhodla založit novou osadu přímo na předměstí opuštěného syrského města Kunajtra a zabránit tak případnému návratu této oblasti pod suverenitu Sýrie. Do této provizorní osady pak zamířili i další aktivisté z celé země, sekulární i nábožensky zaměření. Po válce došlo v rámci dohody o odpoutání sil mezi Izraelem a Sýrií k převodu města Kunejtra do nárazníkové zóny, ale oblast vlastní provizorní osady Kešet zůstala pod suverenitou Izraele. Podle zprávy vypracované roku 1977 pro Senát Spojených států amerických byla osada založena v květnu 1974.\n\nNa podzim 1974 se osadníci přesunuli o něco dál do prostoru vysídlené syrské obce Chušnija. Osada v této době fungovala jako kombinace mošavu a kibucu - takzvaný mošbuc (מושבוץ). V této fázi v osadnickém jádru převážili nábožensky založení členové. Na založení obce se podílela organizace ha-Po'el ha-Mizrachi.\n\nObyvatelé patřili mezi stoupence Národní náboženské strany. V následujících letech probíhal spor o nalezení trvalé lokality pro tuto osadu. Armáda, která vnímala střední část Golanských výšin jako strategickou zónu možné konfrontace se Syřany, odmítala povolit vznik civilního sídla příliš blízko linii příměří. V roce 1977 se v tehdy ještě stále provizorně umístěné osadě Kešet uvádí 300 obyvatel. Mělo tehdy jít o polovojenskou osadu, jejíž obyvatelé vykonávali některé úkoly pro izraelskou armádu. Nakonec bylo vybráno místo cca 5 kilometrů od hraniční linie a tam se osadníci přestěhovali v září 1978.\n\nV obci funguje synagoga, obchod se smíšeným zbožím a zdravotní středisko. Ve vesnici dále fungují zařízení předškolní péče o děti a nižší stupeň základního náboženského školství. Vyšší třídy základní školy a střední škola (ješiva) jsou k dispozici v osadě Chispin. V obci také působí vojenská přípravka, takzvaná mechina Kešet-Jehuda (קשת-יהודה), a zemědělská odborná škola Kešet Jehonatan (קשת יהונתן). Místní ekonomika je založena na zemědělství (včetně výroby přírodních džusů) a na turistickém ruchu. Kešet bývá popisována jako mošav (mošav šitufi), někdy jako pouhá společná osada (\"jišuv kehilati\"), tedy bez kolektivních prvků v hospodaření jejích obyvatel.\n\nKešet je osadou s nábožensky založeným obyvatelstvem. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 722 lidí. Během roku 2014 vzrostla populace o 2,1 %.\n\n\n"}
{"id": "495410", "url": "https://cs.wikipedia.org/wiki?curid=495410", "title": "Sparbach (přírodní park)", "text": "Sparbach (přírodní park)\n\nPřírodní park Sparbach je součástí Vídeňského lesa \"(Wienerwald)\" a je chráněnou oblastí založenou knížetem Lichtenštejnem ve Sparbachu v Dolních Rakousích. Přírodní park se nachází uvnitř Hinterbrühlu, a je nejstarším přírodním parkem Rakouska. Je oplocený a přístupný v otevírací době po zaplacení vstupného.\n\nZvláštností přírodního parku je hojný stav zvěře, především mufloní, daňčí a divočáků. Na Dianině louce stojí několik borovic ve stáří více století. V celém přírodním parku je více obrovských stromů, protože areál je lesnicky využíván jen v malém rozsahu. V uměle vytvořeném rybníku zdomácněly kachničky mandarínské.\n\nZpočátku kníže Jan I. Josef z Lichtenštejna (1760-1836) vložil investice pro zřízení obory pro lov, přičemž zřizoval romantické umělé zříceniny a okrasné stavby, jako zříceninu uhlířského domu \"(slouží jako stanoviště pro obsluhu)\", Dianin pramen nebo Dianin chrám. Jedinou skutečně historickou budovou v přírodním parku je středověká ruina Johannstein z 12. století. Pro veřejnost bylo postupně otevřeno: návštěvnické centrum u jediného vstupu z obce Sparbach, malá zoo, dům přírodního parku, přírodní hřiště a několik informačních tabulí a objektů.\n\n"}
{"id": "495415", "url": "https://cs.wikipedia.org/wiki?curid=495415", "title": "Havranka", "text": "Havranka\n\nHavranka je přírodní rezervace ev. č. 1970, která se nachází jihovýchodně od Habrů v mělkém údolí na soutoku Jiříkovského a Vepříkovského potoka v okrese Havlíčkův Brod. Rozloha území rezervace činí 41,85 ha.\n\nJedná se o velice zachovalý fragment původních mokřadních ekosystémů v minulých dobách typických pro Českomoravskou vrchovinu. Velká část rezervace se nachází na místě zaniklého rybníka, jehož zbytky hráze jsou dodnes patrné v její západní části. Poměrně velká plocha této rezervace a blízkost velkého Jiříkovského rybníka, který na ni navazuje na západě, význam této lokality jen podtrhují.\n\n"}
{"id": "495417", "url": "https://cs.wikipedia.org/wiki?curid=495417", "title": "Hypsibema", "text": "Hypsibema\n\nHypsibema (\"vysoký krok\") je málo známý rod velkého ptakopánvého ornitopodního dinosaura z období svrchní křídy (věk kampán, asi před 84 až 72 miliony let). Velké fosilní kosti tohoto dinosaura byly objeveny v amerických státech Severní Karolína a Missouri. Zřejmě šlo o hadrosaurida, přestože některé fosilie byly pokládány za pozůstatky jakéhosi menšího sauropodního dinosaura.\n\nTypový druh \"H. crassicauda\" popsal paleontolog E. D. Cope v roce 1869. Další druh, \"H. missouriensis\" (\"Parrosaurus\") je oficiálním státním dinosaurem Missouri, oba druhy jsou však známé jen podle fragmentárního materiálu v podobě ocasních obratlů a kostí končetin (jde o \"nomen dubium\"). Podle některých odhadů mohl tento hadrosauroid dosahovat délky kolem 15 metrů a hmotnosti zhruba 10 tun.\n\n"}
{"id": "495418", "url": "https://cs.wikipedia.org/wiki?curid=495418", "title": "Poslušnost", "text": "Poslušnost\n\nPoslušnost v lidském chování vyjadřuje stav podřízení se, vykonávání rozkazů, nebo bytí ovládán jiným způsobem. Poslušnost autoritě je sociálně psychologický pojem související se sociálním vlivem ve skupinách. Na rozdíl od ostatních typů sociálních vlivů je vyvolaný tlak explicitní. Autorita nařizuje jedinci, aby se choval způsobem, který by spontánně nepreferoval. Zároveň se vyznačuje monitoringem, zda osoba příkaz skutečně vykonala. Ovládaná osoba funguje v jakémsi zástupném módu, ve kterém deleguje odpovědnost za důsledky svých činů na autoritu.\n\nPojem poslušnost vůči autoritě se liší od pojmů vyhovění a konformita. Vyhovění a konformita souvisí s implicitním ovlivňováním chování, kdy se zdroje nesnaží přímo ovládat nebo trestat odpor.\n\nV průběhu 60. a 70. let 20. století proběhlo několik experimentů zkoumajících sociální vliv autority. Výsledky překvapily nejen širokou a odbornou veřejnost, ale také samotné výzkumníky. Tento jev je vysvětlován všeobecnou tendencí podceňovat úlohu situačních faktorů a přeceňovat vliv osobnostních faktorů. Opakované experimenty však také dokázaly, že lidé příkazy zlovolné autority neuposlechnou pokaždé.\n\nformy lidské poslušnosti obsahují:\n\nV provedených experimentech bylo vypozorováno množství situačních faktorů, které ovlivňují míru a intenzitu poslušnosti vůči autoritě.\nOsoby podrobené moci autority jsou například méně ochotné uposlechnout rozkaz, pokud mohou smysly vnímat důsledky svých činů, které se příčí jejich postojům a morálním normám.\nMíra poslušnosti kolísá v závislosti na vzdálenosti autority. Poslušnost také klesá pokud jsou příkazy udíleny nepřímo, skrz jinou osobu či informační médium.\nNa poslušnost pozitivně působí profesionalita prostředí a autorit. Během pokusů se poslušnost až několikanásobně zvýšila, pokud byly instrukce udíleny osobou ve vědeckém plášti.\nPoslušnost se rapidně snižuje, pokud na podrobovanou osobu působí více autorit s ne zcela jednotným, či dokonce protichůdným názorem.\n\nLidé mají životní zkušenost, že za poslušnost vůči autoritě budou odměňováni a za neposlušnost naopak trestáni. Zároveň je autorita ve většině společností vnímána za zákonnou, spolehlivou a důvěryhodnou instanci. Vnímání autority je částečně dané kulturním pozadím. Poslušnost vůči autoritě může být u sociálních tvorů, včetně lidských bytostí, vštípená procesem učení, především v období socializace.\nExtenzivní vštípení poslušnosti můžeme pozorovat například na armádním tréninku. Důležitou roli hraje postupná eskalace významnosti příkazů.\n\nSociální psycholog Stanley Milgram provedl v roce 1963 na Univerzitě v Yale experiment, který měl ukázat, jak daleko jsou lidé schopni zajít ve své poslušnosti k autoritě. Milgram se tak pokusil přispět k vysvětlení psychologických příčin holokaustu. Tento pokus se považuje za klíčový k vysvětlení mechanizmů poslušnosti k autoritě. Výsledky tohoto experimentu byly značně šokující.\n\nExperiment proběhl v několika variacích, které umožnili odkrýt některé situační determinanty poslušnosti. Testovaným bylo řečeno, že budou zastávat roli „učitele“ v experimentu týkajícím se učení. Druhá postava „žáka“ měla za úkol se naučit odpovědi na určité otázky, z jejichž znalosti byla následně přezkušována. „Učitel“ měl za úkol kontrolovat správnost odpovědí. V případě chybných odpovědí byl „učitel“ instruován trestat „žáka“ elektrickými šoky. Důležitou roli hrála postava autority – vědce, který zadával instrukce, dohlížel na jejich plnění a povzbuzoval účastníka pokusu aby pokračoval.\n\nHlavním poznatkem získaným z tohoto experimentu bylo poznání, že za určitých podmínek jsou psychicky zcela normální jedinci pod nátlakem autority ochotní aplikovat smrtící tresty na osoby, které se ničím neprovinily. Během pokusů čelily testované osoby silnému vnitřnímu konfliktu.\n\nTakzvaný Stanfordský vězeňský experiment byl řízen a proveden roku 1971 americkým psychologem Philipem Zimbardem. Spočíval v uzavření určitého počtu dobrovolníků do uměle vytvořeného vězení v rolích vězňů a dozorců a sledování jejich chování. Experiment musel být předčasně ukončen kvůli neočekávané krutosti dozorců a psychickému stavu všech účastníků experimentu.\nHlavní závěr, který Zimbardo učinil z tohoto experimentu, byl názor, že brutální zločiny například v době války nejsou dílem narušených osobností, ale obyčejných lidí, vystavených nepřekonatelnému tlaku okolností. Vyvozené závěry jsou považovány za značně kontroverzní a jsou často zpochybňovány.\n\n\n\n"}
{"id": "495430", "url": "https://cs.wikipedia.org/wiki?curid=495430", "title": "Pleurocoelus", "text": "Pleurocoelus\n\nPleurocoelus byl rodem velkého sauropodního dinosaura, vzdáleně příbuzného rodu \"Brachiosaurus\". Žil v období spodní křídy na území dnešního Texasu a snad i Marylandu v USA. Může jít o stejného dinosaura, jako byl \"Astrodon\". \"Pleurocoelus\" byl až 18 metrů dlouhý a maximálně 40 tun těžký sauropod. Přesné rozměry však není možné s dostatečnou mírou jistoty určit. V roce 1997 byl prohlášen za státního dinosaura Texasu. Dnes jsou rozlišovány dva druhy: \"P. nanus\" a \"P. altus\".\n\nNěkdy bývá tento rod zaměňován s jiným brachiosauridem, žijícím ve stejné době - rodem \"Paluxysaurus\". Je pravděpodobné, že jeden z těchto dinosaurů vytvořil také známé série stop od řeky Paluxy.\n\n"}
{"id": "495431", "url": "https://cs.wikipedia.org/wiki?curid=495431", "title": "Kazym", "text": "Kazym\n\nKazym ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 659 km. Plocha povodí měří 35 600 km².\n\nTeče po severní části Západosibiřské roviny v bažinaté dolině, v níž říční koryto meandruje. Ústí zprava do Obu na jeho 648 říčním kilometru.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 417 km od ústí činí 76,7 m³/s. Zamrzá na začátku listopadu a rozmrzá ve druhé polovině května.\n\nVodní doprava je možná v délce 250 km.\n"}
{"id": "495434", "url": "https://cs.wikipedia.org/wiki?curid=495434", "title": "Shirley Fryová", "text": "Shirley Fryová\n\nShirley June Fryová Irvinová (* 30. června 1927, Akron, Ohio) je bývalá americká tenistka a ženská světová jednička.\n\nJe jedním z šestnácti tenistů historie, kteří získali všechny grandslamové tituly ve dvouhře. Zbývajícími hráči jsou Maureen Connollyová, Margaret Courtová, Steffi Grafová, Doris Hartová, Billie Jean Kingová, Martina Navrátilová, Chris Evertová, Serena Williamsová, Don Budge, Rod Laver, Fred Perry, Roy Emerson, Andre Agassi, Roger Federer a Rafael Nadal.\n\nV roce 1970 byla uvedena do Mezinárodní tenisové síně slávy.\n\nPodle Johna Olliffa a Lance Tingaye z \"Daily Telegraphu\" a \"Daily Mailu\", byla v první desítce ženského tenisu v období 1946 až 1948 a opět 1950 až 1956, na 1. místě klasifikována pak v roce 1956. V tomto roce byla také první hráčkou USA.\n\n\n\n\n\nR = turnaj omezen na hráče francouzské národnosti, hrán během německé okupace.\nV roce 1946 a 1947 proběhl French Championships až po Wimbledonu.\n\n"}
{"id": "495435", "url": "https://cs.wikipedia.org/wiki?curid=495435", "title": "Althea Gibsonová", "text": "Althea Gibsonová\n\nAlthea Gibsonová (25. srpna 1927 Silver, Jižní Karolína – 28. září 2003 East Orange, New Jersey) byla americká tenistka, ženská světová jednička, vůbec první afroameričanka, která nastoupila na tenisový okruh a první, která vyhrála grandslamový titul v roce 1956.\n\nV letech 1957 a 1958 byla vyhlášena Nejlepší sportovkyní USA. V roce 1971 byla uvedena do Mezinárodní tenisové síně slávy.\n\nNarodila se v obci Silver v Jižní Karolíně jako dcera zemědělského pachtýře. Dětství prožila ovšem v newyorském Harlemu. Ve škole měla problémy a brzy opustila domov. Kromě tenisu se věnovala také jezdectví, golfu, košíkové a stolnímu tenisu.\n\nS podporou sponzorů začala v roce 1946 trénovat v severokarolínském tenisovém centru ve Wilmingtonu. Následující rok již vyhrála první z deseti za sebou jdoucích titulů národního mistrovství USA ve dvouhře, turnaje pořádaného Americkou tenisovou asociací pro afroameričany. Až v roce 1950 jí byla poskytnuta příležitost startovat na US Championships, kde byla překonána rasová segregace.\nKromě sportovní kariéry se vrátila také ke studiu a v roce 1953 absolvovala Florida A&M University a přestěhovala se do Jefferson City v Missouri, kde pracovala jako sportovní trenérka na místní Lincolnově univerzitě.\n\nPoté co jí bylo umožněno hrát turnaje i pro bílé tenisty, vyhrála v roce 1956 Mezinárodní mistrovství Itálie. Další rok získala svůj první grandslamový titul ve dvouhře i v ženské čtyřhře spolu s Angelou Buxtonovou na French Championships. Buxtonová prošla podobnou diskriminací, protože byla Židovka a stala se také první židovskou vítězkou (včetně mužů) ve Wimbledonu, když spolu s Gibsonovou vyhrály čtyřhru roku 1956. Anglické noviny vydaly po jejich triumfu článek s nadpisem \"„Minorities Win“\" (Menšiny zvítězily). Gibsonová na tomto nejslavnějším turnaji světa ve dvouhře vyhrála v letech 1957 a 1958, je tak prvním vítězem s africkými kořeny a prvním hráčem černé pleti.\n\nV roce 1957 prohrála finále dvouhry na Australian Championships proti Shirley Fryové Irvinové, které podlehla i ve finále předešlého grandslamu US Championships 1956. Po předčasném ukončení kariéry Buxtonové ve 22 letech, pro vážné zranění ruky, vytvořila s Fryovou Irvinovou deblový pár, který v Austrálii roku 1957 triumfoval.\n\nPo zisku dvou grandslamů sezóny 1957 byla na konci roku poprvé hodnocena na 1. místě mezi tenistkami ve dvouhře a stala se také Nejlepší sportovkyní USA. Světovou jedničkou zůstala i v roce 1958, kdy obhájila singlový titul ve Wimbledonu, na kterém zároveň získala třetí deblové vítězství v řadě. Opět se stala Nejlepší sportovkyní USA. V roce 1958 opustila amatéry, kde nebyly výsledky finančně honorovány, a protože neexistovala ženská profesionálníé soutěž jako u mužů, začala hrát exhibice.\n\nPodle Lance Tingaye z \"Daily Telegraphu\" a \"Daily Mailu\", byla v první desítce ženského tenisu v období 1956 až 1958, na 1. místě klasifikována pak v letech 1957 a 1958. V těchto dvou letech byla také první hráčkou USA.\n\nPo ukončení kariéry vydala svůj životopis a v roce 1959 natočila hudební album \"Althea Gibson Sings\". Také si zahrála ve filmu \"The Horse Soldiers.\" Roku 1963 se stala první afroamerickou ženou, která nastoupila do profesionální golfové soutěže Ladies Professional Golf Association.\n\nRoku 1975 ji unijní stát New Jersey jmenoval komisařskou v oblasti sportu. V pozdním věku měla mozkové aneurysma a v roce 1992 prodělala cévní mozkovou příhodu\n\nZemřela roku 2003 ve věku 76 let v East Orange a je pochována na rosedalském hřbitově Rosedale Cemetery, tamtéž.\n\nV rámci úvodního večera na US Open 2007, při příležitosti 50. výročí vítězství tenistky na tomto grandslamu, byla in memoriam uvedena do místní síně slávy.\n\nStala se první afroameričankou, která v roce 1963 nastoupila do profesionální golfové soutěže pořádané Ladies Professional Golf Association. Golfovou kariéru ukončila v roce 1978.\n\n"}
{"id": "495446", "url": "https://cs.wikipedia.org/wiki?curid=495446", "title": "Sára (biblická postava)", "text": "Sára (biblická postava)\n\nSára ( , ) byla podle Bible a Koránu manželkou Abraháma a matkou Izáka. Její jméno bylo původně Saraj. Přejmenování bylo součástí smlouvy s Hospodinem před početím Izáka. Biblická Sára je jedním z prvních lidí v dějinách, o němž je písemně zaznamenáno, že se smál.\nJméno \"Sára\" etymologicky značí vznešenou ženu a obvykle se překládá jako \"\"kněžna\"\".\n\nSáraj je označena jako dcera Teracha, Abramova otce, její matka ale nebyla totožná s matkou Abramovou. Rabínská tradice chápe označení „dcera“ ve významu \"potomek\" a ztotožňuje Sáru s Jiskou, dcerou Harana, tzn. Abramovou neteří.\n\nOd samotného počátku manželství s Abramem byla Sára neplodná. Spolu s Abramovým otcem Terachem a Abramem opustila místo svého původního přebývání – chaldejský Ur a odešli a usídlili se v Cháranu. Spolu s Abramem a Lotem opustila později na Hospodinův pokyn i Cháran a odešli do Šekemu. \nKdyž potom v jejich působišti nastal hlad, sestoupil Abram a Sáraj do Egypta. Abram, obávající se o svůj život, se uchýlil k rozhodnutí zatajit skutečnost, že jsou se Sárají manželé, a prezentoval pouze částečnou informaci o jejich vztahu – že jsou bratr se sestrou. Jako Sárajin bratr skutečně zabit nebyl, ale jeho žena, hodnocená egyptskými dvořany jako velice krásná, byla vzata do faraonova paláce. Stala se ženou faraonovou. Hospodin však zasáhl faraona ranami. Takže se faraon na Abrama rozhněval, Sáraj mu vrátil, veškeré dary mu ponechal, avšak z Egypta je poslal pryč. \n\nJednoho dne Sáraj Abramovi řekla, aby vešel k její otrokyni Hagar, snad bude Sáraj mít dítě skrze otrokyni Hagar. Abram Sáraj uposlechl. Když však Hagar otěhotněla, přestala si své paní vážit. Sáraj žádala Abrama, aby to řešil. On odpověděl, že Hagar je v moci Sáraje, může to vyřešit sama. Sáraj tedy Hagar pokořovala, až Hagar utekla. Hospodinův posel ji však oslovil a přiměl k návratu a pokoření se své paní. Když bylo Abramovi osmdesát šest let, porodila mu Hagar syna, který byl pojmenován Izmael. \n\nKdyž bylo Abramovi devadesát devět let, ustanovil s ním Bůh smlouvu. V rámci této smlouvy Hospodin změnil jméno Abrahamovy manželky. Abraham už ji neměl nazývat původním jménem Sáraj (Bojovnice), ale jménem novým Sára (Kněžna).\n\nI stalo se, že se Abrahamovi ukázal Hospodin u háje Mamre, když seděl v poledním horku u vchodu do stanu. Před Abrahamovým stanem objevili tři muži. Abraham je pozval k pohoštění a řekl Sáře, aby připravila podpopelné chleby ze tří měr jemné mouky. Jeden z hostů se ptal na Sáru a potom předpověděl, že se jistě vrátí napřesrok ve stejném čase, a že Sára bude mít tou dobou syna. Sára, která rozhovor poslouchala, se v nitru zasmála, neboť v té době už ji ustal běh ženský. Hospodin se pozastavil nad Sářiným pousmáním. Je snad nějaká věc pro Hospodina nesnadná? Sára se bála a zapírala své pousmání. Hospodin však její zapírání nepřijal.\n\nKdyž Abram pobýval v Geraru, použil znovu to, na čem byli se Sárají domluveni.. Prezentovali jeden druhého jako sourozence. Než se však Abímelek stačil k Sáře přiblížit, promluvil k němu Bůh a Abímeleka zastavil.\n\nKdyž bylo Abrahamovi sto let, Hospodin Sáru navštívil. Došlo ke splnění toho, co bylo zaslíbeno. Sára otěhotněla a porodila Abrahamovi v jeho stáří syna v určeném čase. Abraham mu dal jméno Izák.\n\nKdyž Sára viděla, že se syn Egypťanky Hagary posmívá, vyzvala Abrahama, aby Hagaru i se synem vyhnal, neboť syn této otrokyně nebude dědicem spolu se zaslíbeným synem Izákem.\n\nSára byla živa 127 let. Zemřela v Chebrónu. Abraham požádal Chetejce, aby mu prodali do vlastnictví hrob, kde by mohl Sáru pohřbít. Chetejci jej nazvali knížetem Božím a přislíbili mu, že mu nikdo neodepře svůj hrob. Proto se jim Abraham poklonil a požádal je, aby se za něho zasadili u Efróna, syna Sócharova, aby mu prodal jeskyni na konci jeho pole v Makpele naproti Mamre za 400 šekelů stříbra.\nSára je v Novém zákoně prezentována jako příklad ženy se správnou vírou. Vírou přijala moc k početí potomka, mimo příhodné období věku, neboli v době, kdy její lůno bylo už \"odumřelé\"/Ř.419/. Hospodina, který jí dal slib měla za věrného. \nDále je Sára příkladem ženy, která nazývá svého manžela pánem.\nSára je také v Novém zákoně spojena se symbolem narození se nikoli podle těla, ale skrze zaslíbení. Křesťané jsou jako Izák dětmi zaslíbení. Tomu možno rozumět tak, že jsou znovuzrozeni na základě toho, že věří slibům, které dal Bůh ohledně vzkříšení a věčného života.\n\n"}
{"id": "495449", "url": "https://cs.wikipedia.org/wiki?curid=495449", "title": "Chorion", "text": "Chorion\n\nChorion (mimo savce také seróza) je jeden ze zárodečných obalů amniotických obratlovců. Chorion je vnější obal kolem celého embrya. U plazů a ptáků umožňuje přežití citlivých embryonálních tkání na souši. Savci se vyvíjejí v těle své matky, ale chorion hraje významnou roli i u nich: v děloze matky se chorion zvrásňuje do podoby klků, čímž zvyšuje svůj povrch a umožňuje příjem vyživujících látek z matčiny krve.\n\nChorion vzniká z tzv. trofoblastu, což je povrchová vrstva buněk v blastocystě. Konkrétně vzniká z hlouběji uloženého cytotrofoblastu, který proráží povrchový syncytiotrofoblast a vytváří tzv. primární klky. Chorion produkuje hormon choriogonadotropin. Později se klky primární mění na klky sekundární a později i terciární – změna spočívá zejména v tom, že se do klků dostávají cévy umožňující lepší příjem živin z cévního systému matky.\n\n\n"}
{"id": "495451", "url": "https://cs.wikipedia.org/wiki?curid=495451", "title": "Johannstein (zřícenina hradu)", "text": "Johannstein (zřícenina hradu)\n\nZřícenina hradu Johannstein leží v Dolních Rakousích asi 8 km západně od Mödlingu v nadmořském výšce 450 metrů.\n\nHrad Johannstein byl postaven ve 12. století. Roku 1809 patřila zřícenina a sparbacherská obora rodině Lichtenštejnů. V letech 1995 až 2000 bylo provedeno stavební zabezpečení a restaurování ještě existujícího zdiva. Dnes je zřícenina téměř úplně skrytá okolním lesem. Přístup je možný pouze v otevírací době obory.\n\n"}
{"id": "495460", "url": "https://cs.wikipedia.org/wiki?curid=495460", "title": "Peugeot 104", "text": "Peugeot 104\n\nPeugeot 104 byl miniautomobil francouzské automobilky Peugeot. Vyráběl se od roku 1972 do května 1988. Nejprve byl v provedení pouze jako 4-dveřový s malým zavazadlovým prostorem, ale následující rok přibyl i 3-dveřový (oficiálně \"Coupé\") se zkráceným rozvorem. V průběhu roku 1976 byly k dispozici za příplatek na 4-dveřovou verzi páté dveře, díky nimž se ze 104 stala 5dveřová verze.\n\n104 měla premiéru s nově vyvinutým hliníkovým, čtyřválcovým motorem, kde měly motor s převodovkou společnou olejovou náplň a válce byly nakloněny pod 72 stupňovým úhlem směrem dozadu. Motor s obsahem 954 cm³ měl výkon 45 k a další motor o objemu 1 124 cm³ měl 50 k. Motory s obsahem 1 360 cm³ byly ve výkonových verzích se 60, 72 a a 79 k.\n\nZa 16 let výroby bylo vyrobeno na 1 624 992 těchto vozů. Peugeot 104 byl jeden z nejúspěšnějších evropských malých modelů 70. let. V roce 1975 byl představen sportovní typ 104 ZS, který dosahoval výkonu 48 kW. V 80. letech přišel ústup z většiny evropských trhů.\n\nVůz byl základem pro typy Citroën LN a Talbot Samba.\n"}
{"id": "495473", "url": "https://cs.wikipedia.org/wiki?curid=495473", "title": "Kim Collins", "text": "Kim Collins\n\nKim Collins (* 5. dubna 1976) je atlet, sprinter pocházející z ostrovního státu Svatý Kryštof a Nevis.\n\nV roce 2003 získal stříbro na halovém MS v Birminghamu (60 m) a v Paříži se stal mistrem světa v závodě na 100 metrů. O dva roky později na MS v Helsinkách bral bronz.\n\nSportovní kariéru ukončil po letní sezóně v roce 2009. O rok později se však znovu vrátil a na světovém šampionátu v jihokorejském Tegu v roce 2011 vybojoval dvě bronzové medaile (100 m, 4×100 m).\n\nČtyřikrát reprezentoval na letních olympijských hrách, medaili se mu však vybojovat nepodařilo. Nejhoršího výsledku dosáhl na své první olympiádě v Atlantě 1996, kde skončil ve čtvrtfinálovém běhu.\n\nV Sydney 2000 se zúčastnil rovněž závodu na 200 metrů, do finále však nepostoupil, když v semifinále skončil na celkovém jedenáctém místě. Ve finále stovky doběhl na sedmém místě v čase 10,17 s. Olympijský vítěz Maurice Greene zvítězil v čase 9,87 s. O čtyři roky později v Athénách ve finále stovky proběhl cílem v čase rovných deseti sekund a skončil šestý.\n\nV roce 2008 na olympiádě v Pekingu zkoušel štěstí v obou disciplínách. Na kratší trati neprošel do finále, když v semifinálovém běhu obsadil páté, nepostupové místo výkonem 10,05 s. Běh vyhrál Usain Bolt v čase 9,85 s. Collins se naopak dostal do osmičlenného finále na dvojnásobné trati. V něm původně doběhl na posledním, osmém místě v čase 20,59 s, nakonec však skončil šestý. Hned po doběhu byl diskvalifikován Američan Wallace Spearmon a brzy i Churandy Martina z Nizozemských Antil. Oba vyšlápli ze svých drah.\n\n\n"}
{"id": "495488", "url": "https://cs.wikipedia.org/wiki?curid=495488", "title": "Forte de São João Baptista (Machico)", "text": "Forte de São João Baptista (Machico)\n\nPevnost Forte de São João Baptista (zvaná též Forte do Desembarcadouro) se nachází v městě Machico na východě ostrova Madeira. Leží na pobřeží na úpatí kopce Pico do Facho. \n\nPříkaz ke stavbě pevnosti dal roku 1708 guvernér a kapitán Madeiry Duarte Sodré Pereira (bylo to v době vlády Jana V. portugalského).\n\nV době portugalské občanské války zahájila děla z pevnosti palbu na flotilu migelistů. Jedna z lodí, briga Infante D. Sebastião, palbu opětovala a pevnost lehce poškodila (22. srpna 1828).\n\nNa počátku 20. století roku 1910 zde byl zřízen cholerový špitál. Ve třicátých letech pak stavby pevnosti sloužily pro letní pobyt dětí ze školy při klášteru Svaté Kláry ve Funchalu. \n\nV souladu se zákonem o portugalském dědictví z 18. srpna 1943 byla pevnost zařazena do skupiny historických památek \"ve veřejném zájmu\". Po Karafiátové revoluci v ní po nějaký čas byli ubytováni navrátilci z portugalských kolonií. Od roku 2002 je v soukromém vlastnictví a jsou zde umístěna zařízení telekomunikací. \n\nV pevnosti je kaple v novogotickém slohu věnovaná patronu, po němž se pevnost jmenuje (sv. Jan Křtitel).\n\nOd roku 2008 probíhá zpevnění pevnosti a dostavba.\n"}
{"id": "495490", "url": "https://cs.wikipedia.org/wiki?curid=495490", "title": "Rokytská slať", "text": "Rokytská slať\n\nRokytská slať je největší (142 ha) ze slatí nacházejících se v jádrové zóně Národního parku Šumava, komplexu Modravských slatí. Zdejší flóra i fauna jsou natolik výjimečné, že celé území je veřejnosti nepřístupné. Nachází se zde mrazové formy stromů (zakrslé a mrazové formy), kupříkladu smrků, borovic a bříz. Několik druhů vážek nežije nikde jinde na světě. Slať se také může pochlubit největším počtem jezírek ze šumavských slatí – je jich 69. Výjimečný je i tzv. Mrtvý les s odumřelými kmeny stromů.\n\nRokytská slať se nachází 5 km západně od Modravy, v přibližné nadmořské výšce 1100 m n. m. Je obklopena vrcholovými spočinky Medvěd, Smrkový vrch a Na Soutoku. Ze západní strany slať obchází státní hranice s Německem a přiléhá k jádrovému území Národního parku Bavorský les. Slať je vidět ze 4,5 km vzdáleného Roklanu.\n\nZ Rokytské slati odvádí vodu potok Rokytka. Jeho tok dosahuje délky 4,4 km než dosáhne Roklanského potoka. Po celém toku protéká Rokytským údolím, které je přirozeně nezalesněné, drží se zde pouze nejodolnější druhy borovic, mrazových smrků a mechů.\n\nNázev Rokytská slať patrně pochází od mechorostu rokyt. Kromě pojmenování \"Rokytská\" existuje i \"Rokytecká\" a německé \"Weitfällerská\".\n\nÚzemí se téměř dokonale vyhnulo všem historickým těžbám, které poznamenaly ráz Šumavy, proto zde i dnes nalezneme původní porosty. Již ve 20. letech 20. století bylo místo vyhlášeno za turistickou zajímavost a vedla k němu turistická stezka, která pokračovala až na Roklan. Po druhé světové válce bylo území uzavřeno železnou oponou. Přímo prostředkem slatě vedla linie hraničního drátěného zátarasu, byla zde vytvořena nádrž zadržující vodu a křižovatka cest – asfaltová podél zátarasu na sever k Javoří pile, asfaltová na jih k Medvědí hoře a užší vozová cesta, zvaná Slaťská, Rokyteckým údolím, na jehož konci přímo na soutoku Rokytky a Roklanského potoka byla zbudována pohraniční rota Soutok. Základy roty jsou stále velmi dobře patrné. Cesta Rokyteckým údolím je již nezřetelná.\n\n"}
{"id": "495491", "url": "https://cs.wikipedia.org/wiki?curid=495491", "title": "Úhelník", "text": "Úhelník\n\nÚhelník (hovorově vinkl) je jednoduché měřidlo na měření pravého úhlu (90°). Užívá se v řadě řemesel, například ve strojírenství, truhlářství nebo zednictví, patří k základnímu vybavení dílny.\n\nÚhelník je obvykle ocelový nebo dřevěný, má dvě ramena, jedno kratší, jedno delší, a tato ramena jsou vzájemně v pravém úhlu. Nejrozšířenější úhelník je úhelník příložný, který na své kratší straně má zvenku příložný doraz, takže kratší strana má profil T. Úhelník se položí na desku příložným dorazem ke hraně desky a delší strana pak ukazuje pravý úhel oproti hraně desky. Podle této delší strany se pak rýsuje přímka, podle které se provede pravoúhlý řez. \n\nOcelový úhelník je vyráběn ze speciální oceli pro vysokou tuhost a stálost rozměrů. Ocel se po několik týdnů udržuje na teplotě 120°C a tím dosáhne rozměrové stability. Proto je kvalitní a přesné měřidlo zdánlivě drahé. Tak přesné měřidlo však potřebují pouze strojaři. Méně přesný plechový nebo dřevěný úhelník využije zedník, obkládač nebo tesař.\n"}
{"id": "495494", "url": "https://cs.wikipedia.org/wiki?curid=495494", "title": "Avenida Paulista", "text": "Avenida Paulista\n\nAvenida Paulista (česky Avenue Paulista) je bulvár v São Paulo, který je jedním z hlavních finančních center města. Byl otevřen 8. prosince 1891. Dnes je jednou z největších alejí na světě, podobně jako Avenue des Champs-Élysées v Paříži, Fifth Avenue v New Yorku a Paseo de la Reforma v Ciudad de México.\n\n\n\n"}
{"id": "495510", "url": "https://cs.wikipedia.org/wiki?curid=495510", "title": "Alexandr I. Obrenović", "text": "Alexandr I. Obrenović\n\nAlexandr I. Obrenović (14. srpna 1876, Bělehrad – 11. června 1903, Bělehrad, celým jménem: \"Aleksandar Obrenović\", cyrilicí: Александар Обреновић) byl král Srbska v letech 1889–1903. Byl členem dynastie Obrenovićů. Za své vlády si počínal autoritativně, například neváhal zrušit nově přijatou ústavu. V roce 1903 byl spolu se svou ženou zabit při převratu provedeném důstojníky.\n\nBudoucí král Alexandr se narodil 14. srpna 1876 v Bělehradě tehdejšímu srbskému knížeti Milanovi I. Obrenovićovi a jeho ženě Natálii Obrenović, jeho otec se o 6 let později v roce 1882 prohlásil srbským králem.\n\nSám Alexandr se stal králem v roce 1889, kdy na slavnostní recepci král Milan I. Obrenović (Alexandrův otec) poklekl před svým synem, za přítomnosti diplomatických zástupců země se vzdal titulu krále a složil slib nové hlavě státu. Za Alexandra však musela vládnout regentská rada, kterou zvolila národní skupština. V radě zasedali tři muži: Jovan Belimarković, Kosta Protić a Jovan Ristić.\n\nPo rozchodu krále Milana s královnou Natalijí v roce 1888 královna koupila palác Sašino v přímořském letovisku Biarritz ve Francii. Královna Natalija do paláce pozvala i Dragu Mašínovou, kterou učinila dvorní dámou. Mladý král Aleksandar navštívil Biarritz v březnu 1895, tehdy Draga pečovala o tamní pláže. Láska Dragy a Aleksandra se zrodila právě na tom místě, kde podle kronik Draga zachránila králův život, když se topil. V Biarritzu se začali scházet. Královna Natalija nebyla proti jejich schůzkám, jelikož si přála, aby byl její syn společensky připraven na sňatek s nevěstou z významného královského rodu. Láska Aleksandara a Dragy ale předčila představy královských rodičů. Draga Mašínová zůstala ve službě u královny Natalije až do roku 1897, kdy se vrátila do Bělehradu.\n\nV době, kdy král Milan stále vládl zemi, byla vytvořena nová vláda v čele s Dr. Vladanem Đorđevićem. Dalším úkolem poté, co Đorđević jmenoval ministry, bylo najít ženu, která by byla hodna mladého krále. Král Milan navrhl německou princeznu Schaumburg-Lippe, která byla dcerou přítele krále Milana. V Bělehradě se už vědělo o lásce Aleksandra a Dragy. Ta často přijímala pozvání k účasti na důležitých událostech, kde společnost oceňovala její taktnost, vznešenost, krásu, intelekt i zdrženlivost. Král Milan v roce 1889 abdikoval a předal vládu svému synovi Aleksandrovi a ještě nějaký čas zůstal v Srbsku. Za krále Alexandra dočasně vládla jako regent jeho matka.\n\nCelým Srbskem se roznesla zpráva, že král Aleksandar požádal 8. června 1900 o ruku Dragu Lunjevicu-Mašínovou, vnučku Nikoly Lunjevici, bojovníka za osvobození Srbska. Patriarchální Bělehrad nebyl schopen přijmout, že by novou královnou měla být žena, která je o 15 let starší než král a navíc je vdovou. Zejména ministr George Genčić byl zásadně proti a v policejním archívu objevil 12 dokumentů o údajných Dražiných milencích v době, kdy byla s královou matkou Natalijí Obrenovićovou v Rusku, a o tom, že byla nevěstkou a že je kvůli následkům venerické choroby neplodná.\n\nProti jejich manželství byl též král Milan, který na znamení protestu opustil Srbsko. Odcestoval do Bukurešti a později do Vídně, kde následujícího roku zemřel. Vedle plánovaného sňatku byla příčinou milost, kterou král Aleksandar udělil radikálům, kteří připravovali atentát na krále Milana. Aleksandar oznámil, že manželství je naplánováno na 23. července 1900, a pozval své poddané, aby viděli, že královnou bude pravá Srbka a nikoliv cizí princezna, jak si představovali někteří politici. Vláda kvůli královu rozhodnutí rezignovala a ministr zahraničních věcí Andra Đorđević přesvědčil bělehradského metropolitu, aby nežehnal mladému králi.\n\nMladý král chtěl, aby mu bělehradský metropolita požehnal za to, že si bere pravou Srbku, což ale metropolita odmítl. Král následně pohrozil abdikací a odchodem s Dragou do Biarritzu, čímž by země přišla o panovníka. Metropolita následně souhlasil, takže se v Bělehradě mohl konat sňatek královského páru. Mezi hosty, kteří přijali pozvání, byl i ruský car Mikuláš II.\n\nV den svatby stáli před domem Dragy Mašínové tisíce občanů. Průvod vedl až ke katedrále, kde se konala svatba. Kněží už od ranních hodinu připravovali ikony a svíce. Král Aleksandar si kvůli svatebnímu obřadu oblékl vojenskou uniformu s epoletami a vyznamenáními, Draga Mašín byla oblečena do bílých krajkových svatebních šatů a měla briliantovou čelenku. Svatební obřad vedli dva metropolité, biskup a dvacet šest kněží. Čestný doprovod tvořili důstojníci srbské armády, mezi nimi i Dragutin Dimitrijević Apis s hodností kapitána.\n\nKrál pak pronesl slavnostní projev, ve kterém uvedl, že od toho dne přestává těsná vazba na Rakousko-Uhersko, která byla dílem krále Milana, a že do Srbska přichází mír a prosperita. Nicméně královna Natalija se pak ve veřejném dopise zřekla svého syna a král Milan prohlásil, že nevkročí do Srbska, ve kterém vládne jeho syn se ženou, která je o tolik starší než on.\n\nNecelý rok od svatby královského páru 8. května 1901 král Aleksandar oznámil, že královna Draga je těhotná a že se Srbsko dočká následníka trůnu. Tehdy Draga pobývala v královském letohrádku ve Smederevu, kde její těhotenství potvrdili lékaři z Paříže. Na oslavu šťastné zprávy král Aleksandar propustil všechny politické vězně včetně těch, kteří byli proti jejich manželství. Navíc uspořádal ples, kterého se zúčastnilo 800 hostů. Draga v té době psala autobiografické dílo \"Ja Draga\".\n\nRuský car Mikuláš II. daroval budoucím rodičům zlatou kolébku pro budoucího nástupce. Radost ale králi Aleksandarovi pokazila zpráva, že jeho otec ve Vídni zemřel. Král Aleksandar poslal na pohřeb své zástupce, v Bělehradě konal na počest svého otce mši. Další špatnou zprávu přinesl doktor Sněgirev. Toho společně s profesorem Gubarevem vyslal do Srbska v roce 1901 car Mikuláš, aby Dragu vyšetřili. Sněgirev prohlásil, že Draga nikdy nebyla těhotná. Král Aleksandar chtěl po té zprávě gynekologa pečujícího o Dragu odsoudit k smrti, protože se domníval, že ukončil Dragino těhotenství.\n\nJako pozornost k truchlící manželce přikázal král 23. března přejmenovat 4. jezdecký pluk krále Milana na Jezdecký pluk královny Dragy. Pár se společně vrátil do Bělehradu, ale královna Draga se od té doby netěšila velké oblibě u svého národa.\n\nPřestěhovali se do starého královského paláce, kde jednu místnost uspořádala podle svého vkusu s řadou předmětů z Francie a Švýcarska. Měla svojí komornou, služku, švadlenu a návrhářku a často se účastnila plesů a recepcí. Začala být znovu aktivní v klubu spisovatelů, poskytovala stipendia mladým autorům, vedla dětský sirotčinec a zavedla spoření u dvora. Ocenila Branislava Nušiće, kterého jmenovala ředitelem národního divadla, a Jovanu Skerlićovi platila studium v Ženevě. Navíc financovala i Zmajevův list Neven a výstavbu pomníku Vojislava Iliće.\n\nKrále v té době zaměstnávaly politické problémy v zemi. Měnil složení vlády podle svého uvážení. Kromě toho, že v hlavách mladých důstojníků se rodily myšlenky na spiknutí, první veřejný protest proti královi Aleksandrovi a královně Draze se uskutečnil 23. března 1902, kdy do ulic vyšli socialisté Dimitrije Tucoviće a Ljubomira Jovanoviće, protože vláda Dimitrije Cincar-Markoviće zakázala marxistické seskupení. Demonstranti přišli do Terazije, kde chtěli obsadit královský dům. Došlo ke střetu s četnictvem, který si vyžádal dvě oběti mezi protestujícími.\n\nKrálovna Draga začala být nespokojená. Navrhla královi, že odejde z jeho života, aby se mohl oženit se ženou, která mu porodí dědice, ale král s takovým návrhem nesouhlasil a chtěl, aby Draga zůstala s ním.\n\nVládnoucí dynastie Obrenovićů skončila neslavně a královská rodina byla nakonec roku 1903 vzbouřenci z tajné vojenské důstojnické organizace vyvražděna.\n\nZ obecného hnutí odporu se zformovala skupina, která naplánovala atentát na panovnický pár. Záminkou se stalo zabití srbského policisty opilým bratrem královny Dragy Nikolou Lunjevicou u Smedereva. Atentát proběhl v noci na 11. června 1903. Po večeři u královniných příbuzných se král i královna vrátili do paláce a usnuli. Deset minut po půlnoci vojáci vnikli do ložnice , ale ta byla prázdná. Na toaletním stolku našli Dragin oblíbený román „La trahison“, otevřený na 80. straně.\n\nVojáci prohledali celý zámek, ale krále ani královnu nenalezli. Našli ale Dražiny bratry Nikolu a Nikodije a odvedli je před zámek, kde byli z rozkazu plukovníka Alexandra Mašína, který dávno podezříval královnu z podílu na smrti svého bratra a přidal se proto ke spiklencům, zastřeleni. Dražiny sestry Ana, Vojka a Hristina byly odvlečeny na železniční stanici a poslány do Mnichova.\n\nLazu Petrović se snažil zjistit, kde se král a královna skryli. U královské ložnice se kromě Petroviće sešli ještě poručík Đorđe Ristić, podporučík Velimir Vemić a kapitán Ilija Radivojević. Podporučík Vemić pak našel dveře do tajného pokoje. Nakonec byli král a královna objeveni za těmito tajnými dveřmi, objímajíce ze strachu jeden druhého.\n\nKapitán Mihailo Ristić usmrtil krále a poté i královnu, která se svým tělem snažila krále bránit. Jejich těla byla zmasakrována dalšími střelami z revolveru a šavlemi a nakonec byla vyhozena z okna na nádvoří, odkud byla odvlečena do místnosti v přízemí. Tam je připravili k pohřbu, který se konal následující noc v kostele svatého Marka. Vražda se stala v 3 hodiny a 50 minut ráno.\n\nTěla krále i královny byla umístěna do mosazných rakví a v největší tajnosti odvezena na starý bělehradský hřbitov. Kočáry přijely po půlnoci ke kostelu svatého Marka, obklopeny vojáky. Těla krále a královny byla uložena společně do hrobu královy babičky Anky Obrenović, která společně s knížetem Mihailem zahynula u Košutnjaku 29. května 1868. Po německém obsazení Bělehradu během první světové války v říjnu 1915 Mackensenovi vojáci u jejich hrobů vybudovali pomníky, ale ty byly po válce odstraněny.\n\nPo převratu se již potřetí na srbský trůn vrátili Karađorđevićové, reprezentováni nyní králem Petrem I. Ten žil téměř celý život po vyhnání svého otce Alexandra ve francouzském exilu.\n\n\n"}
{"id": "495511", "url": "https://cs.wikipedia.org/wiki?curid=495511", "title": "Krnčice", "text": "Krnčice\n\nKrnčice (s předložkou 2. pád \"do Krnčic\", 6. pád \"v Krnčicích\") jsou vesnice, místní část Nových Syrovic. Ve vesnici žije obyvatel.\n\nKatastrální území Krnčic leží na jihu kraje Vysočina v okrese Třebíč. Na severu sousedí s Jackovem a Moravskými Budějovicemi, na západě a jihu s Novými Syrovicemi, na jihu s Lázem, na východě s územím Vescí a Lažínek.\n\nKrnčice se rozkládají asi 2,5 km jižně od Moravských Budějovic, s nimiž jsou spojeny silnicí č. II/411. Nadmořská výška vesnice se pohybuje kolem 432 m n. m. Obcí protéká řeka Jevišovka, za obcí napájející \"Krnčický rybník\".\n\nPrvní písemná zmínka o Krnčicích pochází z roku 1351. Koncem roku 1945 a začátkem roku 1946 proběhla parcelace konfiskovaného velkostatku (Wallisové z Karighmainu) mezi místní malé zemědělce a deputátníky (budovy, pole, stodola, zahrady, dobytek a strojní vybavení). Budova palírny s deputátními byty připadla MNV (později ji demoloval). V roce 1946 byla na pozemcích u Krnčic zřízena Mlékárnou Zemědělské družiny v Moravských Budějovicích drůbežárna. V roce 1948 převzal MNV od Josefa Štěrby kapličku Nejsvětějšího srdce Ježíšova (tzv. zámeček), kterou získal během parcelace. V roce 1953 bylo v Krnčicích založeno JZD. V roce 1960 byl v obci zbudován areál ČSLA (Vojenský areál-Kasárna Krnčice). Areál krnčických kasáren při silnici na Moravské Budějovice opustila Armáda České republiky v roce 1998.\n\nZ hlediska územní správy byly Krnčice v letech 1869–1890 obcí v okrese Znojmo, v letech 1900–1950 obcí v okrese Moravské Budějovice. Jako část Nových Syrovic v okrese Třebíč jsou Krnčice vedeny od roku 1961.\n\n\n\n\n"}
{"id": "495524", "url": "https://cs.wikipedia.org/wiki?curid=495524", "title": "Zadov", "text": "Zadov\n\nZadov je lyžařské středisko a základní sídelní jednotka obce Stachy v okrese Prachatice. Leží 5 km jihozápadně od Stach a 30 km západně od Prachatic. \n\nTato horská osada se nachází na horských loukách severovýchodního okraje Kvildských plání – na východním svahu Churáňovského vrchu (1118 m) v nadmořské výšce 880–1070 m, nad údolím říčky Spůlka. Nejvyšší polohy vesnice tvoří osada Churáňov.\n\nÚzemí dnešního Zadova bylo součástí šumavských hvozdů a patřilo panovníkovi. Osídlení, které zde mělo zpočátku podobu roztroušených samot, vznikalo až v 18. století díky rozvoji sklářství, které se sem šířilo z nižších poloh (u blízkého Nového Dvora pracovaly dvě sklářské hutě již od 2. poloviny 17. století). Nejstarší stavbou zde patrně byl Pucherský mlýn na Spůlce (založený kolem roku 1700), který drtil křemen pro výrobu skla z 2 km vzdáleného lomu U kyzu. \n\nOd 18. století zde Králováci ze stašské rychty zakládali také pastviny na kamenitých, chudých půdách, na nichž se vytvořila typická vegetace s jalovcem obecným, smilkou tuhou a vřesem. První písemná zmínka o osadě pochází z roku 1850. Typickou zástavbou zde byla roubená stavení šumavského typu pod polovalbami. Několik se jich dochovalo do současnosti – např. stavení čp. 25.\n\nNa Zadově se nachází lyžařský areál pro sjezdové i běžecké lyžování. Ve sjezdařském areálu je celkem 7 sjezdovek (délka 4,5 km, většinou lehké až střední obtížnosti), 4 vleky, 2 lanovky (lanová dráha Zadov – Kobyla z roku 2006 má délku 724 m a převýšení 153 m; lanová dráha Zadov – Churáňov z roku 1979 má délku 906 m a převýšení 188 m). Běžecký stadion se nachází na horním okraji Zadova, v těsné blízkosti Churáňovského vrchu. V sezóně se tu udržují závodní běžecké tratě v délce od dvou do patnácti kilometrů. Dne 14. ledna 1983 se tu jel závod Světového poháru v běhu na 10 km žen.\n\nV tomto areálu často trénovala i závodila Kateřina Neumannová, která zde ke konci své kariéry zakoupila pozemek, postavila chalupu a provozuje ji jako penzion s komfortními apartmány.\n\nV roce 1978 tu byly postaveny také na svou dobu moderní skokanské můstky (rekord můstku je 95 m a drží jej Pavel Ploc). V roce 1993 byla vrcholová plošina můstku ve výšce 32 m nad zemí zpřístupněna turistům a několik let sloužila jako vyhlídková věž. V současnosti (2015) je můstek opraven a provozován jako rozhledna. Na jihozápadní stěně byla zřízena 20m horolezecká stěna. Majitelem je Česká unie sportu (ČUS).\n\nV okolí Zadova je velké množství značených cyklostezek a turistických tras. K nim patří i 7 km dlouhá naučná stezka kolem Churáňovského vrchu, která začíná u hotelu Churáňov a odtud vede po horských loukách ke Klostermannovým skalám (zastavení číslo 5). Ze stezky se otevírají výhledy na stašskou kotlinu, Vimperskou vrchovinu, Javorník, Vacovsko, Věnec, Kohoutovou a vrchy u Vodňan. Jihozápadní partie Churáňovského vrchu chrání přírodní památka Malý Polec.\n\n"}
{"id": "495529", "url": "https://cs.wikipedia.org/wiki?curid=495529", "title": "Právní akt", "text": "Právní akt\n\nPrávní akt může být:\n\n"}
{"id": "495530", "url": "https://cs.wikipedia.org/wiki?curid=495530", "title": "Obsolence", "text": "Obsolence\n\nObsolence (z lat. \"\", zastaralý; adjektivum \"obsoletní\", někdy nesprávně uváděno \"obsolentní\") je pojem právní teorie, označující neúčinnost právní normy, která je ale stále formálně platná, protože nebyla předepsaným způsobem zrušena. V tomto smyslu se obsolence týká jen právních předpisů, či jen jejich částí, případně normativních smluv, když rozhodnutí obecné právní normy neobsahují. Pro pojmenování těchto právních předpisů se pak v praxi užívají i adjektiva jako „vyhaslý“, „mrtvý“ či „překonaný“. Vzhledem k tomu, že právní předpis není jednoznačně zrušen, má obsolence poměrně neurčitý charakter a její působení je v konkrétních případech otázkou právního výkladu. Pokud je však prokázána, má prakticky stejné účinky, jako kdyby došlo ke zrušení daného právního ustanovení, protože obsoletní právní norma už nemůže nikoho zavazovat, nemůže zakládat, měnit nebo rušit individuální práva a povinnosti. \n\nPodstatou obsolence je vyčerpání dané právní normy, zejména pokud byla určena k jednorázové aplikaci a ta již proběhla. Takovým ustanovením byl např. § 871 odst. 1 dřívějšího občanského zákoníku, kterým jednorázově došlo k transformaci práva osobního užívání bytu na nájem. Případně mohla řešit i více situací, nicméně ty už od určité doby nemohou objektivně nastat. Typickým příkladem takového obsoletního právního předpisu jsou v českém právu některé dekrety prezidenta republiky, např. dekret prezidenta republiky č. 108/1945 Sb., o konfiskaci nepřátelského majetku a Fondech národní obnovy, o kterém se Ústavní soud vyjádřil tak, že „již splnil svůj účel a po dobu více než čtyř desetiletí již nezakládá právní vztahy“.\n\nVzhledem k tomu, že obsolence právní normy pouze zneplatňuje, ale neruší, liší se tím od desuetudinis, které způsobuje úplný zánik právní normy. Obsolencí také není derogace, tedy klasické zrušení právní normy, ať už výslovné (derogační klauzulí v novém právním předpisu), nebo mlčky díky uznávaným právním zásadám, když je přijata novější (', pozdější zákon ruší dřívější), či specializovanější právní úprava (', zvláštní zákon ruší obecný), než je ta dosavadní.\n\n"}
{"id": "495531", "url": "https://cs.wikipedia.org/wiki?curid=495531", "title": "Kostusovité", "text": "Kostusovité\n\nKostusovité (\"Costaceae\") je čeleď jednoděložných rostlin z řádu zázvorníkotvaré (\"Zingiberales\").\n\nJsou to vytrvalé byliny s oddenky, mohou to být pozemní rostliny i epifyty. Listy jsou jednoduché, střídavé, čtyřadě nebo spirálně uspořádané, normálního vzhledu nebo dužnaté, přisedlé nebo řapíkaté, s listovými pochvami. Čepele jsou čárkovité až vejčité, nedělené, celokrajné, žilnatina je zpeřená (zpeřeně souběžná), jazýček je přítomen. Jsou to jednodomé rostliny s oboupohlavnými květy. Květy jsou jednodtlivé nebo častěji uspořádány v květenstvích, ve vrcholících, klasech až hlávkách. Květy jsou výrazně dvoustranně souměrné, modifikované a jsou podepřeny (často barevnými) listeny, na kterých je extraflorální nektárium. Okvětí je rozlišeno na kalich a korunu. Kališní lístky jsou 3, jsou srostlé s tupými laloky. Koruna se skládá ze 3 lístků, které jsou srostlé a nestejné, střední lalok je často delší a vyhnutý. Fertilní tyčinka je jen 1, zbylých 5 jsou přeměněny na staminodia, jsou petaloidní (podobné koruně), srostlé a vytváří labellum, které je nápadnější než vlastní koruna. Jediný prašník srůstá po délce ve žlábku s čnělkou. Gyneceum je srostlé ze 3 plodolistů, je synkarpní, semeník je spodní. Plodem je tobolka nebo řidčeji oříšek až nažka.\n\nJe známo asi 6 rodů a asi 110 druhů, z čehož zabírá asi 90 rod \"Costus\". Jsou rozšířeny v tropech celého světa, nejvíce v Americe a na Nové Guineji.\n\n\n"}
{"id": "495538", "url": "https://cs.wikipedia.org/wiki?curid=495538", "title": "Festival v Altamontu", "text": "Festival v Altamontu\n\nAltamont Free Concert byl nechvalně proslulý rockový festival, který se konal v sobotu 6. prosince 1969 na závodním okruhu v Altamontu v severní Kalifornii. Za hlavní hvězdy byli považováni Rolling Stones, kteří také celou akci uspořádali. Na festivalu měli kromě nich hrát také Santana, Jefferson Airplane, The Flying Burrito Brothers, a Crosby, Stills & Nash. Celou akci měli uzavírat The Grateful Dead, ti ale krátce před svým plánovaným vystoupením odmítli hrát.\n\nNa festival dorazilo asi 300 000 návštěvníků. Mnozí z nich věřili, že to bude stejně vydařená akce jako festival ve Woodstocku, pořádaný v srpnu téhož roku. Na festivalu natáčeli filmaři Albert a David Maysles záběry pro chystaný dokument o Rolling Stones. Film měl premiéru v roce 1970 a dostal název \"Gimme Shelter\".\n\nFestival je známý především čtyřmi mrtvými. Ochranku celého festivalu zajišťovali členové kontroverzního motorkářského gangu Hells Angels. Ti se nerozpakovali zajišťovat pořádek železnými tyčemi a noži. Fanouška jménem Meredith Hunter (kterému bylo 18 let) ubodal k smrti člen Hells Angels Alan Passaro . Když se Hunter snažil dostat na pódium byl vyhozen ochrankou, obrátil se a pod vlivem metamfetaminu tasil revolver směrem k pódiu, v tom se na něj vrhl Alan Passaro a Huntera ubodal. Později soud uznal Passarovo chování jako akt sebeobrany a byl propuštěn . Další dva lidské životy si vyžádaly autonehody, jeden utonutí v zavlažovacím kanále.\n"}
{"id": "495542", "url": "https://cs.wikipedia.org/wiki?curid=495542", "title": "Letiště Medlánky", "text": "Letiště Medlánky\n\nLetiště Medlánky leží na katastru městské části Brno-Komín (dráhový systém) a na katastru Brna-Medlánek (provozní budovy). Je určeno pro letouny, vrtulníky, kluzáky, ultralehká letadla, volné balony nebo vzducholodě.\n\nLetiště je vybaveno pro lety VFR (podle vidu) a má z hlukových důvodů omezen provoz na dobu 07:00-18:00 UTC. Piloti letounů musí dále respektovat skutečnost, že se nachází uvnitř TMA a v bezprostředním sousedství hranice CTR mezinárodního letiště Brno-Tuřany. Okruhy je proto možno létat pouze západním směrem.\n\nNa letišti se také nachází krátká asfaltová VPD pro letecké RC modely.\n\nZa průkopníka brněnského letectví je považován student techniky Richard Harabus, který již v roce 1914 dokončil svůj první kluzák. Nicméně jako oficiální počátek Medláneckého letiště je udáván až rok 1924, kdy zde byla uspořádána I. národní soutěž plachtových letadel u Brna, které se zúčastnilo 8 kluzáků, z toho dva stroje zahraniční konstrukce mimo soutěž. V roce 1934 se letiště v důsledku policejního zákazu létání, vyvolaného stížnostmi zemědělců, stěhuje do Čebína, kde však byl provoz s příchodem druhé světové války nuceně ukončen. Koncem roku 1942 se v Medlánkách začalo budovat výcvikové plachtařské středisko pro Luftwaffe. Výcvik byl zahájen na jaře 1943 a probíhal až do konce války, do dubna 1945.\n\nPo osvobození na letišti začíná působit Zemská plachtařská škola. Od roku 1953 se medlánecký aeroklub stává součástí Svazarmu a jeho členové v následujících letech zaznamenali řadu sportovních úspěchů. Po roce 1990, po zrušení Svazarmu, je Aeroklub Medlánky, jako provozovatel letiště, zaregistrován jako občanské sdružení pod Aeroklubem ČR. Po navrácení pozemků původním vlastníkům musí aeroklub komplikovaně řešit otázky nájemních smluv.\nDnes zde kromě jiného členové klubu udržují i historické větroně Z-24 Krajánek, LF-107 Luňák, LF-109 Pionýr, LG-125/425 Šohaj a LG-130 Kmotr .\n\nNa úpatí kopce Netopýrky jsou umístěny pamětní desky obětem dvou tragických nehod, Jaroslava Šimka a Mirka Ullmana, na stěně letištní budovy má pamětní desku František Kříž (1920–1997), průkopník československého bezmotorového a motorového létání.\n\nDne 11. července 2011 došlo v blízkosti letiště k havárii ultralehkého letounu, který pilotoval bývalý brněnský hokejista, později první zahraniční profesionál v NHL z východního bloku, 71letý Jaroslav Jiřík. Krátce po vzletu dopadl jeho nový, amatérsky postavený letoun do obilného pole, kde se vzňal. Pilot byl na místě mrtev.\n\nPro pěší je letiště dobře přístupné z komínského sídliště ze zastávky Řezáčova, odkud je třeba pokračovat polní cestou asi 800 m k začátku dráhy 33. Z opačné strany je letiště dostupné od zastávky Medlánky, odkud dále pokračuje přístupová trasa, asi 1,1 km dlouhá, po ulici Turistické a navazující cestě k provozním budovám letiště.\nPro motoristy nebo cyklisty je letiště dobře přístupné po medláneckých ulicích Kytnerova - Turistická, z Komína po ulici Chaloupky a navazující komunikaci, z Bystrce odbočkou z ulice U Zoologické zahrady a pouze omezeně z Kníniček po polní cestě naproti odbočce do Rozdrojovic.\n\nVzhledem k snadné dostupnosti a zachovalému přírodnímu rázu okolí je letiště častým cílem pěších procházek místních obyvatel a podél letiště vedou i hojně užívané cyklistické trasy. V sousedství letiště se nachází přírodní památky Netopýrky, Medlánecké kopce a Medlánecká skalka. Lesy na severu jsou součástí přírodního parku Baba.\n\nPravidelné sečení travního porostu vytváří vhodné podmínky pro život a rozmnožování kriticky ohroženého živočišného druhu – sysla obecného. Lokalita patří k desítce nejdůležitějších tuzemských lokalit s výskytem tohoto živočicha, jehož početnost byla v roce 2008 odhadnuta na 130 jedinců.\n\n"}
{"id": "495544", "url": "https://cs.wikipedia.org/wiki?curid=495544", "title": "Největší hity (DVD Suchého a Šlitra)", "text": "Největší hity (DVD Suchého a Šlitra)\n\nDVD písní Jiřího Suchého a Jiřího Šlitra (výjimky tvoří melodie písní v originále cizojazyčných a český text písně \"Virginia\" od Jiřího Voskovce a Jana Wericha z DVD). Písničky vybral z archivních materiálů přímo Jiří Suchý a oba disky vydal Supraphon ve spolupráci s Českou televizí a v případě CD i se Státním fondem České republiky pro podporu a rozvoj české kinematografie. Album vyšlo současně s CD \"Největší hity\".\n\nSpolu s druhým dílem vyšlo album již dvakrát v reedici jako 2DVD, nejprve v roce 2010 jako \"93 největších hitů\", v roce 2016 pak pod názvem \"Největší hity 1+2\".\n\n"}
{"id": "495549", "url": "https://cs.wikipedia.org/wiki?curid=495549", "title": "Hiroši Sugimoto", "text": "Hiroši Sugimoto\n\nHiroši Sugimoto ( , Sugimoto Hiroši; * 23. února 1948) je japonský fotograf v současné době působí mezi Tokijem v Japonsku a New Yorkem v USA.\n\nNarodil a vyrůstal v Tokiu, v roce 1970 vystudoval sociologii a politiku na Univerzitě svatého Pavla v Tokiu. O dva roky později jako umělec získal titul BFA v oboru výtvarných umění na Art Center College of Art and Design v Los Angeles. Poté se Sugimoto usadil v New Yorku. Sugimotovy fotografie slouží jako časová kapsle pro sérii událostí v čase. Jeho práce se zaměřuje na pomíjivost života a konflikt mezi životem a smrtí.\n\nSugimoto je také ovlivněn spisy a dílem Marcela Duchampa, stejně jako dadaistů a surrealistického hnutí jako celku. Na konci 20. století projevil velký zájem o moderní architekturu.\n\nZa používání velkoformátových kamer 8 × 10 palců a extrémně dlouhých expozic získal Sugimoto pověst jako fotograf vysokých technických dovedností. Je uznáván stejně jak pro koncepční tak i za filozofické aspekty své práce.\n\nSugimoto začal pracovat s dioramaty v roce 1976. Jeho série \"Portréty\" začala vznikat v roce 1999. V této řadě Sugimoto fotografoval voskové figuríny Jindřicha VIII. (1491 – 1547) a jeho manželky. Tyto voskové figuríny jsou inspirovány portréty počátku 16. století a při fotografování se Sugimoto pokusil napodobit osvětlení, které v tom čase používali tehdejší malíři.\n\n\n\n\n"}
{"id": "495552", "url": "https://cs.wikipedia.org/wiki?curid=495552", "title": "Alonej ha-Bašan", "text": "Alonej ha-Bašan\n\nAlonej ha-Bašan ( אַלּוֹנֵי הַבָּשָׁן, doslova „\"Duby bášanské\"“, podle biblického regionu Bášan zmiňovaného například v Knize Jozue 13,11, ve kterém se připomínaly dubové lesy – například v Knize Ezechiel 27,6, v oficiálním přepisu do angličtiny Allone HaBashan, přepisováno též Alonei HaBashan) je izraelská osada na Golanských výšinách v Oblastní radě Golan.\n\nVesnice se nachází v nadmořské výšce 960 metrů na odlesněné náhorní planině, ze které vystupují izolované pahorky sopečného původu. Východně od obce je to Har Chozek, západně Har Josifon, na severní straně Har Bnej Rasan. Leží cca 40 kilometrů severovýchodně od města Tiberias, cca 83 kilometrů severovýchodně od Haify a cca 147 kilometrů severovýchodně od centra Tel Avivu.\n\nAlonej ha-Bašan leží na východním okraji Golanských výšin, respektive na východním okraji té části těchto výšin ovládané Izraelem, jen cca 1 kilometr od nárazníkového pásma, které odděluje území pod kontrolou Izraele a Sýrie. Jde tak o nejvýchodněji situované sídlo v celém Izraeli. Na dopravní síť Golanských výšin je vesnice napojena pomocí silnice číslo 98, která je hlavní severojižní komunikační osou Golanských výšin.\n\nAlonej ha-Bašan leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena v roce 1981 jako nová komunita religiozních aktivistů okolo hnutí ha-Po'el ha-Mizrachi a Bnej Akiva. Šlo o sedmou nábožensky orientovanou osadu na Golanských výšinách. Její vznik byl reakcí na tehdy uvažovaný plán usmíření mezi Izraelem a Sýrií, v jehož rámci mělo dojít na Golanech ke korekcím hranic a k předání některých odlehlých partíí pod kontrolu Sýrie. Tomuto záměru izraelští osadníci z Golanských výšin oponovali. V té době se uvažovalo o zřízení nové osady v lokalitě nazývané Micpe Dalijot (מצפה דליות), v jižní části Golan. Osadnické jádro už se připravovalo ve vesnici Ramat Magšimim. Jeho členové byli nyní vyzváni, aby místo toho odešli založit novou osadu na severní Golany, s cílem zmařit případné teritoriální ústupky. V květnu 1981 byla lokalita nynější vesnice Alonej ha-Bašan skutečně osídlena.\n\nV obci funguje zařízení předškolní péče o děti. Základní škola je v obci Chispin nebo ve městě Kacrin. V Chispin je také chlapecká ješiva (tedy střední náboženská škola). Přímo v Alonej ha-Bašan pak funguje speciální ješiva, která se zaměřuje na mládež s poruchami soustředění. V této ješivě studuje cca 80 žáků. V Alonej ha-Bašan je také synagoga, obchod se smíšeným zbožím a knihovna.\n\nMístní ekonomika je založena na zemědělství (včetně vinařství) a turistice. Zemědělstvím se zabývá cca polovina obyvatel. Vesnice původně fungovala jako mošav, a to konkrétně jeho kolektivněji organizovaná forma – mošav šitufi. V 90. letech 20. století ale prošla Alonej ha-Bašan procesem privatizace a nyní jde o takzvanou společnou osadu (Jišuv kehilati), bez výraznějšího kolektivního hospodaření. Zcela privátní je také nově plánovaná bytová výstavba. Poblíž obce byly instalovány větrné elektrárny.\n\nAlonej ha-Bašan je osadou s nábožensky založeným obyvatelstvem. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 359 lidí. Během roku 2014 populace klesla o 1,6 %.\n\n\n"}
{"id": "495555", "url": "https://cs.wikipedia.org/wiki?curid=495555", "title": "Krówki", "text": "Krówki\n\nKrówki ([krufki], singulár krówka [krufka], česky též nesprávně krovka, v polštině znamená \"kravička\") je tradiční polský druh sladkosti, karamelka s měkkou, obyčejně natahující se náplní. Na obalech některých krovek je mnohdy vyobrazena typická strakatá holštýnská kráva.\n\n"}
{"id": "495557", "url": "https://cs.wikipedia.org/wiki?curid=495557", "title": "Slivínko", "text": "Slivínko\n\nSlivínko je malá vesnice v okrese Mladá Boleslav, je součástí obce Dolní Slivno. Nachází se asi 1,3 km na jihozápad od Dolního Slivna. Je zde evidováno 28 adres. Trvale zde žije 60 obyvatel.\n\n"}
{"id": "495558", "url": "https://cs.wikipedia.org/wiki?curid=495558", "title": "Skyšice", "text": "Skyšice\n\nSkyšice je vesnice v okrese Mladá Boleslav, je součástí obce Domousnice. Nachází se asi 2,9 km na sever od Domousnic. Vesnicí protéká Řitonický potok.Vesnicí prochází silnice II/279. Je zde evidováno 54 adres. Trvale zde žije 30 obyvatel.\n\n\n"}
{"id": "495560", "url": "https://cs.wikipedia.org/wiki?curid=495560", "title": "Yusuf Saad Kamel", "text": "Yusuf Saad Kamel\n\nYusuf Saad Kamel ( ) narozen jako Gregory Konchellah (* 29. března 1983, Narok, Keňa) je bahrajnský atlet, jehož specializací je běh na středních tratích. Zejména poté běh na 800 a 1500 metrů.\n\nBahrajnské občanství má od roku 2003. Jeho otcem je Billy Konchellah, bývalý atlet, který se stal dvojnásobným mistrem světa (1987, 1991) na trati 800 metrů.\n\nJeho největším úspěchem se stal titul mistra světa v běhu na 1500 metrů v roce 2009.\n"}
{"id": "495561", "url": "https://cs.wikipedia.org/wiki?curid=495561", "title": "Dolní Bukovina", "text": "Dolní Bukovina\n\nDolní Bukovina je vesnice v okrese Mladá Boleslav, je součástí obce Horní Bukovina. Nachází se asi 0,7 km na východ od Horní Bukoviny. Vesnicí protéká Zábrdka. Je zde evidováno 111 adres. Trvale zde žije 64 obyvatel.\n\n"}
{"id": "495562", "url": "https://cs.wikipedia.org/wiki?curid=495562", "title": "Reálná sebeobrana", "text": "Reálná sebeobrana\n\nReálná sebeobrana (RS, případně SRS jako systém reálné sebeobrany, nebo RBSD z anglického \"\") je obecné označení pro sebeobranu zaměřenou na efektivní řešení skutečných konfliktů.\nToto striktní zaměření je určující pro obsah i pro způsob výcviku.\nZ toho plynou hlavní odlišnosti reálné sebeobrany od ostatních sebeobranných systémů, tradičních bojových umění nebo , které na moderní trendy nereagují.\nZjednodušeně lze říci, že výcvik reálné sebeobrany neprobíhá ve cvičebních úborech v tělocvičně, ale v běžném oděvu a v běžném prostředí - např. v dopravním prostředku, ve ztemnělém parku nebo v tlačenici.\nNeprocvičují se jen jednotlivé připravené útoky, ale celé typické situace (např. přepadení, znásilnění apod.).\n\nSystémy reálné sebeobrany vnímají konfliktní situace v širším kontextu.\nKromě samotných technik fyzického zneškodnění útočníka se proto věnují například i psychické, morální, zdravotnické nebo právní přípravě. \nReálná sebeobrana tak může uživatele provázet konfliktem ještě před samotným bojem (slovní kontakt, předcházení konfliktu), v jeho průběhu (fyzický kontakt), i po něm (řešení důsledků konfliktu).\n\nHlavním znakem výcviku RS je snaha o dosahování co nejreálnějších podmínek.\nCvičencům to totiž dává mnohem vyšší šanci úspěšně uplatnit sebeobranu v praxi.\nVyužívá se reálného prostředí, oděvu, cvičných nebo skutečných zbraní a široké škály .\n\nPojem reálná sebeobrana je poměrně mladý a neustálený.\nPokud se nějaký systém považuje za reálný (\"reality-based\"), neznamená to, že splňuje nějaká objektivně daná kritéria.\nČastěji jde spíše o deklaraci koncepce a směřování systému.\nRůzné systémy sebeobrany jsou na realitě založené do různé míry, ať už se za reálné považují, nebo nikoliv. Za jednoho z průkopníků RBSD je považován Jim Wagner (USA), který se oficiální výuce založené na těchto principech věnuje od r. 2003 (Reality Based Personal Protection, https://web.archive.org/web/20091225072648/http://www.jimwagnertraining.com/).\n"}
{"id": "495563", "url": "https://cs.wikipedia.org/wiki?curid=495563", "title": "Buda (Chocnějovice)", "text": "Buda (Chocnějovice)\n\nBuda je malá vesnice v okrese Mladá Boleslav, je součástí obce Chocnějovice. Nachází se asi 2,7 km na severovýchod od Chocnějovic. Je zde evidováno 11 adres. Trvale zde žije 9 obyvatel.\n\n"}
{"id": "495564", "url": "https://cs.wikipedia.org/wiki?curid=495564", "title": "Buřínsko 1.díl", "text": "Buřínsko 1.díl\n\nBuřínsko 1.díl je díl vesnice Buřínsko a evidenční část obce Chocnějovice v okrese Mladá Boleslav. Nachází se asi 1,5 km na sever od Chocnějovic. Vesnicí protéká Mohelka. Vesnicí prochází silnice II/277. Je zde evidováno 6 adres. Trvale zde žijí 4 obyvatelé.\n\n"}
{"id": "495565", "url": "https://cs.wikipedia.org/wiki?curid=495565", "title": "Lokomotiva 180", "text": "Lokomotiva 180\n\nLokomotiva řady 180 je elektrická lokomotiva na stejnosměrný proud určená především pro nákladní dopravu. V počtu dvou kusů ji vyrobila plzeňská firma Škoda v letech 1958 a 1959 pod továrním označením Škoda 23E. Jednalo se o prototypové stroje, na něž poté navázala výroba dalších typů lokomotiv.\n\nPoté co se ukázalo, že původní teze univerzální lokomotivy pro osobní i nákladní dopravu u řady 140 selhala kvůli nedostatečné tažné síle a výkonu, objednaly si ČSD nový typ lokomotivy s vyšším výkonem a šesti nápravami, které by lépe vyhovovaly náročným podmínkám na trati Praha – Košice. Původní provedení lokomotiv bylo se šesti elektromotory s výkonem 508 kW a převodovým poměrem pro rychlost 120 km/h. Přestože lokomotivy předvedly velmi dobré výkony a v dopravě těžkých rychlíků předčily slabší řadu 140, ukázalo se, že jejich výkon a tažná síla způsobuje hodně problémů s přetrháváním šroubovek (součást spojovacího ústrojí mezi vagony). Proto byly u jedné lokomotivy dosazeny nové motory s nižším výkonem 435 kW, které byly později dosazeny na lokomotivy řady 181 a na tomto stroji byly pro tento účel vyzkoušeny (celkový výkon lokomotivy poklesl na 2 610 kW). Druhé lokomotivě byl rovnou dosazen nový typ podvozku a výkon zůstal na 3 048 kW. Tím byla také oběma strojům snížena maximální rychlost na 90 km/h. Vzhledem k tomu že šlo o prototypové stroje, dále výroba nepokračovala a zdokonalená verze byla rovnou vyrobena pod novou řadou E 669.1 (181).\n\nKromě dvou prototypových strojů pro ČSD byly vyrobeny dva další téměř shodné pro Sovětský svaz (řada ČS2, tovární typ Škoda 25E). Na ně poté navázala sériová výroba.\n\nLokomotiva má ocelovou lokomotivní skříň po jedné straně s žaluziemi kvůli nasávání chladicího vzduchu (první použití tohoto systému v Československu). Pohání ji šest elektromotorů, pro každou nápravu jeden. Na obou koncích lokomotivní skříně jsou stanoviště strojvedoucího se čtyřdílnými čelními okny. Regulace výkonu je klasická odporová (principiálně shodná s řadou 140) – strojvedoucí vyřazováním rozjezdových odporů volí jednotlivé jízdní stupně a může tak regulovat výkon lokomotivy. Brzdová výstroj sestává z přímočinné a samočinné tlakové brzdy a zajišťovací ruční brzdy.\n\nLokomotivy byly od výrobce předány do depa Praha hlavní nádraží, kde podstoupily první zkoušky v rychlíkové dopravě. Po rekonstrukci a snížení rychlosti byly předány do České Třebové s určením pro těžkou nákladní dopravu. Zde se již naplno osvědčily a po boku novějších strojů sloužily bez problémů po mnoho let. První prototyp byl koncem 80. let odstaven a navržen na zrušení, ale v souvislosti s plánovanými oslavami 150 let železnice v České Třebové v roce 1995 prošel hlavní opravou s uvedením do původní podoby. Druhý stroj stále sloužil v běžné nákladní dopravě (především na tratích do Pardubic, Hradce Králové a Nymburka) a stejně jako „jednička“ obdržel historický nátěr. Takto byl příležitostně provozován až do roku 2001 a poté zařazen do muzejních sbírek. Dnes již není provozní a je uchováván v depozitáři NTM v Chomutově. Starší stroj zůstává v provozním stavu v České Třebové pro občasné historické jízdy.\n\nJako první šestinápravové elektrické lokomotivy ze Škody se staly oba stroje řady 180 základním kamenem vývoje těžkých nákladních lokomotiv minimálně na dvě desetiletí dopředu. Mnohá konstrukční řešení na nich poprvé vyzkoušená byla později s úspěchem využita v dalších typech, naopak některé principy (např. vícedílná čelní okna, koncepce chlazení) již znovu uplatněny nebyly. Přesto se po provedených úpravách staly spolehlivými a užitečnými pro nákladní vlaky. Vychází z nich novější řady 181, 182 a 183.\n\n\n"}
{"id": "495567", "url": "https://cs.wikipedia.org/wiki?curid=495567", "title": "Buřínsko 2.díl", "text": "Buřínsko 2.díl\n\nBuřínsko 2.díl je díl vesnice Buřínsko a evidenční část obce Chocnějovice v okrese Mladá Boleslav. Nachází se asi 1,6 km na severozápad od Chocnějovic. Osadou protéká říčka Mohelka a prochází silnice II/277. Jsou zde evidovány tři adresy. Trvale zde žije jeden obyvatel.\n\n"}
{"id": "495568", "url": "https://cs.wikipedia.org/wiki?curid=495568", "title": "Drahotice (Chocnějovice)", "text": "Drahotice (Chocnějovice)\n\nDrahotice ( \"\") je malá vesnice v okrese Mladá Boleslav, která spadá pod obec Chocnějovice. Nachází se asi 1,1 km na východ od Chocnějovic. Je zde evidováno 45 adres. Trvale zde žije 70 obyvatel.\n\nV katastrálním území Drahotice leží i Sovínky, Buda, Chlístov a místní část zvaná Červenice.\n\n\n"}
{"id": "495569", "url": "https://cs.wikipedia.org/wiki?curid=495569", "title": "Ouč", "text": "Ouč\n\nOuč ( \"\") je vesnice v okrese Mladá Boleslav, je součástí obce Chocnějovice. Nachází se asi 2,7 km na severozápad od Chocnějovic. Blízko vesnice protéká Malá Mohelka. Je zde evidováno 27 adres. Trvale zde žije 49 obyvatel.\n\n\n"}
{"id": "495570", "url": "https://cs.wikipedia.org/wiki?curid=495570", "title": "Abú Mena", "text": "Abú Mena\n\nAbú Mena bylo město, klášterní komplex a křesťanské poutní místo pozdně antického Egypta vzniklé okolo hrobu svatého Meny. Dnes se jedná o archeologickou lokalitu asi 45 kilometrů jihozápadně od Alexandrie. I přesto, že většina budov se nedochovala, některé objekty jako je bazilika jsou stále rozeznatelné. Nejvýznamnější stavbou celého komplexu byl tetrakonchos nad hrobem sv. Mena, který nechal zbudovat císař Justinián I. v 6. století.\n\nDíky své vysoké kulturní hodnotě byla Abú Mena v roce 1979 zařazena na seznam světového dědictví UNESCO. Následkem destruktivních účinků spodní vody je oblast od roku 2001 vedena i na seznamu světového dědictví v ohrožení.\n\n"}
{"id": "495572", "url": "https://cs.wikipedia.org/wiki?curid=495572", "title": "Rostkov", "text": "Rostkov\n\nRostkov je malá vesnice v okrese Mladá Boleslav, je součástí obce Chocnějovice. Nachází se asi 1,9 km na severozápad od Chocnějovic. Vesnicí protéká Malá Mohelka. Je zde evidováno 33 adres. Trvale zde žije 30 obyvatel.\n\nV katastrálním území Rostkov leží i Buřínsko 2.díl a Ouč.\n\n\n"}
{"id": "495573", "url": "https://cs.wikipedia.org/wiki?curid=495573", "title": "24 (rozcestník)", "text": "24 (rozcestník)\n\n24 může být:\n\n\n\n\n"}
{"id": "495574", "url": "https://cs.wikipedia.org/wiki?curid=495574", "title": "Sovenice (Chocnějovice)", "text": "Sovenice (Chocnějovice)\n\nSovenice ( \"\") je vesnice v okrese Mladá Boleslav, je součástí obce Chocnějovice. Nachází se asi 1,9 km na východ od Chocnějovic. Je zde evidováno 73 adres. Trvale zde žije 97 obyvatel.\n\n\n"}
{"id": "495575", "url": "https://cs.wikipedia.org/wiki?curid=495575", "title": "Doubravice (Katusice)", "text": "Doubravice (Katusice)\n\nDoubravice je malá vesnice v okrese Mladá Boleslav, je součástí obce Katusice. Nachází se asi 6,5 km na západ od Katusic. Je zde evidováno 25 adres. Trvale zde žije 26 obyvatel.\n\n"}
{"id": "495576", "url": "https://cs.wikipedia.org/wiki?curid=495576", "title": "Trnová (Katusice)", "text": "Trnová (Katusice)\n\nTrnová je malá vesnice v okrese Mladá Boleslav, je součástí obce Katusice. Nachází se asi 4,3 km na západ od Katusic.\n\nProchází tudy železniční trať Mladá Boleslav – Mělník, na které je zřízena zastávka \"Trnová\", a nachází se zde zastávka mikrobusu společnosti Kokořínský SOK s.r.o. Ve vesnici se nenachází žádný obchod. Obden v ní funguje pojízdná prodejna.\n\nJe zde evidováno 30 adres. Trvale zde žije 47 obyvatel.\n\n"}
{"id": "495577", "url": "https://cs.wikipedia.org/wiki?curid=495577", "title": "Valovice", "text": "Valovice\n\nValovice je malá vesnice v okrese Mladá Boleslav, je součástí obce Katusice. Nachází se asi 2,3 km na severozápad od Katusic. Je zde evidováno 21 adres. Trvale zde žije 52 obyvatel. Ačkoli jsou součástí obce Katusice, leží v katastrálním území obce Sudoměř.\n\n"}
{"id": "495579", "url": "https://cs.wikipedia.org/wiki?curid=495579", "title": "Helikónie", "text": "Helikónie\n\nHelikónie (\"Heliconia\") je rod rostlin z čeledi helikóniovité a jediný rod této čeledi..\n\nJsou to velké vytrvalé byliny s hlízami, dosahují asi 0,75–7 m výšky. Listy jsou jednoduché, někdy vytvářejí přízemní růžice, střídavé, dvouřadě uspořádané, dlouze řapíkaté, se srostlými listovými pochvami. Čepele jsou celokrajné eliptické až podlouhlé, žilnatina je zpeřená, z hlavní žíly šikmo odbočují postranní, které při okraji splývají v okrajovou žilku. Jsou to jednodomé rostliny s oboupohlavnými květy. Květy jsou uspořádány v květenstvích, hlavní osa je zřetelně kolénkatá a v z každého nodu ústí vrcholík květů (monochasium). Monochasium je podepřené velkým listenem člunkovitého tvaru, často nápadným a vybarveným, další menší listeny jsou pod jednotlivými květy. Květy jsou výrazně nesouměrné, zygomorfické. Okvětí se skládá z 6 okvětních lístků, z nichž 5 je srostlých a tvoří pětizubý až pětilaločný horní cíp, šestý lístek je volný. Celé to slouží k tomu, aby ani ptáci se silnějšími zobáky okvětí neroztrhli, rostliny jsou totiž opylovány pomocí ptáků (ornithogamie). Fertilních tyčinek je 5, šestá je přeměněna na někdy trochu petaloidní (napodobující korunu) staminodium, které kryje štěrbinu v okvětní trubce. Gyneceum je srostlé ze 3 plodolistů, je synkarpní, semeník je spodní. Plodem jsou peckovičky.\nJe známo 100-200 druhů, které jsou rozšířeny převážně v tropech Ameriky, méně i na Borneu, na Nové Guineji a na ostrovech v Tichém oceánu.\n\n\n \n"}
{"id": "495584", "url": "https://cs.wikipedia.org/wiki?curid=495584", "title": "Dobu", "text": "Dobu\n\nDobu je ostrov, který leží mezi ostrovy Fergusson (severně) a Normanby (jižně), poblíž jižního pobřeží východní Nové Guineje. Všechny tyto ostrovy jsou součáští D'Entrecasteauxových ostrovů.\n\nSamotní obyvatelé, Dobuané, patří mezi nejjižnější kmeny severozápadní Melanésie. Ostrov Dobu je tvořen především skálami vulkanického původu. Nevelké množství půdy nepatří k těm nejvýnosnějším typům a okolní vody neoplývají rybami. Místní obyvatelstvo proto musí tyto chudé zdroje v rámci svého přežití využít, jak nejlépe to jde.\n"}
{"id": "495585", "url": "https://cs.wikipedia.org/wiki?curid=495585", "title": "Kidmat Cvi", "text": "Kidmat Cvi\n\nKidmat Cvi ( קִדְמַת צְבִי, doslova „\"Cviho výspa\"“, podle Cvi Izaksona - צבי איזקסון, izraelského agronoma a zemědělského aktivisty, v oficiálním přepisu do angličtiny Qidmat Zevi, přepisováno též Kidmat Tzvi) je izraelská osada a vesnice typu mošava na Golanských výšinách v Oblastní radě Golan.\n\nNachází se v nadmořské výšce 485 metrů, cca 30 kilometrů severovýchodně od města Tiberias, cca 70 kilometrů severovýchodně od Haify a cca 137 kilometrů severovýchodně od centra Tel Avivu. Leží na západním úbočí střední části Golanských výšin, nedaleko střediska celého regionu - města Kacrin. Jižně od obce protéká vodní tok Nachal Mešušim, na severní straně je to údolí vodního toku Nachal Gilabon.\n\nNa dopravní síť Golanských výšin je Kidmat Cvi napojena pomocí lokální silnice číslo 9098, která pak ústí do silnice číslo 91.\n\nKidmat Cvi leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. V oficiálních statistických výkazech je jako rok založení vesnice udáván 1985. Podle jiných pramenů byla založena v roce 1981, ovšem tehdy ještě jako provizorní osada umístěná o několik kilometrů severněji, v místě nynější vesnice Kela Alon. Do své současné polohy se přemístila v létě roku 1988. Obec je organizována jako takzvaná mošava, tedy zemědělská vesnice bez kolektivních forem hospodaření, a jde o jedinou takovou obec na Golanských výšinách a o první sídlo tohoto typu založené v Izraeli od 30. let 20. století, kdy vznikla mošava (nyní město) Naharija. Předtím, než získala nová osada své oficiální jméno, bylo pracovně nazývána Ajin Šimšon -עין שמשון- podle nedaleké vysídlené syrské vesnice \"Ein al-Sumsum\".\n\nV obci funguje zařízení předškolní péče o děti. Základní škola je v obci Merom Golan, střední ve městě Kacrin. K roku 2004 se 40 ze 77 rodin žijících v Kidmat Cvi zabývalo zemědělstvím. Roste význam turistiky, včetně ekoturistiky. Působí zde i několik speciálních vinařství, například Bacelet ha-Golan s produkcí Cabernet Sauvignon nebo Asaf.\n\nKidmat Cvi je osadou se sekulárním obyvatelstvem. Jde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 333 lidí. Během roku 2014 klesla populace o 3,2 %.\n\n\n"}
{"id": "495590", "url": "https://cs.wikipedia.org/wiki?curid=495590", "title": "SRS", "text": "SRS\n\nSRS je zkratka s více významy:\n\n"}
{"id": "495594", "url": "https://cs.wikipedia.org/wiki?curid=495594", "title": "Ústava Republiky Slovinsko", "text": "Ústava Republiky Slovinsko\n\nÚstava Republiky Slovinsko (: Ustava Republike Slovenije) je nejvyšší právní předpis Slovinska přijatý 23. prosince 1991. Slovinská ústava má deset hlav a 174 článků.\n\nS postupným uvolňováním poměrů v socialistickém Slovinsku začaly diskuse o nové ústavě. Stávající republiková ústava z roku 1974 byla od září 1989 modifikována skoro stovkou dodatků, což se nejevilo dlouhodobě jako únosné. Již v dubnu 1988 vznikl ve spolupráci sociologů a spisovatelů návrh ústavy (sociologická ústava, resp. spisovatelská ústava), jejíž hlavním tématem byla existence samostatného na Jugoslávii nezávislého Slovinska. Druhý návrh ústavy pochází z března 1990 a bývá spojován především s koalicí DEMOS, ale na jeho přípravě se podíleli i představitelé postkomunistů. DEMOSovská ústava měla stejná východiska jako ústava spisovatelská, ale v návrhu byla patrná participace právníků.\nNa základě usnesení slovinského parlamentu z června 1990 započaly skutečné práce na nové ústavě. Vznikla skupina pro přípravu ústavy ve složení Franc Grad, Tine Hribar, Peter Jambrek, Tone Jerovšek, Matevž Krivic a Anton Petenič, koordinátorem skupiny byl Jambrek, odborným tajemníkem Miroslav Cerar mladší. Práce skupiny probíhala v hotelu Podvin, a tak se pro návrh ústavy dostalo označení Podvinská ústava. Ústava se inspirovala ústavami Německa, Bavorska a Rakouska. Text byl předložen politickým stranám k diskusi a dopracování. Strany měly zájem na udržení pozic, které jim poskytovala dosavadní ústava z roku 1974, a tak byla s předchozí ústavou nakonec zachována určitá kontinuita. Stranám se však nepodařilo pro odpor veřejného mínění prosadit nepřímou volbu prezidenta. Ústava byla přijata na první výročí referenda o samostatnosti Slovinska.\n\nSlovinská ústava začíná prohlášením, které definuje východiska ústavy. První hlava – Obecná ustanovení (\"Splošne določbe\") – klasifikuje Slovinsko jako demokratickou, právní a sociální republiku, ve které moc pochází z lidu. Hlava první pak dále upravuje územní jednotu a nedělitelnost, akcentuje lidská práva a svobody, prohlašuje oddělení státu od církve, upravuje státní symboly (vlajku, znak a hymnu), hlavní město a úřední jazyky. Do hlavy první byla později zapracována i obecná úprava přechodu práv na mezinárodní organizaci, což bylo učiněno v souvislosti se vstupem Slovinska do EU. Hlava druhá – Lidská práva a svobody (\"Človekove pravice in temeljne svoboščine\") – obsahuje katalog základních práv a svobod (rovnost před zákonem, nedotknutelnost lidského života, zákaz mučení, ochrana osobní svobody, uvalení a trvání vazby, ochrana osobních a osobnostních práv, právo na soudní ochranu, právo na opravné prostředky, presumpce neviny, záruky zákonného procesu, právo na soukromé vlastnictví aj.). Zvláštní úprava je věnována právům italské a maďarské národnostní skupiny a Romům. Hlava třetí – Hospodářské a sociální poměry (\"Gospodarska in socialna razmerja\") – upravuje zejména ochranu práce, vlastnictví, vyvlastnění a svobodu odborů. Nejrozsáhlejší je hlava čtvrtá – Státní zřízení (\"Državna ureditev\") – upravující Státní shromáždění, Státní radu, prezidenta, vládu, správu, obranu státu, soudnictví, státní zastupitelství, právní zastoupení a notářství. Hlava pátá – Samospráva (\"Samouprava\") – upravuje samosprávu v obcích, jiných místních společenstvích a v oblasti společenských aktivit. Hlava šestá – Veřejné finance (\"Javne finance\") – upravuje financování státní státu a samosprávy, daně, státní rozpočet a Účetní dvůr RS a Centrální banku. Hlava sedmá řeší Ústavnost a zákonnost (\"Ustavnost in zakonitost\"). Hlava osmá Ústavní soud (\"Ustavno sodišče\") a hlava devátá upravuje \"Řízení o změně ústavy\" (\"Postopek za spremembo ustave\"). Poslední desátá hlava upravuje Přechodná a závěrečná ustanovení (\"Prehodne in končne določbe\").\n\nOd přijetí ústavy bylo přijato sedm dodatků:\n\n\n"}
{"id": "495598", "url": "https://cs.wikipedia.org/wiki?curid=495598", "title": "HMS", "text": "HMS\n\nZkratka ze tří písmen H, M a S může mít více významů:\n\n\n\n\n\n"}
{"id": "495604", "url": "https://cs.wikipedia.org/wiki?curid=495604", "title": "Ladislav Menzel", "text": "Ladislav Menzel\n\nLadislav Menzel (13. června 1929 Praha – 11. července 1978 Praha) byl český filosof, žák Jana Patočky. Zabýval se především filosofickým dílem Immanuela Kanta. K jeho žákům patřil např. Jan Palach. Byl aktivista Klubu angažovaných nestraníků (KAN).\n\nVyučil se strojním zámečníkem a nástrojařem. Maturitu na gymnáziu získal po externím studiu v roce 1951. Dálkově absolvoval rovněž studium filozofie na FF UK (1963). Při studiu pracoval jako konstruktér, projektant, od roku 1963 byl odborným asistentem katedry dějin filozofie a logiky na FF MU, kde zároveň do roku 1969 učil. Zde se spřátelil s prof. PhDr. Pavlem Maternou, CSc. Od roku 1965 pracoval v Geologickém ústavu ČSAV v Praze. Dále učil na FF UK do roku 1969. Roku 1968 za pražského jara spoluzakládal Klub angažovaných nestraníků (KAN) spolu s Ing. Rudolfem Battěkem. V roce 1969 nastoupil do Ústavu teorie státu a práva ČSAV, odkud však musel za tzv. normalizace odejít. Poté pracoval v pražském Metrostavu do roku 1973. \n\nK přednáškové činnosti byl zván i do zahraničí, např. v roce 1966 vystoupil se svými přednáškami na univerzitách v Západním Berlíně, Bonnu a Darmstadtu. Poslední veřejné vystoupení měl na pohřbu Jana Patočky v březnu 1977, kde přednesl nekrolog. Patočkův pohřeb se stal významnou událostí protikomunistického odporu, proto byl záměrně manipulován a rušen, aby přišlo co nejméně lidí a nebylo slyšet proslov. Nejdříve bylo měněno datum a hodina pohřbu a přímo při pohřbu létala nad hřbitovem policejní helikoptéra a na Markétě tůrovali příslušníci Rudé hvězdy plochodrážní motocykly.\n\nByl ženatý a měl tři dcery. Jeho žena Zdenka pracovala jako redaktorka časopisu Potravinář, dokud nebyla vyzvána k vstupu do KSČ. Jelikož odmítla, musela z místa odejít.\n\nLadislav Menzel se zabýval zejména věcnou i historickou problematikou spjatou s filozofií Immanuela Kanta. V doslovu ke svému překladu Kantových Základů metafyziky mravů psal také o terminologických potížích, s nimiž se setkávají překladatelé Kantových textů. V té souvislosti připomněl i překlady a dílčí studie Antonína Papírníka, který u nás první přeložil Základy k metafyzice mravů (1910) a Kritiku praktického rozumu (1944).\n\n\n\n"}
{"id": "495605", "url": "https://cs.wikipedia.org/wiki?curid=495605", "title": "Býčina", "text": "Býčina\n\nBýčina je malá vesnice v okrese Mladá Boleslav, je součástí obce Kněžmost. Nachází se 2 km na západ od Kněžmostu. Vesnicí prochází silnice II/276. Je zde evidováno 15 adres. Trvale zde žije 36 obyvatel.\n\n"}
{"id": "495628", "url": "https://cs.wikipedia.org/wiki?curid=495628", "title": "Ortal", "text": "Ortal\n\nOrtal ( אוֹרְטַל, podle spojení jmen dvou okolních kopců: אביטל-Har Avital a בנטל-Har Bental, v oficiálním přepisu do angličtiny Ortal) je izraelská osada a vesnice typu kibuc na Golanských výšinách v Oblastní radě Golan.\n\nVesnice se nachází v nadmořské výšce 915 metrů. Leží cca 38 kilometrů severovýchodně od města Tiberias, cca 78 kilometrů severovýchodně od Haify a cca 145 kilometrů severovýchodně od centra Tel Avivu. Na dopravní síť Golanských výšin je napojena pomocí silnice číslo 91.\n\nOrtal leží na náhorní planině v severní části Golanských výšin. Jižně od vesnice vystupuje nad okolní krajinu hora Har Šifon, vedle ní stojí podobný kužel hory Har Josifon. Západně od vesnice pramení vodní tok Nachal Gilabon.\n\nOrtal leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena v roce 1978 jako další z kibuců v severní části Golan. Skupina budoucích osadníků se utvořila již v roce 1976. Původně uvažovali o osídlení lokality \"Tel Abu Katif\" (תל אבו קטיף), ale nezískali povolení ke zřízení trvalého sídla. V roce 1977 se proto aktivisté provizorně usadili v již existujícím kibucu Merom Golan, v budovách, které předtím využívala jiná skupina, jež mezitím odešla založit mošav Jonatan. V roce 1978 se pak přesunuli do nynější lokality, kde vznikla trvalá zemědělská vesnice - tehdy 27. izraelská osada na Golanech.\n\nV osadě fungují zařízení předškolní péče o děti. Základní škola je v sousední obci Merom Golan. Obyvatelé vesnice se zabývají převážně zemědělstvím a turistickým ruchem. Přímo v kibucu funguje turistická vesnička se 42 pokoji a 10 luxusními apartmány.\n\nOrtal je osadou se sekulárním obyvatelstvem. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 304 lidí. Během roku 2014 stoupla populace o 1,4 %.\n\n\n"}
{"id": "495641", "url": "https://cs.wikipedia.org/wiki?curid=495641", "title": "Tawa", "text": "Tawa\n\nTawa (\"Sluneční Bůh\" v mytologii Pueblů) byl asi 2 až 2,5 metru dlouhý a kolem 3,2 nebo až 15 kilogramů vážící teropodní dinosaurus, žijící na území dnešního Nového Mexika v USA (lokalita Ghost Ranch) v období svrchního triasu (asi před 215 až 213 miliony let). Byly objeveny dvě téměř kompletní kostry a části šesti dalších jedinců. Typový druh \"T. hallae\" byl objeven v roce 2004 a popsán paleontologem Sterlingem J. Nesbittem a jeho kolegy v prosinci roku 2009.\n\n\"Tawa\" vykazuje jak archaické anatomické znaky herrerasaurů, tak i vývojově odvozenější znaky pokročilejších teropodů. Je důkazem toho, že starší rody jako \"Herrerasaurus\" byly již pravými teropody a také dokládá, že dinosauři vznikli na území dnešní Jižní Ameriky a postupně se již diverzifikováni rozšířili po světě. \"Tawa\" je zřejmě sesterským taxonem skupiny Neotheropoda.\n\n\n"}
{"id": "495658", "url": "https://cs.wikipedia.org/wiki?curid=495658", "title": "Ejn Zivan", "text": "Ejn Zivan\n\nEjn Zivan ( עֵין זִיוָן nebo עין זיוון, podle jména nedaleké vysídlené syrské vesnice obývané čerkeskými muslimy \"Ein Alziwan\", jejíž jméno odkazovalo na místní druh obiloviny, v oficiálním přepisu do angličtiny En Ziwan, přepisováno též Ein Zivan) je izraelská osada a vesnice typu kibuc na Golanských výšinách v Oblastní radě Golan.\n\nVesnice se nachází v nadmořské výšce 960 metrů, cca 43 kilometrů severovýchodně od města Tiberias, cca 85 kilometrů severovýchodně od Haify a cca 155 kilometrů severovýchodně od centra Tel Avivu, na náhorní plošině v severní části Golanských výšin, na jižním úbočí hory Har Avital (הר אביטל) a severozápadně od hory Har Bnej Rasan, na které stojí Golanská větrná farma. V okolí se nacházejí prameniště vodního toku Nachal Zavital. Obec je situována jen cca 2 kilometry od nárazníkového pásma, které odděluje území pod kontrolou Izraele a Sýrie.\n\nNa dopravní síť Golanských výšin je napojen pomocí silnice číslo 91 (západní směr) a silnice číslo 98 (severojižní směr).\n\nEjn Zivan leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato obec byla založena už v lednu 1968 na místě vysídlené syrské vesnice Ein Alziwan.\n\nPrvní osadníci sem přišli 23. ledna 1968. Podle zprávy vypracované roku 1977 pro Senát Spojených států amerických byl počet obyvatel Ejn Zivan odhadován na 350. Obyvatelé byli stoupenci Izraelské strany práce. Celková plocha obce byla udávána na 5000 dunamů (5 kilometrů čtverečních).\n\nObyvatelstvo se zabývá zemědělstvím. Pěstuje se zde víno a okolo vesnice se rozkládají ovocné sady. Příjmy obce zároveň zajišťuje turistický ruch. Je zde 30 pokojů pro hosty. Kibuc prošel jako jeden z prvních v Izraeli už v roce 1992 privatizací a funguje nyní již téměř bez kolektivního hospodaření. Sice jde stále formálně o kibuc, ale jeho členové si rozdělují výdělky podle odvedené práce. Nově příchozí obyvatelé už pak jsou ryze soukromými rezidenty.\n\nV obci nejsou školská zařízení. Předškolní péče o děti je zajištěna v sousedních vesnicích Ortal nebo Merom Golan. V Merom Golan je i základní škola. V Ejn Zivan funguje obchod se smíšeným zbožím a plavecký bazén.\n\nEjn Zivan je osadou se sekulárním obyvatelstvem. Jde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 280 lidí. Během roku 2014 stoupla populace o 11,1 %.\n\n\n"}
{"id": "495663", "url": "https://cs.wikipedia.org/wiki?curid=495663", "title": "Goodman", "text": "Goodman\n\nPříjmení Goodman [\"gudmen\"] nosí tyto osobnosti:\n\n"}
{"id": "495670", "url": "https://cs.wikipedia.org/wiki?curid=495670", "title": "Abramelinova magie", "text": "Abramelinova magie\n\nKniha posvátné magie mága Abramelina je středověký grimoár, založený na příběhu egyptského mága jménem Abramelin, který předal svou nauku o magii Abrahamovi z Wormsu, německému Židu, o kterém se předpokládá, že žil v letech 1362-1458. Soustava magie této knihy získala popularitu v 19. a 20. stol. Díky překladu Samuela Lidella MacGregora Matherse se rozšířila v Hermetickém řádu Zlatého úsvitu (Golden Dawn) a později v mystickém systému Thelema (založeném Aleistrem Crowleym v r. 1904).\n\nMathers použil pro svůj překlad nejmladší rukopisnou kopii, která obsahuje mnoho chyb a vynechávek. Pozdější anglický překlad Georga Dehna a Stevena Gutha založený na ranějším a kompletnějším zdroji, je odbornější a úplnější. Dehn určil jako autora Abramelinovy knihy rabína Jakova Moelina (hebr. יעקב בן משה מולין; ca. 1365-1427), německo-židovského talmudistu.\n\nGrimoár je koncipován jako svého druhu dopisní novela nebo autobiografie, v níž Abraham z Wormsu popisuje svoji cestu z Německa do Egypta a odhaluje Abramelinova magická a kabalistická tajemství svému synu Lamechovi. Text je datován rokem 1458.\n\nPříběh vypráví o předání magických a kabalistických arkán Abrahamem z Wormsu jeho synovi a sděluje, jak dospět k jejich uskutečnění. Abraham popisuje, že našel mága Abramelina žijícího v poušti nedaleko egyptského města Arachi (Araki) na břehu Nilu. Abramelinův dům stál na pahorku obklopeném stromy. Byl egyptským mágem a naučil Abrahama mocnou formu kabalistické magie. Byl úctyhodného věku a velmi zdvořilý a přívětivý. Nikdy se nehádal, jen vyžadoval úctu k Bohu vedoucí k dobrému životu a odmítal zlo pocházející z hromadění bohatství a statků.\nAbramelin získal od Abrahama slib, že se vzdá falešných dogmat a bude žít způsobem božího Zákona. Poté dal Abrahamovi dva rukopisy k opsání, žádaje za ně deset zlatých s úmyslem rozdělit je mezi 72 chudých v Arachi. Po jeho návratu o patnáct dní později, když byl ochoten zaplatit tuto almužnu, si Abramelin vyžádal od Abrahama slib, že bude sloužit a bát se Boha a bude žít a zemře v jeho nejsvětějším Zákoně. Poté Abramelin předal Abrahamovi „Božské vědění“ a „Opravdovou magii“ sepsanou ve dvou rukopisech, které měl následovat a předat jen těm, které dobře znal.\n\nKniha existuje v podobě šesti rukopisů a rané tištěné edice. Provenience textu nebyla ještě definitivně určena. Nejranější rukopis má dvě verze, datované kolem roku 1608, psané německy a nyní se nacházející ve Wolfenbüttelu. Jiné dva rukopisy jsou v Drážďanech, datované kolem roku 1700 resp. 1750.\n\nPrvní tištěná verze vyšla německy roku 1725 v Kolíně nad Rýnem v tiskárně Petera Hammera. Částečná hebrejská kopie se našla v Bodleianově knihovně v Oxfordu a je datována okolo roku 1740. Jeden rukopis dříve existoval v \"Bibliothéque de l´Arsenal\" v Paříži, instituci založené roku 1797. Francouzská kopie se ztratila, ale je dostupná na mikrofilmu.\n\nVšechny německé kopie textu se skládají ze čtyř knih: autobiografického úvodu o cestě Abrahama z Wormsu do Egypta, knihy kombinující náměty z korpusu praktické Kabaly (včetně některých, které se vyskytují v německo-židovském grimoáru nazývaném „Šestá a sedmá kniha Mojžíšova“) a dvou knih magie předaných Abramelinem Abrahamovi. Známý anglický překlad od S. L. MacGregora Matherse z francouzského pařížského rukopisu obsahuje jenom tři ze čtyř knih. Hebrejská oxfordská verze je omezena na jedinou knihu, bez dalších odkazů.\n\nZe všech dosud existujících zdrojů jsou odborníky považovány za původní německé rukopisy chované ve Wolfenbüttelu a v Drážďanech. Podle respektovaného kabalistického učence Gershoma Scholema byla hebrejská oxfordská verze přeložena z němčiny. Analýza pravopisu a jazyka použitého ve francouzském rukopise jej řadí do 18. stol. a jedná se pravděpodobně také o překlad z němčiny. Ačkoliv autor cituje z židovské knihy Žalmů, použitá verze není hebrejská, spíše je z latinské Vulgáty, překladu Bible pořízené ve své době římsko-katolickou církví.\nNěmecký esoterický učenec Georg Dehn zastával názor, že autorem Knihy Abramelinovy magie byl rabín Jakob Moelin (יעקב בן משה מולין; ca. 1365-1427), německo-židovský talmudista a posek (autorita židovského práva). (Dehn, Georg: \"The Book of Abramelin: A New Translation.\" transl. by Steven Guth. Ibis Publishing, 2006.)\n\nText popisuje složitý rituál, jehož smyslem je získat poznání a spojení se Strážným andělem. Přípravy jsou komplikované a dlouhé. Všechny německé texty uvádějí jako délku operací, nutnou ke kontaktu s Andělem, osmnáct měsíců, pouze v Mathersově překladu iniciační fáze soustavné práce trvá jen šest měsíců.\n\nBěhem tohoto období se mág musí denně modlit před východem slunce a opět po jeho západu, má dlít o samotě a nerozptylovat se. Během přípravné fáze platí plno omezení: dodržení pohlavní zdrženlivosti, zákaz alkoholu a nutnost vést své obchody spravedlivě a čestně.\n\nPoté, co je přípravná fáze zdárně dokončena, se mágův Strážný anděl zjeví, aby odhalil arkánum.\n\nJakmile je vše dokonáno, mág přistupuje k evokaci dvanácti Vládců a Knížat pekel (Lucifera, Satana, Leviathana ad.) a jejich podřízených. Tak nad nimi získá ve svém vlastním mentálním světě kontrolu a vypudí jejich negativní vliv ze svého života. Tito duchové pošlou množství služebných duchů (čtyři hlavní služebníky a několikrát více podřízených, podle souboru magických čtvercových talismanů zobrazených v Abramelinově čtvrté knize).\n\nMágovy cíle, pro něž mohou být démoni použiti, jsou typické pro všechny grimoáry: praktikovi je slíbena schopnost najít zakopané poklady, získat přízeň v lásce, schopnost magického letu, dosáhnutí neviditelnosti – toť malá ukázka z nabízených možností.\n\nMagické čtverce jsou charakteristické speciálními instrukcemi pro rozvedení těchto operací, jako je např. recept na olej pro pomazání (viz Exodus 30), oblíbený u ceremoniálních mágů pod jménem Abramelinův olej. Je zde popsáno ještě několik dalších pomůcek – Laterna magica, magická hůlka z mandlové větve, recept pro vykuřovadlo známé dnes jako Abramelinovo kadidlo (viz také Exodus 30), různé roucha, čtvercový nebo sedmistranný tác ze stříbra nebo vosku atd.\n\nProtože operace zahrnuje evokaci démonů, Abramelinův postup byl použit v goetické magii (zvláště v její evropské tradici). Ačkoliv původním záměrem textu je vyvolání Strážného anděla, moderní práce na subjektu bere na zřetel také goetický aspekt.\n\nPraktická Abramelinova magie (Kniha III francouzského textu a Knihy III a IV německého originálu) se soustřeďuje na soubor talismanů tvořených magickými čtverci, které se podobají tradičním magickým čtvercům, ačkoliv na rozdíl od nich používají namísto číslic písmena. Běžné slovní čtverce slouží jako puzzle nebo jako učební pomůcka studentům. V Abramelinově kontextu se jedná o více mystické pojetí, kdy každý čtverec obsahuje slova nebo jména, která se vztahují k magickému účinku konkrétního čtverce. Podobají se známému Sator Arepo Tenet Opera Rotas, alternativní verzi, kterou můžeme také nalézt mezi Abramelinovými čtverci.\n\nNapř. čtverec nazvaný „chůze pod vodou po jakouliv dobu“ obsahuje slovo MAIAM (מים nebo ماء), hebrejské a arabské slovo voda. Čtverec pro hledání pokladů a klenotů začíná slovem TIPHARAM (תפארת, varianta TIPHERET), což znamená v hebrejštině zlatý kruh a je to zároveň jméno sféry Krásy na Kabalistickém stromě života.\n\nV roce 1897 byla britským okultistou Samuelem L. MacGregorem Mathersem do angličtiny přeložena \"Kniha posvátné magie mága Abramelina\". Magie popsaná v tomto grimoáru byla přijata Hermetickým řádem Zlatého úsvitu, jehož byl Mathers hlavou.\n\nBritský okultista Aleister Crowley, v té době člen řádu, začal přípravy na vyvolání anděla podle Abramelinových instrukcí, ale opustil tento záměr, aby asistoval Mathersovi během řádového rozkolu v roce 1901.\n\n\"Kniha posvátné magie mága Abramelina\" měla hluboký význam pro Crowleyho, zakladatele Thelemy. Když vyvinul tento mystický systém, poznání a spojení se Strážným andělem se stalo základním úkolem každého adepta. Bylo pojato do vlastního konceptu Thelemy, kde „Skutečnou vůli“ (True Will), kterou lze popsat jako jedinou posvátnou předurčenost anebo cestu života, si nelze uvědomit bez kontaktu se Strážným andělem. Ačkoliv Crowley hodlal vytvořit svůj vlastní rituál pro jeho vyvolání, usoudil, že adept může víceméně dosáhnout tohoto mystického stavu mnoha způsoby; fundamentální koncept ale zůstává Abramelinův.\n\nV roce 1906 se Crowley rozhodl nahradit Abramelinovu operaci takovou, kterou by mohl uskutečnit během cesty se svou ženou Rosou Kellyovou a jejich malou dcerkou do Číny. Zaznamenal první vize zářící postavy, která ho přijala do Řádu Stříbrné hvězdy a poté mu poskytla drastickou mystickou zkušenost, takže uvážil, že získal poznání a spojení se svým Strážným andělem. Nicméně si nebyl jist rolí, kterou v této zkušenosti sehrálo užívání hašiše a tak v roce 1908 znovu provedl v Paříži celou operaci bez jeho užití.\n\nPozději Crowley prohlašoval, že Abramelinovu operaci úspěšně dokončil, ale výsledek jeho experimentu nenabízel síly k hledání pokladů, neviditelnosti, létání a úspěchu v lásce. Proto přiřadil k Abramelinově operaci zjevení Knihy zákona a vyhlásil „Horův aeon“ započatý během jeho cesty s Kellyovou do Egypta v roce 1904.\n\nOd doby Mathersova překladu je \"Kniha posvátné magie mága Abramelina\" stále populární u anglosaských ceremoniálních mágů a okultistů zajímajících se o hermetickou kabalu, křesťanskou kabalu a grimoáry. Brožované vydání v době obrozeného zájmu o hermetismus během 70. let přineslo knihu nové generaci čtenářů a mnoho osob se pokusilo v souvislosti s Thelemou a Zlatým úsvitem i mimo ně o zvládnutí Abramelinovy operace tak, jak je popsána nebo zkusili experimentovat s magickými čtverci a Abramelinovými formulemi z textu.\n\nExistuje několik důležitých rozdílů mezi původními rukopisy a Mathersovou edicí. Za prvé, jedna ze čtyř knih ve francouzském rukopise chybí. Za druhé, Mathers udává jako dobu trvání operace šest měsíců, naproti tomu všechny další zdroje měsíců osmnáct. Za třetí, pravděpodobnou chybou v překladu je, že Mathers změnil jednu ze složek Abramelinova oleje: konkrétně uvádí galangal (kořen asijské rostliny \"Alpinia galangal\") namísto původní rostliny puškvorce (\"Acorus calamus\"). Olej v německých rukopisech také obsahuje skořici (\"Cinnamomum aromaticum\") a více se podobá biblickému receptu na Svatý olej pomazání. Rozdíly mezi recepty způsobují několik důležitých změn v charakteristice poživatelnosti, vůně, působení na pokožku a duchovní symbolice. Za čtvrté, jména společných duchů se někdy i značně odlišují. Za páté, u Matherse je 242 magických čtverců, zatímco v německém originále jich je 251. Mnoho ze čtverců v Mathersově překladu není zcela vyplněno a to je asi hlavní rozdíl od německých pramenů.\n\nNěmecký překlad připsaný Abrahamovi z Wormsu a editovaný Georgem Dehnem byl publikován v roce 2001 v edici Araki. V této verzi je čtvrtá kniha obsažena a Mathersův galangal je opraven na puškvorec (ačkoliv ne v anglickém překladu). Všech 251 magických čtverců je kompletních. Anglický překlad Dehnovy edice byl vydán v roce 2006 americkým vydavatelem Nicholasem Haysem.\n\nMathers, Samuel Liddell MacGregor: Abramelinova magie. v překladu Petra z Vlkova. OLDM, Stránka 2008. ISBN 978-80-904245-0-0\n"}
{"id": "495684", "url": "https://cs.wikipedia.org/wiki?curid=495684", "title": "Mezonet", "text": "Mezonet\n\nMezonet (z francouzského \"maisonette\" – domeček) je velký vícepodlažní byt umístěný v bytovém domě.\n\nStavebně se může jednat o propojení dvou bytů nad sebou vnitřním schodištěm (rekonstrukce starších bytových domů), propojení nejvyššího patra s podkrovím (podkrovní vestavby) nebo předem plánovanou nadstavbu na ploché střeše objektu (u novostaveb).\n\nObvyklá dispozice je kuchyně spojená s jídelnou, obytným prostorem a příslušenství v dolním patře, několik ložnic a druhá koupelna v horním.\n\nV mezonetu se spojují výhody bydlení v bytě a domě. Především je oddělena privátní část bytu (ložnice) od té takzvaně společenské. Mezonetový byt často skýtá krásný výhled díky velkým oknům a často také terase. Výhodou je i klid mimo dosah přízemního hluku.\n"}
{"id": "495688", "url": "https://cs.wikipedia.org/wiki?curid=495688", "title": "Curych hlavní nádraží", "text": "Curych hlavní nádraží\n\nCurych hlavní nádraží (německy , zkráceně , do roku 1893 ) je největším železničním nádražím Švýcarska. Na nádraží jsou vypravovány vlaky tuzemské i mezistátní do sousedících zemí (Německo, Itálie, Francie a Rakousko) i do zemí vzdálenějších (Česko, Maďarsko, Balkán). Se svými více jak 2 915 vlakovými pohyby za den je jedním z nejvíce frekventovaných nádraží na světě. Jako koncová stanice první švýcarské železniční trati \"Spanisch-Brötli-Bahn\" patří k nejstarším ve Švýcarsku.\n\nNádražní budova leží v 1. curyšském okrsku na Starém městě (Altstadt), v blízkosti ústí řeky Sihl do Limmatu, naproti Švýcarskému zemskému muzeu. Kolejiště se rozprostírá do délky cca 4 km západním směrem.\n\nDenně využije nádraží mezi 300 000 až 500 000 cestujících. Nádraží je otevřeno celodenně s krátkou noční pauzou. Nejvíce vlaků odjíždí a přijíždí západním směrem do Bernu, Baselu a Ženevy. První vlaky vyjíždí před pátou hodinou ranní, poslední okolo jedné v noci. V pátek a v sobotu je možné využít i nočních spojů S-Bahn Zürich.\n\nDenně je vykonáno 2 915 vlakových jízd, z toho 2 607 jízd osobních vlaků, tzn. jeden vlak za cca 25 sekund. Kolejiště je 4 km dlouhé, délka kolejí je okolo 100 km. V kolejišti je 791 výhybek, 177 hlavních a 799 trpasličích návěstidel.\n\nCuryšské hlavní nádraží lze rozdělit do tří částí: Hlavní hala v úrovni terénu, na halu navazující přistavěné nádraží Sihlpost, podzemní průjezdné nádraží pro S-Bahn Museumstrasse a rovněž podzemní Nádraží SZU. Číslování kolejí má historické pozadí. Koleje 1 a 2 byly roku 1933 odstraněny a se zprovozněním dráhy SZU-Bahn znovu zprovozněny. Nádraží Museumstrasse je číslováno jako pokračování kolejí v hale. Koleje 51 až 54 se nacházejí na nádraží Sihlpost, které bylo vystavěno jako provizorium, ale stalo se důležitou součástí provozu S-Bahn.\n\nVe výstavbě je nyní nádraží Löwenstrasse, které bude druhým průjezdným podzemním nádražím.\n\nJako hlavová stanice bojovalo toto nádraží vždy s nedostatkem nástupištních hran. Proto již od roku 1902 nepřijíždí vlaky do původní \"Nádražní haly\", ale do roku 1933 přistavěné \"Querhalle\", respektive navazující \"Gleishalle\". V hale je 16 kolejí (od roku 1990 značeny jako koleje 3–18), sloužících k odbavení dálkových i části regionálních vlaků ze Švýcarska a všech vlaků ze zahraničí (EuroCity, Cisalpino, TGV, ICE a CityNightLine).\n\nChronický nedostatek hran přinutilo vedení SBB v šedesátých letech k naplánování výstavby podzemního průjezdného nádraží. Následovala desetiletí stavebních úprav nádraží.\n\nV rámci projektu Bahn 2000 byly roku 1995 kromě jiného prodlouženy koleje 3–9 na délku 420 m. Přitom byly provedeny i přípravné práce pro výstavbu druhého průjezdného nádraží, které je dnes ve výstavbě právě pod těmito kolejemi. Po ukončení prací byly zahájeny práce na rekonstrukci podchodu «Passage Sihlquai».\n\nRoku 1990 bylo zprovozněno \"Nádraží Museumstrasse\". Nástupiště se nacházejí v podzemí na severním okraji hlavní haly naproti Švýcarskému zemskému muzeu pod Muzejní ulicí. Se svými čtyřmi kolejemi je nádraží klíčovým pro S-Bahn. Trasa pokračuje tunelem Hirschengrabentunnel pod řekou Limmat a Starým městem k nádraží Stadelhofen, kde se napojuje na pravobřežní \"jezerní\" dráhu vedoucí do oblasti Zürcher Oberland a do Winterthuru.\nVedle vlaků S-Bahn zajíždí do nádraží od roku 1999 některé vlaky ICE z trati Gäubahn vedoucí do Stuttgartu.\n\nNa jižním konci nádražního areálu, pod Nádražním náměstím, leží v podzemí pod nákupním centrem ShopVille dvě koleje trati Sihltal Zürich Uetliberg Bahn (koleje 1 a 2). Vlaky společnosti integrované do systému S-Bahn jako linka S4 jezdí do oblasti Sihlského lesa (Sihlwald) (Na trati Sihlwald-Sihlbrugg není provozována od prosince 2006 pravidelná osobní doprava). Vlaky linky S10 jezdí do Uetlibergu.\n\nZ důvodů odlehčení hlavní haly od vlaků S-Bahn byly jižně od koleje č. 3 vybudována nástupiště se čtyřmi kolejemi (51–54). Koleje jsou mírně vyosené vůči kolejím hlavní haly a po dostavbě nádraží \"Löwenstrasse\" v roce 2013 budou odstraněny.\nVedle osobního nádraží se nacházely poštovní koleje poštovního třídícího centra Sihlpost. V tomto třídícím centru byl v březnu 2008 ukončen provoz a začátkem roku 2009 bylo spolu s poštovním nádražím demolováno. Zachována byla budova pošty Sihlpost, která i nadále zůstává hlavní curyšskou poštou.\n\nV polovině roku 2014 by mělo být otevřeno nové podzemní průjezdné nádraží «Bahnhof Löwenstrasse», které umožní na trase Altstetten–Zürich HB–Oerlikon přímé jízdy dálkových vlaků přes Curych ve směrech západ-východ a sever-jih. Odpadnou tím úvraťové jízdy vlaků z levobřežní trati okolo Curyšského jezera ve směru Oerlikon. Kromě čtyř nových kolejí (31–34) bude vybudován také pět km dlouhý tunel Weinbergtunnel.\n\nV místě současného přednádraží se nacházelo seřaďovací nádraží, které bylo po otevření nového ranžíru Zürich-Limmattal mezi Dietikonem a Spreitenbachem zrušeno. V místě se nacházely také dílny SBB. Prostor prošel v posledních letech v rámci projektu Bahn 2000 výraznou přestavbou. Mostní a tunelové stavby pomohly odstranit část křižujících se cest na zhlaví hlavního nádraží. Zbylé koleje slouží především jako odstavné pro soupravy osobních vlaků. V místě se nachází také lokomotivní depo F.\n\nKolejiště v tomto prostoru je domovem nejrozsáhlejší populace ještěrek na sever od Alp a prostor je chráněn jako přírodní park. Nachází se zde také populace kobylek a divokých včel.\n\nZ důvodů snížení počtu odstavných kolejí v prostoru přednádraží bylo vybudováno nové odstavné a údržbové zařízení Herdern mezi nádražími Curych Hardbrücke a Altstetten. Sestává z jedné dvojkolejné haly údržby, jedné jednokolejné haly pro čištění a průjezdné myčky. Pro odstavování vlaků S-Bahn a samostatných vozů slouží 23 kolejí dlouhých cca 200 m, pro odstavování celých souprav 11 kolejí délky 400 m. Prostor se nachází severozápadně od hlavního nádraží a vedou pod ním čtyři koleje trati do Altstetten.\n\nZ curyšského hlavního nádraží jsou vedeny následující trasy mezistátních a vnitrostátních vlaků dálkové dopravy\n\n\n\nHlavní nádraží je centrálním uzlem systému S-Bahn od zprovoznění v květnu 1990. Některé linky projíždějí nádražím Museumstrasse a navazujícím tunelem Hirschengrabentunnel. Linky z levého břehu Curyšského jezera do Oerlikonu používaly dříve hlavní halu a od jara roku 2003 nádraží Sihlpost. Po zprovoznění nádraží Löwenstrasse budou i tyto linky využívat toto nové podzemní nádraží.\n\nU nádraží mají zastávky linky tramvají a trolejbusů podniku Verkehrsbetriebe Zürich (VBZ). Hlavní nádraží je jedním z nejdůležitějších uzlů tramvajové dopravy ve městě.\n\nU nádraží staví linky:\n\nTramvaje: 3, 4, 6, 7, 10, 11, 13, 14\n\nTrolejbusy: 31, 46\n\nDíky centrální poloze se stalo nádraží nejdůležitějším přestupním uzlem Švýcarska. V taktové dopravě, zavedené roku 1982, je Curych bodem, od kterého se celý jízdní řád odvíjí. Také zpoždění a mimořádnosti v tomto uzlu se přenášejí do celé sítě.\n\nVlaky dálkové dopravy přijíždějí a odjíždějí v každou celou a v půl. Při zpoždění čekají přípoje maximálně 3 minuty s výjimkou některých mezinárodních vlaků a vlaků odjíždějících v pozdních večerních hodinách. Vlaky S-Bahn také nečekají, dálkové vlaky na zpožděné vlaky S-Bahn čekají také 3 minuty.\n\nProvoz v kolejišti je řízen z centrálního stavědla. Řízení provozu je rozděleno na část osobního nádraží, část přednádraží a část přilehlých traťových úseků. Vlakové cesty jsou stavěny počítačem na základě přednastavených cest v případě normálního provozu (bez zpoždění a mimořádností) automaticky. Dispečeři optimalizují vlakové cesty pouze v nutných případech, tak aby maximalizovali počet současných jízd. Manuálně se staví okolo 5000 cest posunu.\n\nProvoz na kolejích v hlavové části je řízen třemi dispečery:\n\nDalší dispečer řídí provoz vlaků S-Bahn, tedy traťový úsek Stettbach - Zürichbergtunnel - Stadelhofen a dále až po Hardbrücke a také pravobřežní trať do Küsnachtu u Stadelhofenu.\n\nProstor přednádraží řídí dispečeři Západ (West) a Přednádraží (Vorbahnhof). Středem přednádraží vede tzv. jižní vjezd (Südeinfahrt), kterým projíždí většina vlaků ze směru Altstetten. V prostoru přednádraží se nachází přejezd přes 12 kolejí, který však není veřejný a obvykle je uzavřen.\n\nKolejiště v prostoru údržby Herdern je řízeno vlastním stavědlem, které řídí skupiny kusých kolejí 400, 800 a 900. Dále řídí také propojení ve směru Hardbrücke (koleje S-Bahn), přesmyk Střed ve směru přednádraží a propojovací kolej do Altstetten. Dále řídí také bývalé stavědlo Sever se skupinami J (Ida) a H (Heiri) a vjezdem do prostoru údržby G, řízeným dozorčím.\n\nV centrálním stavědlu se nachází také dispečink dálkového řízení tratí Curych – Thalwil – Pfäffikon SZ a Thalwil – Zug – Cham.\n\n\n"}
{"id": "495696", "url": "https://cs.wikipedia.org/wiki?curid=495696", "title": "Karel Aliger", "text": "Karel Aliger\n\nKarel Aliger (9. září 1916, Ústí nad Orlicí – 28. května 1984, Česká Třebová) byl český umělecký fotograf.\n\nKarel Aliger v roce 1958 vystoupil z družstva \"Fotografia\" a nastoupil do propagačního oddělení českotřebovské \"Perly\", kde pracoval až do smrti. V roce 1960 se stal vítězem mezinárodní soutěže fotografií s textilní tematikou. V letech 1962 - 1965 vystudoval při zaměstnání podnikovou technickou školu národního podniku \"Orgatex\" (umělecko-průmyslová škola s výtvarným zaměřením) a později v letech 1969 - 1978 působil jako externí učitel na místní LŠU - obor fotografie. Fotografoval Českou Třebovou a její okolí. Pravidelně obesílal fotografické soutěže, kde získal řadu významných cen. Fotografie zveřejnil v publikaci \"Česká Třebová 1278-1978\". Roku 1991 vydalo Městské muzeum monografii „\"Karel Aliger a jeho Česká Třebová\"“.\n\n\n"}
{"id": "495704", "url": "https://cs.wikipedia.org/wiki?curid=495704", "title": "Merom Golan", "text": "Merom Golan\n\nMerom Golan ( מְרוֹם גּוֹלָן, doslova „\"Výšiny Golan\"“, v oficiálním přepisu do angličtiny Merom Golan) je izraelská osada a vesnice typu kibuc na Golanských výšinách v Oblastní radě Golan.\n\nVesnice se nachází v nadmořské výšce 990 metrů, cca 45 kilometrů severovýchodně od města Tiberias, cca 85 kilometrů severovýchodně od Haify a cca 157 kilometrů severovýchodně od centra Tel Avivu. Merom Golan leží na náhorní plošině v severní části Golanských výšin, na úbočí hory Har Bental (הר בנטל). Severně od vesnice se z náhorní planiny zvedá pahorek Har Bar'on.\n\nObec je situovaná jen cca 4 kilometry od nárazníkového pásma, které odděluje území pod kontrolou Izraele a Sýrie. Na dopravní síť Golanských výšin je obec napojena pomocí silnice číslo 98 (severojižní směr) a lokální silnice číslo 959, která vede na západ.\n\nMerom Golan leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato osada byla založena jako vůbec první na Golanských výšinách, v červenci 1967.\n\nOsadníci se nejprve nastěhovali do opuštěné základny syrské armády v lokalitě Aleika (עלייקה) jižně od opuštěného syrského města Kunajtra. Pak se přesunuli blíže k městu Kunajtra. K tomuto přesunu došlo v listopadu 1967. V této fázi se osada pracovně nazývala קיבוץ גולן - Kibuc Golan. V letech 1969-1973 byla tato provizorní osada opakovaně ostřelována syrskou armádou. V březnu 1972 se obyvatele přestěhovali do nynější lokality. Během Jomkipurské války byla vesnice dočasně obsazena syrskou armádou a poničena. Do samotné osady ale Syřané nepronikli.\n\nPodle zprávy vypracované roku 1977 pro Senát Spojených států amerických byl počet obyvatel osady Merom Golan odhadován na 700. Obyvatelé byli stoupenci Izraelské strany práce. Celková plocha obce byla udávána na 4500 dunamů (4,5 kilometrů čtverečních). Merom Golan plní roli střediskové obce pro sekulární osady v severní části Golanských výšin. V obci funguje předškolní péče o děti a základní škola Avital (אביטל). Sídlí zde zdravotní středisko a zubní klinika. Dále je tu k dispozici ordinace zvěrolékaře, veřejná knihovna, nákupní středisko a sportovní komplex včetně plaveckého bazénu. Obyvatelé se zabývají zemědělstvím a pracují v turistickém ruchu.\n\nMerom Golan je osadou se sekulárním obyvatelstvem. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 661 lidí. Během roku 2014 stoupla populace o 2,8 %.\n\n\n"}
{"id": "495705", "url": "https://cs.wikipedia.org/wiki?curid=495705", "title": "MTB", "text": "MTB\n\nKombinace písmen M, T a B může mít několik významů:\n\n"}
{"id": "495710", "url": "https://cs.wikipedia.org/wiki?curid=495710", "title": "The Phantom Agony", "text": "The Phantom Agony\n\nThe Phantom Agony je první album nizozemské symfonic metalové skupiny Epica, které vyšlo 5. června 2003. V roce 2013 vyšla k desátému výročí kapely reedice alba se třemi bonusovými písničkami a bonusovým diskem.\n\n\nReedice 2013 – bonusové skladby\n\n\nNa albu \"The Phantom Agony\" pokračuje koncept Marka Jansena \"The Embrace That Smothers\". Koncept začíná na debutovém albu kapely After Forever - \"Prison of Desire\" a končí na třetím albu Epicy - \"The Divine Conspiracy\". Koncept se zabývá nebezpečím organizovaného náboženství.\n\nTexty toho alba jsou většinou založeny na základě událostí, které se udály v průběhu psaní alba.\n\n\n\n\n\n"}
{"id": "495713", "url": "https://cs.wikipedia.org/wiki?curid=495713", "title": "Abramelin", "text": "Abramelin\n\nAbramelin byla australská death metalová kapela, která byla založena roku 1988 v Melbourne kytaristou Davidem Abbottem pod původním názvem Acheron. V roce 1994 se přejmenovala na Abramelin, aby nedocházelo k záměně s americkou death/black metalovou skupinou Acheron.\n\nZanikla v roce 2002.\n\n\n\n\n\n\n\n"}
{"id": "495715", "url": "https://cs.wikipedia.org/wiki?curid=495715", "title": "Tuenti", "text": "Tuenti\n\nTuenti je sociální síť, založená v Madridu, založená na systému pozvánek. Často bývá označována jako „španělský Facebook“. Slovo Tuenti vyslovované španělsky zní jako Twenty vyslovované v angličtině. Stránky jsou v současné době zaměřeny na španělské uživatele a aktuálně jsou přístupné pouze těm, kteří byli pozváni.\n\nTuenti má vlastnosti mnoha běžných sociálních sítí. Umožňuje uživatelům založit si profil, nahrávat fotky, umisťovat odkazy na videa, spojovat se s přáteli a nedávno byl přidán i chat. Na rozdíl od podobných sociálních sítí, které jsou zaměřeny na bannerovou reklamu, Tuenti reklamu neobsahuje.\n\nU zrodu v roce 2006 stáli: Zaryn Dentzel, Kenny Bentley, Adeyemi Ajao, Felix Ruiz a Joaquín Ayuso de Pául.\n\nVýkonný ředitel Dentzela hlavní programátor Bentley měli před svým příchodem do Španělska zkušenosti s pracemi na sociálních sítích ve Spojených státech amerických.\n\nOrganizace má v současné době zaměstnance ze zemí celého světa, včetně Španělska, Spojených států amerických, Německa, Polska, Spojeného království a Portugalska.\n\nStatistiky Google Zeitgeist 2009 týkající se slov, jež nabyly nejrychlejšího nárůstu světového vyhledávání ukázaly, že Tuenti figuruje na třetím místě. V roce 2008 stejná statistika ukázala, Tuenti jako 4. nejrychleji rostoucí vyhledávání a Alexa Internet rating ukázal stránku jako šestou nejvíce navštěvovanou španělskou stránku.\n\n"}
{"id": "495725", "url": "https://cs.wikipedia.org/wiki?curid=495725", "title": "Coelom", "text": "Coelom\n\nCoelom, označovaný také pravá tělní dutina, je dutina vznikající při vývoji mnohých živočichů, obklopená buňkami mezodermálního původu.\n\nV nejranějších stadiích embryonálního vývoje odpovídá v podstatě dutině uvnitř blastuly (tzv. blastocoel), v té době je však obklopena ektodermem a entodermem a označuje se „pseudocoelom“ nebo nepravá tělní dutina. Až později dojde u coelomátních živočichů k vystlání této dutiny mezodermem a mluví se o pravé tělní dutině, tedy coelomu. Coelom přitom vzniká dvěma základními způsoby:\n\nKolem celého enterocoelního coelomu obratlovců je peritoneální membrána čili pobřišnice. Z vnější strany se pobřišnice nazývá parietální peritoneum, na vnitřní straně je viscerální peritoneum, mezi nimi je mesenterium. U těch nižších obratlovců (ryby, obojživelníci, část plazů) je coelom rozdělen na dvě dutiny: na dutinu perikardovou, kde je srdce, a dutinu pleuroperitoneální, kde jsou další orgány včetně plic. U ostatních obratlovců (jako jsou savci či ptáci) se dutina pleuroperitoneální rozděluje vedví a vznikají tak celkem tři coelomové dutiny: perikardová, pleurální a peritoneální. Mezi posledními dvěma zmíněmými dutinami je vazivová přepážka, u savců navíc s prvky svaloviny (bránice). Dále u samců často vzniká skrotální (šourková) coelomová dutina.\n\nU člověka rovněž vzniká coelom enterocoelního typu. Čtvrtý týden se stěna coelomu rozdělí na osrdečníkovou, pohrudniční a pobřišniční dutinu.\n"}
{"id": "495729", "url": "https://cs.wikipedia.org/wiki?curid=495729", "title": "Zákonodárné sbory Slovinska", "text": "Zákonodárné sbory Slovinska\n\nZákonodárné sbory ve Slovinsku vznikly po druhé světové válce. Do roku 1953 byl slovinský parlament jednokomorový, v letech 1953 až 1963 dvoukomorový, poté do roku 1974 pětikomorový a v letech 1974 až 1991 tříkomorový. Dnes se pod pojmem parlament souhrnně označuje Státní shromáždění a Státní rada, které jsou však ústavně konstruovány bez podřazení pod společný subjekt. Současný slovinský parlament je z obecného hlediska nastaven jako nedokonalý dvoukomorový s výraznou převahou dolní komory (Státního shromáždění). Jen právě dolní komora je z pohledu ústavního práva skutečným parlamentem.\n\nV čele zákonodárných sborů a jejich komor stál vždy předseda, v letech 1946 až 1953 pak ještě existoval i kolektivní orgán – Prezídium Skupščiny. V letech 1953 až 1974 byl předseda Skupščiny zároveň nejvyšším představitelem republiky. V současnosti má svého předsedu Státní rada i Státní shromáždění.\n\nSlovinské zákonodárné sbory sídlí od roku 1959 v budově od architekta Vinko Glanze v Lublani.\n\n\"Ústavodárné shromáždění Lidové republiky Slovinsko\" (), které bylo nejvyšším orgánem státní moci ve Slovinsku, se poprvé sešlo 18. listopadu 1946 a jeho hlavním úkolem byla příprava republikové ústavy.\n\nPo přijetí ústavy – 16. ledna 1947 – bylo Ústavodárné shromáždění přeměněno na \"Lidové shromáždění LRS\" (). Do roku 1953 bylo shromáždění jednokomorové. Účinností ústavního zákona č. 3/53 UL LRS 12. února 1953 se stalo shromáždění dvoukomorovým – jeho komory byly \"Republiková rada\" () a \"Rada výrobců\" (). Do Republikové rady byli členové voleni v obcích a městech na základě rovného, všeobecného a přímého hlasování. Do Rady výrobců byli voleni poslanci, kteří pracovali v oblasti výroby, dopravy a obchodu.\n\nObě komory byly rovnoprávné zejména při rozhodování ve věcech změny ústavy, společenského plánu, přijímaní právních předpisů v oblasti hospodářství, práce a sociálního zabezpečení, prodloužení mandátu a poslaneckých náhrad. Komory zasedaly samostatně s výjimkou případů, kdy rozhodovaly ve věcech volby předsedy a členů vlády (výkonného výboru) a soudců Nejvyššího soudu nebo o změně ústavy. Obě komory zřizovaly své výbory a mohly interpelovat výkonný výbor.\n\n9. dubna 1963 bylo Lidové shromáždění Lidové republiky Slovinsko přejmenováno na \"Shromáždění Socialistické republiky Slovinsko\" () a mělo pět komor: \"Republikovou radu\" () jako radu delegátu občanů obcí, \"Hospodářskou radu\" (), \"Osvětově-kulturní radu\" (), \"Sociálně-zdravotnickou radu\" () a \"Organizačně-politickou radu\" () jako radu delegátů pracovních organizací.\n\nShromáždění SRS mohlo mimo jiné rozhodovat o změně ústavy, hranic, mohlo přijímat právní předpisy a vyhlašovat referendum, určovat směr slovinské politiky, rozhodovat ve věcech společenského plánu, volit své funkcionáře, volit předsedu a členy výkonného výboru (vlády), předsedu a soudce Ústavního soudu, Nejvyššího soudu či rozhodovat o otázkách obecného zájmu.\n\nRevize ústavy v roce 1974 definovala Skupščinu SRS jako nejvyšší orgán v otázkách práv a povinností republiky. Od roku 1974 do účinnosti ústavy z roku 1991 měl slovinský parlament tři komory: \"Sociálně-politickou komoru\" (), do které se volilo klasickým způsobem, \"Komoru občin\" (), která reprezentovala územní členění Slovinska, a \"Komoru odborů\" (nebo též Komora sdružené práce; ), do které nepřímo volili příslušníci odborů a různých profesních svazů.\n\nV letech 1988 až 1990 přijala Skupščina (ještě ovládaná komunisty) sérii ústavních dodatků, které mimo jiné posilovaly postavení republiky uvnitř federace, rušily vedoucí úlohu strany a legalizovaly další politické subjekty. Ideologický odklon od zásad, na nichž stála avnojská Jugoslávie, symbolizovalo vypuštění adjektiva socialistická z názvu republiky 7. března 1990. V dubnu 1990 proběhly podle původních volebních předpisů první svobodné volby po druhé světové válce: do Sociálně-politické komory všeobecné a přímé, do Komory odborů a Komory občin se volilo na základě delegačního principu nepřímo. S účinností od 23. června 1990 bylo shromáždění přejmenováno na \"Shromáždění Republiky Slovinsko\" (). Na podzim 1990 byl přijat zákon o referendu. První referendum proběhlo 23. prosince 1990 a rozhodovalo se v něm o dalším setrvání Slovinska v Jugoslávii. Pro samostatnost se vyjádřilo 88,2 % voličů při 92 % volební účasti.\n\n25. června 1991 vystoupila Republika Slovinsko ze Socialistické federativní republiky Jugoslávie, když Skupščina na společném zasedání všech tří komor přijala Deklaraci o nezávislosti, ústavní zákon o samostatnosti a nezávislosti Republiky Slovinsko a několik dalších ústavních dodatků. Z důvodu obav ze zákroku federálních orgánů byl akt vyhlášení nezávislosti uskutečněn již o den dříve, než se původně plánovalo. 2. října 1991 potvrdilo společné zasedání všech komor Skupščiny úmysl nabýt nezávislost okamžitě, jakmile uplyne tříměsíční moratorium smluvené Brionskou deklarací. Moratorium vypršelo 8. října 1991, kdy Slovinsko definitivně získalo svou nezávislost na Jugoslávii.\n\n23. prosince 1991 přijala slovinská Skupščina novou ústavu a volbami do Státního shromáždění 6. prosince 1992 zanikla. V současnosti existuje \"Státní shromáždění\" () a \"Státní rada\" (), které jsou systematicky oddělené.\n\nTříkomorovou Skupščinu vystřídal jednokomorový parlament s prvky dvoukomorového systému, kde vedle Státního shromáždění existuje nepravá horní komora – Státní rada. Slovinský ústavní systém však často bývá nevhodně bez dalšího označován za dvoukomorový. Slovinská ústava nevytváří konstrukci parlamentu, ale hovoří samostatně o Státním shromáždění a Státní radě a o parlamentu jako takovém hovoří jen v nadpisu článku 93 (Parlamentní vyšetřování). Oba subjekty jsou důsledně označovány jako státní.\n\n\"Státní shromáždění\" (nebo též Státní sbor či Státní sněmovna) je voleno na čtyřleté období a je dle ústavy centrem politické moci ve Slovinsku. Státní shromáždění má devadesát členů, z nichž osmdesát osm kandiduje individuálně v 88 nominačních jednotkách a zbývající dva zastupují národnostní menšiny (Italy a Maďary). Shromáždění bylo ustaveno v roce 1992. Státní shromáždění fakticky nastoupilo do pozice, kterou dříve zastávala Sociálně-politická komora. Volby do Státního shromáždění se konaly v letech 1992, 1996, 2000, 2004 a 2008.\n\nPrvní volby do Státního shromáždění se konaly v roce 1992 a uspělo v nich osm stran, celkově propadlo 17,69 % hlasů, což bylo zatím nejvíce. Vítězství si připsala Liberálnědemokratické strana (LDS; po r. 1994 Liberální demokracie Slovinska) Janeze Drnovšeka, který sestavil i vládu. Volby znamenaly prohru stran bývalé koalice DEMOS. Předsedou Státního shromáždění se stal nejprve Herman Rigelnik (LDS), po něm Jožef Školč (LDS). Kromě liberálů (22 křesel) se do Státního shromáždění dostali Slovinští křesťanští demokraté (SKD; 15 křesel), Sjednocená kandidátka (ZL; 14 křesel), Slovinská národní strana (SNS; 12 křesel), Slovinská lidová strana (SLS; 10 křesel), Demokratická strana (DS; 6 křesel), Zelení Slovinska (ZS; 5 křesel) a Sociálnědemokratická strana Slovinska (SDSS; 4 křesla). Ve shromáždění zasedali ještě dva poslanci národnostních menšin. Koalice byla tvořena LDS, SKD, ZL a SDS. Koalici v dubnu 1994 opustila SDSS a od ledna 1996 byla koalice menšinovou, když ji opustila i ZL. Státní shromáždění v tomto volebním období přijalo 575 zákonů.\n\nVolby v roce 1996 skončily patem, pravice i levice (podpořená zástupci menšin) měly shodně po 45 křeslech. Liberální demokracie Slovinska (LDS) měla 25 poslanců, SLS 19, SDSS 16, SKD 10, Sjednocená kandidátka sociálních demokratů (ZLSD) 9, Demokratická strana důchodců Slovinska (DeSUS) 5 a SNS 4 křesla. V hlasování o důvěře 9. ledna 1997 ale Drnovšek získal většinu 46 hlasů, když pro něj hlasoval i Ciril Pucko, který den předtím opustil klub SKD. V nové situaci se SLS rozhodla vstoupit do koalice. Institut konstruktivní nedůvěry fakticky neumožňoval odvolání Drnovšeka, který v tomto volebním období vytvořil odlišnou vládní a parlamentní koalici, když ve vládě seděli ministři za jiné politické subjekty (LDS, SLS, DeSUS) než ty, které ve Státním shromáždění schvalovaly klíčové zákony (LDS, ZLSD, DeSUS, SNS, menšinoví poslanci). Předsedou Státního shromáždění byl ve druhém volebním období Janez Podobnik (SLS). V dubnu 2000 se spojila SLS s SKD a ministři za SLS opustili Drnovšekovu vládu. Drnovšek, který neměl povinnost po odchodu ministrů znovu žádat o důvěru, plánoval doplnit vládu zástupci své LDS a přitom spoléhal na svou parlamentní většinu i oporu v prezidentu Kučanovi. Drnovšekovi rivalové se rozhodli najít svého kandidáta a Drnovšekovi vyjádřit konstruktivní nedůvěru – nabídku nejprve odmítl guvernér Národní banky France Arhar, nakonec byl vybrán ekonom Andrej Bajuk. Když první dvě kola hlasování v dubnu 2000 o důvěře Bajukovi skončila pro pravici neúspěchem, obrátila se jejich pozornost k zástupcům národnostních menšin (přívrženci Drnovšeka), které obvinili ze záměrné destabilizace situace ve Slovinsku a navrhovali omezení jejich práv. Třetí kolo se konalo s několikadenním odstupem a skončilo výsledkem 46:44 pro Bajuka, když pro něj hlasovali dva blíže neznámí poslanci z levicového tábora. Pozice Bajukovy vlády nebyla vůbec jednoduchá a jediné téma, na kterém se koaliční strany shodly, byla čistka ve státním aparátu a státních podnicích. Bajukova vláda prohrávala také v průzkumech veřejného mínění. Navíc rozpory uvnitř SLS+SKD vyústily v odchod části členů – včetně premiéra Bajuka – a vznik nové křesťanskodemokratické strany: Nové Slovinsko – Křesťanská lidová strana (NSi). I ve zbytku volebního období byl předsedou Janez Podobnik. Za druhé volební období bylo přijato 633 zákonů.\n\nDalší volby se konaly v říjnu 2000 a přinesly vítězství LDS. Drnovšek získal důvěru v listopadu 2000 a jeho vláda byla tvořena LDS, ZLSD a SLS+SKD. Podporu měla vláda také v Demokratické straně důchodců Slovinska (DeSUS), která ale jako malá strana nezískala žádný post ve vládě. Po zvolení Drnovšeka prezidentem se premiérem stal Anton Rop a vládu opustila SLS+SKD. Ve Státním shromáždění měla LDS 34 křesel, SDSS 11, ZLSD 11, SLS 9, NSi 8 a po čtyřech křeslech měly DeSUS, SNS a Strana mladých Slovinska (SMS); dvě místa patřila zástupcům menšin. Předsedou Státního shromáždění v letech 2000 až 2004 byl Borut Pahor a poté, když byl Pahor zvolen v roce 2004 do Evropského parlamentu, Franc Horvat. Ve třetím volebním období bylo přijato 679 zákonů.\n\nVe volbách v roce 2004 zvítězila Janšova Slovinská demokratická strana (SDS; dřívější SDSS), ale rozložení křesel mezi pravici a levici skončilo stejně jako v roce 1996 patem (45:45). SDS měla 29 poslanců, LDS 23, ZLSD 10, NSi 9, SLS 7, SNS 6, DeSUS 4 a dvě křesla patřila zástupcům menšin. Po několikatýdenních jednáních byla vytvořena koalice pravicovými SDS, SLS, NSi a levicovou stranou DeSUS. Předsedou Státního shromáždění byl France Cukjati (SDS). V první polovině roku 2008 předsedalo Slovinsko Radě Evropské unie.\n\nVolby v roce 2008 přinesly vítězství Sociálním demokratům (SD), LDS například získala jen něco málo přes pět procent. Propad LDS byl způsoben jejím rozkolem v roce 2007, kdy část jejich členů a příznivců přešla do strany Zares. Sociální demokraté měli 29 křesel, SDS 28, DeSUS 7 a po pěti mandátech měly SNS, LDS a koalice SLS a SMS. Po ohlášení volebních výsledků byla zahájena jednání o koalici mezi SD, SLS a DeSUS. SLS se však po vnitrostranickém hlasování rozhodla odejít do opozice. Ani účast DeSUS nebyla jistá poté, co předseda SD Pahor odmítl možnost, aby funkci ministra obrany nadále zastával předseda DeSUS Karl Erjavec. Nakonec se Erjavec spokojil s postem ministra životního prostředí (vládu opustil v únoru 2010). Předsedou Státního shromáždění byl od listopadu 2008 Pavel Gantar (Zares). V průběhu roku 2011 se však dosavadní vládní koalice začala rozkládat, čemuž přispěla i neúspěšná referenda. Vládu opustila v dubnu 2011 po třech měsících ve funkci ministryně bez portfeje odpovědná za místní samosprávu a regionální politiku Duša Trobec Bučan (DeSUS), v květnu 2011 pak koalici opustila i samotná strana DeSUS s odůvodněním, že není brána za rovnocenného partnera. Ve vládě ale zůstal jeden z nominantů strany – prof. dr. Roko Žarnić. Počátkem června pak vládu opustil i Gregor Golobič (Zares), ostatní ministři zastupující Zares opustili vládu na konci června 2011. U příležitosti oznámení demise zbývajících ministrů za Zares se dosavadní předseda Státního shromáždění Gantar nechal slyšet, že funkci předsedy opustí 1. září 2011 i on, nakonec tak učinil již o den dřív – 31. srpna 2011. Nový předseda Ljubo Germič (LDS) byl zvolen 2. září 2011. Výkon ministerských funkcí uprázdněných po odchodu DeSUSu, Zaresu a Katariny Kresal (LDS) převzali ostatní ministři včetně premiéra Pahora. Premiér Pahor navrhl Státnímu shromáždění 20. září 2011 jména nových ministrů, avšak hlasy poslanců Slovinské demokratické strany, Slovinské lidové strany, Slovinské národní strany, DeSUSu a šesti poslanců strany Zares nebyl návrh přijat, čímž Pahorova vláda padla. Prezident Danilo Türk rozpustil Státní shromáždění v pátek 21. října 2011 minutu po půlnoci a současně rozhodl o konání předčasných voleb, které se uskuteční 4. prosince 2011.\n\nVolby do Státního shromáždění se uskutečnily 4. prosince 2011 a přinesly vítězství nově vzniklé strany lublaňského župana Zorana Jankoviće, na druhém místě skončila pravicová Slovinská demokratická strana Janeze Janši, třetí Sociální demokraté. Z bývalé koalice se do Státního shromáždění nedostal Zares a Liberální demokracie Slovinska, do Státního shromáždění se nedostala ani doposud opoziční Slovinská národní strana. Dne 21. prosince 2011 byl zvolen nový předseda Státního shromáždění – Gregor Virant (DLGV), kterého podpořily hlasy poslanců NSi, SLS, DLGV, SDS, Desus a národnostních skupin. Dne 5. ledna 2012 navrhl slovinský prezident Türk do funkce premiéra předsedu vítězné strany – Zorana Jankoviće, avšak v hlasování 11. ledna 2012 mu chyběly 4 hlasy. Poprvé v dějinách Slovinska se tak stalo, aby vítěz voleb nebyl zvolen premiérem. Poté se prezident Türk nechal slyšet, že do druhého hlasování navrhne slovinského ekonoma a mj. i člena dozorčí rady ČSOB Marka Voljče. Tomu nicméně politické strany, s výjimkou Pozitivne Sloveniji, podporu nenaznačily. Dne 25. ledna 2012 předsedové SDS, DLGV, SLS a Desus a předsedkyně NSi předložili prezidentu republiky návrh podepsaný padesáti poslanci těchto stran na jmenování Janeze Janši premiérem. Premiérem byl Janša zvolen 27. ledna 2012, jeho vláda se ujala úřadu 10. února 2012\n\nItalskou národnostní menšinu zastupuje od roku 1992 Roberto Battelli, maďarskou menšinu v letech 1992 až 2008 zastupovala Maria Pozsonecová a od roku 2008 László Göncz.\n\n\"Státní rada\", nepravá horní komora, reprezentuje sociální, hospodářské, profesionální a místní zájmy. Má čtyřicet členů volených na pět let. Volba probíhá odděleně pro každou skupinu. Státní rada má vůči Státnímu shromáždění právo veta, které ale bývá ve většině případů přehlasováno. Z hlediska politologie je státní rada subjektem reprezentujícím korporativní a regionální zájmy. Státní rada byla pojata podle příkladu Senátu Svobodného státu Bavorska. Fakticky Státní rada nastoupila na místo Komory sdružené práce a Komory obcí bývalé Skupščiny. Postavení Státní rady je velmi slabé a jedná se spíše o konzultační orgán než o horní komoru parlamentu.\n\nVolby do Státní rady jsou nepřímé a nejsou rovné. Členové Státní rady jsou voleni sbory volitelů, které volí zastupitelé místní samosprávy a zástupci profesních zájmů. Seznamy volitelů se předkládají volební komisi. Zástupce profesních organizací mohou volit i cizinci, kteří vykonávají hospodářskou aktivitu ve volebním obvodě. Volby vyhlašuje předseda Státního shromáždění. Pokud v průběhu volebního období dojde k uvolnění mandátu, konají se doplňovací volby. Pokud ale dojde k uvolnění mandátu v posledních šesti měsících volebního období, zůstane mandát neobsazený.\n\nVolby ve sborech volitelů jsou tajné a ve všech sborech musejí proběhnout v jednom týdnu. Voleb se musí zúčastnit většina volitelů, pokud se tak nestane, koná se do týdne nové shromáždění, kde již počet volitelů nehraje roli. Na průběh voleb dohlíží pětičlenný volební výbor zvolený z řad volitelů. Každý volitel může vybrat tolik jmen, kolik kandidátů může jeho organizace zvolit. Zvítězí ten kandidát, který má největší počet hlasů, v případě shody rozhoduje los.\n\nV listopadu 1946 bylo zřízeno \"Prezídium Ústavodárné skupščiny Lidové republiky Slovinsko\", které sestávalo z předsedy, nejvýše tří místopředsedů, tajemníka a nejvýše sedmnácti členů. V okamžiku přijetí první slovinské ústavy v lednu 1947 byl předsedou Prezídia Josip Vidmar, místopředsedy byli Edvard Kocbek a Stane Kavčič, členy Prezídia byli Edvard Kardelj, Boris Kidrič, Miha Marinko, Josip Rus, Marijan Brecelj, Ivan Maček, Oton Župančič, Tone Fajfar, Franc Leskošek, Zoran Polič, Jaka Avšič, Janez Hribar, Angelca Ocepek, Tone Dolinšek a Rudolf Hribernik. Existovala také pozice předsedy Skupščiny, kterou do roku 1953 zastával Ferdo Kozak. V letech 1953 až 1974 byl předseda Skupščiny také nejvyšším představitelem Slovinska. Funkci předsedy postupně vykonávali Miha Marinko, Vida Tomšičová, Viktor Avbelj, Ivan Maček, Sergej Kraigher, Tone Kropušek, Marijan Brecelj, Milan Kučan, Vinko Hafner a Miran Potrč. Po prvních svobodných volbách v dubnu 1990 se předsedou Skupščiny stal France Bučar, který ale již bývá řazen mezi předsedy Státního shromáždění Republiky Slovinsko.\n\nPo Bučarovi zastávali funkci předsedy Státního shromáždění Herman Rigelnik, Jožef Školč, Janez Podobnik, Borut Pahor, Franc Horvat, France Cukjati a od roku 2008 Pavel Gantar. Prvním předsedou Státní rady se stal ústavní právník Ivan Kristan, v dalších letech vykonávali funkci předsedy Tone Hrovat, Janez Sušnik a v poté Blaž Kavčič.\n\nV roce 2011 byl v souvislosti s vládní krizí krátce předsedou Státního shromáždění Ljubo Germič, po volbách v roce 2011 se předsedou Státního shromáždění stal Gregor Virant a v roce 2012 se novým předsedou Státní rady stal Mitja Bervar. V důsledku rozkladu Janšovy koalice odstoupil v lednu 2013 ze své funkce Gregor Virant, kterého vystřídal nejstarší člen Státního shromáždění Jakob Presečnik z SLS.\n\nÚstavodárná skupščina neměla své vlastní sídlo. Lidové shromáždění pak sídlilo v neoklasicistním paláci architekta Venceslava Vadlava, který byl zakoupen za desetinu své skutečné ceny, a občasně ke svým schůzím využívalo i budovu Slovinské filharmonie. V roce 1949 byl vypracován projekt \"Katedrály svobody\" od architekta Jože Plečnika, jenž sice nebyl realizován, ale do budoucna posloužil jako emblém Státní rady a jako motiv na slovinskou deseticentovou eurominci.\n\nV srpnu 1955 bylo vydáno stavební povolení na výstavbu budovy Lidového shromáždění od architekta Vinko Glanze. Nové sídlo bylo otevřeno 19. února 1959 projevem předsedy skupščiny Miha Marinky. Náklady na výstavbu přesáhly částku jedné miliardy dinárů.\n\nModerně pojatá budova se nachází na Šubičevově ulici v Lublani. Na vstupním portálu jsou sochy alegorizující pracující lid od sochařů Zdenka Kaliny a Karla Putriha. Uvnitř budovy se architekt Glanz pokusil výběrem použitých materiálů a jejich užitím a zpracováním dosáhnout dokonalosti, což je projev Plečnikovy školy. Před Velkou dvoranou, kde se odehrávají plenární zasedání, se nachází vyobrazení dějin Slovinců od malíře Slavka Pengova.\n\nV roce 1991 převzal parlament také sousední objekt z roku 1879 na Tomšičevově ulici, kde do té doby sídlil ústřední výbor Svazu komunistů Slovinska. Dnes v této budově sídlí především poslanecké kluby. V roce 2000 byla zrekonstruována Velká dvorana sídla na Šubičevově ulici, kde se odehrávají plenární zasedání Státního shromáždění. V letech 2007 a 2008 došlo k rekonstrukci malé a velké dvorany objektu na Tomšičevově ulici.\n\nBudova Parlamentu (Zgradba parlamenta) je dnes sídlem Státní rady, která zasedá v Malé dvoraně, i Státního shromáždění, které zasedá ve Velké dvoraně.\n\n\n\n"}
{"id": "495731", "url": "https://cs.wikipedia.org/wiki?curid=495731", "title": "Gibraltařané na Madeiře", "text": "Gibraltařané na Madeiře\n\nEvakuace civilního obyvatelstva z britské kolonie Gibraltar proběhla v červenci a srpnu 1940. \n\nBylo to v době nebezpečí invaze nacistického Německa na Gibraltar. Během tří týdnů, počínajíc 21. červencem 1940, bylo na Madeiru přesunuto na 2000 lidí. Byli ubytováni hlavně v hotelech a internátech ve Funchalu a okolí. Zůstali zde do konce 2. světové války. Místní obyvatelé je přijali přátelsky.\n\nNa památku této události byla ve funchalském parku Santa Catarina instalována mramorová pamětní deska.\n"}
{"id": "495733", "url": "https://cs.wikipedia.org/wiki?curid=495733", "title": "Lashinda Demusová", "text": "Lashinda Demusová\n\nLashinda Demusová (* 10. března 1983 Inglewood, Kalifornie) je americká atletka. Je mistryní světa (2011) a dvojnásobnou vicemistryní světa (2005, 2009) na čtvrtce s překážkami.\n\nPrvního úspěchu dosáhla v roce 2002 na juniorském mistrovství světa v Kingstonu, kde získala zlatou medaili. Reprezentovala na olympiádě v Athénách v roce 2004, kde v semifinálovém běhu skončila s časem 54,32 s jako první nepostupující do finále. Na mistrovství světa 2005 v Helsinkách vybojovala stříbrnou medaili, když nestačila jen na Rusku Julii Pečonkinovou. V roce 2005 v Monaku a 2006 ve Stuttgartu vyhrála světové atletické finále.\n\nV roce 2008 se vrátila po mateřské dovolené na atletické ovály, avšak v americké kvalifikaci na letní olympijské hry skončila čtvrtá a do Pekingu neodcestovala. O rok později uspěla na světovém šampionátu v Berlíně, kde získala stejně jako na MS 2005 stříbrnou medaili.\n\nJejí osobní rekord na této trati má hodnotu 52,47 s, což je v současnosti třetí nejrychlejší čas celé historie. Rychleji trať zaběhla jen Jamajčanka Melaine Walkerová (52,42 s) a světový rekord drží od roku 2003 časem 52,34 s ruská běžkyně Julija Pečonkinová.\n\n\n"}
{"id": "495734", "url": "https://cs.wikipedia.org/wiki?curid=495734", "title": "Vyvěste fangle (kniha)", "text": "Vyvěste fangle (kniha)\n\nVyvěste fangle (1968) je sbírka drobných úvah, fejetonů či povídek Jiřího Suchého, které vyprávěl v rozhlase při svém pravidelném pořadu zvaném Gramotingl-tangl. Jako hlavní náplň pořadu ale Suchý pouštěl své oblíbené písničky. Sám autor o knize píše: \"Gramotingl-tangly jsou improvizované rozhlasové pořady a je přísně zakázáno považovat je za literární dílo, byť se Vám dostávají do rukou v knižním vydání.\"\n\nKnihu ilustroval Jiří Šlitr.\n\nJednotlivé úvahy rozvíjejí některé Suchého písničky, vtipy z her divadla Semafor či jde o vzpomínky atp.\n\n"}
{"id": "495735", "url": "https://cs.wikipedia.org/wiki?curid=495735", "title": "Vinař roku", "text": "Vinař roku\n\nVinař roku je prestižní degustační soutěž otevřená všem výrobcům vín z České republiky. Pořádá se již od roku 2003.\n\nSoutěž Vinař roku má za úkol propagovat a prezentovat české a moravské vinařské podniky, které se účastnily soutěže. Soutěž seznamuje jak odbornou, tak i širokou veřejnost s výsledky soutěže o nejlepší kolekci vín, tak i s výsledky v jednotlivých soutěžních kategoriích a to, jak v ČR, tak i v zahraničí. Při hodnocení vín se spolupracuje se špičkovými zahraničními sommeliery a degustátory. Soutěž si za cíl klade seznámit veřejnost se špičkovými českými víny a šířit dobré jméno českého a moravského vinařství. Soutěž je otevřena pro všechna vína vyrobená z hroznů révy vinné v České republice s výjimkou stolních vín. Všechna vína musí splňovat podmínky tohoto statutu. Všechna vína přihlášená do soutěže musí odpovídat Zákonu o vinohradnictví a vinařství. K účasti v soutěži Vinař roku jsou veřejně vyzváni všichni tuzemští výrobci vín, zároveň všechny informace o soutěži (včetně výsledků) jsou zveřejňovány na www.vinarroku.cz a dále pak pomocí všech mediálních partnerů. Výsledky, informace o průběhu i dalších detailech soutěže jsou veřejné. Všichni účastníci soutěže za každý přihlášený vzorek neplatí žádné registrační a manipulační poplatky. Každá láhev musí být soutěžícím označena podle platného zákona, včetně uvedení ročníku sklizně hroznů a čísla šarže.\n\nHodnocení probíhá ve dvou kolech. V prvním kole hodnotí téměř stovka odborných degustátorů. O titul Vinař roku se utkají vždy kolekce pěti vín jednotlivých producentů, která získají nejlepší průměrné hodnocení ze všech přihlášených vín tohoto producenta, a zároveň splní podmínky stanovené statutem. Osm nejlepších kolekcí je pak nominováno na titul Vinař roku. O konečném pořadí těchto osmi finálových kolekcí pak rozhodne zasedání klubu degustátorů, ve kterém zasedají české a zahraniční sommelierské hvězdy a také držitelé titulu Master of Wine. Všechna detailní data z hodnocení jsou pak k dispozici na oficiálních stránkách. Soutěž je uznaná Ministerstvem zemědělství ČR a splňuje evropské standardy oceňování a hodnocení vín. Vinaři, kteří v soutěži zvítězí, mají právo na lahve vítězných vín umisťovat zlatou, stříbrnou a bronzovou medaili.\n\nVítězem 7. ročníku soutěže se stal Josef Valihrach z Krumvíře. Do Vinaře roku 2009 přihlásili čeští vinaři 521 vín, což je o 240 více než v roce 2008. Vítězná kolekce vín z Krumvíře obsahovala Modrý Portugal a Tramín Červený z roku 2005, Cabernet Franc ročník 2006, Neuburské 2007 a Cabernet Sauvignon 2008.\n\nVítězem 8. ročníku soutěže se stal Josef Valihrach z Krumvíře. Stal se tak prvním vinařem v historii soutěže, který obhájil svůj titul. Do Vinaře roku 2010 přihlásili vinaři na 500 vín. Vítězná kolekce vín z Krumvíře obsahovala Cuvée CS + Merlot + CF 2006, Chardonnay 2007, Cuvée Rulandské bíle + Sg 2008, Rulandské šedé 2008 a Pálava 2008. Na druhém místě se umístil vinař Petr Skoupil z Velkých Bílovic, třetí příčku obsadilo Vinařství Metroflora z Milotic.\n\nVítězem 9. ročníku soutěže se stal Miroslav Volařík z Mikulova. Do Vinaře roku 2011 přihlásili vinaři rekordních 528 vín. Vítězná kolekce vín od pana Volaříka obsahovala pouze ročníky 2010, a to Ryzlink vlašský pozdní sběr, Ryzlink rýnský výběr z hroznů, Rulandské bílé výběr z hroznů a Ryzlink vlašský ledový. Na druhém místě se umístil vinař Pavel Kosík z Tvrdonic, třetí příčku obsadilo Vinařství Vinselekt Michlovský z Rakvic.\n\n"}
{"id": "495737", "url": "https://cs.wikipedia.org/wiki?curid=495737", "title": "Vyvěste fangle (rozcestník)", "text": "Vyvěste fangle (rozcestník)\n\nVyvěste fangle může být:\n\n"}
