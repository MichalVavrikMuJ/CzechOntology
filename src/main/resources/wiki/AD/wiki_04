{"id": "375481", "url": "https://cs.wikipedia.org/wiki?curid=375481", "title": "Evropská demokratická strana (Česko)", "text": "Evropská demokratická strana (Česko)\n\nEvropská demokratická strana (EDS) byla česká politická strana, založená v listopadu 2008. Její zakladatelkou a předsedkyní byla bývalá poslankyně Evropského parlamentu Jana Hybášková. Místopředsedy byli RNDr. Václav Šrámek a Mgr. Jaroslav Čapek. Strana ukončila činnost ke dni 11. 12. 2010.\n\nEDS byla proevropská politická strana, zaměřená na evropskou politiku, její ovlivňování v Evropské unii a na její podporu a posilování v České republice. EDS si kladla za cíl změnit české prostředí vlivem evropské politiky.\n\nZaměřovala se na boj s ekonomickou krizí, zprůchodnění evropských fondů, energetickou bezpečnost, vědu a výzkum.\n\nRozhodnutím svého republikového sněmu ukončila svoji činnost ke dni 11. 12. 2010.\n\nPrvní volby, kterých se EDS zúčastnila, byly volby do Evropského parlamentu 2009. Lídrem kandidátky byla Jana Hybášková, dále kandidovali armádní generál Jiří Šedivý, Věra Jourová, Ivan Wilhelm a Jana Ryšlinková. Strana získala 68 152 hlasů – 2,88 %. Nejvíce preferenčních hlasů dostala Jana Hybášková (15 653), na druhém místě skončil Ivan Wilhelm s 9 852 hlasy. EDS zaznamenala nejlepší výsledek v Praze (6,93 %), dále v v Plzni (4,17 %) a v Liberci (3,86 %).\n\nV červenci 2009 uzavřela EDS strategické spojenectví s KDU-ČSL. Společně se zaměřují na volby do PSP ČR, Jana Hybášková byla v rámci spolupráce umístěna na první místo kandidátky KDU-ČSL pro Královéhradecký kraj, předchozí návrh na přenechání vedení středočeské kandidátky odmítli tamní kandidující. Po zrušení předčasných voleb na podzim roku 2009 KDU-ČSL i EDS ve spolupráci pokračovaly. Kandidátky pro volby v květnu 2010 byly pozměněny, Jana Hybášková se vyměnila s Cyrilem Svobodou, a stala se tak vedoucí kandidátky pro Prahu.\n\nEDS na svých internetových stránkách uváděla, že ji podporují Dana Drábová, Jiří Menzel, Fedor Gál či Tomáš Císařovský.\n\n"}
{"id": "375483", "url": "https://cs.wikipedia.org/wiki?curid=375483", "title": "OTK", "text": "OTK\n\nOTK je česká rocková kapela založená roku 1988 v Praze. Ve svých začátcích byla personálně i koncertně spřízněná s Tata bojs, s kterými pravidelně pořádají výroční koncerty (v roce 2003 v již zaniklém klubu Delta, kde v začátcích vystupovali, v roce 2008 oslavili 20 let v tělocvičně TJ Sokol Hanspaulka, kde OTK odehráli svůj vůbec první koncert). Během svého působení OTK vydali čtyři alba, řadu kompilací a také album remixů skladby Klan. Skupinu umělecky vede Ondřej Ježek, který se mimo své působení v OTK věnuje zvukaření a provozuje i své vlastní nahrávací studio. V roce 2003 získali OTK za svou desku Sona a kuva cenu Akademie populární hudby Anděl v kategorii Alternativní scéna, kde následující album Okolo bylo vyhlášeno Albem roku 2008 . Každý nový počin kapely se od předchozího hudebně výrazně odlišuje (Sona a Kuva je oproti předchozímu KOT výrazně klidnější a poetičtější, zatímco následující album Okolo patří k tomu nejtvrdšímu, co zatím OTK vydali), mezi jednotící prvky však patří Ježkův charakteristický, melancholický, místy křičený, jindy až recitující zpěv, melodická inovativnost, syrové kytary, vytříbený zvuk a hypnoticky repetitivní, leč instrumentálně zdatná rytmická sekce. Texty jsou většinou symbolické, nepříliš rozsáhlé, v refrénu se často opakuje jediná věta. Během existence kapely se často měnilo složení, což mělo rovněž zásadní vliv na zvuk nahrávek (na KOT se výrazně podílel zvuk trubky, zatímco na Okolo zní klávesy Honzy Klempíře). Kapela patří mezi hlavní pilíře vydavatelství Silver Rocket a často koncertuje na akcích a minifestivalech tímto vydavatelstvím pořádaných.\n\n\nSkupina je také přítomna na tribute albu \"Hommage à Jiří Bulis\" (2015), hraje zde píseň \"Radost má vždycky jen hulvát\".\n\n"}
{"id": "375484", "url": "https://cs.wikipedia.org/wiki?curid=375484", "title": "Most Džamarat", "text": "Most Džamarat\n\nMost Džamarat (arabsky: جسر الجمرات‎; přepis: Jisr Al-Jamaraat) je most pro pěší v oblasti Miná v Saúdské Arábii blízko Mekky užívaný muslimy během rituálu kamenování satana v průběhu hadždže. Most byl původně postaven v roce 1963 a od té doby byl několikrát rozšířen. Cílem mostu je umožnit poutníkům házet kameny na tři kamenné pilíře buď ze země nebo z mostu. Pilíře vystupují z mostu třemi otvory. Až do roku 2006 měl most jedno patro (tzn. základnu a nad ní jednu úroveň mostu).\n\nV určitých časech se může na mostě shromáždit až jeden milion lidí, což někdy vedlo k fatálním nehodám. Slovo \"Jamaraat\" je množné číslo od slova \"jamrah\", které je arabským výrazem pro každý z pilířů patřících k rituálu kamenování. Doslova to znamená malý kus kamene nebo oblázek.\n\nPo hadždži v lednu 2006 byl starý most zdemolován a začala stavba nového několikaúrovňového mostu. V období hadždže 2006/2007 byly dokončeny základna a první patro mostu, což se obešlo bez nehod. Dokončení stavby dalších dvou úrovní bylo plánováno na období 1428 AH (prosinec 2007) hadždže.\n\nNový most (navržený společností Dar Al-Handasah a postavený skupinou Bin Ladin) obsahuje širší vnitřní prostor bez sloupů a má několikrát delší pilíře než jeho předchůdce. Pro snadnější přístup byly vybudovány další rampy a tunely, úzké průchody byly vynechány. Na ochranu poutníků před pouštním sluncem jsou plánovány velké baldachýny, které by měly pokrýt každý ze tří pilířů. K pilířům byly rovněž přistavěny rampy, aby urychlily evakuaci v případě nutnosti. Navíc vydaly saúdské úřady fatwu nařizující, že kamenování se má konat mezi východem a západem slunce spíše než v poledne, což upřednostňuje většina poutníků.\n\nBěhem hadždže užívá most tolik lidí, že přelidnění by mohlo být hazardem. Navíc v poslední den hadždže si někteří mohou s sebou přinést svá zavazadla:\n\n\nPo události z roku 2004 investovaly saúdské úřady do stavby hlavní konstrukce přímo na mostě a v jeho okolí. Byly postaveny další přístupové cesty, můstky a únikové východy a tři válcovité pilíře byly nahrazeny delšími a vyššími protáhlými stěnami z betonu, aby byl umožněn současný přístup více poutníkům. Další rok oznámily plány pro nový, čtyřpatrový most.\n"}
{"id": "375485", "url": "https://cs.wikipedia.org/wiki?curid=375485", "title": "Jindřich z Winchesteru", "text": "Jindřich z Winchesteru\n\nJindřich z Blois později zvaný z Winchesteru ( \"Henri de Blois\", \"Henry of Blois\" nebo \"Henry of Winchester\", 1101 – 8. září 1171, Winchester) byl opatem v Glastonbury, biskupem z Winchesteru a bratrem anglického krále Štěpána.\n\nByl nejmladším synem Adély z Blois, dcery Viléma Dobyvatele a hraběte Štěpána II. z Blois\nJiž od dětství mu byla určena církevní kariéra. Nejprve byl oblátem v Cluny, kde byl také od dětství vychováván, roku 1126 se stal díky svému strýci, anglickému králi Jindřichovi I. opatem v Glastonbury a roku 1129 biskupem ve Winchesteru, nejbohatším biskupství v Anglii. Po strýcově smrti v prosinci 1135 významně podporoval nástup svého bratra Štěpána na anglický trůn.\n\n"}
{"id": "375488", "url": "https://cs.wikipedia.org/wiki?curid=375488", "title": "Melnik", "text": "Melnik\n\nMelnik (, , Meleniko) je co do počtu obyvatel nejmenší bulharské město. Leží 21 km jihovýchodně od města Sandanski, v Blagoevgradské oblasti poblíž hranic s Řeckem. Je mimořádnou architektonickou rezervací s 96 domy prohlášenými za kulturní památku, ukrytou v skalnatých pískovcových svazích pohoří Pirin. \n\nHistorie města sahá do prvního století před naším letopočtem. Svůj název nese od 6 století. V době První bulharské říše střežil hrad křižovatku obchodní cesty ze Soluně do Serdiky, dnešní Sofie. První písemná zmínka o něm je z 11. století, kdy se stal po bitvě u Belasice součástí Byzantské říše. Podle cestopisu Al-Idrísího z 12. století se jednalo o proslulou pevnost s okolními vesnicemi a obhospodařovanými poli. V letech 1215–1230 zde zřídil sídlo svého dvora despota Alexij Slav. V polovině 14. století se stal na 15 let součástí Srbska Štěpána Dušana.\n\nPod nadvládou Osmanské říše, pod kterou bylo od roku 1395, ztratilo město obchodní význam pohraniční pevnosti, nicméně Evlija Čelebi ho v 17. století popsuje jako město s jednopatrovými a dvoupatrovými kamennými domy, které udržuje obchodní styk na velké vzdálenosti. Počátkem 19. století zde bylo 70 kostelů, 4 kláštery a 3 chlapecké školy. Ukrajinský cestovatel Viktor Grigorovič v roce 1845 zaznamenal, že obyvatelé mluví řecky, a podobný poznatek měli američtí misionáři, kteří město navštívili v roce 1862. Při sčítání v roce 1873 zde bylo zaznamenáno 1 030 domácností, 650 muslimů, 2 000 Bulharů a 560 Řeků, přičemž se sčítali jen muži. Podle Vasila Kănčova tu v roce 1900 žilo 4 330 obyvatel, z toho 560 bulharských křesťanů, 950 Turků, 2 650 Řeků, 30 Arumunů a 200 Cikánů. Město se stalo součástí Bulharska během první balkánské války, když do něj 17. října 1912 vstoupila bulharská vojska. Po druhé balkánské válce bylo turecké obyvatelstvo vyhnáno a řecké obyvatelstvo vyměněno za bulharské utečence především z Makedonie, takže zde bylo v roce 1916 odhadováno 10 tisíc obyvatel.\n\nDnes je se svými necelými 200 obyvateli nejmenším městem v Bulharsku. Status města si dodnes drží z historických důvodů.\n\nVe městě žije 197 stálých obyvatel a je zde trvale hlášeno 159 obyvatel. Podle sčítání 1. února 2011 byli všichni obyvatelé Bulhaři.\n\nDíky své jedinečné architektuře a nedalekému Roženskému klášteru, vzdálenému 6 km severovýchodním směrem od města, je Melnik cílem bulharských i zahraničních turistů. Je též spojován s působivými přirozenými pískovými pyramidami, jež připomínají obří houby, pradávné věže a obelisky a nacházejí se na území o velikosti 17 km mezi Melnikem, Kurlanovem a Roženem.\n\nMelnik je též proslulý svou vinohradnickou tradicí sahající až do roku 1346. Z hroznů zdejší révy Melnik se připravují robustní, temně zbarvená červená vína.\n\nK pamětihodnostem města patří Byzantský dům, jedna z nejstarších civilních staveb na Balkáně postavená pravděpodobně ve 12. či 13. století jako bulharská pevnost. Kordopulovský dům pojmenovaný po obchodníkovi Manolu Kordopulovi, jemuž kdysi patřil. V domě je jeden z největších vinných sklepů v Melniku. Dále Pašovský dům z roku 1815, v němž je umístěno zdejší historické muzeum, a takzvaný Pašův dům postavený Ibrahimem bejem, jedním z nejbohatších bejů na Balkáně v době Osmanské říše.\n\nZa návštěvu stojí i zdejší staré kostely, například kostel sv. Mikuláše postavený v 13. století, kostel svatých Petra a Pavla (1840), kostel sv. Mikuláše Divotvorce (1756) a kostel sv. Antonína.\n\n"}
{"id": "375491", "url": "https://cs.wikipedia.org/wiki?curid=375491", "title": "Part", "text": "Part\n\nPart (přes francouzské \"part\" z latinského \"pars\" „Díl“) je výraz pro:\n\n"}
{"id": "375492", "url": "https://cs.wikipedia.org/wiki?curid=375492", "title": "Administrativní dělení Kolumbie", "text": "Administrativní dělení Kolumbie\n\nKolumbie je unitární stát, který se skládá z 32 departementů a jednoho distriktu hlavního města. Každý z departementů má svého guvernéra a sněm, kteří jsou voleni na období 4 let.\n"}
{"id": "375496", "url": "https://cs.wikipedia.org/wiki?curid=375496", "title": "Foxit Reader", "text": "Foxit Reader\n\nFoxit Reader je v základní verzi bezplatný program pro čtení PDF souborů. Jeho výhodou oproti Adobe Acrobat je větší rychlost při prohlížení a menší hardwarové nároky pří obdobné nabídce funkcí a ovládáním. Program v bezplatné verzi zobrazuje reklamní ikonu v hlavní liště, ta lze ovšem vypnout v nastavení. Foxit Reader nepodporuje některé pokročilé funkce jako jsou třeba PDX soubory (katalogy), což například znemožňuje správné prohlížení některých dokumentací. \nPodobně jako některé dnešní prohlížeče umožňuje prohlížení v záložkách.\nNěkteré funkce a přídavné pluginy lze používat jen v placené verzi.\n\nOd roku 2015 je Foxit Reader dostupný pro Windows Vista a novější, Apple iOS, Windows RT, Android a Windows Phone. Některé starší verze fungují i se staršími Windows 95/98. Dále existuje testovací verze pro Linux, nicméně ta má problémy s některými novějším distribucemi. Existují i verze pro mobilní platformy (Embedded Linux, Windows Mobile/CE).\n\n"}
{"id": "375497", "url": "https://cs.wikipedia.org/wiki?curid=375497", "title": "Canada Masters", "text": "Canada Masters\n\nCanada Masters, s oficiálním názvem Rogers Cup, je profesionální tenisový turnaj mužů a žen, každoročně hraný v Kanadě. Mužská část se počítá mezi turnaje okruhu ATP ze série ATP Masters 1000; ženská mezi turnaje kategorie WTA Premier 5.\n\nTyto dva turnaje se konají odděleně, každý v jiném týdnu v rozmezí srpna. V sudých letech hrají tenisté v Torontu a tenistky v Montréalu; v lichých je tomu naopak. Oba turnaje se hrají na otevřených dvorcích na tvrdém povrchu.\n\nCanada Masters patří mezi tři nejstarší tenisové turnaje na světě (kromě něj to jsou Wimbledon a US Open). Poprvé se mužský turnaj konal v roce 1881, ženský o jedenáct let později v roce 1892.\n\nPrvní československou tenistkou, která turnaj vyhrála, byla Regina Maršíková v roce 1978, další rok titul obhájila. Prvním československým vítězem se stal v roce 1980 Ivan Lendl, který zde triumfoval celkem šestkrát. V ročníku 2012 zde poprvé v kariéře triumfovala Petra Kvitová.\n\n\nod roku 1969\n\nod roku 1980\nod roku 1990\nod roku 1990\n"}
{"id": "375499", "url": "https://cs.wikipedia.org/wiki?curid=375499", "title": "Richelieu (1935)", "text": "Richelieu (1935)\n\nRichelieu byla francouzská bitevní loď stejnojmenné třídy. Loď, která byla pojmenována na počest francouzského kardinála Richelieu a byla bojově nasazena během druhé světové války. \n\nStavba lodi byla zahájena v roce 1935, na vodu byl trup spuštěn v lednu 1939, ale do porážky Francie se loď nepodařilo zcela dokončit. Z 95% hotová loď unikla do Dakaru, kde zůstala i nadále podřízena vládě ve Vichy. \n\nKdyž se Britové pokusili v červenci 1940 francouzskou flotilu neutralizovat, aby nepadla do německých rukou, kromě útoku na Mers-el-Kébir napadli i \"Richelieua\", jenž byl i přes svůj nekompletní stav nejmodernější francouzskou válečnou lodí. Dne 6. července 1940 letouny z letadlové lodě HMS \"Hermes\" poškodila \"Richelieua\" jedním torpédem. Dne 24. září pak \"Richelieu\" svedl dělostřelecký souboj s britskou bitevní lodí HMS \"Barham\" v bitvě o Dakar.\n\nAž v listopadu 1942 se loď přidala ke spojencům a převzali ji Svobodní Francouzi. Byla odvlečena do New Yorku, kde byla do října roku 1943 dokončována a opravována. \"Richelieu\" poté operoval s britskou \"Home Fleet\" a od roku 1944 operoval v Pacifiku. Loď se v pořádku dočkala konce války. Byla sešrotována v 60. letech. V Brestu se z ní dochoval jeden z 381mm lodních kanónů.\n\n\n\n"}
{"id": "375511", "url": "https://cs.wikipedia.org/wiki?curid=375511", "title": "Josef Bartoš (1861–1924)", "text": "Josef Bartoš (1861–1924)\n\nJosef Bartoš (29. října 1861, Příbram-Březové Hory – 14. ledna 1924, Příbram) byl český hudební skladatel.\n\nPocházel z příbramské hornické rodiny. Vystudoval v Příbrami reálné gymnázium a učitelský ústav, na němž od roku 1880 působil jako učitel. Od roku 1888 začal také vyučovat na měšťanské škole chlapecké jako odborný učitel pro obor přírodovědecký a zpěv (právě pro výuku zpěvu na této škole vydal Bartoš dokonce svou sbírku 43 národních písní pro jeden až čtyři zpěvní hlasy nazvanou \"Metoda koncentrační k vícehlasému zpěvu\"). Roku 1919 byl jmenován na tomto ústavu ředitelem. Coby pedagog byl velmi úspěšný a oblíbený, o čemž svědčí četné vzpomínky jeho žáků i spolupracovníků, uveřejněné v knize Karla Valty \"Za ušlechtilým Příbramanem\" z roku 1947 (viz literatura). Uplatnil se i na poli literárním jako spisovatel povídek z hornického života (např. Láska, která zabíjí, Stráž u mrtvých, Ze života v pohádku ad.; některé byly psány pod pseudonymem J. Hošek) a řady kritik zejména hudebních, jimiž přispíval do místních listů (uveřejňovány např. v časopisech Dalibor, Horymír ad.). Byl též dobrým výkonným hudebníkem (ovládal celou řadu nástrojů, zejména klavír a violoncello) a plodným skladatelem. Ve svých skladbách navázal na jednodušší styl Karla Bendla a Jana Maláta, v komorních dílech lze vypozorovat vliv Dvořákův.\n\nJeho hudební dílo lze rozdělit do několika skupin. Do první skupiny spadají jeho \"skladby klavírní\", které jsou určeny průměrným i zběhlejším hráčům a vyznačují se pečlivým zpracováním zpěvného tématu. Další skupinu tvoří hudba komorní, kterou skladatel posílal i do ciziny, zejména vydavateli Simrockovi, u kterého však nakonec z neznámých důvodů k vydání skladeb nedošlo. Skladatel byl však úspěšný u jiného vydavatele – Františka Urbánka, který vydal Bartošovy klavírní skladby \"Kaleidoskop\" a \"Lyrické nálady\".\n\nLze dle jejich charakteru rozdělit na písně duchovní, světské, milostné, písně z havířského prostředí. Vyznačují se především lyrismem, prostým doprovodem a nesou nesporný vliv romantismu (zejména Schumannova a Čajkovského). Převážně jsou komponovány na texty Quida Maria Vyskočila, jehož texty používal pro své sbory. Mezi další skladatelovy práce patří melodramy, kantáty, orchestrální drobnosti a příležitostné školní skladby.\n\n\n\n\n\n\n\n"}
{"id": "375517", "url": "https://cs.wikipedia.org/wiki?curid=375517", "title": "Ernest Marsden", "text": "Ernest Marsden\n\nErnest Marsden (19. února 1889 Manchester – 15. prosince 1970 Wellington) byl anglicko-novozélandský fyzik. Narodil se v Lancashire a studoval na Queen Elizabeth´s Grammar School v Blackburnu, kde po něm nese jméno trofej oceňující akademickou výjimečnost (´The Marsden Merit Trophy´).\n\nNa University of Manchester potkal Ernesta Rutherforda. I když byl stále student, provedl v roce 1909 společně s Hansem Geigerem pod Rutherfordovým vedením slavný Geiger-Marsdenův experiment nazývaný experiment zlaté fólie. V roce 1915 se přestěhoval na Nový Zéland na Victoria University College jako profesor fyziky; byl doporučen Rutherfordem.\n\nZa první světové války sloužil Marsden ve Francii jako královský inženýr ve zvláštní zvukové sekci a získal Military Cross. Po válce se stal předním vědcem Nového Zélandu, v roce 1926 založil katedru vědeckého a průmyslového výzkumu a organizoval výzkum především v oblasti zemědělství. Během druhé světové války pracoval na výzkumu radaru a v roce 1947 se stal vědeckým styčným důstojníkem v Londýně. V roce 1970 zemřel ve svém domě v Lowry Bay v Lower Huttu na kraji wellingtonského přístavu.\n\nOcenění Marsdenovy kariéry zahrnují členství v Královské společnosti v Londýně v roce 1946, v roce 1947 se stal prezidentem Královské společnosti Nového Zélandu a v roce 1958 byl pasován na rytíře. V roce 1994 byla zřízena \"Marsdenova nadace\" pro základní výzkum na Novém Zélandu.\n"}
{"id": "375519", "url": "https://cs.wikipedia.org/wiki?curid=375519", "title": "Spiknutí", "text": "Spiknutí\n\nSpiknutí či konspirace je tajné spolčení, obvykle s politickým či ekonomickým cílem. Tento cíl zpravidla bývá nezákonný, nemusí však být v očích spiklenců (účastníků spiknutí) nutně nemorální, např. pokud je cílem spiknutí odstranit nelegitimní vládu. Za spiknutí se nepovažují tajné organizace působící pod oficiální záštitou státu, například rozvědka.\n\nJako teorie spiknutí se označují takové výklady historických událostí, které počítají s rolí různých nedoložených spiknutí a vůbec skrytých sil. Nejde však o výklady, které zahrnují pouze doloženou roli prokazatelně existujících spiknutí, například Maffie při vzniku československého státu v roce 1918.\n\nČeské právo pro popis spiknutí se zločinnými cíli používá termín organizovaná zločinecká skupina – v trestním zákoníku 40/2009 Sb. v platném znění, je upraveno v §§ 361 až 363.\n"}
{"id": "375522", "url": "https://cs.wikipedia.org/wiki?curid=375522", "title": "Jean Bart (1936)", "text": "Jean Bart (1936)\n\nJean Bart byla francouzská bitevní loď třídy \"Richelieu\". Byla pojmenována po francouzském korzáru Jeanu Bartovi. Loď byla plně dokončena až dlouho po druhé světové válce. \n\nStavba lodi byla zahájena v roce 1936, na vodu byl trup spuštěn v březnu 1940, ale do porážky Francie se loď podařilo dokončit jen ze 77 %. \"Jean Bart\" pak unikl do Severní Afriky a zakotvil v Casablance. Zde loď zůstala i nadále podřízena vládě ve Vichy. Loď v té době nesla pouze jednu ze dvou dělových věží (381mm kanóny však ještě nebyly namontovány), osazena nebyla ani žádná z věží se 152mm kanóny a proto nesla jen lehkou výzbroj čtyř 90mm kanónů, pěti 37mm kanónů a 22 kusů 13,2mm kulometů.\n\nKe střetu došlo ve dnech 8.–10. listopadu 1942 během vylodění spojenců v Severní Africe (Operace Torch). \"Jean Bart\" už měl tehdy dokončenu jednu z věží a nesl tedy výzbroj 4× 381 mm, 8× 90 mm, 5× 37 mm a 22× 13,2 mm. V souboji s americkou bitevní lodí USS \"Massachusetts\" a letadly letadlové lodi USS \"Ranger\" byl \"Jean Bart\" těžce poškozen. Poté se loď vzdala spojencům, úvahy o jejím dokončení v USA, podobně jako u sesterské lodi \"Richelieu\", se však ukázaly jako liché. Další dva roky proto loď strávila nečinně v Casablance a dokončena byla až v roce 1955. Vyřazena byla v roce 1969.\n\n\n"}
{"id": "375524", "url": "https://cs.wikipedia.org/wiki?curid=375524", "title": "Profáze", "text": "Profáze\n\nProfáze je počáteční stádium mitózy, v němž dochází ke kondenzaci chromatinu, takže se chromozomy stávají pozorovatelné světelným mikroskopem. Každý chromozom se nyní skládá ze dvou identických molekul DNA (chromatid), spojených v místě centromery. Současně s kondenzací chromozomů zaniká jadérko – místo, kde během interfáze dochází k mohutné transkripci ribozomální RNA; během kondenzace tato transkripce ustává. Za kondenzaci DNA zodpovídá protein kondenzin, který se po aktivaci (fosforylací) váže na DNA a sbaluje ji do nadšroubovice. V pozdní profázi se na každé chromatidě v oblasti centromery vytváří kinetochor, proteinová struktura, která hraje zásadní roli při pohybu chromozomů během následujících fází.\n\nDruhým důležitým procesem, který v profázi probíhá, je vznik dělícího vřeténka. Během S fáze došlo spolu s replikací DNA také ke zdvojení centrozomů, organel lokalizovaných během interfáze poblíž jádra. Koncem G fáze a začátkem profáze se od sebe oba centrozomy začínají oddalovat, až dospějí k opačným koncům buňky, a určí tak rovinu, v níž bude dělení probíhat. Toto nasměrování buněčného dělení má zásadní význam u mnohobuněčných organismů např. během vývoje orgánů. Na každém centrozomu dochází k polymeraci tubulinu, což má za následek růst mikrotubulů dělícího vřeténka, struktury, která posléze umožní rozchod chromatid k pólům buňky. Z centrozomu vybíhají tři typy mikrotubulů, lišící se svojí orientací:\n\n\nTím, že jsou kinetochory sesterských chromatid připojeny k mikrotubulům opačné poloviny dělícího vřeténka, je zajištěn správný rozchod k opačným pólům buňky, aby každá z dceřiných buněk obdržela stejný počet chromozomů.\n\n"}
{"id": "375529", "url": "https://cs.wikipedia.org/wiki?curid=375529", "title": "Nadaný žák", "text": "Nadaný žák\n\nNadaný žák (\"Apt Pupil\") je próza od amerického spisovatele Stephena Kinga z roku 1982. Knihu zfilmoval v roce 1998 Bryan Singer s Ian McKellenem a Bradem Renfroem v hlavních rolích.\n\nTodd Bowden zjistí, že v jeho sousedství žije jakýsi Arthur Denker, hledaný nacistický zločinec Kurt Dussander. Chlapec muže pozná a nabídne mu dohodu: za mlčení o jeho pravé totožnosti mu bude podrobně vyprávět, co se ve skutečnosti dělo v koncentračních táborech za II. světové války. Starý muž souhlasí a Todd jej začne pravidelně navštěvovat. Množství informací o hrůzách páchaných na lidech však pomalu začne měnit chlapcovu osobnost a ten začíná zanedbávat školu. Rodičům vysvětluje své časté návštěvy u Denkera tím, že starý pán špatně vidí a on mu předčítá z knih. Nacistickými zvěrstvy je tak zasažen, že z velmi nadaného žáka se stává podprůměrným, dokonce mu hrozí propadnutí. Denker předstírá u výchovného poradce Gumáka Eda, že je Toddův dědeček a odvrátí tak katastrofu. Donutí Todda dohnat učivo a ten s vypětím sil dosahuje stejných výsledků jako před seznámením. Dussander i Todd mají děsivé sny o koncentračních táborech a oba je řeší podobným způsobem.\nDussander si zve domů vandráky, zde je opíjí a poté je probodne. Jejich mrtvoly zakopává ve svém sklepě. Todd svou situaci řeší brutálními vraždami tuláků na opuštěných místech. Po jedné vraždě Dussandera postihne ve sklepě infarkt, stačí však zavolat chlapce, ten rodičům tvrdí, že starému pánovi přišel dopis a on na něj nevidí a chce ho přečíst. Po příchodu k Dussanderovi nepořádek uklidí a přivolá starci lékařskou pomoc. Dussander leží na pokoji s bývalým židovským vězněm z koncentračního tábora Patin, kde působil i Dussander, po čase jej pozná. Dussander žije v USA na falešné doklady od Cosa Nostry. Dussander přijde na své odhalení včas a předávkuje se léky. Raději zemřel, než aby se dostal do rukou izraelského Mosadu, který by jej bez milosti oběsil.\nPolicista Richler s izraelských hledačem nacistů Weisskopfem přichází na podivné skutečnosti okolo chlapce. Výchovný poradce Gumák Ed náhodou objeví pravého Toddova dědečka a přijede se zeptat Todda na vysvětlení. Todd jej zastřelí a s puškou odchází na dálnici, kde dále bezhlavě střílí, dokud jej policisté nezastaví.\n"}
{"id": "375535", "url": "https://cs.wikipedia.org/wiki?curid=375535", "title": "Záložka", "text": "Záložka\n\nZáložka je slovo s více významy: \n"}
{"id": "375536", "url": "https://cs.wikipedia.org/wiki?curid=375536", "title": "Radoškov", "text": "Radoškov\n\nRadoškov je vesnice, část obce Přibyslavice v okrese Brno-venkov v Jihomoravském kraji. Nachází se v Křižanovské vrchovině. Žije zde obyvatel.\n\nNázev vesnice je odvozen od osobního jména Radoch (Radošek). První písemná zmínka o vsi je z roku 1255. Radoškov býval majetkem rajhradského kláštera, stával zde panský dvůr. Do roku 1960 byl Radoškov samostatnou obcí.\n\nRadoškov leží na vyvýšeném výběžku nad soutokem Bílého a Přibyslavického potoka. Donedávna osadu tvořila jedna ulice a náves s bývalou venkovskou školou, postavenou v roce 1899 a uzavřenou v roce 1960, zvonicí, hasičským skladištěm a obecní studnou, ostatní domy jsou roztroušeny na svazích. V současnosti jsou po obou stranách obce vybudovány již nové silnice. K Radoškovu náleží také samota Borkovcova pila a osada Spálený Mlýn.\n"}
{"id": "375537", "url": "https://cs.wikipedia.org/wiki?curid=375537", "title": "Dark Horse (album, Nickelback)", "text": "Dark Horse (album, Nickelback)\n\nDark Horse je šesté studiové album kanadské skupiny Nickelback.\n\nAlbum obsahuje 11 písní + 1 bonusovou. CD mělo vyjít již na začátku roku 2008 avšak bylo vydáno až 18. listopadu 2008. V sítích BitTorrent bylo ke stažení již několik dní dříve.\n\n"}
{"id": "375539", "url": "https://cs.wikipedia.org/wiki?curid=375539", "title": "Fleet management", "text": "Fleet management\n\nFleet Management (angl. původ \"Fleet Management Systems – FMS\", česky správa vozového parku nebo systémy pro správu vozového parku) je nejednoznačný název označující širokou paletu řešení v oblasti informačních technologií pro různé použití v automobilovém průmyslu. Nejčastěji označuje: \n\nV širším pojetí zahrnuje Fleet Management všechny činnosti, jež souvisí s pořízením, správou, péčí, obnovou a odpisem vozidel ve vozových parcích nejrůznějších společností. Základní činnosti komplexního Fleet managementu jsou zejména výběr, nákup, financování nákupu, právní ošetření propůjčování a používání vozidel zaměstnanci nebo uživateli, pojištění, opravy a servisní prohlídky, péče o pneumatiky, likvidace škod, odprodej vozidel a v neposlední řade je součástí Fleet managementu také správa informací o řidičích, jejich profesionálních atestacích, řidičských oprávněních atd.\nTakto vnímaný termín preferují zejména časopisy určené speciálně pro segment správců vozových parků (V České republice je nejznámějším a nejrozšířenějším odborným titulem, který se věnuje této problematice, magazín FLEET firemní automobily. V roce 2010 vznikl nový odborný magazín Business Car se stejným zaměřením).\n\nV užším smyslu slova termín Fleet Management označuje sledování vozidel pomocí technologie GPS (GNSS-Global Navigation Satellite System) a dalších přídavných zařízení a software, které dávají správcům vozových parků informaci o poloze a dalších datech ze sledovaných automobilů, a to s on-line nebo off-line připojením. \nV praxi je možné setkat se s mísením obou pojmů, zejména podle zaměření společnosti, jež s termínem zachází (např. jednoduché lokalizační systémy v nabídce mobilních operátorů jsou tak někdy označené, zatímco u správcovských firem pro vozové parky se zákazníci setkají se širším záběrem termínu ).\n\nFleet Management je označením celé skupiny informačních technologií (a zároveň je jedním ze stádií) zabývajících se sledováním vozidel a jejich parametrů, která má několik vývojových stádií , které se odlišují množstvím funkcí poskytovaných uživatelům:\n\nPojmy Fleet Management a Fleet Controling jsou nicméně v praxi často zaměňovány. Vzhledem k neustále dynamickému rozvoji v této oblasti jsou systémy rozšiřovány o další funkce a přísné zaškatulkování může být i matoucí.\n\nHistoricky se Fleet Management systémy (FMS) vyvíjely od 80. let 20. století, zejména v USA. Jejich účelem bylo nacházet odcizená vozidla použitím nelicencovaných radiových frekvencí (RF Tracking systems) . V roce 1995, kdy se uvolnila technologie GPS k obecnímu bezplatnému užívání, nastal zlom ve vývoji FMS, k čemu přispěl i rozvoj mobilní komunikace (GSM a datový přenos GPRS), co umožnilo zjišťování polohy vozidel v reálném čase.\n\nČasto citované společnosti pro odborné výzkumy v oblasti Fleet Management jsou Berg Insight a Frost&Sullivan. Zástupci těchto společností vystupují na mezinárodních konferencích pro telematiku (např. konference Navteq nebo Mobile World Congress ) a jejich data využívají přední společnosti pro oblast Fleet Managementu a telematiku obecně, protože jejich záběr je mnohem širší.\n\nKonkrétně švédská výzkumná společnost Berg Insight, která mapuje evropský trh telematiky od roku 2004, za Fleet Management považuje \"nejrůznější systémy svázané s vozidly, které zahrnují ukládání dat, satelitem rozpoznanou pozici a datovou komunikaci s kanceláří.\" \n"}
{"id": "375542", "url": "https://cs.wikipedia.org/wiki?curid=375542", "title": "Jay Bouwmeester", "text": "Jay Bouwmeester\n\nJason \"Jay\" Bouwmeester (* 27. září 1983, Edmonton, provincie Alberta) je profesionální hokejový obránce v současné době hrající za tým St. Louis Blues v NHL.\n\nPoté, co hrál hokej ve svém rodném městě Edmontonu za místní tým v lize Alberta Midget Hockey League, přestoupil Bouwmeester v sezóně 1998-99 do týmu Medicine Hat Tigers a za ně odehrál ve Western Hockey League 8 zápasů. V poslední sezóně v Medicine Hat Tigers zaznamenal 61 bodů v 61 zápasech. Byl jmenován do prvního týmu hvězd východu ligy WHL. To samé léto byl Bouwmeester draftován jako třetí v pořadí ve vstupním draftu NHL roku 2002 týmem Florida Panthers, za Rickem Nashem a Kari Lehtonenem.\n\nPo draftu debutoval v NHL následující sezónu v týmu Florida Panthers, hrál ve všech 82 zápasech a dosáhl 16 bodů. Svůj první gól v NHL vstřelil 11. listopadu 2002 proti Chicago Blackhawks – byl to vyrovnávací gól v přesilové hře v čase 51:16.\n\nBěhem stávky v NHL v sezóně 2004-05 odehrál Bouwmeester svoji třetí profesionální sezónu v American Hockey League za týmy San Antonio a Chicago. Další sezónu 2005–06 NHL pokračovala a Bouwmeester prorazil s 46 body z 82 zápasů a byl jmenován do kanadského výběru pro zimní olympijské hry v roce 2006 na úkor zraněného obránce Scotta Niedermayera. V sezóně 2006–07 hrál ve svém prvním utkání hvězd NHL a zaznamenal 42 bodů.\n\nV sezóně 2007–08 dosáhl největšího počtu gólů ve své kariéře, patnácti. 28. července 2008 souhlasil Bouwmeester jako volný hráč s roční smlouvou na 4 875 000 USD s týmem Panthers. Během sezóny působil jako asistent kapitána(A) .\n\nBěhem své juniorské kariéry reprezentoval Bouwmeester třikrát Kanadu na Juniorském mistrovství světa. V roce 2000 se stal nejmladším hráčem, který kdy hrál za tým Kanady do 20 let. Bylo mu tehdy šestnáct let. Kanada získala bronz, v zápase o bronzové medaile porazila tým Spojených států na penalty. Bouwmeester pak získal bronz s kanadským týmem opět v roce 2001, Kanada porazila Švédsko. Po dvou bronzových medailích se Bouwmeester s kanadským týmem dočkal zápasu o zlato v roce 2002 proti Rusku. I když vedla ve třetí třetině 3:1, prohrála Kanada nakonec s Ruskem 4:5.\n\nNa konci své první sezóny v týmu Florida Panthers debutoval v seniorském týmu Kanady na mistrovství světa v roce 2003 a na cestě ke zlaté medaili získal 7 bodů. Ve finále porazila Kanada Finsko.\n\nV roce 2004 vyhrál Bouwmeester s Kanadou opět zlato na mistrovství světa. O několik měsíců později, v září, hrál na Kanadském poháru 2004. Bouwmeester odehrál čtyři zápasy a získal další zlatou medaili.\n\n8. února 2006 oznámil magazín Hockey Canada, že bude Bouwmeester zařazen na soupisku pro olympijské hry 2006 na místo zraněného obránce Scotta Niedermayera. Kanada však vypadla ve čtvrtfinále s Ruskem.\n\n"}
{"id": "375545", "url": "https://cs.wikipedia.org/wiki?curid=375545", "title": "Villarrica (sopka)", "text": "Villarrica (sopka)\n\nVillarrica (2847 m n. m.) je aktivní sopka, nacházející se v chilském regionu Araucanía sousedícím s Argentinou. V jazyce domorodých obyvatel se nazývá Rucapillán což znamená přibližně „dům duchů“. Je jedním z nejaktivnějších stratovulkánů v této části And, je součástí národního parku Villarrica a je jedním z nejznámějších a nejnavštěvovanějších turistických cílů v Chile.\n\nVillarrica leží na starší, pozdněpleistocénní kaldeře o průměru přibližně 6 km. Další, 2 km široká kaldera leží v jejím nitru. Villarrica je tvořena čediči a andezity. Její svahy jsou posety různými troskovými kužely. Vrchol je pokryt trvalým ledem, což zmnohonásobuje výskyt laharů a bahnotoků.\n\nOd první doložené erupce v roce 1558 bylo zaznamenáno více než 50 erupcí, některé z nich byly erupcemi pliniovského typu. V roce 1575 bylo město Villarrica poničeno silným zemětřesením, při kterém zahynulo 350 obyvatel. Další velké erupce následovaly v letech 1640 a 1948. V roce 1964 Villarrica převedla strombolský typ erupce, který byl doprovázen lahary, ty zničily osadu Coñaripe na pobřeží jezera Calafquén. Později byla osada obnovena o něco dále od sopky.\n\nV roce 1971 poničil lahar některé domy, zemědělské plochy a mosty. K větší erupci došlo 3. března 2015 kdy muselo být evakuováno 3600 lidí z okolí sopky. \nK poslední erupci došlo 23. března 2015.\n\n"}
{"id": "375546", "url": "https://cs.wikipedia.org/wiki?curid=375546", "title": "DNA viry", "text": "DNA viry\n\nDNA viry jsou viry, které ve své částici (virionu) obsahují deoxyribonukleovou kyselinu (DNA). \n\nDNA může v těchto virech obsahovat jeden nebo dva řetězce\n\nPodle přítomnosti dodatečných lipidových a bílkovinných obalů se obdobně jako RNA viry dělí na\n\nDNA virů existuje velké množství. Jejich typickými představiteli jsou:\n\n"}
{"id": "375548", "url": "https://cs.wikipedia.org/wiki?curid=375548", "title": "Otázka paměti (Hvězdná brána)", "text": "Otázka paměti (Hvězdná brána)\n\nOtázka paměti je 22. epizoda 2. řady sci-fi seriálu Hvězdná brána.\n\nJacka probudí na základně SGC z hibernace. Sdělí mu, že je rok 2077. Na Zemi jej někdo poslal Hvězdnou bránou. Ukážou mu základnu, ale musí hodně odpočívat. Řeknou mu, že nikdo jiný z jeho týmu nepřežil. Samantha Carterová a Daniel Jackson se také probudí na základně SGC z hibernace. Řeknou jim totéž co Jackovi. Teal'c je však na skutečné základně SGC na Zemi. Zbytek týmu je na Goa'uldské lodi. Teal'ca nemohli vzít, protože symbiont by poznal, že jsou to Goa'uldi. Není rok 2077, ale 1999. Jack, si zaškrtí infuzi, ve které jsou nějaké léky na uspávání a napadne jednoho \"doktora\" a osvobodí se. Najde i ostatní členy týmu. Teal'c odejde zklamán na svou rodnou planetu. Zbytek SG-1 je dopaden, když zjistí, že to kde jsou je jen dokonalá replika základny. Vůdce Goa'uldů je Hathor. Pokračování - Pod palbou\n"}
{"id": "375555", "url": "https://cs.wikipedia.org/wiki?curid=375555", "title": "Tělo (kniha)", "text": "Tělo (kniha)\n\nTělo (\"The Body\") je próza od amerického spisovatele Stephena Kinga z roku 1982. V roce 1986 byla zfilmována Robem Reinerem pod názvem Stůj při mně (Stand By Me) s Wilem Wheatonem, Riverem Phoenixem a Coreym Feldmanem v hlavních rolích.\n\nČtyři chlapci Teddy, Gordon a Chris a Vern se vydávají tajně hledat mrtvolu chlapce Raye Browera, kterého srazil vlak. Dřívější pátrání policie bylo marné. O mrtvole se doslechl Vern od svého darebného bratra. Rodičům řekli, že budou stanovat u Verna na zahradě. Vydávají se na cestu po železniční trati za největšího poledního žáru. Provokují hlídače obecní skládky, který na ně pošle svého divokého psa Choppera, tomu však těsně uniknou. Dále putují po trati, po které už jezdí pouze dlouhé nákladní vlaky. Jdou zkratkou přes most, kde nemají kam uskočit, za nimi jede nákladní vlak a oni ho sotva stihnou přeběhnout.\n\nGordonovi rodiče se o syna příliš nestarají, je pro ně vzduch. Rodiče trpí ztrátou svého staršího syna - chytrého sportovce Dennise. Chris povzbuzoval Gordieho, aby zapomněl na své méně inteligentní kamarády a nenechal se jimi stáhnout dolů. Měl talent na psaní. Po noci, kdy je vystrašily neznámé zvuky a oni se domnívali, že je to duch Raye Browera, se opět vydali na cestu. V lese je dostihla bouře, našli Raye obaleného brouky a jiným hmyzem. Zároveň s nimi přijela i parta Vernova staršího bratra Billyho. Začali se hádat o právo na mrtvolu, Chris je zastrašil výstřely z otcova revolveru. Po návratu byli chlapci zbiti Billyho partou.\n\nPřátelství chlapců se pomalu rozplynulo, každý se vydal svou cestou.\n\nVern nedokončil školu, odstěhoval se do New Yorku, kde uhořel po bouřlivém večírku.\nTeddyho nevzali do armády kvůli jeho brýlím, nastoupil do práce a opilý se zabil v autě.\nChris se přes nepřízeň osudu a s pomocí Gordona dostal na vysokou školu, kde studoval práva. Měl talent na usmiřování a tak vstoupil do jedné rvačky a skončil s proříznutým hrdlem.\n\nGordon si na tuto událost vzpomíná jako poměrně úspěšný spisovatel krváků a hororů.\n"}
{"id": "375561", "url": "https://cs.wikipedia.org/wiki?curid=375561", "title": "Administrativní dělení Uruguaye", "text": "Administrativní dělení Uruguaye\n\nUruguay je z mezinárodního hlediska unitární stát. Administrativně je rozčleněn do 19 departementů (španělský výraz je \"departamento\").\n"}
{"id": "375565", "url": "https://cs.wikipedia.org/wiki?curid=375565", "title": "Administrátor excurrendo", "text": "Administrátor excurrendo\n\nAdministrátor excurrendo (\"dojíždějící duchovní správce\", doslovně „vyjíždějící administrátor, správce“) je označení pro kněze pověřeného správou i jiné než své domovské farnosti (jedné nebo často i více). V zemích, kde je nedostatek kněží, jako například v České republice, je tento jev, kdy má jeden kněz na starosti více farností, naprosto běžný.\n\nDomovská farnost spolu s farnostmi spravovanými excurrendo se nazývají farním obvodem nebo řidčeji farní kolaturou.\n\n"}
{"id": "375567", "url": "https://cs.wikipedia.org/wiki?curid=375567", "title": "Prometafáze", "text": "Prometafáze\n\nPrometafáze je druhou fází mitózy následující po profázi. V průběhu prometafáze zaniká jaderná membrána a kondenzované chromozomy se nyní nacházejí v cytoplazmě. Ve skutečnosti se jaderná membrána pouze rozpadá na menší váčky a stává se součástí endoplazmatického retikula. Vzápětí přicházejí chromozomy do kontaktu s mikrotubuly dělícího vřeténka, na něž se svými kinetochory připojí. Za pomoci molekulárních motorů začínají chromozomy postupovat směrem k ekvatoriální rovině buňky.\n\nBěhem interfáze jadernou membránu vyztužují laminy – intermediární filamenta nacházející se pouze v jádře. Heterodimerický protein MPF (\"maturation promoting factor\" nebo \"mitosis promoting factor\") tvořený cyklinem B nebo cyklinem A a CDK1, jehož aktivita vzrůstá začátkem mitózy, molekuly laminů fosforyluje a způsobuje tak rozpad laminových filament. Kromě laminů jsou fosforylovány také nukleoporiny, podjednotky proteinových komplexů tvořících jaderné póry, následkem čehož se rozvolňují a zanikají i tyto póry. Konečně MPF fosforyluje integrální proteiny vnitřní jaderné membrány, čímž se snižuje jejich afinita ke chromatinu. Všechna tyto procesy vedou k rozvolnění a snížení stability jaderné membrány, která se posléze zatahuje do endoplazmatického retikula.\n\n"}
{"id": "375570", "url": "https://cs.wikipedia.org/wiki?curid=375570", "title": "Třída Richelieu", "text": "Třída Richelieu\n\nTřída Richelieu byla třída francouzských bitevních lodí, která se skládala z jednotek \"Richelieu\" a \"Jean Bart\". Byly to poslední, největší a nejsilnější bitevní lodě, které kdy Francie postavila. Ve své době představovaly konstrukci světové úrovně.\n\nKoncepce lodí byla odvozena od předchozí třídy \"Dunkerque\". Zůstalo také neobvyklé umístění hlavní výzbroje osmi 381mm kanónů ve dvou čtyřdělových věžích na přídi a sekundární výzbroje devíti 152mm kanónů ve třech věžích na zádi. Ty doplňovaly další kanóny menších ráží, sloužicí především k protiletadlové obraně (jelikož \"Jean Bart\" byl dokončen pouze částečně, výzbroj obou lodí se za války výrazně lišila).\n\nZ plánovaných šesti jednotek se podařilo dokončit pouze dvě. \"Richelieu\" byl v době vypuknutí války z 95 % hotov a před Němci unikl do Dakaru, zatímco \"Jean Bart\" byl dokončen pouze ze tří čtvrtin (bez 381 a 152mm kanónů) a  unikl do Casablanky. \"Clemenceau\" byla v době vypuknutí války hotova pouze z 10% a její trup Němci později potopili, aby zablokovali přístav Brest (následovat měla ještě další trojice lodí, počínající jednotkou \"Gascogne\", která se lišila především přesunutím jedné z věží na záď).\n\nJelikož \"Richelieu\" a \"Jean Bart\" zůstaly po porážce Francie podřízeny vládě ve Vichy, dostaly se několikrát do souboje s bývalými spojenci. Dne 6. července 1940, tedy pouhé tři dny po útoku na Mers-el-Kébir, poškodila letadla z letadlové lodě HMS \"Hermes\" \"Richelieu\" jedním torpédem.\n\nDne 24. září pak \"Richelieu\" svedl dělostřelecký souboj s britskou bitevní lodí HMS \"Barham\" v bitvě o Dakar. Loď se v listopadu 1942 přidala ke spojencům a po zbytek války sloužila v silách Svobodných Francouzů. Když v roce 1942 začalo spojenecké vylodění v Severní Africe, bránil \"Jean Bart\" (nesoucí tehdy pouze jednu ze čtyřdělových věží) Casablanku proti jejich vylodění a byl těžce poškozen 406mm granáty americké bitevní lodě USS \"Massachusetts\" a letadly letadlové lodi USS \"Ranger\". Náročná oprava lodi proběhla až po válce a \"Jean Bart\" byl zcela dokončen až v roce 1955.\n\n\"Richelieu\" po druhé světové válce operoval v Indočínské válce a naopak \"Jean Bart\" bojoval během Suezské krize. Definitivní zánik obou lodí přišel v průběhu 60. let.\n\n\n\n"}
{"id": "375572", "url": "https://cs.wikipedia.org/wiki?curid=375572", "title": "Čham", "text": "Čham\n\nČham je rituální tanec, který bývá vykonáván zejména v rámci tibetského buddhismu. Má velmi mnoho podob a může trvat až několik dní. Čhamový tanec se předvádí při různých příležitostech. Jeho typickým znakem jsou mniši v barevných kostýmech, kteří tančí za doprovodu hudby tradičních tibetských nástrojů.\n\n"}
{"id": "375577", "url": "https://cs.wikipedia.org/wiki?curid=375577", "title": "Vážka čtyřskvrnná", "text": "Vážka čtyřskvrnná\n\nVážka čtyřskvrnná (\"Libellula quadrimaculata\") je druh vážky z podřádu šídel. Vyskytuje se ve střední i severní části Asie, v Severní Americe a skoro v celé Evropě. V celém Česku je to běžný druh.\n\nTělo vážky čtyřskvrnné má délku 39–48 mm. Zbarvení samečka a samičky je podobné. Hruď mají hnědou, na zadečku jsou hnědožlutí, na konci zadečku černí a po bocích mají žluté skvrny. Hnědé oči se jim na temeni dotýkají v bodě. Na zadních křídlech mají u základny křídel tmavě hnědé skvrny. Hnědou skvrnu mají ještě na uzlu všech křídel, což je u nás spolehlivý určovací znak této vážky. Světle hnědou skvrnu mívají ještě u plamky. Plamka je zbarvena černě. Zadeček samečků se od hrudi postupně šípovitě zužuje, naproti tomu u samičky je zadeček širší a zužuje se až ke konci.\n\nNymfy (larvy) se líhnou z vajíčka po 2-3 týdnech. Žijí ve stojatých mělkých vodách s pobřežní vegetací, kde se vyvíjí 2 roky. Dospělci létají od května do července. Loví hmyz za klikatého letu ve výšce 40–50 cm. Často usedají na vegetaci, ze které pozorují okolí. Páření probíhá velmi rychle za letu. Brzo po páření začne samička klást vajíčka, za letu ponořeným koncem zadečku, do vody.\n\n"}
{"id": "375580", "url": "https://cs.wikipedia.org/wiki?curid=375580", "title": "Let's Dance 2", "text": "Let's Dance 2\n\nLet's Dance 2 (v anglickém originále Step Up 2: The Streets) je americký film z roku 2008. Režie se ujal Jon M. Chu a choreografii připravili Jamal Sims, Hi-Hat a Dave Scott. Jedná se o pokračování snímku \"Let's Dance\", po kterém následoval další díl s názvem \"Let's Dance 3D\".\n\nPouliční tanečnice Andy (Briana Evigan) se podaří dostat na Marylandskou uměleckou školu. Nyní musí vybalancovat svůj starý a nový život. Její staré crew se totiž vůbec nelíbí, že na ně Andy nemá čas. Na škole dává dohromady síly s Chasem (Robert Hoffman) a společně vytváří novou taneční crew.\n\n\nFilm získal mezi diváky na největších filmových databázích spíše průměrné hodnocení.\nVe Spojených státech film obdržel pozitivní reakce od diváků, ale negativní od kritiků.\n\nZa první týden promítání vydělal film 18 908 826 dolarů. K 4. srpnu 2008 film vydělal 58 017 783 dolarů a celosvětově film vydělal 150 816 700 dolarů.\n\nSoundtrackové album vyšlo 5. února 2008 pod Atlantic Records. Umístilo se na 5. místě v žebříčku Billboard 200 a 4. místě Rap Album Charts.\n\nNa albu se podíleli umělci: Flo Rida, T-Pain, Missy Elliott, Akon, Cassie, Enrique Iglesias, Timbaland a B.o.B.\n\n"}
{"id": "375581", "url": "https://cs.wikipedia.org/wiki?curid=375581", "title": "Byzantsko-arabské války", "text": "Byzantsko-arabské války\n\nByzantsko-arabské války byly sérií vojenských konfliktů mezi arabským chalífátem a Byzantskou říší v období 7–12. století. Počáteční střety se odehrály během prvních arabských tažení pod vedením volených chalífů a Umajjovců a pokračovaly v podobě trvalých pohraničních střetů a nájezdů v podstatě až do počátku křížových výprav. V důsledku toho Byzantinci, sami se považující za Římany (Byzantská říše měla státoprávní kontinuitu s východní částí Římské říše; v muslimských kronikách označovaná jako „Rûm“) utrpěli značné územní ztráty.\n\nPočáteční konflikt se odehrával v letech 634–717 a skončil druhým arabským obléháním Konstantinopole, které zastavilo mohutný arabský postup do Anatolie. Konflikty pokračovaly v období od 9. století až do roku 1169. Arabská invaze Abbásovců v jižní Itálii nebyla úspěšná, nicméně na Sicílii se Arabové udrželi a zřídili zde Sicilský emirát. Nicméně císařové Makedonské dynastie se vzmohli na ofenzivu proti arabské moci na východě a vojenskou silou znovudobyli rozsáhlé oblasti Sýrie a nakonec smlouvou k říši připojili i Jeruzalém. Emirát s centrem v Aleppu a jeho sousedé se staly vazaly Byzantské říše na východní hranici, kde největší hrozbu představoval stát šíitských Fátimovců a to až do vzestupu seldžuckých Turků, kteří vtrhli na Blízký východ v 11. století, získali zde moc a vytlačili Abbásovce z jejich pozic v Anatolii. Po porážce byzantských armád v bitvě u Mantzikertu roku 1071 pozdější císař Alexios I. požádal o pomocné sbory papeže Urbana II., který tak roku 1095 na Clermontském koncilu vyhlásil první křížovou výpravu.\n\nProtahující a přiostřující se válka v 6 a 7. století zanechala jak Byzantskou říši, tak sásánovskou Persii, vyčerpané a zranitelné tváří v tvář nové hrozbě v podobě arabské expanze. Poslední tři byzantsko-perské války zvítězili Byzantinci: císař Herakleios dobyl nazpět všechna byzantská území zabraná Peršany a v roce 629 navrátil Pravý kříž zpět do Jeruzaléma. Nicméně ani jedna říše nedostala šanci se vzchopit, když se ocitly pod náporem nově islámem sjednocených Arabů, kteří, podle britského historika Jamese Howarda-Johnstona, „mohli být přirovnání k lidskému tsunami“. George Liska dodává: „zbytečně protahovaný byzantsko-perský konflikt islámu otevřel cestu“.\n\nArabští nomádi, jejichž vlastí byl Arabský poloostrov, představovali pro okolní civilizované státy hrozbu již dlouhou dobu před islámem. Nájezdy a přepady civilizovaných zemí i konkurenčních nomádských kmenů se stalo nedílnou součástí života arabských nomádů. V 5. a 6. století začaly upadat zemědělské arabské státy jižní Arábie a jihoarabské obyvatelstvo se uchýlilo ke kočovnému způsobu života ve středu poloostrova. Přelidnění mělo za následek zintenzivnění arabských nájezdů na perská a byzantská území, na což tyto velmoci reagovaly vybudováním systému nárazníkových arabských křesťanských vazalských států na pomezí Arábie; říše Ghassánovců v Sýrii a Lachmovců v Mezopotámii.\n\nArabové netvořili jednotný národ, ale existovaly jednotlivé kočující kmeny, v oázách vznikaly osady, mající povahu městských států. Původní náboženství Arabů byl primitivní animismus a jednotlivá božstva, jež každý kmen měl svá vlastní, ale na severu Arábie mělo pevnou pozici křesťanství, na pobřeží Rudého moře poté judaismus a na jihu existovaly vyspělejší formy pohanství.\n\nJednotu v podobě náboženství dal Arabům až koncem dvacátých let 7. století prorok Mohamed, který roku 630 získal pod svou kontrolu Mekku a posléze sjednotil pod svou vládu divoké kočovné kmeny, což se žádné mocné říši nikdy předtím nepodařilo.\n\nVálka začala jako konflikt muslimů s arabskými vazaly Byzantské a Sásánovské říše, křesťanskými státy Ghassánovců a Lachmovců s centrem v al-Híře. Tyto konflikty brzy přerostly v regulérní válku s oběma říšemi, která vyústila v dobytí celé Levanty a Persie muslimskými generály Chálidem ibn al-Valídem a Amrem ibn al-Ásem.\n\nPrvní arabsko-byzantské střety se udály pod Mohamedovým vedením. Jen několik měsíců po dohodě císaře Herakleia a perského generála Šárbaráze o stažení perských jednotek z obsazených byzantských území (629) se soudobé byzantské prameny se zmiňují o bitvě u Mu'ty, nedaleko Mrtvého moře. Byzantinci zde arabské nájezdníky, vedené Mohamedovým nevlastním synem Zajdem bin Hárithem, rozdrtili a Zajda v bitvě zabili. V létě roku 631 stanul Mohamed osobně v čele odvetné výpravy za bitvu u Mu'ty a smrti svého nevlastního syna proti Byzantincům. Nicméně pro velmi horké počasí, podle arabských zpráv až třicetitisícová Mohamedova armáda, dospěla do Tabúku na severozápadě dnešní Saúdské Arábie, kde si Mohamed od zdejších křesťanských a židovských Arabů nechal složit hold a tažení ukončil. Ačkoliv tato výprava nevedla ke k přímě vojenské konfrontaci, z historického hlediska lze tuto výpravu považovat za první arabskou výpravu proti Byzantské říši. Po Mohamedové smrti roku 632 byl vůdcem muslimské obce a Mohamedova politického dědictví zvolen Mohamedův tchán a jeden z jeho nejbližších společníků Abú Bakr, jenž se tak stal prvním voleným chalífou a poté, co potlačil i odpor vzbouřených kmenů proti novému vládci a upevnil tak muslimskou státu napříč poloostrovem, i suverénním vládcem celé Arábie.\n\nV Levantě se muslimská vojska utkala s byzantskou armádou, kterou tvořily jak císařské jednotky, tak oddíly postavené z místních obyvatel. Monofyzitští křesťané a Židé v celé Sýrii vítali arabské dobyvatele jako osvoboditele od nenáviděné byzantské nadvlády. Arabské kmeny také měly významné obchodní, kulturní i rodinné vazby na obyvatelstvo úrodného půlměsíce. Východořímský (byzantský) císař Herakleios byl v té době těžce nemocný a nebyl roku 634 schopen se osobně postavit do čela svých vojsk a vzdorovat muslimskému vpádu v Sýrii a Palestině. Ofenzivy proti arabskému vpádu se ujal císařův bratr Theodoros, který byl bitvě poblíž Adžnádajnu v létě 634 poražen. Poté, co Arabové zvítězili také v bitvě z Fálu, arabské jednotky vedené Chálidem ibn Valídem ještě téhož roku dobyly Damašek. Jako odpověď Byzantinci shromáždili největší síly, které se jim podařilo dát dohromady a pod velením nejlepších byzantských generálů, včetně Theodora Trithyria či Arména Vahana, aby se pokusili Araby vytlačit z jejich nově nabytých pozic. V roce 636 se odehrála bitva u Jarmúku. Arabové měli dokonale zmapovaný terén, přiměli Byzantince podniknout několik nákladných protiútoků a poté je vlákali do úzkého údolí mezi vysokými skalami do léčky, kde je posléze na hlavu porazili. Když císař Herakleios cestoval zpět z Antiochie do Konstantinopole, pronesl:\n\nZtrátu Sýrie byzantský kronikář Jan Zonaras popisuje slovy:\n\nRoku 637 Arabové dobyli a obsadili také Jeruzalém, který chalífovi Umarovi vydal ortodoxní jeruzalémský patriarcha Sofronios. V létě 637 Arabové dobyli Gazu a v téže době byzantští vládcové v Egyptě s Araby za velké výkupné vyjednali mír, který trval tři roky. V době trvání příměří v Egyptě se Arabové zaměřili na byzantské pozice v severní Sýrii a útokem na Caesareu Maritimu a dobytím Askalonu konečně završili dobývání Palestiny. V prosinci 639 muslimové vytáhli z Palestiny na Egypt, kam vpadli počátkem roku 640.\n\nAntiochie a severní Sýrie dočasně zůstala pod byzantskou správou, ale v době Herakleiovy smrti, v letech 647–648, padla celá Sýrie a Egypt do muslimských rukou. Naprostá většina měst nekladla Arabům žádný odpor a překvapivě dokonce i velkoměsto jako Antiochie se bránilo jen velmi slabě.\n\nSpolečně s vojskem čítajícím asi 3500–4000 vojáků překročil na přelomu let 639 a 640 Ámr ibn al-Ás Sinaj a vstoupil jako první muslimský vojevůdce do Egypta. Postupně se spojil s dalšími posilami, asi s armádou o síle 12 000 mužů vedenou al-Zubairem. Muslimové nejprve dobyli Babylón a poté vzali útokem Alexandrii. Byzantinci byli překvapeni tak rychlým arabským postupem i ztrátou tak rozsáhlých území a roku 642 přistoupili na kapitulaci Alexandrie. Pád Alexandrie ukončil byzantskou vládu v Egyptě a otevřel muslimům cestu k dalším vojenským akcím v severní Africe. V letech 643–644 Ámr ibn al-Ás dobyl oblast Kyrenaiky na východě dnešní Libye. V té se době Arabové zmocnili také Kypru.\nPo smrti Umara I. se novým arabským chalífou stal Uthmán ibn Affán.\n\nPřes mnohé porážky na souši si Byzantinci udržovali nad Araby námořní převahu a byzantské námořnictvo tak roku 645 bylo schopno Alexandrii dobýt zpět. Ale již následujícího roku po bitvě u Nikiú město znovu obsadili Arabové. Místní křesťanští Koptové Araby vítali jako osvoboditele stejně jako monofyzité v Jeruzalémě. Ztráta bohatých provincií na Blízkém východě Byzanc připravila o cenné zdroje pšenice, což zapříčinilo nedostatek chleba v celé říši a ovlivnilo dodávky potravin pro byzantská vojska na celá další desetiletí.\n\nRoku 647 arabská armáda vedená Adballáhem ibn al-Sa’adem vtrhla do byzantského Afrického exarchátu. Arabové dobyli oblast Tripolska a následně se přesunuli do Sufetuly ležící asi 150 kilometrů jižně od Kartága. Bývalý zdejší byzantský místodržící, patrikios Gregorios, byl zabit. Poté co Gregoriův nástupce Gennadios přislíbil vyplatit Arabům 300 000 solidů, stáhly se Abdalláhovy pěší jednotky zpět do Egypta.\n\nPoté následovala první občanská válka uvnitř arabského impéria, kdy se k moci dostal první člen rodu Umajjovců Mu'ávija I. Za Umajjovců byly Araby dobyty poslední byzantské výspy v severní Africe. Krátce poté, co Arabové získali své vlastní námořnictvo, byly schopni dostat se přes rozsáhlé oblasti Maghrebu a pod velení berberského generála Taríka ibn Zijáda přes Gibraltarskou úžinu podniknout invazi do Vizigótské říše v Hispánii. Arabové si nezbytnost námořní síly dobře uvědomovali a s nové vybudovaným loďstvem již roku 655 rozdrtili byzantské námořnictvo pod osobním velením císaře Konstanta II. u Lýkijského pobřeží a muslimové následně obsadili Rhodos.\n\nMu'ávija začal upevňovat arabskou moc od Aralského jezera na východě až po západní hranice Egypta. Sídelní město pro egyptského místodržícího nechal vybudovat v al-Fustatu. Roku 652 začali muslimové pod jeho vedením pořádat nájezdy na Sicílii a roku 663 také do Anatolie. Později se v letech 665–689 uskutečnila další muslimská kampaň v severní Africe kvůli ochraně Egypta, který byl „z boku pod útokem z byzantské Kyrény“. 40 000-ové arabské vojsko obsadilo Barcu a porazilo 30 000-ovou byzantskou armádu.\n\nDesetitisícové arabské vojsko pod velením Ukby ibn Náfího vytáhlo z Damašku na podporu arabského tažení. Roku 670 byl v Tunisku vybudován Kairuan jako základna pro další vojenské operace; později se Kairuan stal i hlavním městem islámské provincie Ifriqiya a jedním z nejvýznamnějších center arabské islámské kultury ve středověku. Ibn Náfí se při svém postupu dostal až do srdce země, přešel poušť, kde jeho nástupci vybudovali velkolepá města, například Fès, a pronikl až k Atlantskému oceánu a okraji Saharské pouště. Při svém tažení Maghrebem ovládl přístavní města Budžája a Tanger, čímž definitivně rozbil to, co kdysi zbývalo z římské provincie Mauretania Tingitana, a kde také svůj postup konečně zastavil. Historik Luís García de Valdeavellano napsal:\n\nNavíc, jak píše Edward Gibbon:\n\nUkbovy síly neměly daleko ke vzpouře a v jedné bitvě byl Ukba ibn Náfí obklíčen vzbouřenci a zavražděn. Poté, třetí africký guvernér Zuhejr byl svržen velikou byzantskou armádou vyslanou z Konstantinopole císařem Konstantinem IV. na pomoc Kartágu. Mezitím v Arábii a Sýrii zuřila druhá občanská válka, což vyústilo ve vládu čtyř chalífů vládnoucích v období mezi smrtí Mu'áviji I. roku 680 a nástupem Abd al-Malika o pět později. Válka pokračovala až do roku 692, kdy zemřel vůdce povstalců Abdalláh ibn al-Zubajr.\n\nVálky císaře Justiniána II. s musily, posledního císaře Herakleiovské dynastie, „odrážely všeobecný chaos té doby“. Po úspěšném tažení na východ uzavřel Justinián s Araby mír, který Byzantincům přiřkl oblasti Arménie, východní (kavkazské) Iberie a Kypru; nicméně Justinián nechal přemístit 12 000 křesťanských maronitů z jejich domovů v dnešním Libanonu a odstranil tak hlavní překážku Arabům v Sýrii. Roku 692 po katastrofální bitvě u Sebastopole muslimové dobyli celou Arménii. Justinián II. byl roku 695 sesazen a téhož roku Arabové za námořní podpory Kartágo, které po tříletém obléhání bylo dobyto a vítězi zničeno. Ztráta pozic v Africe pro Byzantskou říši znamenala konec námořní dominance v západním Středomoří a stala se výzvou pro arabská loďstva operující ze základen v Tunisku. V letech 705–711 znovu vládl Justinián II., který se zmocnil svého trůnu nazpět, ale Justiniánova druhá vláda se vyznačovala dalšími arabskými postupy v Anatolii a občanskými nepokoji. Říká se, že Justinián nařídil popravit celou jednotku, která ho jako jediná neopustila v jedné bitvě, aby tak dal výstrahu dalším před dezercemi.\n\nRoku 674 umajjovský chalífa Mu'ávija oblehl Konstantinopol. V této bitvě nebyli Arabové schopni překonat Theodosiánské hradby. Nicméně s blížící se zimou byli obléhatelé nuceni stáhnout se na 130 kilometrů vzdálený ostrov.\n\nNicméně před obléháním asyrský křesťanský uprchlík jménem Kallinikos (latinizovaně Callinicus) z Heliopole pro Byzantskou říši vynalezl novou zničující zbraň později známou jako „řecký oheň“. V roce 667 byzantské námořnictvo novou zbraň vyzkoušelo v bitvě u Syllaea v Marmarském moři a drtivě porazilo umajjovské loďstvo; Arabové následujícího roku ukončili obléhání města. Mezi padlými, kteří zemřeli při obléhání Konstantinopole, dnešní městské části Eyüp, byl i Mohamedův posel, poslední z jeho přeživších druhů. Dodnes muslimové jeho hrob považují za jedno z nejsvětějších míst v Istanbulu. Byzantské vítězství zastavilo arabský postup do Evropy na téměř třicet let.\n\nPočáteční konflikt se ještě přiostřil za vlády byzantského císaře Leona III. a umajjovského chalífy Umara ibn Abd al-Azíze, po druhém arabském obléhání Konstantinopole v letech 717–718. Postup arabských pozemních jednotek vedených Maslamou se zastavil o konstantinopolské hradby právě když Byzantincům dorazili na pomoc bulharští spojenci a arabské loďstvo bylo poraženo díky řeckému ohni:\n\nPrimárně byl konflikt ukončen obléháním Konstantinopole roku 718 a ačkoliv konflikty pokračovaly až do 11. století, arabské územní zisky již byly omezené. Muslimské pokusy o ovládnutí Anatolie nevedly k výsledku až do invaze seldžuckých Turků.\n\nMezi důsledky byzantsko-arabských válek patřily smíšené náboženské a občanské nepokoje odehrávající se přímo v srdci Byzance. \"Iconomachia\", či \"války o ikony\" začaly roku 726 ediktem císaře Leona III., kterým nařídil krucifix nahradit prostým křížem, čímž rozpoutal spor o ikonoklasmus. Záznamy naznačují, že nejméně jeden důvod odstranění krucifixu mohly být vojenské zvraty ve válce s muslimy, a pak také erupce na vulkanickém ostrově Théra, který Leon považoval za Boží trest za ikonodulii, kterou uznávala církev. A zatímco Leon vedl válku s Araby, zaznamenal, že přísné arabské hodnoty zakazují zobrazování náboženských motivů jako idolatrii a věřil, že Byzanc by následováním tohoto příkladu mohla znovu nabýt úspěchů. Svůj krok císař nekonzultoval s církví a byl proto překvapen širokým lidovým odporem, na něž narazil.\n\nRoku 732 Leon vyslal byzantské námořnictvo, aby znovudobylo Ravennu a zatklo papeže Řehoře III. za ignorování císařova ediktu. Nicméně loďstvo se při cestě Jaderským mořem potopilo, vzniklý spor tak uhašen nebyl. Spor o ikony oslabil Byzantskou říši a stal se klíčovým faktorem ve schismatu mezi konstantinopolským patriarchou a římským biskupem. Mezitím Leonův syn Konstantin V. v letech 750 až 770 podnikl sérii vojenských výprav proti Bulharům i Arabům ve snaze nabýt zpět značné územní ztráty.\n\nV Byzantské říši vypukla občanská válka mezi příznivci ikonodulie a ikonoklasmu, mnohdy s podporou Arabů. S podporou chalífy al-Má'múna, podnikli Arabové pod velením Tomáše Slovana invazi do Byzance a během několika měsíců v Anatolii zůstala pouze dvě themata loyální císaři Michaelovi II. Když Tomáš však obsadil Soluň, druhé největší město říše, byli Byzantinci oddaní císaři schopni ji rychle dobýt nazpět. V roce 821 Tomáš napadl i hlavní město Konstantinopol, jeho jednotky však nepronikly skrze městské hradby a nakonec byly donuceny ustoupit.\n\nArabové se však nevzdali svých plánů na ovládnutí Anatolie. Roku 838 provedli další tažení a v roce 843 dobyli město Amorion. Rozpolcenost uvnitř Byzantské říše, spolu se špatnými vztahy se Západem zapříčinila roku 824 i pád Kréty do rukou Arabů. Sicílie byla postupně ztracena v období dlouhém 75 let. Díky muslimským námořním základnám v Tunisku mohli Arabové začít s invazemi na Sicílii a postupně ji dobývat; roku 831 padlo Palermo, roku 842 Messina a v roce 859 i Enna.\n\nNicméně náboženský mír, stejně jako znovu silná a jednotná pozice Byzantské říše přišla až roku 867 s nástupem Makedonské dynastie, zatímco Abbásovský chalífát byl naopak roztříštěn mezi různé zájmové frakce. Vláda císaře Basileia I. znovu navrátila Byzantské říši její pozice regionální mocnosti a byla ve znamení územní expanze v Itálii i na Východě, což říši činilo silnějším faktorem vůči Evropě a byzantská vláda rovněž udržovala dobré vztahy s papežstvím. Basileios uzavřel spojenectví s římským císařem Ludvíkem II. namířené proti Arabům, jehož loďstvo tak vyčistilo Jaderské moře od arabských pirátů. S Byzantskou pomocí roku 871 Ludvík dobyl od Arabů italský přístav Bari, který se o pět let později stal byzantským územím. Na druhou stranu byzantská pozice na Sicílii se hroutila; roku 878 se přístav Syrakusy dostal pod vládu Sicilského emirátu, v roce 900 padla Catania a poslední byzantská država na ostrově byla Araby dobyta o dva roky později. Sicílie zůstala plně pod arabským vlivem až do normanské invaze roku 1071.\n\nAčkoliv většina Sicílie byla pro Byzanc ztracena, naopak na italské pevnině Byzantinci zaznamenali úspěch; generál Nikeforos Fokas starší roku 880 ovládl přístav Tarento a většinu themat Langobardie a Kalábrie. Krétu Byzantinci znovudobyli roku 960 a drželi ji až do roku 1204, kdy padla do rukou Benátčanům v rámci čtvrté křížové výpravy. Úspěch na Apeninském poloostrově otevřel dveře nové éře byzantského panství v Itálii, zejména díky vybudování silné byzantské námořní přítomnosti ve Středomoří a především v Jaderském moři.\n\nPoté, co byzantský císař Basileios II. skoncoval s vnitřními spory, uspořádal roku 995 se 40 000 armádou vojenskou výpravu proti Arabům. Byzantské občanské války oslabili vliv Byzance na východě a území, jež dobyli císařové Nikeforos II. a Jan I. Tzimiskes byly téměř ztraceny; Aleppo bylo obleženo a byzantská území s centrem v Antiochii byly vážně ohroženy. Basileios v Sýrii zvítězil v několika bitvách, zachránil Aleppo a dokázal vojensky pronikat dále na jih. Ačkoliv již neměl síly na dobytí Palestiny a Jeruzaléma, jeho vítězství zajistila Byzanci kontrolu nad většinou Sýrie, včetně velkých měst v čele s Antiochií, sídlem patriarchy. Žádný císař od dob Herakleia nebyl schopen držet tato východní území po delší dobu. Sice již roku 998 byli Byzantinci z Antiochie Araby poraženi, ale císař osobně rychle podnikl protiútok a napadl arabské území v údolí řeky Orontes. Ačkoliv jeho útok nebyl úspěšný, válka roku 1001 skončila stabilním příměřím, které vydrželo až do roku 1016. Roku 1025 se Byzantská říše znovu rozkládala řeky Dunaj na západě až po Eufrat na východě.\n\nZa vlády Basileia II. Byzantinci na východních hranicích zřídili nový pás themních jednotek sahajících od Aleppa, které bylo byzantským protektorátem na severovýchodě až k Mantzikertu. Říše dosáhla největšího územního rozmachu za posledních pět set let od dob císaře Justiniána I. na následující čtyři staletí.\n\nByzantsko-arabské války se přiblížily ke svému konci s příchodem Turků a různých mongolských nájezdníků na Blízký východ, kteří vytlačili Araby. V 11. a 12. století byzantské války směřovaly především ke konfliktům se Seldžuky. Po porážce byzantského vojska v bitvě u Mantzikertu Turky ztratila Byzanc kontrolu nad rozsáhlými oblastmi v Anatolii. Později se s pomocí první křížové výpravy Byzantské říši podařilo část ztracených území získat zpět, stejně jako její pozici velmoci v oblasti východního Středomoří. Mezitím se většina válek vedených Araby přesunula na křižácké státy v Levantě a později na mongolské nájezdníky, zejména Ílchanát v Persii, Zlatou hordu a říši Tamerlánovu.\n\nPo druhé křížové výpravě jeruzalémský král Balduin III. dobyl roku 1153 egyptský Askalon. Jeho nástupce Amaury I. v 60. letech 12. století podnikl pět vojenských tažení do Egypta. Byzantský císař Manuel I. sledoval vstřícnou politiku vůči západní Evropě a zejména vůči křižáckým státům, které se snažil co nejvíce připoutat k Byzanci, což stvrdil i sňatkem s antiochijskou princeznou Marií. Naopak král Amaury se pro utvrzení byzantsko-jeruzalémského spojenectví oženil s Manuelovou praneteří Marií. Roku 1168 byla jeruzalémským vyslancem Vilémem z Tyru vyjednána smlouva o byzantské námořní pomoci při další z křižáckých expedic do Egypta. Následujícího roku se byzantské loďstvo skutečně účastnilo Amauryho útoku proti egyptské Damiettě. Manuelovou strategií bylo užívat křižáckých států jako nástroj byzantské politiky na Východě a jeho pomoc se měla stát okázalou demonstrací byzantské moci. Protože v Egyptě byla svržena dynastie Fátimovců a moci se chopil válečník Saladin, služebník syrského sultána Núr ad-Dína, Manuel toto považoval za porušení rovnováhy sil na Blízkém východě mezi Egyptem, Byzancí, křižáky a Núr ad-Dínem. Společné křižácko-byzantské dobytí Egypta by znamenalo upevnění pozice křižáků ve Svaté zemi a pro Byzanc obnovení dodávek obilí z bohatého Egypta.\n\nPro invazi křižácko-byzantských sil se počítalo s podporou koptských křesťanů, kteří žili pod muslimskou vládou již pět staletí. Jenže během předchozího křižáckého vpádu roku 1168, při kterém křižáci v deltě Nilu rozpoutali rozsáhlý masakr Koptů a ti tak pojali značnou nedůvěru k latinským křižákům a podporovat je nadále odmítali. Navíc selhávala během obléhání Damietty spolupráce mezi Byzantinci a křižáky; byzantské námořnictvo, které celý rok čekalo na Kypru na mobilizaci jeruzalémského vojska, spotřebovalo své zásoby a křižáci se o své podělit nechtěli, také se rozcházeli názory jeruzalémského krále Amauryho I. a byzantského admirála Andronika Kontostefana na obléhání města. Město stále vzdorovalo a s příchodem zimy bylo obléhání ukončeno, křižáci se stáhli zpět do Palestiny a loďstvo se vydalo zpět do Konstantinopole. U břehů Palestiny však lodě překvapila bouře, mnoho se jich potopilo a do Konstantinopole jich nakonec doplulo velmi málo. Navzdory katastrofě, jakou porážka u Damietty byla, zůstalo spojenectví mezi Byzantskou říší a Jeruzalémským královstvím v platnosti.\n\nMezitím seldžucký sultán Kilič Arslan II. v Anatolii upevňoval svou pozici a zbavoval se svých rivalů. Poměr sil se ve východním Středomoří změnil a Manuelova porážka v Egyptě na Byzanc doléhala ještě dlouho po jeho smrti. Roku 1174 zemřel sultán Núr ad-Dín, o několik měsíců později následovaný králem Amaurym. Když Núr ad-Dín zemřel, Kilič Arslan okamžitě využil mocenského vakua k uskutečnění vlastních ambicí. Jeho úspěch byl tak očividný, že se ho začal vážně obávat i císař Manuel a tak proti sultánovi roku 1176 vytáhl s velikou a dobře vybavenou byzantskou armádou. Turci se Byzantincům postavili u Myriokefala, kde císařskou armádu na hlavu porazili. Tato katastrofální porážka znamenala konec byzantského velmocenského postavení a říše byla definitivně vyřazena z politického dění na Blízkém východě. Roku 1180 Manuel zemřel a s ním i poslední císař ochotný ke spolupráci a vstřícné politice vůči Evropanům.\n\nJako mnohé války takového trvání, měly zdlouhavé byzantsko-arabské války dlouhotrvající následky jak pro Byzanc, tak pro muslimské státy. Byzantská říše během válek ztratila mnohá území, jež nikdy nedobyla nazpět, zatímco Arabové získali kontrolu nad zeměmi Blízkého východu a Afriky. Ohnisko byzantských zájmů se tak od územních zisků císaře Justiniána I. na Západě přesunulo především na obranu ohrožených východních hranic říše. Bez byzantských zásahů v rodících se evropských středověkých křesťanských státech situace poskytla obrovský impuls feudalismu a ekonomice soběstačnosti.\n\nModerní historikové za jeden z důsledků válek mezi Byzantinci a Araby považují vyostření vztahů mezi Konstantinopolí a Římem. Zatímco Byzantinci bojovali s Araby, nebyli naopak schopni zajistit ochranu Římu, kterou již před tím papežství jednou nabídli; situace se stále zhoršovala a podle historika Thomase Woodse se císařové „stále vměšovali do života církve i v oblastech, které jasně ležely za pravomocí státu“. Spor o ikony v 8. a 9. století se také stal klíčovým faktorem, který, podle Normana Daviese, „vehnal latinskou církev do náruče Franků“. Z toho se později vyvinula polemika, zda Karel Veliký byl jen vedlejším produktem islámské expanze; belgický historik Henri Pirenne napsal:\n\nSvatá říše římská vybudovaná na Západě nástupci Karla Velikého se za vlády Ludvíka II., i později v dobách křížových výprav, stala spojencem Byzance. Nicméně vztahy mezi těmito dvěma říšemi zůstávaly napjaté; díky Salernské kronice (Chronicon Salernitanum) je známo, že císař Basileios poslal ostrý dopis svému západnímu protějšku, kde mu vyčetl uzurpaci císařského titulu. Basileios připomínal, že franští vládcové jsou pouze pouze králové a každý národ má svůj vladařský titul, zatímco císařskou hodnost může nést pouze vládce východních Římanů, tedy sám Basileios.\n\nPodle Waltera Emila Kaegiho se arabské zdroje vyznačující záhadností a protiklady. Některé nearabské prameny jsou rovněž problematické, například kronika Theofana Vyznavače či císaře Nikefora I., psané v syrštině, které mají sklon k podávání krátkých a kusých informací. Některé zdroje arménského historika Sebea se rovněž objevují psané syrsky. Mezi latinské prameny těchto událostí patří Historia Francorum ze 7. století a poté dvě španělské kroniky pocházející z 8. století, všechny čerpající ze starších byzantských a orientálních zdrojů.\n\nRovněž existuje celá řada byzantských nehistorických dokumentů, od papyrů až po kázání (z nichž nejvýznamnější jsou kázání Sofronia z Jeruzaléma a Anastasia Sinaita), poezii (Sofroniovu a Jiřího z Pisidie), korespondenci často patristického původu, apologetická pojednání, zjevení, hagiografie, vojenské příručky (zvláště pak Maurikiův \"Strategikon\" z počátku 7. století) a další neliterární zdroje, stejně jako různé nápisy, archeologické a numismatické nálezy. Žádný z těchto zdrojů neobsahuje souvislou zmínku o muslimské expanzi, ale mnohé obsahují neocenitelné detaily, které se nikde jinde nedochovaly.\n\n\n"}
{"id": "375591", "url": "https://cs.wikipedia.org/wiki?curid=375591", "title": "Witold Pilecki", "text": "Witold Pilecki\n\nWitold Pilecki (13. května 1901, Oloněc – 25. května 1948, Varšava) byl polský voják, který v listopadu 1939 spoluzaložil Tajnou polskou armádu (: ), odbojovou skupinu na území okupovaného Polska, a později člen odbojové organizace Zemská armáda (). V roce 1940 se nechal dobrovolně zavřít do koncentračního a vyhlazovacího tábora Auschwitz, aby získal zpravodajské informace o chodu tábora a zorganizoval odboj mezi vězni. Díky zprávám, které sepsal, se ke Spojencům dostaly první informace o nacistických zločinech v tomto koncentračním táboře. V roce 1943 z tábora unikl a v srpnu 1944 se zúčastnil varšavského povstání.\n\nPo válce pracoval jako agent polské exilové vlády a v Polsku shromažďoval informace o sovětských zločinech na Polácích. Komunistická tajná policie ho však odhalila a zatkla. Přes mučení při výsleších neprozradil žádné citlivé informace a byl popraven v květnu 1948 v Mokotovském vězení ve Varšavě. Pileckého jméno bylo po celou dobu komunistického režimu v Polsku zakázané a památka na něho se téměř vytratila.\n\nPocházel ze šlechtického rodu erbu Leliwa. Narodil se ve městě Oloněc v Karélii, kam byla jeho rodina nuceně vystěhována ruskými carskými úřady po potlačení polského lednového povstání v letech 1863 až 1864. Jeho děd, Józef Pilecki, strávil pro účast na povstání sedm let ve vyhnanství na Sibiři. V roce 1910 se rodina Witolda Pileckého přestěhovala do Vilna (dnešní Vilnius v Litvě), kde vystudoval obchodní školu a vstoupil do tajného skautského spolku (). V roce 1916 se přestěhoval do města Orel, kde založil místní skautskou skupinu.\nBěhem první světové války se v roce 1918 přidal do skautské sekce polských obranných jednotek pod velením generála Władysława Wejtka, působících ve vilenské oblasti. Když jejich sektor fronty obsadili bolševici, prováděla jeho jednotka partyzánský boj za nepřátelskou linií. Pilecki následně vstoupil do pravidelné Polské armády a zúčastnil se polsko-sovětské války v letech 1919 až 1920, v níž sloužil pod majorem Jerzy Dąbrowskim. Bojoval v kyjevské ofenzivě, kde se jeho jezdecká jednotka podílela na obraně Grodna (součást dnešního Běloruska). Dne 5. srpna 1920 se přidal k 211. hulánskému regimentu a bojoval v klíčově bitvě u Varšavy, v Rudnickém lese () a zúčastnil se osvobození Vilna. Dvakrát byl vyznamenán Křížem za chrabrost.\n\nPo skončení polsko-sovětské války v roce 1921 po uzavření rižského míru dokončil středoškolská studia ve Vilně, zakončená maturitou, a úspěšně složil poddůstojnické zkoušky v Polské armádě. Rovněž studoval na univerzitě Štěpána Báthoryho ve Vilně (dnešní Vilniuská univerzita), a opravil rodinný majetek poničený válkou. Následně absolvoval důstojnický kurz a byl přidělen k jezdeckému pluku v hodnosti podporučíka. V meziválečném období pracoval na rodinném statku ve vesnici Sukurcze, angažoval se jako sociální aktivista a amatérsky maloval. Dne 7. dubna 1931 se oženil s Marií, rozenou Ostrowskou (1906–2002). Společně měli dvě děti, které se obě narodily ve Vilně: syna Andrzeje (* 1932) a dceru Zofiu (* 1933). V roce 1938 byl vyznamenán stříbrným Křížem za zásluhy za svou sociální a komunitní činnost.\n\nKrátce před vypuknutím druhé světové války byl 26. srpna 1939 mobilizován coby velitel jezdecké čety. Byl přidělen k 19. pěchotní divizi pod velením Józefa Kwaciszewskiho, která byla součástí tzv. polské pruské armády (). Jeho jednotka se dostala do těžkých bojů s postupující německou armádou během německé invaze do Polska a byla částečně zničená. Pileckého četa se stáhla k jihovýchodu, směrem ke Lvovu (součást dnešní Ukrajiny) a rumunskému předmostí (). Zde byl začleněn pod nově vzniklou 41. pěchotní divizi, v níž sloužil jako zástupce majora Jana Włodarkiewicze. Během konfliktu (v Polsku známého jako zářijová kampaň) Pilecki a jeho muži zničili sedm německých tanků, sestřelili jeden letoun a další dva zničili na zemi. Dne 17. září Sovětský svaz začal obsazovat východní Polsko, v souladu s tajným německo-sovětským paktem Molotov-Ribbentrop. Pileckého divize, která se tak musela zapojit do těžkých bojů na obou frontách, byla nakonec 22. září rozpuštěna, přičemž část vojáků se vzdala nepříteli. Pilecki se společně se svým velitelem majorem Włodarkiewiczem vrátil do Varšavy.\n\nO zhruba měsíc a půl později založili Pilecki a Włodarkiewicz 9. listopadu 1939 Tajnou polskou armádu (), jednu z prvních odbojových organizací v Polsku. Pilecki se stal organizačním velitelem Tajné polské armády a rozšířil její působnost i mimo Varšavu, a to na Siedlce, Radom, Lublin a další velká města ve středním Polsku. K roku 1940 měla Tajná polská armáda zhruba 8000 mužů (z toho více než polovinu ve zbrani), zhruba dvacet kulometů a několik protitankových pušek vzor 35. Později byla začleněna pod Svaz ozbrojeného boje (), následně přejmenovaný na Zemskou armádu (). V rámci Zemské armády se příslušníci někdejší Tajné polské armády stali základem jednotky Wachlarz.\n\nV roce 1940 Pilecki představil svým nadřízeným plán na infiltraci německého koncentračního tábora v Osvětimi (Auschwitz), s cílem získat informace o chodu tábora a zorganizovat mezi vězni odboj. Do té doby se moc nevědělo o účelu tábora a předpokládalo se, že jde o internační tábor či velké vězení, spíše než o vyhlazovací tábor. Nadřízení jeho plán schválili a zajistili mu falešný průkaz totožnosti na jméno Tomasz Serafiński. Dne 19. srpna 1940 vyrazil cíleně do ulic Varšavy v době zatýkání a byl zajat s dalšími zhruba dvěma tisíci civilisty (mezi nimi byl například pozdější polský ministr zahraničních věcí Władysław Bartoszewski). Po dvou dnech zadržování a bití gumovými pendreky byli transportováni do koncentračního tábora Auschwitz, kde bylo Pileckému přiděleno číslo 4859.\n\nV táboře, kde pracoval v různých pracovních skupinách a přežil zápal plic, zorganizoval odbojovou skupinu Svaz vojenské organizace (). Řada menších odbojových organizací v táboře se posléze stala jeho součástí. Mezi úkoly Svazu vojenské organizace patřilo zlepšit morálku vězňů, získávat zprávy zvenčí, distribuovat mimořádné příděly jídla a oblečení svým členům, zřizování zpravodajských sítí atd.\n\nSvaz vojenské organizace poskytl polskému odboji neocenitelné informace o táboře. Od října 1940 zasílal zprávy do Varšavy, a od března 1941 byly Pileckého zprávy předávány přes polský odboj britské vládě v Londýně. V roce 1942 jeho odbojové hnutí za pomoci radiového vysílače, postaveného vězni v táboře, vysílalo podrobnosti o počtech nových vězňů, počtech úmrtí v táboře a stavu vězňů. Tajná radiová stanice, sestrojená po sedmi měsících z propašovaných součástek, vysílala do podzimu 1942, kdy byla rozebrána z obavy před jejím odhalením ze strany Němců.\n\nTyto zprávy (tzv. Witoldovy zprávy) byly pro Spojence hlavním zdrojem zpravodajských informací o koncentračním a vyhlazovacím táboře Auschwitz. Pilecki doufal, že na tábor zaútočí Zemská armáda, či že do něj Spojenci provedou výsadek vojáků nebo zbraní. Tyto plány však byly vyhodnoceny jako neproveditelné. Gestapo mezitím zintenzivnilo své úsilí ve vypátrání členů Svazu vojenské organizace a řadu z nich zabilo. Pilecki se rozhodl uprchnout z tábora a osobně přesvědčit velitele Zemské armády, že existuje možnost podniknout záchrannou operaci. Když byl přidělen na noční směnu z 26. na 27. dubna 1943 mimo tábor, přemohl s dvěma dalšími vězni strážce, přerušil telefonní linku a uprchl s dokumenty, které sebrali strážnému.\n\nNěkolik dní po útěku kontaktoval jednotky Zemské armády. Dne 25. srpna 1943 se dostal do Varšavy a přidal se ke zpravodajskému oddělení Zemské armády. Ta se však poté, co přišla o několik agentů při průzkumu okolí tábora (včetně Stefana Jasieńského z výsadkářských jednotek cichociemni), rozhodla, že nedisponuje dostatkem sil, aby mohla tábor dobýt bez pomoci Spojenců. Pileckiho detailní zpráva byla zaslána do Londýna, kde se však domnívali, že jsou informace o německých zvěrstvech v Osvětimi značně zveličené. Britské úřady proto zamítly leteckou podporu pro operaci Zemské armády, která měla osvobodit vězně z tábora.\n\nZemská armáda v reakci na to zhodnotila, že nedisponuje dostatečnou silou, aby tábor napadla sama. Sovětská Rudá armáda, která byla v roce 1944 v útočné vzdálenosti od tábora, neprojevila žádný zájem zúčastnit se společné akce se Zemskou armádou a Svazem vojenské organizace k osvobození tábora. Do doby, než se zapojil do varšavského povstání, měl na starosti koordinaci aktivit Zemské armády a Svazu vojenské organizace, a v rámci svých možností poskytoval Svazu podporu. Dne 23. února 1944 byl povýšen na rytmistra (kapitána jezdectva) a přidal se k protikomunistické organizaci NIE, která vznikla jako tajná složka v rámci Zemské armády; jejím cílem bylo připravit se na odboj v případě možné sovětské okupace.\n\nKdyž 1. srpna 1944 vypuklo varšavské povstání, přihlásil se ke skupině Chrobry II v rámci jednotek Kedyw (zkratka z polských slov , tj. „diverzní ústředí“) Zemské armády, a bojoval v četě Mazur, 1. roty Warszawianka Národních ozbrojených sil. Zprvu bojoval v severní části centra města jako obyčejný vojín, aniž by prozradil svou skutečnou hodnost. Později, když mnoho důstojníků padlo, prozradil svou totožnost a ujal se velení. Jeho jednotky držely opevněnou oblast, známou jako „velká bašta Varšavy“. Šlo o jednu z nejodlehlejších povstaleckých pevností a působila značné potíže německému zásobování. Baštu se podařilo udržet po dva týdny, během nichž museli obránci čelit neustálým útokům německé pěchoty a obrněných jednotek. Před kapitulací povstání schoval několik zbraní v soukromém bytě a nechal se zajmout. Zbytek války strávil v německých táborech pro válečné zajatce v Łambinowicích ve Slezsku a Murnau v Bavorsku.\n\nDne 9. července 1945 byl Pilecki osvobozen ze zajateckého tábora a nedlouho poté se přidal k 2. polskému sboru, umístěnému v Itálii, kde napsal monografii o Osvětimi. Jak se vztahy mezi polskou exilovou vládou a Polským výborem národního osvobození zhoršovaly, přijal v září 1945 rozkaz od generála Władysława Anderse, aby se vrátil do Polska s falešným průkazem totožnosti, s úkolem shromažďovat zpravodajské informace pro exilovou vládu.\n\nDo Polska se vrátil v říjnu 1945 a začal organizovat zpravodajskou síť. Počátkem roku 1946 se polská exilová vláda rozhodla, že poválečná politická situace neskýtá naději pro osvobození Polska a nařídila všem partyzánům, kteří se dosud ukrývali v lesích (tzv. prokletí vojáci), aby se buď vrátili ke svým běžným životům nebo utekli na Západ. V červenci téhož roku byl Pilecki informován, že jeho krytí bylo prozrazeno, a dostal rozkaz opustit zemi. To však odmítl. V dubnu 1947 začal shromažďovat důkazy o sovětských zvěrstvech a obviněních Poláků (převážně členů Zemské armády a 2. polského sboru) a jejich popravách či věznění v sovětských gulazích.\n\nDne 8. května 1947 byl zatčen ministerstvem veřejné bezpečnosti. Před vlastním soudním procesem byl opakovaně mučen. Vyšetřování Pileckého aktiv vedl plukovník Roman Romkowski. Vyslýchal jej plukovník Józef Różański a poručíci S. Łyszkowski, W. Krawczyński, J. Kroszel, T. Słowianek, Eugeniusz Chimczak a S. Alaborski – muži, kteří byli obzvláště známí pro svou krutost. Pilecki však neprozradil žádné informace.\nDne 3. března 1948 se uskutečnil politický proces s Pileckim. Svědčil proti němu mimo jiné Józef Cyrankiewicz, budoucí polský premiér a sám přeživší z koncentračního tábora Auschwitz. Pilecki byl obviněn z nelegálního překročení státní hranice, používání padělaných dokumentů, vyhýbání se službě v armádě, přechovávání nelegálních zbraní, špionáže pro generála Anderse, špionáže pro „zahraniční imperialismus“ a přípravy atentátu na několik představitelů ministerstva veřejné bezpečnosti. Pilecki odmítl obvinění z přípravy atentátu a špionáže (přiznal, že předával informace 2. polskému sboru, za jehož důstojníka se považoval, a z toho důvodu tvrdil, že neporušil žádné zákony), v ostatních bodech obžaloby se přiznal. Dne 15. května 1948 byl, společně se třemi druhy, odsouzen k trestu smrti. O deset dní později byl 25. května 1948 popraven v Mokotovské věznici ve Varšavě. Během posledního rozhovoru s manželkou jí sdělil: „Nemohu žít. Zabili mne. Osvětim byla ve srovnání s nimi jen drobnost.“ Jeho poslední slova před popravou zněla: „Ať žije svobodné Polsko!“. Jeho hrob nebyl nikdy nalezen, ale předpokládá se, že je pohřben na varšavském hřbitově Powązki. Po pádu komunismu byl k uctění jeho památky vztyčen symbolický náhrobek na hřbitově Ostrowa Mazowiecka. V roce 2012 proběhl na hřbitově Powązki průzkum s cílem najít Pileckého ostatky.\n\nSoudní proces s Pileckým byl součástí procesů se členy Zemské armády a dalšími osobami napojenými na polskou exilovou vládu v Londýně. Witold Pilecki a všichni ostatní, odsouzení v politických procesech, byli rehabilitováni 1. října 1990. V roce 1995 byl \"in memoriam\" vyznamenán řádem Polonia Restituta a v roce 2006/2007 získal \"in memoriam\" nejvyšší polské vyznamenání – Řád bílé orlice. Dne 6. září 2013 byl ministrem národní obrany posmrtně povýšen do hodnosti plukovníka. V témže roce byl prokurátor Czesław Łapiński a další, kteří se podíleli na Pileckého odsouzení, obviněni z podílu na jeho vraždě. Cyrankiewicz, který proti Pileckému svědčil, zemřel již v roce 1989. Prokurátor Łapiński zemřel v roce 2004 ještě předtím, než soud dospěl závěru.\n\nO Pileckého životě byl napsán nespočet knih, z nichž většina je uvedena v sekcích Reference a Literatura. Jeho rozsáhlá zpráva z roku 1945 o tajné misi v koncentračním a vyhlazovacím táboře Auschwitz vyšla v angličtině poprvé v roce 2012 pod názvem , a americký deník \"The New York Times\" ji označil za „historický dokument největšího možného významu“.\n\nVzniklo o něm též několik filmů a dokumentů, včetně snímku („Smrt kapitána Pileckého“), v němž jej ztvárnil polský herec Marek Probosz, a .\n\nŠvédská power metalová kapela Sabaton o Pileckém napsala píseň „Inmate 4859“ (tj. „Vězeň 4859“), která vyšla na jejich albu \"Heroes\" z roku 2014.\n\n\n\n\n"}
{"id": "375592", "url": "https://cs.wikipedia.org/wiki?curid=375592", "title": "Cyanofycin", "text": "Cyanofycin\n\nCyanofycin (také CGP z angl. \"cyanophycin granule polypeptide\") je kopolymer kyseliny asparagové a argininu, který se vyskytuje v buňkách sinic (ale i jiných bakterií, např rody \"Acinetobacter\", \"Bordetella\", \"Clostridium\") v podobě zrn. Slouží především jako zásoba dusíkatých látek.\n\nKlíčovým enzymem, který syntetizuje tuto látku, je cyanofycin syntetáza(CphA), která za pomoci ATP katalyzuje kondenzaci obou stavebních aminokyselin. Na jeho zpětném rozkladu se účastní cyanofycinázy. Cyanofycin může představovat slibný zdroj některých látek např. ve farmaceutice.\n"}
{"id": "375600", "url": "https://cs.wikipedia.org/wiki?curid=375600", "title": "Sbormistr", "text": "Sbormistr\n\nSbormistr je umělecký vedoucí pěveckého sboru, de facto je jeho dirigentem. Každý pěvecký sbor, (například operní či koncertní pěvecký sbor) má svého sbormistra. Sbormistr zajišťuje umělecké vedení sboru, sestavuje jeho plány. Řídí sbor při vystoupeních, tato vystoupení se sborem nacvičuje a zkouší. Povolání je vykonáváno v prostředí koncertních síní a divadel. \n\nMezi významné české současné sbormistry patří například Pavel Kühn, Miroslav Košler, Jiří Chvála či Lukáš Vasilek. V minulosti byla známá např. Miloslava Pippichová-Havelková, první česká žena-sbormistryně (její koncert proběhl 6. června 1869).\n\n"}
{"id": "375604", "url": "https://cs.wikipedia.org/wiki?curid=375604", "title": "Johana Bourbonská (1338–1378)", "text": "Johana Bourbonská (1338–1378)\n\nJohana Bourbonská ( \"Jeanne de Bourbon\", 3. února 1338 Vincennes – 6. února 1378 Paříž) byla francouzská královna, která do rodu Valois přinesla dědičnou zátěž v podobě duševní choroby.\n\nJohana se narodila jako druhé dítě bourbonského vévodského páru. Dle současníků to byla krásná žena, ale často nemocná. Z otcovy strany zde byla dědičná zátěž duševní choroby, která se u Johany projevila minimálně jednou.\n\nZasnoubení s francouzským princem Karlem proběhlo roku 1349 v souvislosti s jeho převzetím viennského hrabství. Původní dauphin Humbert II. Viennský se delfinátu za úplatu vzdal ve prospěch francouzské koruny; k úhradě byla použita polovina Johanina věna (100 000 zlatých). 8. dubna 1350 se Johana v Tain-en-Viennois provdala za příštího francouzského krále Karla. Během manželství porodila devět dětí, z nichž pouze dvě se dožily dospělosti. Syn Karel VI. byl pátým potomkem a prvním, který přežil kritickou dobu dětství. Dalším přeživším byl pouze Ludvík. Právě budoucí král Karel po matce v plné míře podědil rodové duševní onemocnění.\n\nKrálovna Johana zemřela krátce po ukončení návštěvy císaře Karla IV., dva dny po porodu dcery Kateřiny. Je pohřbena po manželově boku v Saint-Denis.\n"}
{"id": "375610", "url": "https://cs.wikipedia.org/wiki?curid=375610", "title": "Pod palbou (Hvězdná brána)", "text": "Pod palbou (Hvězdná brána)\n\nPod palbou je 1. epizoda 3. řady sci-fi seriálu Hvězdná brána.\n\nHathor vybere jako hostitele pro Goa'ulda Jacka O'Neilla. Dr. Raullyová, se kterou zůstane Jack sám, mu řekne, že je Tok'ra. Pomůže Jackovi tak, že jej zmrazí a tím zabije Goa'ulda. Vzápětí se vrátí Hathor a omráčí ji. Tok'rové předají SGC informaci, kde je zajatý tým SG-1. Generál Hammond vyšle všechny dostupné SG týmy, aby SG-1 vysvobodili. Teal'c má proslov ke svým lidem na Chulaku. Týmy SG jsou u brány překvapeny energetickým polem a silným odporem Jaffů, jsou nuceni se ukrýt v místních tunelech vybudovanými Tok'ry. Samantha Carterová se vydá vyřadit generátor, který napájí silové pole u brány. Narazí na Tok'ru, ta ji poradí jak zachránit Jacka. Náhle jí překvapí Hathor, ale Jack se probere a Hathor zabije. Umístí ke generátoru několik bomb a vrátí se k Hvězdné bráně. Tam jsou Jaffové a mají rukojmí - zbytek SG týmů. Samatha odpálí na dálku generátor. Na Chulaku, zatím Bra'tac pomůže Teal'covi najít bojový kluzák, s jehož pomocí Teal'c a Hammond proletí bránou na pomoc SG týmům. SG týmy jsou osvobozeny a vrátí se zpět na Zemi.\n"}
{"id": "375612", "url": "https://cs.wikipedia.org/wiki?curid=375612", "title": "Sestra v akci", "text": "Sestra v akci\n\nSestra v akci (orig. \"Sister Act\") je americká filmová komedie z roku 1992. Hlavní roli zpěvačky z nevadského Rena, která předstírá, že je jeptiška, protože její mafiánský milenec ji chce nechat zabít, ztvárnila Whoopi Goldbergová.\n\nFilm začíná na katolické základní škole v roce 1968, kde se mladá dívka vzpírá katolické výchově a je svou učitelkou, řádovou sestrou, varována, aby neskončila špatně.\n\nDívka je Deloris Van Cartierová, zpěvačka z Rena v Nevadě a milenka mafiánského bosse Vince LaRoccy. Deloris si nevšímá jeho zločinů, ale jednoho dne je svědkyní jedné vraždy, rozhodne se utéct, Vince udá na policii a aby byla před svým milencem uchráněna je ukryta do katolického ženského kláštera v San Franciscu.\n\nTam je nucena nosit hábit a přijme jméno „sestra Marie Clarence“. Zdejší matka představená není moc nadšená, že sem Deloris přišla, ale její prohřešky toleruje, protože řád za její ochranu dostane peníze. Zpěvačce se nelíbí strohý řádový život, a tak ji matka představená pošle do klášterního sboru. Deloris se chopí vedení do té doby nevýrazného a rozladěného sboru a dostává se tak do svého živlu. Převleče staré písně do nového kabátu a sbor se rázem stává modernějším, pozmění náboženské písně, ale také převede do církevního prostředí soulové písně, které s náboženstvím původně neměly nic společného. Ačkoli proti tomu protestuje matka představená, vyvede Deloris ostatní sestry i mimo klášter, kde pomáhají v ulicích města s uklízením. Její činnost získá tolik pozornosti, že se do San Francisca přijede podívat i papež Jan Pavel II.\n\nDeloris je ale unesena Vinceovými kumpány zpět do Rena. Když se ostatní sestry dozvědí, kdo jejich kamarádka skutečně je, vydají se jí na pomoc. Mezitím, když chce Vince s kumpány Deloris zabít, převlečená sestra zůstane klidná, díky čemuž se Vince s poskoky začnou hádat, dokonce si myslí, že se skutečně stala jeptiškou, a jí se tak podaří utéct. Vince je zatčen, sestry a Deloris se vrátí do San Francisca na koncert pro papeže. Deloris se pak ale vrátí ke své kariéře.\n\n\n"}
{"id": "375614", "url": "https://cs.wikipedia.org/wiki?curid=375614", "title": "Seth (Hvězdná brána)", "text": "Seth (Hvězdná brána)\n\nSeth je 2. epizoda 3. řady sci-fi seriálu Hvězdná brána.\n\nSeth je Goa'uld, který žije již tisíce let na Zemi. SG-1 ho chtějí najít. Daniel Jackson na internetu najde několik informací a z nich usoudí, že je v USA. SG-1 se vydá k jeho obrněné vile. Jeho stráže mají stovky zbraní. Netroufnou si tam jít, jinak by mohli způsobit krvavou přestřelku a Seth by mohl všechny své přívržence v sektě zabít. Používá plyn na omámení lidí a tím je ovládne. SG-1 objeví podzemní tunel, kterým se dostanou dovnitř. Uvnitř pomocí zat'nik'atelů, kterých je tam ve skladu mnoho, osvobodí všechny a vyvedou je ven. Seth jde ale spolu s nimi tunelem. Zasáhne ozbrojenou rukou Jacoba Cartera. Ten dá zbraň Samantě Carterové a ta Setha zabije.\n"}
{"id": "375615", "url": "https://cs.wikipedia.org/wiki?curid=375615", "title": "STS-401", "text": "STS-401\n\nSTS-401 (původně STS-400) byla potenciální záchranná expedice určená pro záchranu raketoplánu Atlantis letu STS-125. Měl se jí zúčastnit raketoplán Endeavour. Po odkladu mise STS-125 došlo ke změně letového plánu, expedice STS-126 a STS-119 se uskutečnily dříve, připravený raketoplán Endeavour byl po případném úspěchu mise STS-125 převezen na rampu LC-39A a 15. června odstartoval na misi STS-127. Zároveň došlo k přejmenování této mise na STS-401.\n\n(Tato posádka je část posádky z mise STS-126)\n\nSTS-401\nSTS-125\n"}
{"id": "375616", "url": "https://cs.wikipedia.org/wiki?curid=375616", "title": "Oslavany (zámek)", "text": "Oslavany (zámek)\n\nOslavany jsou zámek ve městě Oslavany v okrese Brno-venkov, který dnes slouží jako muzeum. Je chráněn jako kulturní památka České republiky.\n\nV roce 1526 přešel oslavanský klášter cisterciaček i se vším příslušenstvím z církevních do světských rukou a získala jej brněnská rada. Avšak následkem požáru postupně pustnul. V roce 1533 král Ferdinand I. odebral klášter brněnské obci a získal jej Jan Kuna z Kunštátu. Klášter poté postupně střídal majitele až do roku 1577, kdy do Oslavan přišel rod Althanů. V roce 1583 byl klášterní kostel opraven a na konci 16. století vybudovali Althanové před západní stěnou kláštera renesanční zámek se dvěma arkádovými křídly s 102 pískovcovými sloupy. V 17. a 18. století založili Althanové v Oslavanech hudební seminář, kde působil italský skladatel Carlo Abbate. \n\nDalším rodem, který držel oslavanské panství, byl Mollartové, když se za Arnošta Mollarta provdala Marie Althanová. Zámek byl prodán klášteru Králové v Brně. V roce 1712 nechala postavit abatyše Maria Rosa osmihrannou věž se zvonem.\n\nV roce 1783, jako následek josefínských reforem, byl zámek zkonfiskován a připadl císařské komoře. V roce 1789 byl pronajat dalšímu rodu, a to Scharffům za 9200 zlatých ročně. O deset let později Jan Scharff zámek za 200 402 zlatých koupil a zhruba v roce 1830 se zde prováděly další stavební úpravy.\n\nV roce 1885 byl zámek prodán poslednímu rodu – Gomperzům, jehož členové shromáždili na zámku velkou sbírku uměleckých předmětů. Gomperzové prováděli, na rozdíl od následujících správců, nedestruktivní stavební úpravy – výměnu točitého schodiště pro služebnictva, pokoje pro služebnictvo a mnohé další opravy a dostavby. Rodina Gomperzů byla židovského původu, tudíž byl v roce 1939 jejich majetek zabaven nacisty. V době druhé světové války prostory zámku využívala německá armáda a veškerý cenný inventář (knihy, koberce, obrazy, stříbro atd.) byl v průběhu války odvezen do Rakouska a následně do Německa.\n\nPo skončení druhé světové války byl majetek Gomperzů podruhé zabaven československým státem a tím začala postupná devastace zámku. Nejdříve zde sídlila armáda, dále pak ubytovna pracovního tábora, internát, národní výbor, mateřská školka a různé sklady. Největší ránu zasadilo oslavanskému zámku umístění jednotného zemědělského družstva. Během období komunismu byla opravena věž zámecké kaple (1958) a zámecká střecha (1965).\n\nV roce 1992 přešel zámek pod město Oslavany a v roce 1996 se městu podařilo dostat oslavanský zámek do státního programu záchrany architektonického dědictví. Na zámku se opravily střechy, arkády, odstranily se pozůstatky po necitlivých archeologických průzkumech v zámeckém klášteře a neposlední řadě oprava věže nad kaplí (2003). Rekonstruuje se západní křídlo, kde je v současné době Městský zámecký pivovar, restaurace a posilovna. Dále se rekonstruuje jižní křídlo, kde se v současné době nachází muzeum hasičské, hornictví a energetiky. Od roku 1999 se každé září konají na zámku \"Historické oslavanské slavnosti.\"\n\n"}
{"id": "375637", "url": "https://cs.wikipedia.org/wiki?curid=375637", "title": "Dimer", "text": "Dimer\n\nDimer v biologii a chemii označuje molekulu složenou ze dvou menších podjednotek, tzv. monomerů, navzájem kovalentně vázaných, nebo i dvojici molekul vázaných slabšími mezimolekulárními interakcemi (iontovou vazbou, vodíkovými můstky nebo van der Waalsovými silami). Dimery jsou speciálním případem oligomerů. Jsou-li podjednotky dimeru identické, nazývá se homodimerem (např. karboxylové kyseliny v plynném skupenství, viz obrázek vpravo), jsou-li různé, jde o heterodimer (např. molekula sacharózy nebo komplex alkohol dehydrogenázy).\n\n"}
{"id": "375639", "url": "https://cs.wikipedia.org/wiki?curid=375639", "title": "Heterodimer", "text": "Heterodimer\n\nHeterodimery jsou dimery, jejichž dvě monomerové složky jsou různé. Rozdělují se podle druhů těchto monomerů.\n\n\n"}
{"id": "375640", "url": "https://cs.wikipedia.org/wiki?curid=375640", "title": "Homodimer", "text": "Homodimer\n\nHomodimery jsou dimery, jejichž obě monomerové složky jsou stejné. Rozdělují se podle druhů těchto monomerů.\n\n\n\n"}
{"id": "375654", "url": "https://cs.wikipedia.org/wiki?curid=375654", "title": "Zavíječ paprikový", "text": "Zavíječ paprikový\n\nZavíječ paprikový (\"Plodia interpunctella\") je motýl z čeledi zavíječovití. Jeho larva je běžný potravinový škůdce, známý z celého světa, kterého je velmi obtížné se zbavit. Je nejčastějším škůdcem v domácnostech. U nás se vyskytuje jen ve skladech a domácnostech.\n\nZavíječ paprikový dosahuje v klidu délky až 20 mm. Krajní 2 třetiny předních křídel jsou červenohnědé, bronzové nebo měděné barvy, část křídel u těla je světle šedá, někdy nažloutlá. Obě části křídla jsou odděleny tmavým proužkem. Rozpětí křídel má 16-20 mm. Druhý pár křídel je světlý. Křídla jsou obrvená.\n\nVajíčka jsou až 0,5 mm velká, obvykle ale menší. Larvy jsou špinavě bílé až světle žluté, s hnědou hlavou. Dospělá larva může být až 12 mm dlouhá.\n\nVzhledem je mu podobný zavíječ čokoládový (\"Ephestia cautella\").\n\nSamičky jsou oplodněny brzy po vylíhnutí. Již druhý den může klást vajíčka. Obvykle klade až 300 nelepkavých bílých vajíček na povrch potravy. Délka vývoje larvy závisí na substrátu.\n\nMotýli létají jen v noci, přes den jsou většinou ukryti.\n\nZavíječ paprikový je řazen mezi nejhorší skladištní škůdce. Často se stává, že domácnost je tímto motýlem úplně zamořená. Hned po nalezení larvy nebo motýla je důležité se zbavit všech zrnitých potravin (obiloviny, chleba, těstoviny, rýže), koření a sušeného ovoce, ostatní potraviny je potřeba neprodyšně a pevně uzavřít. Zavíječ je schopný se dostat k potravě i přes překvapivě pevné překážky, včetně zatavených sáčků nebo uzavíratelných dóz. Napadené potraviny lze poznat podle vláken, které kolem nich tvoří housenky.\nLarva před zakuklením je schopná překonat velké vzdálenosti. Proto není dobré se při hledání zdroje zamoření zaměřovat jen na oblasti, kde se objevují kukly.\n\n"}
{"id": "375659", "url": "https://cs.wikipedia.org/wiki?curid=375659", "title": "Sirotčinec (film)", "text": "Sirotčinec (film)\n\nSirotčinec (španělsky El Orfanato) je španělský hororový film filmaře Juana Antonia Bayony. V hlavních rolích se objevují Belén Rueda jako hlavní hrdinka Laura, Fernando Cayo v roli Carlose, Lauřina manžela, a Roger Príncep jako jejich adoptovaný syn Simón.\n\nSedmatřicetiletá Laura se po letech vrací s manželem Carlosem a se sedmiletým synkem Simónem do sirotčince, kde žila jako malá. Simón si v novém bydlišti našel neviditelné imaginární kamarády, což rodiče pokládají za výplod jeho fantazie. Jenomže bývalý sirotčinec skrývá tajemství….\n\nLaura prožila rané dětství v sirotčinci mezi svými vrstevníky. V dospělosti přijíždí zpět se svým manželem Carlosem a adoptivním synem, aby opuštěný a zchátralý sirotčinec zrekonstruovala a vybudovala zde ústav pro postižené děti. Syn Simon si začne hrát se svými imaginárními kamarády v areálu sirotčince. Jeho chování rodiče vysvětlují jako nadměrnou dětskou fantazii a frustraci z nedostatku kontaktu s dětmi, který je spojen se změnou jejich bydliště.\n\nLaura jednou vezme Simona do jeskyně u pobřeží, kde se Simon seznámí se svým novým, vymyšleným kamarádem Thomasem. Cestou zpět mu vytváří cestu z mušlí, aby ho Thomas našel a mohli si spolu hrát.\nV deštivý den navštíví Lauru jistá Benigna Escobeda, představující se jako sociální pracovnice a předá Lauře složku se Simonovými spisy, ve kterých stojí, že je Simon HIV pozitivní. Laura vyhodí Benignu z domu, poté se s ní ještě nečekaně setkává během noci v zahradní kůlně – Benigna ale uteče.\n\nPrvní znepokojující situací je kresba Simona, která ztvárňuje jeho šest imaginárních přátel, jeden z nich má přes hlavu masku. Každý z nich má v ruce hračku – Simon začne vysvětlovat Lauře pravidla hry, kterou spolu pravidelně hrají. Hračky si schovávají a podle indicií je zase hledají. Laura sleduje Simona, který urputně nachází indicie, až nakonec najde svůj poklad – mince. Mince byly vsypány do uzamčeného kuchyňského stolu, kde Laura schovala spisy o Simonovi. Následuje hádka, při níž Simon vyčte Lauře, že mu zatajila jeho adopci a nemoc. Všechny tyto informace mu prý řekl kamarád Thomas…\n\nBývalý sirotčinec je zrekonstruován a Laura s Carlosem uspořádali zahradní party k slavnostnímu otevření ústavu. Stále uražený Simon zůstává ve svém pokoji, kde se snaží přesvědčit Lauru, že nejdříve jí musí ukázat Thomasův domeček a až poté se půjde přivítat s dětmi na oslavě. Laura mu při další vyvolané hádce uštědří pohlavek a odchází na zahradu. Později, co hledá po domě Simona, na chodbě uvidí dětskou postavu s maskou přes hlavu – přesně odpovídající Simonově kresbě o Thomasovi. Dítě ji zamkne v koupelně a uteče. Simona se ale nepodaří nalézt a policie nemá jedinou stopu…\n\nLaura s manželem zůstávají v domě, ač je Laura přesvědčená, že se zde dějí podivné věci a především začíná věřit Simonovým vidinám o imaginárních kamarádech. Cítí jejich přítomnost, slyší dětské hlasy i různé zvuky. Simon je již pohřešován šest měsíců, ale i přesto Laura svůj boj za nalezení a zachránění syna nevzdává.\nS Carlosem se stane svědkem nehody, kdy byla nákladní vozem sražena Benigna, která se v domě představila jako sociální pracovnice. V kočárku, který vezla, Laura našla pletenou panenku, která byla věrnou kopií Thomase v masce.\n\nPolicie našla v bytě Benigny několik videonahrávek a fotek ze sirotčince, kdy Laura byla ještě dítě. Benigna byla jednou z vychovatelek a jejím adoptovaným synem byl právě Thomas. Měl zohyzděný obličej, proto nosil masku a byl izolován od ostatních. Sama Laura neměla ponětí, že Thomas obýval sirotčinec ve stejnou dobu jako ona. Krátce po její adopci byl Thomas nalezen mrtvý v jeskyni, kde se utopil při hře s ostatními dětmi.\n\nZoufalá matka si pozve do domu Media, kdy pomocí regrese do minulosti zjistí, že pět dětských duší prosí o pomoc a nalezení klidu.\nZáhy poté, kdy bloumá po domě, najde první indicii hry, kterou ji dříve vysvětloval Simon. Zavede ji až do zahradní kůlny, kde najde v pytlích pět dětských tělíček. Tyto kostry patřily Lauřiným kamarádům z dětství.\n\nCarlos na manželčinu prosbu opouští sirotčinec, Laura zůstává v domě poslední dva dny, aby se mohla rozloučit s místem. Doopravdy chce ale navázat kontakt s mrtvými dětmi, aby jí pomohly najít Simona. Začne s nimi hrát hry z dětství, kdy jí za odměnu navedou do tajemných sklepních dveřích, o kterých nikdo netušil. Byly zataraseny věcmi, které tam naházela, když hledala Simona při zahradní oslavě. Ve sklepení zjišťuje, že právě zde je Thomasův domeček, o kterém Simon mluvil, než se ztratil. Pod schody nachází mrtvého Simona s Thomasovou maskou na hlavě – ve tmě spadl ze schodů, když se snažil dostat se ven. Zvuky, které Laura slyšela bezprostředně po jeho zmizení, byl Simon sám. Stejně tak i postava, která jí zamkla v koupelně byl Simon s maskou Thomase, který poté utekl do sklepení.\n\nLaura, zdrcená nad osudem, který přinesla Simonovi, vynáší jeho mrtvé tělo do bývalé ložnice dětí a předávkuje se prášky. Umírá se Simonem v náručí.\n\nNáhle se probouzí, v náručí má živého Simona a setkává se po letech s dětmi, které chtějí, aby s nimi už navždy zůstala, s čímž souhlasí.\n\nKonec tohoto filmu je ve chvíli, kdy na místo po letech přijíždí Carlos, aby položil na pomník květiny a když se dívá z okna sirotčince, slyší otevřít dveře, podívá se směrem k nim a začne se usmívat…\n\n"}
{"id": "375660", "url": "https://cs.wikipedia.org/wiki?curid=375660", "title": "Trenton", "text": "Trenton\n\nTrenton je od roku 1790 hlavní město amerického státu New Jersey a okresní město Mercer County. Podle sčítání lidu měl Trenton v roce 2007 82 804 obyvatel. Město zabírá plochu 21,1 km², z toho 19,8 km² je pevnina a 1,3 km² voda.\n\nPodle sčítání lidu z roku 2010 zde žilo 84 913 obyvatel. Podle sčítání lidu v roce 2000 ve městě sídlilo 85 403 obyvatel, 29 437 domácností a 18 692 rodin. Hustota zalidnění byla 4 304,7 obyvatel/km².\n\n\nObyvatelé hispánského nebo latinskoamerického původu, bez ohledu na rasu, tvořili 33,7% populace.\n\n\n\n"}
{"id": "375666", "url": "https://cs.wikipedia.org/wiki?curid=375666", "title": "Anatolij Arcebarskij", "text": "Anatolij Arcebarskij\n\nAnatolij Pavlovič Arcebarskij, rusky Арцебарский, Анатолий Павлович (* 9. září 1956 Prosjana, Dněpropetrovská oblast, Ukrajinská SSR) je ukrajinský kosmonaut, který má za sebou pět měsíců působení na orbitální stanici Mir.\n\nPo absolvování leteckého učiliště v Charkově roku 1977 pokračoval ve studiu ve škole zkušebních pilotů, přitom vykonával své povolání vojenského letce. Byl zařazen do Kyjevského vojenského okruhu resp. Severokavkazského vojenského okruhu. Úspěšně zakončil studium v roce 1983 a odešel studovat do Moskvy na Moskevský letecký institut (letecké inženýrství). Studium zde ukončil roku 1987. Mezitím při studiu v letech 1985-1987 absolvoval základní kosmonautický výcvik. V roce 1991 absolvoval let do vesmíru. V Hvězdném městečku žil v letech 1988-1994. Po návratu z vesmíru nastoupil ke studiu na Vojenské akademii Generálního štábu, dostudoval roku 1996. V letech 1999-2003 byl poradcem pro kosmické systémy u Hlavního vojenského štábu Ruské federace v Moskvě.\n\nJe ženatý.\n\nDo vesmíru se dostal na palubě kosmické lodě Sojuz TM-12 (mise katalogizována v COSPAR 1991-034A) v květnu roku 1991. Loď s volacím znakem Ozon odstartovala z kosmodromu Bajkonur a na její palubě byla trojice Arcebarskij, Sergej Krikaljov a Helen Sharmanová z Velké Británie. Dva dny po startu se loď spojila se stanicí Mir, posádka do ní přestoupila a krátce poté začala pracovat společně s předchozí posádkou. Ta ze stanice i se Sharmanovou 26. května odletěla na Zemi. Arcebarskij s Krikaljovem zde zůstali sami jako devátá základní posádka a strávili na stanici pět měsíců. Anatolij také absolvoval šest výstupů do volného vesmíru kvůli práci vně stanice. Strávil při nich ve skafandru 31 hodin. Přijali u stanice nákladní lodě Progress M-8 a Progress M-9. V říjnu byli vystřídáni další základní posádkou, která přiletěla v lodi Sojuz TM-13. Dne 10. října vzali na palubu Franze Viehböcka z Rakouska ze Sojuzu TM-13 a odletěli ve své lodi Sojuz TM-12 na Zemi. Ještě téhož dne se vrátili do Hvězdného městečka.\n\nJe registrován jako 248. člověk ve vesmíru se 144 dny strávenými v kosmu.\n\n\n"}
{"id": "375669", "url": "https://cs.wikipedia.org/wiki?curid=375669", "title": "Parmové pásmo", "text": "Parmové pásmo\n\nParmové pásmo, epipotamal, je v systému rybích pásem podle profesora Fryče horní úsek vodního toku, charakteristický přítomností parmy obecné. Navazuje na pásmo lipanové, řeky parmového pásma přechází z hor do nížin, mají zřetelně vymezené řečiště, stejnoměrný, mírný spád a poměrně rychlý, avšak stejnoměrný proud. Dno je štěrkovité až písčité, často se vytváří hluboké tůně s pomalu tekoucí vodou, pohybem štěrku a  písku v proudu se vytvářejí pískové lavice. V blízkosti břehů a v zátočinách se usazuje velké množství sedimentů a toto bahno je zdrojem živin pro množství rostlin, jako je rákos či sítina. Voda obsahuje větší množství organických látek a kalu, což omezuje čirost vody a v některých úsecích nemusí být viditelné dno. Kyslíkové poměry jsou relativně dobré, ale obsah kyslíku kolísá. V zimě, při chladné vodě a v úsecích se silnějším proudění, které víří hladinu, je vysoký, v létě a při znečištění vody je nižší. Teplota vody v létě může stoupnout až na 22 °C.\n\nPorosty vodních rostlin poskytují životní prostředí mnoha druhům bezobratlých živočichů, jako jsou larvy jepic, komárů, muchniček a chrostíků. Vůdčími druhy ryb je parma obecná, podoustev říční a ostroretka stěhovavá, dále se v parmovém pásmu vyskytují jelci, mník jednovousý, hrouzek obecný, mřenka mramorovaná, bolen dravý, perlín ostrobřichý, ježdík žlutý, drsek menší i drsek větší, candát obecný či úhoř říční, klidnější úseky obývá okoun říční, plotice obecná či ouklej obecná, parmové pásmo je dále nejvyšším rybím pásmem, ve  kterém již žije kapr obecný.\n\nV těchto vodách žijí jednak ryby litofilní, které se vytírají na štěrkové dno, tak ryby fytofilní, které ukládají jikry do vodních rostlin. Většina ryb parmového pásma se vytírá na jaře, od března do června podle druhu.\n\n"}
{"id": "375670", "url": "https://cs.wikipedia.org/wiki?curid=375670", "title": "Pstruhové pásmo", "text": "Pstruhové pásmo\n\nPstruhové pásmo, též ritral či zóna horského potoka, je v systému rybích pásem podle profesora Fryče horní úsek vodního toku, jehož vůdčím druhem ryb je pstruh potoční. Dále se dělí na horní pstruhové pásmo, epiritral, a dolní pstruhové pásmo, metaritral. Horní pstruhové pásmo navazuje na zónu pramennou, prameniště však zpravidla rybami obýváno není. Tok pstruhového pásma je biotop typický rychle tekoucí vodou, malou hloubkou a turbulentním prouděním vody. Voda je nasycená kyslíkem a je velmi chladná, její teplota zpravidla ani v létě nepřesahuje 10 °C. Dno horského potoka je skalnaté nebo kamenité, tvořené balvany a štěrkem. Organický sediment zde chybí. Časté bývá zastínění, ve vodách pstruhového pásma se udrží jen velmi málo rostlin a řas, úživnost je proto nízká. \n\nŽivočišné společenstvo je tvořeno chladnomilnými druhy bezobratlých, jako jsou blešivci, larvy jepic, chrostíků a pošvatek. Ryby pstruhového pásma jsou litofilní, k rozmnožování vyžadují kamenité dno, a častá je u nich migrace na trdliště či na zimoviště, tyto cesty mohou být i mnohakilometrové. Vůdčím druhem ryby v horním pstruhovém pásmu je pstruh potoční s vrankou obecnou a pruhoploutvou jako druhy doprovodnými. V dolním pstruhovém pásmu je vůdčím druhem opět pstruh potoční, druhová pestrost doprovodných druhů je již větší, kromě vranek se zde vyskytuje též střevle potoční, jelec proudník, mřenka mramorovaná, mihule potoční a nepůvodní druhy, pstruh duhový a siven americký. V méně prudkých vodách dále od prameniště se pak začíná objevovat i lipan podhorní.\n\nDo pstruhového pásma jsou nejčastěji patří horní úseky vodních toků, zvláště horské potoky, a dále úseky řek pod přehradními nádržemi.\n\n"}
{"id": "375671", "url": "https://cs.wikipedia.org/wiki?curid=375671", "title": "Lipanové pásmo", "text": "Lipanové pásmo\n\nLipanové pásmo, hyporhithral, je v systému rybích pásem přechodný úsek mezi zónou horského potoka, pásmem pstruhovým, a zónou nížinné řeky. Původní členění vodních toků Antonína Fryče z roku 1871 lipanové pásmo zahrnovalo do pásma pstruhového, k oddělení došlo až později. Vůdčím druhem ryb je lipan podhorní. \n\nLipanové pásmo volně navazuje na pásmo pstruhové. Zahrnuje potoky a menší řeky, které mají v porovnání s pásmem pstruhovým nižší rychlost proudu a menší spád. Voda je dostatečně nasycená kyslíkem a její teplota zpravidla nepřesahuje 15 °C, v létě však může vystoupat až na 20 °C. Dno je převážně kamenité nebo štěrkovité, tok je hlubší než vody pstruhového pásma a vytváří hlubší tůně, které se střídají s mělkými úseky. Hlubší místa vznikají podemíláním břehů zvláště na vnějších stranách zátočin, naopak v klidnějších místech se tvoří mělčiny a písčité lavice. Na nich mohou růst vyšší rostliny, které jsou zdrojem potravy i úkrytů a svým rozpadem tvoří vrstvu bahna. Vody lipanového pásma jsou však díky štěrkovému dnu čiré a lze dohlédnout na jejich dno.\n\nÚživnost lipanového pásma je větší než v pásmu pstruhovém. Je domovem mnoha druhů bezobratlých, jako jsou larvy chrostíků a jepic, larvy muchniček, pakomárů a motýlic. Většina ryb lipanového pásma jsou litofilní druhy, které kladou jikry do štěrkovitého či kamenitého dna, ale objevují se i ryby fytofilní, které se vytírají do vodních rostlin. Vůdčím druhem je lipan podhorní, doprovodnými druhy jsou ryby pstruhového pásma, pstruzi, siven americký, jelec proudník, střevle potoční, mřenka mramorovaná a hrouzek obecný, dále jelec tloušť, ostroretka stěhovavá, mník jednovousý, hlavatka obecná a ouklejka pruhovaná, do nižších úseků může již zasahovat parma obecná.\n\n"}
{"id": "375677", "url": "https://cs.wikipedia.org/wiki?curid=375677", "title": "Tim Powers", "text": "Tim Powers\n\nTimothy Thomas Powers je americký spisovatel sci-fi a fantasy literatury. Narodil se 29. února 1952 v Buffalu (stát New York). Od sedmi let žije v San Bernardinu v Kalifornii. Zde zakončil v roce 1976 studium anglického jazyka.\n\nVětšina Powersových románů je založena na skutečných historických událostech kombinovaných s autorovou fantazií. Stejně tak se zde setkávají fiktivní postavy se skutečnými.\n\n"}
{"id": "375679", "url": "https://cs.wikipedia.org/wiki?curid=375679", "title": "Jan Janků", "text": "Jan Janků\n\nJan Janků (* 10. srpna 1971, Česká Lípa, Československo) je bývalý český atlet, jehož specializací byl skok do výšky.\n\nJeho největším mezinárodním úspěchem bylo čtvrté místo na HME ve Valencii 1998, kde mj. uspěl jeho bratr Tomáš, který zde získal bronzovou medaili. Jana i Tomáše trénoval jejich otec Jan Janků starší, který se kdysi rovněž věnoval výšce (211 cm - 1971), matkou obou je rovněž výškařka Blanka Janků roz. Matějková. Od ukončení své atletické kariéry působí jako sportovní manažer a trenér.\n\n\n\nSoutěže:\n\n\nVítěz řady mezinárodních závodů a mítinků:\n\n\n"}
{"id": "375681", "url": "https://cs.wikipedia.org/wiki?curid=375681", "title": "Zavíječ moučný", "text": "Zavíječ moučný\n\nZavíječ moučný (\"Ephestia kuehniella\", nesprávně mol potravinový) je motýl z čeledi zavíječovití. Jde o běžného potravinového škůdce rozšířeného po celém světě. Často bývá nalezen v mouce, obilovinách a na zrní ve skladech potravin.\n\nDospělý motýl je bledě šedý s tmavými pruhy a dosahuje délky až 12 mm. Rozpětí křídel má rozměry 20 – 25 mm. Larva je špinavě bílá s tmavší hlavou a před kuklením měří 12 mm. Motýli létají po celý rok kromě zimního období. Ročně mají podle teploty od dvou do pěti generací.\n\nZavíječ moučný škodí především ve skladech potravin a v mlýnech. Nejvíce efektivní ochrana před napadením škůdcem je dodržování základních hygienických zásad při skladování potravin. Skladovací prostory musí být udržovány čisté a uklizené a především by mělo být uloženo obilí, mouka a cukry v těsně uzavřených skladovacích kontejnerech tak, aby nebyly dostupné škůdcům.\n\n"}
{"id": "375683", "url": "https://cs.wikipedia.org/wiki?curid=375683", "title": "Springfield M1903", "text": "Springfield M1903\n\nOpakovací puška Springfield M 1903, formálně United States Rifle, Caliber .30-06, Model 1903, tvořila hlavní pěchotní výzbroj armády USA v době první světové války, meziválečném období a částečně i za druhé světové války. Od roku 1936 byla nahrazována ve výzbroji samonabíjecí puškou M1 Garand.\n\nTato puška přijatá do výzbroje v roce 1903 připomínala konstrukcí závěru a nábojové schránky do jisté míry německou pušku Mauser 1898, ovšem jinými detaily se od ní podstatně lišila. Existovalo několik modifikací lišících se především konstrukcí mířidel a tvarem pažby. Pušky nejranější výroby měly sektorové hledí určené pro náboje s oblou špičkou střely označované .30-03. Od roku 1906 byla vyráběna varianta upravená pro náboje .30-06 Springfield se zahrocenou špičkou střely. Má změněný tvar nábojové komory (náboje .30-03 nelze použít) a nové rámečkové hledí se dvěma zářezy a s dioptrem na stavítku hledí, jež bylo možno přemísťovat nejen vertikálně, ale – společně s rámečkem – i horizontálně. Hledí se horizontálně posunovalo otáčením rýhované hlavy speciálního šroubu. Kromě jiného hledí se tato varianta liší i kratší pažbou s jiným zakončením u ústí hlavně.\n\nV roce 1929 se objevuje modifikace M 1903 A1, která má krk pažby s pistolovou rukojetí a mušku buď s válcovitým chránítkem, nebo bez něj.\n\nVe stejné době byla zavedena další varianta M 1903 A3 lišící se umístěním dioptrického hledí za okénkem pouzdra závěru; vývrt hlavně měl dvě drážky. Pažba je jako u původního typu s rovným krkem.\n\nOdstřelovačská puška M 1903 A4 má pouze optické hledí a krk pažby s pistolovou rukojetí.\n\nPro pušku Springfield M 1903 bylo rovněž vyvinuto speciální zařízení nazvané Adaptér Pedersen M 1918, které mělo umožnit rychlou přeměnu opakovací pušky na karabinu. Toto zařízení se vkládalo místo závěru a umožnilo poloautomatickou střelbu pistolovými náboji. Schránkový zásobník se nasazoval shora a byl vychýlen doprava. Ke střelbě se používaly speciální náboje ráže .30 (7,62 mm) s válcovou nábojnicí. Tento pokusný systém se v praxi neuplatnil z důvodu nutnosti nosit zároveň puškové i pistolové náboje jedním vojákem, možné ztráty vyjmutého závěru a celkové neúčelnosti zvoleného řešení. Navíc pro jeho použití musela být puška upravena - na levé straně pouzdra závěru bylo třeba zhotovit okénko pro vyhazování vystřelených nábojnic.\n\n"}
{"id": "375684", "url": "https://cs.wikipedia.org/wiki?curid=375684", "title": "Dover (Delaware)", "text": "Dover (Delaware)\n\nDover je hlavní a druhé největší město v americkém státu Delaware. Leží na řece St. Jones v pobřežní nížině řeky Delaware. Pojmenoval ho William Penn podle města Dover v hrabství Kent v Anglii. V roce 2010 mělo město 36 047 obyvatel.\n\nMěsto bylo založeno v roce 1683 Williamem Pennem, majitelem území obecně známého jako \"Nižší okresy na Delaware\", jako soudní město pro nově vzniklý okres Kent. Později, v roce 1717, bylo město oficiálně vytyčeno zvláštní komisí Delawarského shromáždění. Hlavní město státu Delaware se v roce 1777 přemístilo z New Castle kvůli centrální poloze Doveru a relativní bezpečnosti proti britským nájezdníkům na řece Delaware. Centrální náměstí města, známé jako Zelené, bylo místem mnoha závodů, přehlídek zbraní a jiných patriotských událostí. Do dneška zůstává Zelené náměstí srdcem doverského historického obvodu a je místem Delawarského nejvyššího soudu a Soudního dvora okresu Kent.\n\nDover je znám především jako domov Caesara Rodneyho, oblíbeného válečného lídra státu Delaware v dobách americké revoluce. Je známo, že byl pohřben mimo Dover, ale přesná poloha jeho hrobu není známa. Na jeho počest byl na hřbitově křesťanského episkopálního kostela na Zeleném náměstí v Doveru vztyčen památník.\n\nDover a okres Kent byly rozděleny kvůli otázce otroctví a byly zastávkou na Underground Railroad, kvůli své poloze uprostřed cesty mezi otrokářským Marylandem a svobodnou Pensylvánií a New Jersey. Byl také domovem velké komunity kvakerů, jež podpořila emancipační snahy na začátku 19. století. V této oblasti bylo pouze velmi málo otroků, ale instituce otroctví byla podporovaná, když ne praktikovaná, malou většinou, která trvala na jejím pokračování.\n\nPodle sčítání lidu z roku 2010 zde žilo 36 047 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 6,6% populace.\n\n\n"}
{"id": "375686", "url": "https://cs.wikipedia.org/wiki?curid=375686", "title": "Karel Brzobohatý", "text": "Karel Brzobohatý\n\nKarel Brzobohatý, mistr sportu (4. dubna 1935 ve Zlíně – 14. dubna 1999 v Zábřehu) byl československý atlet-výškař, trenér, rozhodčí a pedagog.\n\nOsobní rekord 203 cm skočil stylem stredl (Olomouc 14.5.1961).\n\nJako 10. muž historie československé atletiky překonal magickou hranici výšky 200 cm (203 cm 1961). Tělesná výška 195 cm, váha 86 kg.\n\nByl rekordman a reprezentant ČSR a ČSSR, trojnásobný mistr republiky v kateg. 40 – 44 let. Tréninkovým konzultantem mu byl mj. od r. 1961 Robert Šavlakadze, olympijský vítěz z roku 1960. Při zimní přípravě na OH 1964 si způsobil zranění levého kolena a po nesterilním zákroku obvodního lékaře – sepse, otoky, hrozba amputace nohy, znehybnění kloubu, následná rehabilitace v Kladrubech a ukončení aktivního závodění. V r. 1975 obnovení činnosti díky novému skokanskému stylu Fosbury FLOP. Patřil do líhně atletů TJ ČSAO Zábřeh, kteří se proslavili na mnoha atletických stadiónech Československa a Evropy, jako byli Němec, Merta, Mertová, Foit, Smyslová a další. Čestný titul \"mistr sportu\" (za limit 202 cm z roku 1961) mu byl udělen ČSTV v rámci pražského jara 1968, resp. v rámci politických rehabilitací ÚV ČSTV v roce 1990.\n\nMezi jeho významné svěřence patřil např. juniorský reprezentant ČSSR, výškař Jaroslav Šubrt (201cm 1974) a syn Petr 110m př. (14,6 s 1987).\n\nK největším úspěchům Karla Brzobohatého lze počítat 3. místo na silně osazeném mezinárodním závodu – X. memoriálu Evžena Rošického 1961 v Praze na Strahově. Zde porazil výkonem 198 cm 20 výškařů – kromě čs. špičky i švédského olympionika K. A. Nilssona, budoucího světového rekordmana – číňana Ni Chin-China (229 cm 1970) a olympioniky R. Koteie (Mali) a S. Iguna (Nigérie). Závod vyhrál olympijský vítěz 1960 R. Šavlakadze (210 cm), stříbrnou příčku získal čs. reprezentant M. Valenta (201 cm). Funkcionáři UV ČSTV zařadili Brzobohatého na základě výsledku do čs. reprezentačního družstva A.\n\nPo úspěšné sezóně 1961, kdy si Brzobohatý zvýšil osobní rekord o 6 cm a byl nominován na několik zahraničních startů, byl pro rok 1962 reálným cílem start na ME v Bělehradě. Nominační limit 203 cm odpovídal os. rekordu Brzobohatého a finálovému umístění na ME do 7. místa. Navzdory tréninku se však forma po zdravotních problémech (anginy, operace mandlí, pásový opar) nedostavila a nejlepším výsledkem bylo 195 cm a 2. místo v mezinárodním závodě při Velké ceně Litomyšle za rakouským olympionikem a mistrem H. Donnerem (200 cm).\n\nV posledním a nejdůležitějším závodu sezóny 1963, v říjnu, při I. československých sportovních hrách v Bratislavě zvítězil a získal titul přeborníka I. ČSSH v rámci československé konkurence v osobním výkonu roku 199 cm a zařadil se tak do širšího výběru pro OH 1964. Pro konečnou nominaci na OH 1964 v Tokiu bylo nutno skočit v olympijské sezóně na významném zavodu limit 206 cm. Po úspěchu Brzobohatého na I. ČSSH mu byly poskytnuty v Zábřehu pro kvalitní zimní přípravu důstojné podmínky (např. gumové doskočiště, soustředění v Nymburku, metodika závodníků SSSR a startovní příležitosti), avšak zranění dlouhodobě zatěžovaného levého kolena a poté neprofesionální zásah lékaře ho nadobro vyřadil z tréninku a vzal mu možnost opět atakovat výšky nad 2 m.\nPoslední závod absolvoval Brzobohatý v Zábřehu v březnu 1964, kde zvítězil z plného tréninku v I. roč. Zimního poháru výškařů.\nV srpnu roku 1977 se po částečném obnovení závodní činnosti ve 42 letech zúčastnil II. mistrovství světa veteránů v Göteborgu ve Švédsku na stadionu Slottsskogsvallen. Zde se umístil ve finále na 4. místě za olympionikem Rakušanem H. Mandlem (200 cm), švédským olympionikem S. Petterssonem (190 cm) a dalším Švédem A. Palmem (180 cm). K bronzové medaili by mu stačilo skočit překonanou výšku 180 cm na 1. pokus nebo vyrovnat osobní veteránský rekord 185 cm. Při rozeskakování před závodem zdolal 183 cm. Skokanskou kariéru uzavřel Brzobohatý definitivně na III. mistrovství světa veteránů v Hannoveru v NSR v roce 1979. Zde s nataženým l. stehenním svalem ukončil předčasně soutěž na 14. místě.\n\n\n"}
{"id": "375687", "url": "https://cs.wikipedia.org/wiki?curid=375687", "title": "Bedřich Bernau", "text": "Bedřich Bernau\n\nBedřich Bernau, \"roz.\" Přemysl Bačkora (22. srpna 1849 Praha – 2. ledna 1904 Plaňany), byl český spisovatel, autor vlastivědných spisů v češtině a němčině.\n\nNarodil se pod jménem Přemysl Bačkora v rodině známého vlasteneckého učitele a odborného spisovatele Josefa Množislava Bačkory (1803–1876), ale v dospělosti si změnil jméno na německé Bedřich (Friedrich) Bernau. Důvodem mu byla nejspíš obava, že by němečtí nakladatelé mohli odmítnout uveřejnit práce česky znějícího autora. Nestal se však odrodilcem, ve svých německých spisech nikdy neútočil na Čechy.\n\nPůsobil jako účetní v pražské plynárně, pojišťovně a v několika cukrovarech, naposledy v Plaňanech. Ve volném čase se zabýval archeologií, historií a kulturou. Spolupracoval s Ottovým slovníkem naučným a byl aktivním členem Společnosti Musea Království českého a mnoha spolků, které se věnovaly historii. Roku 1895 byl jednatelem Archeologické komise při ČAVU. \n\nByl známý vlastivědnými a historickými studiemi z českých zemí, které psal česky i německy (Comotovia, Allgemeines Jahrbuch für das mittlere Egergebiet). Přispíval do časopisu \"Památky archeologické\" a Ottova rozsáhlého průvodce \"Čechy\".\n\nJeho hlavním dílem bylo \"Album der Burgen und Schlösser im Königreiche Böhmen 1-2\", vydávané na pokračování v Žatci v letech 1879–1883 s ilustracemi Baltazara Kutiny. (Teprve o něco později začal své úspěšnější \"Hrady, zámky a tvrze království Českého\" vydávat August Sedláček, oba však tvořili nezávisle.) Edice skončila předčasně roku 1883. Jedním z důvodů mohlo být, že Bernau líčil dějiny smířlivě a objektivně, bez projevů nepřátelství vůči Čechům. Městu, kde strávil poslední léta života, věnoval spis \"Plaňany s okolím\" (1896).\n\n"}
{"id": "375689", "url": "https://cs.wikipedia.org/wiki?curid=375689", "title": "Třída Danton", "text": "Třída Danton\n\nTřída Danton byla třída francouzských predreadnoughtů postavených v letech 1907–1911. Celou třídu tvořilo šest jednotek – \"Condorcet\", \"Danton\", \"Diderot\", \"Mirabeau\", \"Vergniaud\" a \"Voltaire\". Lodě typicky pro plavidla své kategorie kombinovaly čtyři 305mm kanóny ve dvou dělových věžích s velkým množstvím kanónů o něco menší ráže (v tomto případě 12 kusů ráže 240 mm v šesti věžích po stranách nástavby).\n\nPřestože oproti předchozí třídě Liberté byly lodě třídy \"Danton\" krokem vpřed, už rok před založením kýlu většiny z nich byla ve Velké Británii dokončena kvalitativně zcela nově řešená bitevní loď HMS Dreadnought. Lodě třídy \"Danton\" tedy byly zastaralé ještě před tím, než jejich stavba vůbec začala.\n\nVšechny lodě se účastnily první světové války a některé z nich v rámci intervence sil Dohody v Ruské občanské válce operovaly v Černém moři proti Bolševikům. \"Mirabeau\" v roce 1919 poblíž Krymu najel na skaliska a byl těžce poškozen (po opravě dosloužil jako cvičný cíl).\n\n\"Condorcet\" byl vyřazen v roce 1931, sloužil jako cvičný cíl a byl nakonec 27. listopadu 1942 potopen v Toulonu vlastní osádkou. \"Danton\" potopila 19. března 1917 u Sardinie německá ponorka \"U-64\". \"Diderot\" byl sešrotován v roce 1937. \"Vergniaud \" byl vyřazen v roce 1921 a nadále sloužil jako cvičný cíl. \"Voltaire\" byl vyřazen v roce 1935 a sešrotován v roce 1939.\n\n\n\n"}
{"id": "375691", "url": "https://cs.wikipedia.org/wiki?curid=375691", "title": "Svěcení jara", "text": "Svěcení jara\n\nSvěcení jara (napsáno pod francouzským titulem \"Le Sacre du Printemps\", ruský titul je Весна священная, Vesna svjaščennaja, podtitul skladby je \"Obrazy z pohanského Ruska\", francouzsky \"Tableaux de la Russie païenne\") je balet na hudbu Igora Stravinského. Autorem původní choreografie je Vaclav Fomič Nižinskij, autorem původní výpravy byl malíř, filosof a archeolog Nicholas Roerich.\n\nJde o jednu z nejvýznamnějších skladeb avantgardní hudby dvacátého století. Na své premiéře v Paříži 29. května 1913 způsobila skandální potyčku, zapříčiněnou novátorskými technikami (zejména složitými rytmickými strukturami a užitím disonance).\n\nDějově je balet fantastickou rekonstrukcí slovanského pohanského jarního rituálu, při němž, dle Stravinského slov „moudří starci sesazení v kruhu pozorují předsmrtný tanec dívky, kterou pak obětují bohu Jara, aby získali jeho milost“. Dělí se na dvě části, první se jmenuje Uctívání země, druhý Obětování.\n\n\n"}
{"id": "375692", "url": "https://cs.wikipedia.org/wiki?curid=375692", "title": "Minority Report (film)", "text": "Minority Report (film)\n\nMinority Report je americký sci-fi film režiséra Stevena Spielberga z roku 2002 nominovaný na Oscara. Námětem byla povídka \"Minority Report\" (1956) spisovatele Philipa K. Dicka. Film se zabývá otázkou předpovídání budoucnosti, svobodné vůle a věcí s tím souvisejících (determinismus, časový paradox).\n\nV roce 2054 zkouší zvláštní jednotka policie na území hlavního města USA Washingtonu experimentální kriminalistickou metodu, s jejíž pomocí lze zabránit vraždám. Hlavním hrdinou filmu je Tom Cruise v roli Johna Andertona, vedoucího speciálního oddělení Precrime (lze volně přeložit z angličtiny jako \"Předzločinný oddíl\" nebo \"Preventivní policie\"). S pomocí tří tušitelů, zmutovaných lidí schopných předvídat vraždy, a speciální techniky zjišťuje tým Precrime co nejvíce detailů vztahujících se k budoucí vraždě. Tušitelé jim ve svých myšlenkách prozradí čas vraždy, jména pachatelů i obětí. Na týmu Precrime je pak z útržkovitých obrazů z těchto myšlenek zjistit přesné místo vraždy, aby mohli včas zasáhnout a vraha zneškodnit. Precrime neřeší fakt, že zatýká někoho, kdo ještě nic neudělal.\n\nJohn Anderton je respektovaným šéfem, který se ve své práci dobře vyzná. Je pro ni z osobních důvodů zapálen: před 6 roky, když ještě jednotka Precrime nefungovala na takové úrovni, mu někdo unesl syna Seana a on má podezření, že syn už nežije. Rozešel se s manželkou Larou a začal brát drogy. Když se o jednotku začne zajímat Danny Witwer (Colin Farrell), pracovník z ministerstva spravedlnosti, nechce si John připustit žádné pochybení a tento audit mu není po chuti. Systému plně důvěřuje. Zjišťuje však nesrovnalosti v případě neznámé Anne Livelyové, která se opakovaně objevuje v mysli nejnadanější tušitelky Agáty. Mezitím se pracovník ministerstva Witwer seznamuje detailně s principem fungování systému.\n\nZlom nastane, když v jedné z předtuch tušitelů uvidí John sám sebe, jak zabíjí člověka. Odvádí od přehrávaných představ tušitelů pozornost kolegů Precrimu, ale na dlouho se mu to nepodaří. Začne utíkat před vlastní jednotkou, která se ho s pomocí nejmodernější policejní techniky snaží dopadnout. Zároveň je přesvědčen o chybě v systému, protože nechápe, proč by měl zabít člověka, kterého nikdy neviděl a o kterém neslyšel. Když by ho jednotka Precrime dostihla, neměl by čas na obhajobu a byl by rovnou odsouzen a hibernován v alternativní budoucnosti, což je moderní typ vězení. Od doktorky Hinemanové, která tušitele vyvinula, se dozvídá, že ne vždy se tušitelé na předpovědi shodnou. Občas některý z tušitelů má odlišnou předtuchu než zbylí dva, tzv. menšinovou zprávu (anglicky \"minority report\"). Samotný fakt existence takové menšinové zprávy Johna Andertona šokuje. Aby dokázal svou nevinu, musí se John dostat k nejnadanější tušitelce – Agátě – a dostat z ní odlišnou zprávu.\n\nProtože po něm intenzivně pátrá bývalý tým, který vedl, a pátrací metody jsou založeny na skenování oční duhovky, nechává si potají u jednoho lékaře vyměnit celé oči. Díky této záměně není odhalen policejními slídily, ale protože s sebou nosí své původní oči (v pytlíku), dovolí mu bezpečnostní systém Precrime vstup do budovy. Podaří se mu Agátu unést. Její menšinová zpráva se týká Anne Livelyové, John ji však nestihne celou zhlédnout, protože mu je v patách Precrime. Díky Agátiným jasnovideckým schopnostem se jim daří jednotce unikat. Dostanou se do domu, kde je ubytovaný Leo Crow, oběť Johnovy budoucí vraždy. John si je jistý, že nemá důvod Crowa zabít a proto, aby dokázal neplatnost předtuchy, se vydává přímo do jeho bytu. Agáta mu to rozmlouvá, je stále více rozrušená z blížící se vraždy. V bytě objeví John fotky unesených dětí a mezi nimi i fotky svého syna Seana; na jedné je Sean s Crowem. Johnovo šestileté utrpení ze ztráty syna v něm vyvolá vztek a když se objeví Crow a přizná se k bestiální vraždě Johnova syna, nemá John daleko k předpovězenému výstřelu na Crowa. V okamžik, kdy tušitelé předpověděli, nakonec nevystřelí a s přemáháním sděluje Crowovi obvinění z vraždy – postupuje standardním policejním postupem. Crow je překvapen, že ho Anderton nezabil, a dokonce se své vraždy dožaduje kvůli tomu, aby Crowova rodina dostala za jeho smrt peníze. John se dozvídá o objednávce a dochází mu, že vražda Crowa byla přece jen léčka na něho. Crow nakonec umírá způsobem, který byl předpovězen, avšak spíše se jedná o sebevraždu. John ustoupil od úmyslu ho zabít.\n\nMezitím Lamar Burgess, spoluvynálezce a ředitel Precrime, zabije v Johnově bytě Johnovou zbraní auditora Witwera. Využije nefunkčního Precrimu (Agáta je s Johnem a bez ní Precrime nepředpovídá), a umlčí Witwera, který mu právě sdělil „novinku“ o menšinových zprávách a možnosti využití ozvěn předtuch (při zvláště závažné vraždě se obraz vraždy tušitelům několikrát vrací, tomu se říká ozvěna) k zakrytí skutečně proběhlé vraždy. Witwer poukázal na předtuchu týkající se Anne Livelyové. To, co se dá při nepozornosti pokládat za jeden zločin a jeho ozvěnu, byly ve skutečnosti dvě předpovědi dvou vražd. Jedné se podařilo zabránit, druhá se stala, ale byla kryta předpokladem, že se jedná o echo neuskutečněné vraždy. O této „mouše“ systému už Witwer – díky pohotové Burgessově reakci – nemá možnost informovat vyšší místa.\n\nJohna sice Precrime zadrží a uvězní, avšak John se předtím setkává se svou bývalou ženou Larou a svěřuje se jí s obavou, že se stal obětí léčky někoho hodně blízkého. Neví však koho. Následně Lara vypátrá na vlastní pěst, že tím, kdo připravil léčku na Johna, je Burgess. Osvobodí Johna z vězení a podaří se jim usvědčit Burgesse z vraždy Livelyové. Anne Livelyová, matka Agáty, se vyléčila z drogové závislosti a projevila zájem o svou dceru, již zapojenou do projektu Precrime. Burgess, vědom si nesmírné důležitosti Agáty v celém svém projektu, využil mezery systému a Agátinu matku zabil.\n\nBurgess po prozrazení spáchá sebevraždu a  tím odsoudí i svůj projekt Precrime k zániku. Systém, ve kterém se nebere v potaz existence menšinových zpráv a který lze zneužít pro utajení vlastní vraždy, není možné dále používat, a lidé, kteří kvůli němu byli uvězněni, jsou osvobozeni. Tušitelé jsou odvezeni na bezpečné a odlehlé místo, kde mohou žít své vlastní životy a kde už je nebudou trýznit drastické předtuchy.\n\nV závěru filmu John obnoví svůj vztah s Larou a Lara znovu otěhotní ...\n\nVe filmu se vyskytuje mnoho vynálezů, ať už technických, lékařských nebo biologických, které vykreslují dobu roku 2054. Nejedná se zdaleka jen o tušitele a systém na ně napojený.\n\n\n\n\n\n\n\n\n"}
{"id": "375696", "url": "https://cs.wikipedia.org/wiki?curid=375696", "title": "Heitor Villa-Lobos", "text": "Heitor Villa-Lobos\n\nHeitor Villa-Lobos, též Hector Villa-Lobos (pravděpodobně 5. března 1887, Rio de Janeiro - 17. listopadu 1959, Rio de Janeiro) byl brazilský violoncellista, kytarista, klarinetista, klavírista, dirigent a hudební skladatel. Byl, mimo jiné, jedním z klasiků kytarové hudební literatury, jehož kytarové etudy cvičí každý klasický kytarista, a zároveň nejvýznamnějším brazilským hudebním skladatelem 20. století, jehož tvorba byla velmi ovlivněna brazilskou lidovou hudbou.\n\nPřesné datum narození, resp. přesný letopočet jeho narození není dodnes znám, všechny seriózní prameny se v tomto ohledu různí.\n\nPocházel z nepříliš zámožné rodiny. Jeho otec byl knihovník, amatérský astronom a muzikant, pocházel ze Španělska. Právě pod jeho vedením se Heitor Villa-Lobos v šesti letech začal učit hrát na violoncello. Po otcově smrti si začal přibližně ve svých patnácti přivydělávat příležitostným hraním v různých podnicích v Riu. Matka si přála, aby studoval, ale on místo toho v 18 letech odešel z domova a začal cestovat po Brazílii. Živil se hraním na violoncello a kytaru, zajímal se o lidovou hudbu v navštívených krajích a také začal sám skládat.\n\nPo několika letech se vrátil zpět do Ria a začal podrobně studovat klasická díla Bacha, Wagnera či Pucciniho. Důležitým podnětem pro něj byla také jihoamerická turné Ruského baletu, prostřednictvím kterého se v letech 1913 a 1917 seznámil s díly ruských skladatelů (včetně Igora Stravinského), ale i francouzských impresionistů. V roce 1915 byly jeho sklaby poprvé uvedeny na koncertě v Riu de Janeiro a ve stejném roce začal své sklaby také publikovat. Mezi jeho přátele a propagátory jeho hudby patřili Arthur Rubinstein či Darius Milhaud.\n\nVe dvacátých letech absolvoval Villa-Lobos dva dlouhodobé pobyty v Paříži, které byly výraznou inspirací pro jeho další tvorbu, a zároveň zde hojně koncertoval a vybudoval si mezinárodní věhlas.\n\nVe třicátých letech se postupně stále více zapojoval do organizace hudebního vzdělávání v Brazílii. Vytvářel vzdělávací plány a byl ředitelem několika institucí včetně Brazilské hudební akademie, na jejímž založení se podílel.\n\nV roce 1944 poprvé zavítal do Spojených států, slavil zde velký úspěch jako dirigent a od té doby pak každý rok USA znovu navštěvoval a řídil mnohé slavné orchestry.\n\nHeitor Villa-Lobos zemřel v roce 1959 na rakovinu. Již v roce 1960 byla velká část jeho díla shromážděna v \"Museu Villa-Lobos\" v Riu, které až do své smrti v roce 1985 vedla jeho druhá žena Arminda.\n\nVilla-Lobos byl velmi plodným tvůrcem, je známo kolem dvou tisíc jeho skladeb všech možných žánrů - od skladeb pro sólové nástroje přes komorní hudbu až ke koncertům a symfoniím, psal také opery, balety i filmovou hudbu. Typickým jevem je u něj mísení motivů brazilské lidové hudby s prvky a postupy převzatými z evropské klasické hudby. Mezi jeho nejznámější díla patří cykly \"Choros\" a \"Bachianas Brasileiras\".\n\n"}
{"id": "375702", "url": "https://cs.wikipedia.org/wiki?curid=375702", "title": "Amor a la Mexicana", "text": "Amor a la Mexicana\n\nAmor a la Mexicana je šesté oficiální album mexické zpěvačky Thalíe, které vyšlo 1. července 1997. Celosvětově se prodalo tohoto alba 4 500 000 kopií. V České republice vyšlo v roce 1998 ve verzi francouzské edici.\n\n"}
{"id": "375707", "url": "https://cs.wikipedia.org/wiki?curid=375707", "title": "Metafáze", "text": "Metafáze\n\nMetafáze je stádium mitózy navazující na prometafázi. V jejím průběhu se chromozomy seřadí do ekvatoriální roviny dělicího vřeténka. Pohyb chromozomů po mikrotubulech dělicího vřeténka směrem do středu buňky je zprostředkován kinetochory, proteinovými komplexy nacházejícími se v oblasti centromery každého z chromozomů. Zarovnání na pomyslný rovník je jakýmsi kompromisem, výsledkem tahu směrem k oběma pólům vřeténka.\n\nNa konci metafáze se nachází důležitý kontrolní bod, který hlídá napojení kinetochorových mikrotubulů na kinetochory chromozomů. Jakmile se chromozom napojí na mikrotubuly, je každým z nich přitahován k opačnému pólu dělícího vřeténka, a v mikrotubulech tak vzniká mechanické napětí. Přechod do anafáze je umožněn až ve chvíli, kdy je toto napětí vnímáno všemi kinetochorovými mikrotubuly. Následně je aktivován proteinový komplex APC (\"anaphase promoting complex\") navázáním regulační podjednotky Cdc20. APC je enzym ze skupiny ubikvitin ligáz, které kovalentně modifikují svoje substráty navázáním molekuly ubikvitinu a tím je určují pro degradaci v proteazomu. Po této aktivaci APC polyubikvitinuje molekulu sekurinu, proteinu inhibujícího enzym separázu. Poté, co je sekurin degradován, separáza se aktivuje a štěpí Scc1, protein spojující sesterské chromatidy. Jakmile se chromatidy oddělí, tažná síla působící na kinetochorech umožňuje rozchod chromatid k opačným pólům a přechod do anafáze.\n\n"}
{"id": "375709", "url": "https://cs.wikipedia.org/wiki?curid=375709", "title": "Vincent Cassel", "text": "Vincent Cassel\n\nVincent Cassel (* 23. listopadu 1966 v Paříži, Francie) je francouzský herec, bývalý manžel italské herečky Monicy Bellucci.\n\nPochází z umělecké rodiny, jeho otec Jean-Pierre Cassel je také herec a zpěvák, jeho sestra po otci Cécile Cassel je také herečka. Nejprve studoval cirkusovou školu a bral kurzy tance. Své herecké vzdělání dokončil až na studiích v New Yorku. Od 90. let začal vystupovat i ve filmu, kde často hrál zločince a násilníky, později se uplatnil i v charakterních a dramatických rolích. Svůj první větší úspěch zaznamenal v roce 1995, kdy byl nominován na Césara za roli židovského chlapce ve snímku \"Nenávist\".\n\n"}
{"id": "375710", "url": "https://cs.wikipedia.org/wiki?curid=375710", "title": "Robert Stephenson", "text": "Robert Stephenson\n\nRobert Stephenson (16. října 1803, Willington Quay – 12. října 1859, Londýn) byl britský konstruktér lokomotiv a stavitel železnic (včetně projektů mostů a dalších staveb). Pokračoval v díle svého otce, George Stephensona, s nímž na mnoha projektech spolupracoval.\n\nV roce 1829 zkonstruoval s pomocí svého otce parní lokomotivu nazvanou \"Raketa\" (Rocket), která znamenala předěl v historii kolejové dopravy. \n\n"}
{"id": "375714", "url": "https://cs.wikipedia.org/wiki?curid=375714", "title": "Mars (tyčinka)", "text": "Mars (tyčinka)\n\nTyčinka Mars je cukrovinka s příměsí čokolády (40%), nugátu (32%) a karamelu (27%) vyráběná firmou Mars, Incorporated od roku 1932. Je hnědé barvy, tradičně má černý obal s červenými písmeny. Na americkém trhu se tyčinka prodává v bílém obalu a obsahuje navíc mandle. Standardní tyčinka Mars váží 51 gramů (do roku 2013 měla 62,5 gramu, firma vysvětluje redukci váhy bojem proti obezitě), vyrábějí se také miniaturní tyčinky o váze 19,7 gramu, které se prodávají v balení po více kusech.\n\nPrvní tyčinku Mars vyrobil americký podnikatel Forrest Mars v roce 1932 v anglickém městě Slough, byla inspirována podobnou tyčinkou Milky Way, kterou vyráběl v USA jeho otec Franklin Mars již od roku 1923.\n\nV rychlých občerstveních na britských ostrovech je oblíbenou specialitou tyčinka Mars smažená v těstíčku z kukuřičné mouky a mléka.\n\n"}
{"id": "375717", "url": "https://cs.wikipedia.org/wiki?curid=375717", "title": "Lávový proud", "text": "Lávový proud\n\nLávový proud je výlevný projev sopečné aktivity na povrchu tělesa tvořený lávou. Nejčastěji vzniká, když magma vystoupí na povrch tělesa a vylije se ze sopečného kráteru do okolí, odkud se vlivem gravitace začne šířit z vyšších poloh do nižších. Samotný proud může dosahovat různé délky od několika metrů až po stovky kilometrů a různé tloušťky. Proudy se často vzájemně překrývají, jak dochází k opakování sopečné činnosti, čímž může vznikat kuželovité těleso sopky (charakteristický příklad je štítová sopka či stratovulkán). Známá jsou z celé řady vesmírných těles; například ze Země, Mars, Venuše, Měsíc či pravděpodobně i Merkuru. Staré lávové proudy se vyskytují i na území Česka a to např. v lokalitě Mezina.\n\nV závislosti na chemickém složení taveniny a obsahu volatilií mají lávové proudy různé vlastnosti a mobilitu. S rostoucím obsahem tetraedrů křemíku (SiO) v lávě dochází k nárůstu viskozity a tím zmenšování schopnosti lávy téci. Viskozitu taktéž ovlivňuje postupná ztráta tepla proudu a tedy jeho ochlazování, čímž narůstá množství krystalů v tavenině a nárůstu její viskozity. Tuhnutí proudu se většinou odehrává od povrchu a spodní strany proudu (v případě, že se proud chová laminárně), takže proud může být uprostřed stále žhavý umožňující pohyb lávy. Tím mohou vznikat lávová koryta či lávové tunely. Rozdílné chemické vlastnosti proudů se taktéž odrážejí na jejich vzhledu. U bazické lávy se tak v závislosti na chemismu můžeme setkat s charakteristickou strukturou provazovité lávy (tzv. \"pāhoehoe\"), či blokovitou strukturou (tzv. ʻaʻa).\n\nPředpokládá se, že v některých případech je množství vyvrhované lávy natolik velké, že se láva nepohybuje laminárně, ale turbulentně. Podobným mechanismem turbulentního proudění lávových proudů pravděpodobně vznikly útvary známé jako sinuous rilles popsané z povrchu Měsíce či Marsu.\n\nVystupující magma je většinou do určité míry obohaceno sopečnými plyny, které se začnou s klesajícím tlakem z magmatu uvolňovat. Jak magma vystupuje dále k povrchu, bubliny plynu se slučují dohromady a s pokračujícím poklesem tlaku zvětšují svůj objem. Pokud jejich hodnota dosáhne přibližně 70 až 80 % celkového objemu v tavenině, dojde k fragmentaci magmatu a explozivní erupci. Nicméně, pokud je objem bublin sopečných plynů v magmatu menší, k jeho fragmentaci nedochází v takové míře a magma se dostává na povrch v tekuté podobě. Magma, na povrchu označované jako láva, se tak vylévá či stříká z trhliny či kráteru do okolí a začíná se z místa výstupu postupně šířit. Tím vzniká lávový proud, který se následně dle gravitace šíří z vyšších oblastí do nižších, obdobně jako se chová voda na povrchu tělesa.\n\nNicméně lávový proud může vzniknout i v případě, kdy dochází k fragmentaci magmatu a jeho vyvrhování do okolí. Může nastat situace, že vyvrhovaná pyroklastika nestihnou zcela vychladnout během letu ze sopečného kráteru a po dopadu jsou stále zčásti roztavená. Pokud mají dostatečnou teplotu, mohou se opět roztavit a vytvořit znova taveninu. Vzniká tak lávový proud bez jasného spojení se sopečným kráterem či trhlinou, ze které na povrchu vystupuje láva.\n"}
{"id": "375723", "url": "https://cs.wikipedia.org/wiki?curid=375723", "title": "František Havel", "text": "František Havel\n\nJméno a příjmení František Havel mělo více lidí:\n\n\n"}
{"id": "375724", "url": "https://cs.wikipedia.org/wiki?curid=375724", "title": "Gold", "text": "Gold\n\nGold má více významů: \n\n\n"}
{"id": "375730", "url": "https://cs.wikipedia.org/wiki?curid=375730", "title": "Theobromin", "text": "Theobromin\n\nTheobromin (někdy psaný jako teobromin) je hořký alkaloid kakaovníku, vyskytující se v čokoládě. Patří do metylxantinové třídy chemických sloučenin, která zahrnuje také podobné látky theofylin a kofein. Navzdory svému jménu sloučenina neobsahuje žádný brom — název \"theobromin\" je odvozen z \"Theobroma\", rodového jména kakaovníku (které vzniklo složením řeckých slov \"theo\" (bůh) a \"brosi\" (pokrm), ve smyslu \"pokrm bohů\") s příponou \"-in\" používané u alkaloidů a jiných zásaditých dusíkatých sloučenin.\n\nTheobromin je hořký krystalický prášek nerozpustný ve vodě. Jeho barevnost se popisuje jako bílá nebo bezbarvá. Má podobný, ale slabší, účinek jako kofein, což ho činí jeho slabším homologem. Theobromin je izomer theofylinu, podobně jako paraxantin. Theobromin se kategorizuje jako dimetylxantin, což znamená, že je to xantin se dvěma metylovými skupinami.\n\nTheobromin byl objeven v roce 1841 v kakaových bobech ruským chemikem Alexandrem Voskresenským. Poprvé byl izolován ze semen kakaovníku v roce 1878 a krátce poté syntetizován z xantinu Hermannem Fischerem.\n\nTheobromin je primární alkaloid obsažený v kakau a čokoládě. Kakaový prášek obsahuje 108 mg (2,16 %) theobrominu na polévkovou lžíci (5 g) prášku. Existuje ovšem i prášek s větší koncentrací theobrominu, i více než 10 %. Čokoláda obsahuje 0,5 - 2,7 % theobrominu, bílá čokoláda ovšem jen stopová množství. Theobromin je v malých množstvích obsažen také v kola ořechu (1,0 - 2,5 %), plodu guarany a v čajovníku čínském.\nMezi rostlinné druhy s nejvyšším obsahem theobrominu patří:\n\n\nStřední koncentrace theobrominu v produktech z kakaa a rohovníku jsou:\n"}
{"id": "375733", "url": "https://cs.wikipedia.org/wiki?curid=375733", "title": "Gérard Barray", "text": "Gérard Barray\n\nGérard Barray, vlastním jménem Gérard Marcel Louis Baraillé (* 2. listopadu 1931, Toulouse, Francie) je francouzský herec.\n\nMezi jeho nejznámější a neslavnější filmové role patří postava D'Artagnana z příběhu o Třech mušketýrech podle románu Alexandera Dumase staršího ve francouzské filmové verzi z roku 1961. Zdatné šermíře a další dobrodružné hrdiny si zahrál např. ve filmech \"Scaramouche\" či \"Rytíř Pardallian\" a dalších.\n\n\n"}
{"id": "375735", "url": "https://cs.wikipedia.org/wiki?curid=375735", "title": "Duše (film)", "text": "Duše (film)\n\nDuše (rusky: Душа, translit. Duša) z roku 1981 je sovětská hudební drama, které napsal Alexander Borodyansky a režíroval Alexander Stefanovich. V hlavní rolích se představili Sofia Rotaru a Michail Boyarsky a hudebně doprovodil Mashina Vremeni (Time Machine). Tento film láme-funkce prostřednictvím nových písní ve stylu rock provedené Sofia Rotaru, Michail Boyarsky a Mashina Vremeni, stejně jako podstatná filozofický dialog scény, pokud jde o self-kritika umělce, na existenciální přístup k zlatá střední cesta mezi uměleckou tvorbu a dodržování k lidské důstojnosti.\n"}
{"id": "375737", "url": "https://cs.wikipedia.org/wiki?curid=375737", "title": "Sabatikl", "text": "Sabatikl\n\nSabatikl (z latinského \"sabbaticus\", což je z řeckého \"sabbatikos\", a to z hebrejského šabaton, šabat) neboli tvůrčí volno je označení pro placené, částečně placené nebo neplacené volno poskytované vysokými školami vysokoškolským učitelům za účelem vědecké práce, sebevzdělávání, práce na publikaci a/nebo psychohygieny. Trvá obvykle déle než dva měsíce, nejčastěji šest nebo dvanáct měsíců. V přeneseném slova smyslu jde o volno od práce za jistým účelem i v mimoakademické oblasti. \nSabatikly využívají např. vysokoškolští učitelé, pastoři, karikaturisté, hudebníci, sportovci a manažeři.\n\nKoncept sabatiklu vychází z tzv. sabatického roku, jehož propozice se nacházejí na několika místech v Bibli (Lv 25, 1-4; Ex 23, 10n, Dt 15, 12-15), kde je nařízení sedmý rok propouštět otroky na svobodu a nechat pole a vinice ležet ladem. Plodiny, které v tomto roce vyrostly, náležely chudým.\n\nV židovství existuje dodnes sabatický rok (jubilejní rok, milostivé léto), vyhlašovaný každý 50. rok (po sedm krát sedmi letech) zahajovaný troubením na šofar (beraní roh), kdy se nesmějí obdělávat pole a dlužníkům jsou odpouštěny dluhy. Milostivé léto však zůstalo jen ideálem.\n\nPoskytování tvůrčího placeného volna akademickým pracovníkům (anglicky \"sabbatical\") zmiňuje v českém právním řádu prvně zákon č. 111/1998 Sb., o vysokých školách:\n\n\n\n"}
{"id": "375741", "url": "https://cs.wikipedia.org/wiki?curid=375741", "title": "Christian Bale", "text": "Christian Bale\n\nChristian Bale (* 30. ledna 1974) je britský herec, který je známý svými extrémními hereckými metodami. Často pro své role podstupuje drastické proměny těla. Za svou hereckou kariéru získal mnohá ocenění, včetně Ceny akademie nebo dvou Zlatých glóbů, a v roce 2011 byl zařazen do seznamu stovky nejvlivnějších světových osobností amerického časopisu Time. Hrál například ve filmech \"Království ohně\", \"Batman začíná\" či \"Temný rytíř\". Do češtiny jej nejčastěji dabuje David Novotný.\n\nBale se narodil anglickým rodičům v Haverfordwestu ve Walesu. Svou první roli si zahrál ve svých 13 letech ve filmu Říše slunce (1987) od Stevena Spilberga. Po řadě více či méně významných rolí, včetně filmu Malé ženy (1994), zaznamenal kariérní průlom ve filmu Americké psycho (2000), kde ztvárnil sériového vraha Patricka Batemana. Pro roli v psychologickém thrilleru Mechanik (2004) shodil 29 kg své tělesné váhy a během šesti měsíců naopak 45 kg přibral pro postavu Batmana v superhrdinském filmu Christophera Nolana Batman začíná (2005). Později si tuto roli zopakoval v pokračováních Temný rytíř (2008) a Temný rytíř povstal (2012).\n\nBale se dále představil v dobovém dramatu Dokonalý trik (2006), westernu (2007), sci-fi Terminator Salvation (2009) a v kriminálním filmu Veřejní nepřátelé (2009). Získal Zlatý glób a Cenu akademie za vedlejší roli Dickyho Eklunda v biografickém filmu Fighter (2010) od režiséra Davida O. Russella. Následovaly oskarové nominace za role v Russellově černé komedii Špinavý trik (2013) a v satirách od Adama McKaye Sázka na nejistotu (2015) a Vice (2018). Právě za ztvárnění Dicka Cheneyho ve filmu Vice (2018) získal svůj druhý Zlatý glób pro nejlepšího herce. v roce 2019 se představil jako automobilový závodník Ken Miles ve filmu LeMans ´66 od režiséra Jamese Mangolda.\n\nO Baleovu osobnost a osobní život je značný veřejný zájem, přestože se on sám snaží držet v ústraní. Podporuje například Sea Shepherd Conservation Society, Greenpeace nebo Světový fond na ochranu přírody. V roce 2014 získal americké občanství. Je ženatý a s manželkou Sandrou Blažić mají dvě děti. \n\n"}
{"id": "375750", "url": "https://cs.wikipedia.org/wiki?curid=375750", "title": "Rogers Cup 2008 – muži", "text": "Rogers Cup 2008 – muži\n\nTenisový turnaj ATP Rogers Cup 2008 se konal ve dnech 21.–27. července v Torontu v hale na kurtech s tvrdým povrchem. Odměny činily 2,615,000 USD.\n\n\n"}
{"id": "375752", "url": "https://cs.wikipedia.org/wiki?curid=375752", "title": "Lluís Llach", "text": "Lluís Llach\n\nLluís Llach i Grande (* 7. května 1948 Verges, Girona) je katalánský hudebník, zpěvák a písničkář, jeden z nejslavnějších umělců zpívajících v katalánštině.\n\nLlach se narodil ve Verges, v jeho 9 letech se rodina přestěhovala do Figueres. Na studiích inženýrství v Barceloně se záhy přidal ke hnutí Cançó Nova, které útočilo na Frankovu diktaturu prostřednictví hudby a umění. V roce 1967 vstoupil coby nejmladší člen do seskupení zpěváků-písničkářů Els Setze Jutges („šestnáct soudců“). Rychle se stal proslulým; jeho recitály dokázaly zaplnit i slavný Palau de la Música Catalana.\n\nJakožto kritikovi režimu mu bylo v roce 1970 zakázáno vystupovat ve Španělsku. Po jednom z vystoupení v roce 1975 byl zatčen a pokutován. V letech 1971–1976 pobýval Llach převážně v pařížském exilu, kde se rovněž proslavil, zejména koncerty v Olympii. Dva měsíce po Frankově smrti se vrátil do Barcelony a opět vystupoval před desítkami tisíc Katalánců. Od roku 1994 žije v severokatalánském městečku Porrera. V posledních letech pendluje mezi Senegalem, kde založil nadaci věnující se rozvojové pomoci místním dětem, a svou katalánskou rezidencí ve vesnici Parlavà nedaleko Girony. V letech 2015–2017 byl poslancem v katalánském parlamentu. V předčasných volbách v prosinci 2017 již nekandidoval, i když se i nadále věnuje politickému aktivismu.\n\nLluís Llach je autorem a interpretem mnoha desítek písní, které zpívá zpravidla sám za doprovodu kytary, případně klavíru; příležitostně vystupuje také jako baryton ve vážné hudbě. V jeho písních se mísí prvky šansonu, latinskoamerické hudby, jazzu, lidové písně; texty zpravidla prostřednictvím nejrůznějších příběhů a obrazů demonstrují katalánskou kulturní identitu, svobodu, odpor vůči fašismu, španělskému centralismu a jazykovému útlaku. Mezi jeho nejznámější písně patří \"El Bandoler\" či \"L'estaca\", jejíž sláva se donesla až do Polska, kde ji přetextoval Jacek Kaczmarski pod názvem \"Mury\" („zdi“).\n\n"}
{"id": "375755", "url": "https://cs.wikipedia.org/wiki?curid=375755", "title": "Rigidita", "text": "Rigidita\n\nRigidita (z lat. \"rigidus\") znamená tuhost, neohebnost. Opak je flexibilita, pružnost, poddajnost.\n\nV běžné řeči vyjadřuje rigidita přísnost, strohost v jednání, neúprosné vymáhání pravidel, případně i neschopnost přizpůsobit se změnám a jistý formalismus. Rigidní přitom nemusí znamenat stálý; naopak lidé, kteří trvají na svých rozhodnutích, i když se zřetelně neosvědčila, často tato rozhodnutí stejně libovolně mění. \n\nV právu je rigidní předpis, který není snadné změnit, například ústava.\n\n\n\n"}
{"id": "375768", "url": "https://cs.wikipedia.org/wiki?curid=375768", "title": "Medínit Habu", "text": "Medínit Habu\n\nMedínit Habu (v egyptštině Džamet, koptsky Džéme) je současné arabské označení archeologické lokality v jižním Egyptě na západním břehu Nilu naproti luxorskému chrámu v okruhu staroegyptského města Vesetu. Název je odvozen od jména významného hodnostáře a mudrce Amenhotepa, syna Hapiho (egyptsky \"Amenhotep sa Hapu\"), jehož zádušní chrám se zde kdysi nacházel. Místo bylo kultovním centrem jedné z podob boha Amona. Dnes se zde nacházejí pozůstatky královských zádušních chrámů z doby Nové říše, zejména rozsáhlý chrámový komplex panovníka 20. dynastie Ramesse III. komplex byl obehnán moutnou několik metrů vysokou cihlovou zdí a byl tak zároveň pevností. Uvnitř se nacházel královský palác, sklady, příbytky kněží či posvátná jezírka. \n\n"}
{"id": "375775", "url": "https://cs.wikipedia.org/wiki?curid=375775", "title": "Michael York", "text": "Michael York\n\nMichael York, rodným jménem Michael Hugh Johnson (* 27. března 1942, Fulmer, Buckinghamshire, Velká Británie), je britský herec.\n\nV divadle působí od svých 16 let, kdy začal hrát v National Youth Theatre Company v Kentu, což bylo divadlo zaměřené především na klasický shakespearovský repertoár. Po ukončení střední školy studoval anglickou literaturu na univerzitě v Oxfordu. Od roku 1964 krátce hrál ve skotském divadle Dundee Repertoary Theatre, po roce z něj odešel do britského Národního divadla (\"National Theatre\") v Londýně. Díky svému atraktivnímu zjevu a oduševnělému hereckému projevu se velmi dobře uplatnil v rolích sympatických kladných hrdinů, pocházejících zejména ze šlechtického prostředí. V Národním divadle jej uviděl známý italský filmový režisér Franco Zeffirelli a nabídl mu první filmovou roli ve snímku \"Zkrocení zlé ženy\" z roku 1967, kde hrál společně s Liz Taylorovou.\n\nV témže roce hrál v první verzi britského televizního seriálu \"Sága rodu Forsytů\", který odvysílala i někdejší Československá televize. O rok později vytvořil postavu Tybalda v legendárním shakespearovském snímku režiséra Zeffirelliho \"Romeo a Julie\".\n\nPoté následovala jeho snad nejslavnější filmová role d'Artagnana ve filmové verzi románu \"Tři mušketýři\" z roku 1973. Objevil se i v dalším Zeffirelliho díle, v televizním seriálu \"Ježíš Nazaretský\".\n\n"}
{"id": "375776", "url": "https://cs.wikipedia.org/wiki?curid=375776", "title": "Linie", "text": "Linie\n\nLinie může být :\n\n"}
{"id": "375777", "url": "https://cs.wikipedia.org/wiki?curid=375777", "title": "Choreografie", "text": "Choreografie\n\nChoreografie je odborná umělecká činnost která spočívá ve vytváření koncepce nebo kompozice nějakého tanečního díla, tanečního projevu formou tance nebo baletu. Slovo může označovat i technické a umělecké vedení a řízení nějakého tanečního či baletního souboru. Muž pracující jakožto umělecký a technický vedoucí nějakého tanečního či baletního souboru nebo tvůrce nějakého tanečního či baletního vystoupení se pak nazývá choreograf, žena pak choreografka.\n\nChoreografie bývá poměrně často spojena s taneční pedagogikou resp. výukou tance, profesi choreografů často vykonávají i současní nebo bývalí profesionální tanečníci.\n\nChoreografii může mít jakékoliv veřejné vystoupení kde mají být předem určeny pohyby těla jedinců ale i skupin k sobě vzájemně, na předem dané signály nebo hudbu, jsou-li pohyby předem naplánovány a určeny, lze hovořit o choreografii vystoupení. Například módní přehlídky. \n\n"}
{"id": "375784", "url": "https://cs.wikipedia.org/wiki?curid=375784", "title": "Seznam francouzských bitevních lodí", "text": "Seznam francouzských bitevních lodí\n\nSeznam francouzských bitevních lodí zahrnuje bitevní lodě počítane historicky první pancéřovanou válečnou lodí La Gloire, barbetové lodě, věžové bitevní lodě, predreadnoughty, dreadnoughty, superdreadnoughty až po moderní bitevní lodě třídy \"Dunkerque\" a \"Strasbourg\", či nerealizovanou třídu \"Alsace\".\n\n\n\n\n\n\n\n\n\n\n\n\n\n\n\n\n\n\n"}
{"id": "375785", "url": "https://cs.wikipedia.org/wiki?curid=375785", "title": "Oscar za nejlepší režii", "text": "Oscar za nejlepší režii\n\nCena Akademie za nejlepší režii (\"Academy Award for Achievement in Directing \") je jedna z cen, kterou každoročně uděluje americká Akademie filmového umění a věd za nejlepší filmové počiny roku.\n\nNejlepší režiséři jsou akademií oceňováni již od samého začátku udělování výročních cen. V prvním ročníku byla režie hodnocena ještě ve dvou kategoriích – komediální a dramatické. Laureátem v kategorii dramatické režie se stal Frank Borzage za film \"V sedmém nebi\" (\"Seventh Heaven\"; 1927). V kategorii komediální režie si zlatou sošku odnesl za film \"Dva arabští kavalíři\" (\"Two Arabian Knights\"; 1928) režisér Lewis Milestone. Od druhého ročníku byly tyto dvě kategorii spojeny v jednu. V dlouholeté historii Oscarů udělila Akademie v této kategorii celkem 81 cen, a to 61 různým režisérům.\n\n\n\n"}
{"id": "375789", "url": "https://cs.wikipedia.org/wiki?curid=375789", "title": "Johann Froben", "text": "Johann Froben\n\nJohann Froben (latinsky: Johannes Frobenius; asi 1460, Hammelburg, Franky – 27. říjen 1527, Basilej) byl slavný tiskař a vydavatel působící v Basileji.\n\nPo ukončení studií na univerzitě v Basileji, kde se seznámil se slavným tiskařem Johannem Amerbachem (asi 1440 – 1513), založil Froben ve městě kolem roku 1491 tiskařský dům, který brzy získal evropský věhlas pro přesnost a vkus. V roce 1500 se oženil s dcerou knihkupce Wolfganga Lachnera, s kterým uzavřel partnerství.\n\nByl přítelem Erasma Rotterdamského, který nejenže si u Frobena nechal tisknout vlastní díla, ale dohlížel na Frobenova vydání Jeronýma, Cypriána, Tertuliána, Hilaria z Poitiers a Ambrože. Jeho vydání Erasmova Nového zákona (1519) použil Martin Luther pro svůj překlad.\n\nFroben zaměstnal Hanse Holbeina ml., aby ilustroval jeho texty. Bylo to součástí plánu tisknout edice řeckých otců. Ale nedožil se realizace tohoto projektu, který byl ovšem velmi důvěryhodně proveden jeho synem Hieronymem Frobenem a zetěm Mikulášem Episcopiem. Froben zemřel v říjnu 1527.\n\nFrobenova práce v Basileji udělala z města v 16. století vedoucí centrum obchodu s německými knihami. Dochovaný dopis od Erasma, napsaný v roce Frobenovy smrti, poskytuje souhrn jeho života a popis jeho povahy; a v něm Erasmus zmiňuje, že jeho trápení nad smrtí přítele bylo mnohem hlubší než to, které cítil u ztráty svého bratra a dodal, že všichni apoštolové vědy musí truchlit. List končí epitafem v řečtině a latině.\n"}
{"id": "375790", "url": "https://cs.wikipedia.org/wiki?curid=375790", "title": "Druhá Maďarská republika", "text": "Druhá Maďarská republika\n\nDruhá Maďarská republika byla státním útvarem vytvořeným z Maďarského království po skončení druhé světové války a existujícím až do vyhlášení Maďarské lidové republiky.\n\nDne 1. února 1946 bylo Maďarsko vyhlášeno republikou. Státní suverenita byla následně obnovena mírovou smlouvou z 10. února 1947, územní rozsah státu se vrátil do podoby podle Trianonské smlouvy. Nově utvářené orgány státní správy měly od počátku lidově demokratický charakter. Prvním prezidentem byl zvolen malorolník Zoltán Tildy, přívrženec Sovětského svazu, naopak premiérem se stal rovněž malorolník Ferenc Nagy, stoupenec západních demokracii.\n\nV lednu 1946 začalo vysídlení německého obyvatelstva z Maďarska. Původně měla být vysídlena celá menšina čítající asi 500 000 osob, ale nakonec se vysídlení dotklo asi 220 000 obyvatel.\n\nV letech 1945 až 1948 bylo na základě zákona o pozemkové reformě přiděleno bezzemkům a drobným zemědělcům 1 800 000 hektarů velkostatkářské a církevní půdy a v letech 1945 až 1949 došlo po etapách ke znárodnění hlavních hospodářských odvětví – průmyslu, dopravy, obchodu a finančnictví. Těmito změnami se upevňovalo lidově demokratické zřízení v zemi. Novou maďarskou měnou byl od května 1946 ustanoven forint. Jen ze státní správy bylo působením komunisty László Rajka odstraněno více jak 60 000 „\"pravicových živlů\"“. Komunistická kampaň proti Bélovi Kovácsovi (tajemník malorolnické strany) skončila jeho zatčením v únoru 1947 a následnou deportací do Sovětského svazu. Maďarský premiér Ferenc Nagy byl nucen, pod výhrůžkou obvinění ze spiknutí, odstoupit z funkce a následně emigrovat.\n\nSrpnové volby v roce 1947 byly nejúspěšnější pro koalici v čele s komunisty, kteří získali 22 % hlasů a stali se tak nejsilnější stranou v parlamentu. Poté se dvě vedoucí politické strany MKP a MSZDP 12. června 1948 sloučily do jednotné MDP. Následně došlo ke druhé vlně masivního znárodňování a násilné kolektivizace. Květnové volby roku 1949 se již nesly v duchu jednotné kandidátky lidové fronty, která získala 95 % veškerých hlasů.\n\n15. srpna 1949 byla vyhlášena Maďarská lidová republika a 20. srpna Národní shromáždění přijalo zákon o nové socialistické ústavě.\n\n"}
{"id": "375791", "url": "https://cs.wikipedia.org/wiki?curid=375791", "title": "Franco Zeffirelli", "text": "Franco Zeffirelli\n\nFranco Zeffirelli, rodným jménem Gianfranco Corsi (12. února 1923, Florencie, Itálie – 15. června 2019, Řím, Itálie), byl italský herec a režisér. Světově proslul zejména filmovými a televizními adaptacemi klasických divadelních her i oper.\n\nV letech 1994–2001 zasedal v Senátu Parlamentu Itálie za obvod Katánie.\n\nPo skončení 2. světové války začínal svoji uměleckou dráhu v Miláně jakožto herec drobných rolí, dokud si jej nevybral za asistenta italský režisér Luchino Visconti. U něj nejprve vytvářel výpravy, později působil jako jeho asistent. Samostatné divadelní režii se začal věnovat již od roku 1950 a to jak v činohře tak i v operním repertoáru. Brzy se vypracoval na divadelního režiséra. Na počátku 60. let 20. století jako divadelní režisér hostoval v Londýně či v New Yorku, stal se z něj také inscenátor děl Williama Shakespeara.\n\nAčkoliv s filmem spolupracoval již od roku 1958, filmové tvorbě se začal naplno věnovat až v polovině 60. let. V roce 1967 natočil první velkou filmovou adaptaci díla Williama Shakespeara \"Zkrocení zlé ženy\" s Liz Taylorovou v hlavní roli. O rok později následovala filmová adaptace Shakespearovy hry \"Romeo a Julie\" s mladými herci Leonardem Whitingem a Olivií Husseyovou v hlavní roli, jež získala dva Oscary z celkových čtyř nominací. V tomto filmovém díle vystoupili i britští herci Laurence Olivier či Michael York.\n\nV roce 1972 natočil film s náboženskou tematikou \"Bratr Slunce, sestra Luna\" o sv. Františkovi z Asissi. Následoval rozsáhlý televizní seriál s křesťanskou náboženskou tématikou \"Ježíš Nazaretský\".\n\nK shakespearovské tematice se vrátil na konci 80. let, kdy v roce 1985 vytvořil filmovou adaptaci hry \"Otello\" a v roce 1989 další filmovou verzi nejznámější divadelní hry Williama Shakespeara \"Hamlet\".\n\nV roce 1996 Zeffirelli provedl coming out, jímž se přihlásil k homosexuální orientaci.\n\n"}
{"id": "375794", "url": "https://cs.wikipedia.org/wiki?curid=375794", "title": "Rumunská hokejová reprezentace", "text": "Rumunská hokejová reprezentace\n\nRumunská hokejová reprezentace je národním výběrem mužského ledního hokeje v Rumunsku a je členem Mezinárodní hokejové federace. Ve světovém žebříčku IIHF jsou v současnosti na 28. místě a hrají na mistrovství světa divize I. Soutěžili na čtyřech olympijských hrách.\n\n"}
{"id": "375795", "url": "https://cs.wikipedia.org/wiki?curid=375795", "title": "Státní znak Filipín", "text": "Státní znak Filipín\n\nStátní znak Filipín představuje Slunce s osmi paprsky představující osm filipínských provincií, které povstaly proti Španělům; tři hvězdy označují Luzon, Visayas a Mindanao. V levé modré části znaku je americký orel bělohlavý a v pravé červené je lev ze znaku Leónu, kteří připomínají koloniální minulost Filipín. Pod štítem znaku je název státu: „REPUBLIKA NG PILIPINAS“. \n\nV roce 1998 by znak změněn, byly odstraněny koloniální figury z dolních polí. Znak byl schválen kongresem, ale protože nebylo svoláno žádné referendum, jedná se pouze o návrh a dále zůstává v platnosti předchozí znak.\n\nV roce 1998 byl znak naposledy upraven, odstín modré barvy byl změněn z námořní modré na královskou modrou.\n\n"}
{"id": "375796", "url": "https://cs.wikipedia.org/wiki?curid=375796", "title": "Myxoxantofyl", "text": "Myxoxantofyl\n\nMyxoxantofyl je specifický xantofyl sinic obsažený v cytoplazmatické membráně, který obsahuje cukr fukózu. Jeho biologická funkce je zahalena tajemstvím, ale zdá se, že udržuje pevnost buněk a přispívá k syntéze glykokalyxu. K vyšší produkci myxoxantofylu dochází po ozáření UV, takže pravděpodobně hraje roli i v procesu ochrany proti škodlivému záření.\n"}
{"id": "375797", "url": "https://cs.wikipedia.org/wiki?curid=375797", "title": "Lojban", "text": "Lojban\n\nLojban ([ložban]) je umělý jazyk založený na predikátové logice. Jazyk byl vytvořen roku 1987 a staví na loglanu, jazyce sestaveném v padesátých letech.\n\nNěkteré důležité vlastnosti lojbanu:\n\n\n\nVšechna slova se čtou stejně jako se píšou. V lojbanu, podobně jako v esperantu a dalších umělých jazycích, neexistují žádné výjimky ve výslovnosti.\n\nOtčenáš v lojbanu:\n\n\"doi cevrirni .iu noi zvati le do cevzda do'u\"\"fu'e .aicai .e'ecai lo do cmene ru'i censa\"\".i le do nobli turni be la ter. ku se cfari\"\".i loi do se djica ba snada mulno vi'e le cevzda .e .a'o la ter.\"\"(.i do nobli turni vi'e le cevzda .ebazake .a'o la ter.)\"\"(.i loi do se djica ba snada mulno vi'e le cevzda .e .a'o la ter.)\"\".i fu'e .e'o ko dunda ca le cabdei le ri nanba mi'a\"\".i ko fraxu mi loi ri zu'o palci\"\".ijo mi fraxu roda poi pacyzu'e xrani mi\"\".i ko lidne mi fa'anai loi pacyxlu\"\".i ko sepri'a mi loi palci\"\n\n\n"}
{"id": "375798", "url": "https://cs.wikipedia.org/wiki?curid=375798", "title": "Spekulace", "text": "Spekulace\n\nSpekulace (latinsky \"speculatio\" = „zkoumání“, „pátrání“) je filosofická myšlenková metoda spočívající ve formulaci teorií či poznatků tam, kde je není možno ověřovat smyslovým poznáváním.\n\nV přeneseném smyslu se slovo používá jako označení pro tvrzení, která nejsou podložena zkušeností, často v pejorativním smyslu.\n"}
{"id": "375799", "url": "https://cs.wikipedia.org/wiki?curid=375799", "title": "Colette", "text": "Colette\n\nColette, plným jménem Sidonie-Gabrielle Colette, literární pseudonymy Willy nebo Colette-Willy (28. ledna 1873 Saint-Sauveur-en-Puisaye, Yonne, Burgundsko, Francie – 3. srpna 1954 Paříž) byla francouzská varietní umělkyně, novinářka a spisovatelka nominovaná v roce 1948 na Nobelovu cenu za literaturu.\n\nNarodila se jako nejmladší z vlastních i nevlastních sester v početné rodině válečného veterána a majitele realit a jeho ženy Sidonie na burgundském venkově. Školu opustila v 16 letech, byla však zároveň vzdělávána doma rodiči, kteří se zajímali o literaturu a vedli bohatou korespondenci. V 16 letech se v Paříži seznámila s třicetiletým literátem Henrym Gauthierem-Villarsem, za kterého se roku 1893 provdala. Napsala sérii převážně sentimentálních románů v \"Ich formě\", pod pseudonymem Willy. Využila v nich vlastní vzpomínky na dětství i mládí.\n\nPo rozvodu od roku 1906 bydlela u Natalie Clifford Barneyové, věnovala se vystupování ve varieté jako herečka, mim i tanečnice, mimo jiné v Moulin Rouge. Udržovala poměr se ženami a proslula skandály. Po cestě do Itálie roku 1910 vydala autobiografický román \"Vagabundka\", za který obdržela Goncourtovu literární cenu.\n\nRoku 1912 se podruhé provdala, za barona Henryho de Jouvenel des Ursins (*1876), žurnalistu deníku \"Le Matin\", který v 1. světové válce vstoupil do armády a udělal vojenskou a politickou kariéru. Nadále psala romány a pravidelně také fejetony. Roku 1923 podepsala svou knihu poprvé vlastním jménem Colette.\n\nPotřetí se provdala roku 1935 za mladého a bohatého obchodníka s perlami Maurice Goudeketa (*1889), s nímž od roku 1932 ráda cestovala. Od roku 1939 byla vlivem atrtrózy kloubů nucena zůstat ve svém bytě v Paříži a napsala autobiografický text \"De ma fenêtre\" (\"Z mého okna\"), který vyšel roku 1943. V letech 1943-1945 ukrývala doma židovského uprchlíka. Roku 1945 byla jmenována členkou Goncourtovy akademie a Francouzské akademie a následně jí byl udělen Řád čestné legie. V letech 1948-1950 Goudeket financoval vydání jejích sebraných spisů včetně 15 románů. Když krátce po oslavě svých osmdesátin zemřela, byl jí jako první ženě ve Francii vypraven státní pohřeb s velkou pompou. \n\nJejím nejznámějším dílem je novela \"Gigi\" (1945), která se stala základem stejnojmenného filmu Vincente Minnelliho \"Gigi\" (1958) a stejnojmenného muzikálu Alana Jay Lernera a Fredericka Loeweho. \n\n\nV roce 2018 vznikl britsko-americký koprodukční životopisný film o této známé francouzské spisovatelce a umělkyni, s názvem \"\". V titulní roli ji ztvárnila britská herečka Keira Knightley.\n\n"}
{"id": "375801", "url": "https://cs.wikipedia.org/wiki?curid=375801", "title": "Michal Rabas", "text": "Michal Rabas\n\nMichal Rabas (9. června 1964 Pardubice – 5. listopadu 2007), syn varhaníka Václava Rabase, byl český politik, hejtman Pardubického kraje.\n\nStudoval na Gymnáziu v Pardubicích a na Národohospodářské fakultě Vysoké školy ekonomické v Praze. Absolvoval odborné kurzy a stáže na institutu Ministerstva vnitra ČR, Vysoké škole ekonomické, Prague Business school, České národní banky, Johns Hopkins University a University Lusofona Lisabon. Byl referentem finančního odboru Okresního národního výboru v Pardubicích, v roce 1993 byl jmenován vedoucím finančního referátu Okresního úřadu Pardubice a současně zástupcem přednosty, od roku 1996 přednostou.\n\nSe vznikem krajů v roce 2000 vstoupil do politiky. Byl členem ODS a předsedou Regionálního sdružení ODS Pardubického kraje. V letech 2000–2004 byl statutárním zástupcem hejtmana Pardubického kraje a v prosinci 2004 se stal hejtmanem Pardubického kraje. V roce 2006 u něj byla diagnostikována rakovina, takže přestal hejtmanský úřad vykonávat a soustředil se na léčení, v úřadu ho zastoupil Roman Línek. Po operaci se v říjnu 2006 vrátil do úřadu, ale v prosinci téhož roku se musel opět podrobit léčení a v listopadu 2007 nemoci podlehl.\n\n"}
{"id": "375802", "url": "https://cs.wikipedia.org/wiki?curid=375802", "title": "Kabriolet", "text": "Kabriolet\n\nKabriolet je otevřený osobní automobil se sklápěcí střechou. Střecha může být plátěná nebo pevná z oceli nebo jiných materiálů. V případě pevné střechy se užívá také označení Kupé kabriolet (CC). Střecha může být snímána strojně, kdy se skládá do zavazadelníku automobilu, nebo ručně, kdy se sejme buď vcelku, nebo se rozebere na části (v této variantě většinou není řešeno převážení střechy, takže je nutné ji nechat doma – tato varianta střechy se nazývá hardtop). Tvary karoserie kabrioletu většinou vychází z karoserie kupé, proto má nejčastěji dvoje dveře. Výjimkou je čtyřdveřové MTX Cabrio montované na bázi Škody Felicia hatchback. Nevýhodou oproti kupé bývá větší váha vozu a menší zavazadelník. Vůz bývá často řešen jako dvoumístný s dalšími dvěma nouzovými sedadly. Supersportovní kabriolety bývají často označeny „Spider“ nebo „Spyder“. Kabriolet pouze se dvěma sedadly, pro řidiče a spolujezdce, se nazývá roadster. Typickým roadsterem jsou například Mazda MX-5 nebo BMW Z3 nebo Z4\n\n"}
{"id": "375804", "url": "https://cs.wikipedia.org/wiki?curid=375804", "title": "Planetární plášť", "text": "Planetární plášť\n\nPlanetární plášť respektive plášť obecně je jedna z planetárních sfér, která se nachází u terestrických planet pod svrchní pevnou kůrou nad planetárním jádrem. Jedná se o nejmocnější vrstvu ve složení planety, která je složena z roztaveného materiálu v podobě magmatu. V případě plynných planet je plášť tvořen z kapalných látek, nejčastěji plynů, které mění své skupenství vlivem extrémního tlaku.\n\nV plášti je transportováno teplo od žhavého jádra ke kůře za pomoci konvekce a dochází zde i k pohybu plášťových chocholů. V některých případech je možné rozlišovat vnitřní a vnější plášť. Tyto dva pláště se od sebe liší složením a na jejich přechodu existuje zjistitelná hranice (v případě Země).\n\n"}
{"id": "375828", "url": "https://cs.wikipedia.org/wiki?curid=375828", "title": "Synechococcus", "text": "Synechococcus\n\nSynechococcus je rod jednobuněčných sinic, běžných ve vodním (sladkém i slaném) prostředí. Dosahují velikostí od 0,8 µm do 1,5 µm. Fotosyntetizující, kulovité buňky těchto sinic dávají přednost světlým povrchovým mořím. V těchto místech pak dosahují vysokých populačních hustot (1000 - 200000 buněk na mililitr).\n\nZnámo je asi 75 druhů, z nichž asi 36 je víceméně uznávaných. Byl sekvenován genom několika izolátů druhu \"Synechococcus elongatus\". Mají 2,7 miliónů párů bází, jiný izolát 2,4 Mbp.\n\n"}
{"id": "375831", "url": "https://cs.wikipedia.org/wiki?curid=375831", "title": "Nicolás Almagro", "text": "Nicolás Almagro\n\nNicolás Almagro Sanchez, výslovnost: (* 21. srpna 1985 Murcia) je španělský profesionální tenista. Ve své dosavadní kariéře vyhrál na okruhu ATP World Tour třináct turnajů ve dvouhře a společně s Argentincem Carlosem Berlocqem ukořistil turnaj v rakouském Kitzbühelu. Na challengerech ATP a okruhu Futures získal dvanáct titulů ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v květnu 2011 na 9. místě a ve čtyřhře pak v březnu téhož roku na 48. místě. Trénuje ho bývalý argentinský tenista Mariano Monachesi.\n\nNa Středomořských hrách 2005 konaných v Almeríi získal dvě zlaté medaile z mužské dvouhry a čtyřhry. Na nejvyšší grandslamové úrovni se nejdále probojoval do čtvrtfinále dvouhry French Open 2008, 2010 a 2012, a také Australian Open 2013.\n\nVe španělském daviscupovém týmu debutoval v roce 2008 únorovým utkáním 1. kola Světové skupiny proti Peru, v němž vyhrál dvouhry se Silvou i Mirandou. V roce 2012 plnil roli španělské dvojky v pražském finále proti České republice. Po páteční prohře s Berdychem nastoupil do rozhodující dvouhry proti Štěpánkovi, kterému podlehl 1–3 na sety a Španělsko tak prohrálo 2:3 na zápasy. Do roku 2013 v soutěži nastoupil k devíti mezistátním utkáním s bilancí 8–4 ve dvouhře a 0–0 ve čtyřhře.\n\nŠpanělsko reprezentoval na londýnských Hrách XXX. olympiády, kde jako jedenáctý nasazený ve dvouhře nestačil ve čtvrtfinále na pozdější olympijského vítěze Brita Andy Murrayho. Na Letních olympijských hrách 2008 v Pekingu startoval také jako turnajová jedenáctka. V úvodním kole singlu jej vyřadil francouzský hráč Gaël Monfils a v deblu došel s Davidem Ferrerem do druhého kola.\n\nZlatou medaili vybojoval na Hrách Středomoří ve španělské Almerii, když ve finále zdolal krajana Guillerma Garcíu 6–2 a 7–5.\n\nV dubnu získal první titul na turnaji ATP poté, co zvítězil na Open de Tenis Comunidad Valenciana. Do hlavní soutěže prošel z kvalifikace. Vyhrál tak osm utkání v řadě, včetně třísetových duelů nad bývalými světovými jedničkami Juanem Carlosem Ferrerem a Maratem Safinem. Po titulu prohlásil, že je spokojen s tím, kam ho jeho tenis vede a že v blízké budoucnosti očekává dokonce větší a lepší výsledky.\n\nSemifinále si zahrál na Barcelona Open, v němž podelhl Rafaelu Nadalovi Čtvrtfinálovou účast zaznamenal na římském Rome Masters, kde ve třech vyrovnaných setech nestačil na Rogera Federera.\n\nNa Roland Garros vypadl již ve druhém kole s Američanem Jamesem Blakem. Do čtvrtfinále postoupil na lyonském halovém turnaji.\n\n15. dubna 2007 získal druhý titul po vítězství nad Potitem Staracem 4–6, 6–2 a 6–1 ve Valencii a úspěšně tak obhájil triumf z předchozího roku. Ve druhém kole následného French Open prohrál v pětisetové bitvě s Michaëlem Llodrou. Do semifinále se probojoval na Copa Claro hraném v argentinském Buenos Aires. Z finále odešel poražen na bastadské události. Během letní části konané na amerických betonech skončil ve čtvrtfinále Western & Southern Open v Cincinnati a ve třetím kole US Open, kde byl nad jeho síly ruský hráč Nikolaj Davyděnko.\n\nTřetí singlový titul kariéry si připsal na Brasil Open v Costa Do Sauipe, když ve finále zdolal krajana Carlose Moyu. O dva týdny později navázal další výhrou na Abierto Mexicano Telcel v mexickém Acapulcu, když v boji o titul přehrál Argentince Davida Nalbandiana 6–1 a 7–6. V následné pondělní klasifikaci žebříčku ATP dosáhl na své maximum 21. místo. V antukové části roku vyhrál dvacet jedna z dvaceti šesti zápasů. Po turnaji z kategorie Masters 1000 Internazionali BNL d'Italia hraném v Římě se posunul na 17. příčku klasifikace.\n\nV červnu si poprvé zahrál čtvrtfinále grandslamového turnaje, v němž na French Open podlehl Rafaelu Nadalovi hladce 1–6, 1–6 a 1–6. Na cestě mezi posledních osm postupně přešel přes Borise Pašanskiho, Sebastiana Decouda, desátého nasazeného Andy Murrayho a Francoize Jérémy Chardyho ve třech setech.\n\nV současné době hraje s raketou Dunlop Biomimetic 500 Tour. Jeho sponzorem je Lotto.\n\n"}
{"id": "375836", "url": "https://cs.wikipedia.org/wiki?curid=375836", "title": "Lebel (puška)", "text": "Lebel (puška)\n\nPušky Lebel tvořily pěchotní výzbroj francouzské armády od konce 19. století až do okupace Francie v roce 1940. Při svém zavedení do výzbroje roku 1886 byla tato puška první vojenskou opakovačkou se zmenšenou ráží a s nábojem plněným bezdýmným prachem a plášťovou střelou (olověná střela s měděným pláštěm).\n\nV lednu 1886 ministr války Georges Boulanger nařídil urychleně vytvořit novou zbraň pro francouzskou armádu, která by používa nový náboj s plášťovnou střelou a bezdýmým prachem. Úkolem byl pověřen generál Tramond, který na splnění úkolu měl jeden rok. Základem pro novou zbraň se stala opakovací puška Mle 1884 Gras-Kropatschek. Trubicový zásobník pušky Lebel byl odvozen z pušky Mle 1878 tou dobou již zavedenou francouzským námořnictvem a kterou navrhl Alfred von Kropatschek. Náboj pro novou zbraň vytvořil Nicolas Lebel po němž byl nejen pojmenován náboj ale i zbraň.\n\nFrancouzská opakovací puška Lebel Mle 1886 M93 používala náboje ráže 8 mm plněné bezdýmným střelným prachem. Zbraň měla trubicovitý zásobník pod hlavní o kapacitě osmi nábojů, který byl plněn po jednom náboji. Další jeden náboj mohl ležet ná nabíjecí skluzavce (pokud byla ve spodní pozici) a jeden náboj mohl být ještě v komoře, celkem tak zbraň mohla pojmout až 10 nábojů. Zvlášností zbraně bylo, že nebyla vybavena žádnou pojistkou, vojáci tak nesměli nosit náboj v komoře a nabít náboj do komory mohli až na příkaz velitele. Páčka na pravé straně zbraně nad spouští sloužila k vypnutí nabíjeci skluzavky, zbraň pak sloužila jako jednoraná opakovačka. Tato puška byla nejpočetnějším modelem ve výzbroji francouzské armády během první světové války.\n\nV roce 1893 vznikla vylepšená verze pušky s názvem Lebel Mle 1886 M93 na tento typ byly medernizovány i starší modely. Vylepšení zahrnovaly lepsí uchycení hledí, uprava na hlavě závěru, která chránila střelce při případném přetržení nábojnice před žhavými plyny a jiné.\n\nV roce 1935 byla zavedena karabina Lebel Mle 1886 M93 R35 s trubicovým zásobníkem pod hlavní o kapacitě tří nábojů ráže 8 mm.\n\nPušky Lebel používají originální mířidla. Muška je umístěna na široké základně a hledí je rámečkové stupňovité. Posunováním stavítka podél rámečku lze rámeček se zářezem zvyšovat. Na velké vzdálenosti se zaměřuje přes jiný zářez hledí, nacházející se na posuvném stavítku, přičemž rámeček je ve vertikální poloze. Třetí zářez je používán při střelbě na krátké vzdálenosti (do 250 m) a objeví se při sklopení rámečku hledí dopředu.\n"}
{"id": "375837", "url": "https://cs.wikipedia.org/wiki?curid=375837", "title": "Venray", "text": "Venray\n\nVenray (nebo Venraij) je město v provincii Limburg v jihovýchodním Nizozemsku.\n\nCastenray, Heide, Leunen, Merselo, Oirlo, Oostrum, Smakt, Venray, Veulen, Vredepeel, Ysselsteyn.\n\n"}
{"id": "375841", "url": "https://cs.wikipedia.org/wiki?curid=375841", "title": "Asociace hudebních festivalů ČR", "text": "Asociace hudebních festivalů ČR\n\nAsociace hudebních festivalů ČR vznikla v roce 1996.\n\nAsociace sdružuje 18 velkých festivalů klasické hudby, které se konají na území České republiky. Jejím cílem je sdružování pořadatelů festivalů, vytváření kolegiálních vztahů a vzájemná profesionální pomoc mezi svými členy. Prezidentem asociace je Jaromír Boháč z Mezinárodního hudebního festivalu Český Krumlov.\n\n\n"}
{"id": "375843", "url": "https://cs.wikipedia.org/wiki?curid=375843", "title": "Zmije (seriál)", "text": "Zmije (seriál)\n\nZmije (v anglickém originále Viper) je americký televizní seriál o fiktivní speciální jednotce ve fiktivním americkém městě Metro City v Kalifornii. Jednotka používá v boji proti zločinu speciálně upravený červený Dodge Viper RT/10 roadster a později ve čtvrté řadě modré kupé Dodge Viper GTS, který se při přeměně označované jako \"defender\" stává odolný kulkám a má další zvláštní vybavení a je středobodem seriálu. Seriál se odehrává v blízké budoucnosti.\n\nSeriál se vysílal od ledna 1994 do května 1999.\n\nSeriál Zmije má celkem 4 řady a pilotní film.\n\n"}
{"id": "375846", "url": "https://cs.wikipedia.org/wiki?curid=375846", "title": "Berthier (puška)", "text": "Berthier (puška)\n\nPuška Berthier vyráběná v několika modifikacích tvořila součást výzbroje francouzské armády od počátku 20. století až do okupace Francie roku 1940.\n\nOd roku 1890 se objevují karabiny o stejné konstrukci závěru a některých součástek jako pušky Lebel. Používají nově středovou nábojovou schránku o kapacitě tří nábojů ráže 8 mm, spojených rámečkem typu Mannlicher. Tato karabina byla přijata do výzbroje jako Mle 1890, pozdější varianta Mle 1892.\n\nDále byly na základě tohoto systému zkonstruovány pušky Mle 1902 a Mle 1907, které byly vyrobeny pouze v menším počtu (kolem 5000 ks).\n\nV průběhu první světové války byla provedena modifikace pušky Mle 1907 na typ Mle 1907/15. Později byly k puškám a karabinám Berthier zavedeny nábojové schránky plněné pomocí rámečku s pěti náboji. Odklopný kryt uzavíral dno nábojové schránky za pochodu a odklápěl se při střelbě. Tato varianta obdržela označení Mle 1907/15 M16 nebo zkráceně M 1916.\n\nV roce 1927 byly karabiny vzorů 1890, 1892 a 1916 zmodernizovány (např. byl odstraněn vytěrák).\n\nRoku 1934 byla sestrojena a v omezeném počtu vyrobena puška Berthier pro nový náboj ráže 7,5 mm s bezokrajovou nábojnicí. Obdržela označení Mle 1907/15 M34 nebo krátce M 1934\n"}
{"id": "375848", "url": "https://cs.wikipedia.org/wiki?curid=375848", "title": "Malé písně do tmy", "text": "Malé písně do tmy\n\nMalé písně do tmy (1984) je první album Bratří Ebenů. Obsahuje 12 autorských písniček Marka Ebena včetně \"Stýskání\", která v roce 1981 získala autorskou Portu. Sleeve-note k albu napsal Jiří Černý.\n\n\nVydavatelství Sony BMG vydalo v roce 1996 reedici alba doplněného o písničky z předchozích dvou EP \"Bratři Ebenové\" (1982) a \"Tak to chodí\" (1984). CD tak obsahuje oproti původnímu albu o šest písniček více, ty jsou zařazeny na konec alba.\n"}
{"id": "375850", "url": "https://cs.wikipedia.org/wiki?curid=375850", "title": "Fernando Lugo", "text": "Fernando Lugo\n\nFernando Armindo Lugo Méndez (* 30. května 1951 v San Solano) je paraguayský politik a laicizovaný katolický biskup a řeholník. V letech 1994-2008 byl biskupem diecéze San Pedro, od roku 2008 prezidentem Paraguaye. Byl zvolen jako kandidát levicové koalice Vlastenecká aliance pro změnu, skončil tím 61 let trvající mocenský monopol strany Colorado. Dne 22. června 2012 byl z funkce odvolán. \n\nV roce 2009 připustil pod tlakem hrozící žaloby o určení otcovství, že je otcem dítěte, které zplodil v době, kdy byl ještě biskupem. Dětí má však možná více, opozice ho proto začala ironicky nazývat „otcem všech Paraguayců\".\n\nDne 15. června 2012 bylo zabito 17 lidí v potyčce mezi farmáři a policií. Podle některých zdrojů šlo o záminku, na jejímž základě měl být Lugo odstraněn z úřadu. Již 21. června totiž proběhl v Kongresu proces impeachmentu, následujícího dne se opakoval v Senátu. Prezidenti sousedících zemí odmítli způsob, jakým byl Lugo sesazen a přirovnali jej ke státnímu převratu. \n"}
{"id": "375852", "url": "https://cs.wikipedia.org/wiki?curid=375852", "title": "Laco Déczi", "text": "Laco Déczi\n\nLaco Déczi (původním jménem Ladislav Déči, * 29. března 1938 Bernolákovo) je americký jazzový trumpetista, hudební skladatel a malíř slovenského původu. V roce 1962 odešel z Bratislavy do Prahy, kde působil do emigrace v roce 1985.\n\nOd vstupu na profesionální hudební scénu před téměř šedesáti lety byl Laco Deczi jejím enfant terrible a punc výjimečnosti mu zůstal dodnes. Už tehdy směřoval jinam než takřka všichni, kteří v tehdejším Československu hráli jazz. Navzdory převládajícímu trendu intelektuálního, téměř akademicky ukázněného west coast jazzu byly už Decziho amatérské bratislavské skupiny oddány explozivnímu hard bopu z opačného pobřeží Ameriky a on sám vyznával kult jeho tragicky zesnulého génia Clifforda Browna. Posedlostí touto stylovou orientací dokázal po příchodu do Prahy nakazit i zdejší mnohem starší kolegy včetně guru českého moderního jazzu Karla Velebného. Když se stal v letech 1963–1966 právoplatným členem Velebného legendárního SHQ, rozšířil Velebný, podle vzoru eastcoastových comb, původně čtyřčlenné obsazení na kvinteto. V repertoáru i na gramofonových nahrávkách SHQ se pak objevily první vlaštovky autentického hard bopu převzaté od Decziho celoživotního vzoru Clifforda Browna (Delilah, Jordu, Kiss And Run). S vlastní skupinou Celula a po emigraci s její americkou obdobou Celula New York dokázal poselství Brownovy trubky spojit do působivé symbiózy s elektrickou jazzrockou fúzí Milese Davise, v jejímž duchu se odvíjí Decziho hudba až do současnosti.\n\nČeským filmovým divákům je znám především jako strojmistr a trumpetista Douda ve filmu \"Kalamita\" režisérky Věry Chytilové (1981). Laco Déczi je také uveden na seznamech spolupracovníků Státní bezpečnosti, jako důvěrník StB, krycí jméno Kuba, evidenční číslo 25 955. V autobiografickém rozhovoru vysvětluje, že jediným důvodem k navázání spolupráce s StB v roce 1985 bylo získat zabavený pas a okamžitě vycestovat do Německé spolkové republiky – emigrovat z Československa. \n\nV roce 1987 odešel z NSR do Spojených států. Zde je jeho přítomnost nejčastěji spojována s New Yorkem, na jehož předměstí dodnes občas bydlí. Do Česka se nadále pravidelně vrací, zpravidla na dvě koncertní turné ročně.\n\nPrvní desku, \"Laco Deczi & Cellula Quintet – Pietoso\", vydal v roce 1969. Deska byla nahrána ve studiu A pražského rozhlasu 7.–13. listopadu 1968.\n\nMá tři syny „\"A všichni se chytli, Pišta i Djingy jsou byznysmeni, Vaico se mnou hraje v kapele.\"“ V roce 1965 se oženil s Milenou († 1988) a 13. 8. 1965 se jim narodil syn Ladislav zvaný Vaico. Vaico Deczi je bubeníkem a hraje s otcem v Jazz Celula New York. Ze vztahu s Monikou se v roce 1985 narodil syn Štěpán zvaný Pišta (Štěpán Křišta, též Stepan Krista). Ze vztahu s Taiwankou Wanli Fanchiang se v roce 1990 narodil Peter zvaný Djingi. V roce 2005 se Laco Deczi poznal s Češkou Catherine (* 25. 11. 1969 Ústí n. L.), zvanou Moon a 26. 1. 2010 se vzali. Catherine má z prvního manželství dcery Katrin a Barbaru.\n\n\n\nVzhledem k dlouhému působení Laca Décziho v Tanečním orchestru Československého rozhlasu (TOČR) a Jazzovém orchestru Československého rozhlasu (JOČR) (1967–1968 Orchestr Karla Krautgartnera) je takřka nemožné dnes vypátrat, na kolika nahrávkách se v 60. až 80. letech 20. stol. podílel.\n\n\n\n\n\n"}
{"id": "375853", "url": "https://cs.wikipedia.org/wiki?curid=375853", "title": "Bratři Ebenové (album)", "text": "Bratři Ebenové (album)\n\nBratři Ebenové (1982) je první deska Bratří Ebenů. Obsahuje 4 autorské písničky Marka Ebena. Dvě z nich (\"Praha 1581\" a \"Štafle\"), ovšem znovu nahrané, vyšly na debutovém albu \"Malé písně do tmy\" (1984), další dvě vyšly jako bonus na reedici téhož alba v roce 1996.\n\n"}
{"id": "375854", "url": "https://cs.wikipedia.org/wiki?curid=375854", "title": "Splashy", "text": "Splashy\n\nSplashy je software zobrazující splash screen při startu unixových operačních systémů, jako jsou například Linux a FreeBSD.\n\nSplashy byl vytvořen jako náhrada za program Bootsplash. Na rozdíl od něho totiž běží kompletně mimo jádro systému, na které pak není nutné aplikovat patche (a není potřeba kompilování). Na internetu má svoje stránky pod projektem Alioth. K dispozici jsou také balíčky deb. Program je napsaný v programovacím jazyce C.\n\nSplashy podporuje řadu pokročilých funkcí jako například písma TrueType2, animaci, průhlednost a podporu Linux Standard Base. Pro konfiguraci používá soubory ve formátu XML.\n\n\n"}
{"id": "375855", "url": "https://cs.wikipedia.org/wiki?curid=375855", "title": "Gyermekvasút", "text": "Gyermekvasút\n\nGyermekvasút (česky: \"Dětská železnice\") je úzkorozchodná železnice v Budapešti, obsluhovaná výhradně dětmi ve věku 10 až 14 let.\n\nTato ojedinělá dráha byla vybudována maďarskými mládežníky v letech 1948 – 1950 a až do roku 1990, nesla název Úttörővasút (\"Pionýrská železnice\"). Obsluhu této tratě tvoří zásadně děti ve věku 10 až 14 let, které by v budoucnu chtěly pracovat pro MÁV. Mají na starosti vše od řízení vlakového provozu přes vypravování vlaků ze stanic až po kontrolu jízdních dokladů ve vlaku.\n\nVelkou zajímavostí je rovněž 198 metrů dlouhý tunel, který byl postaven pro větší vzrušení z jízdy.\nStaniční budova Hűvösvölgy hostí Gyermekvasutas Muzeum (\"Dětské Železniční muzeum\"), které vystavuje především exponáty připomínající historii bývalé pionýrské železnice.\n\nNa většině vlaků se používají motorové lokomotivy rumunské výroby řady Mk45. Dále pak také dvě unikátní parní lokomotivy 490 039 a 490 056 ze série MÁV 490.\n\nGyermekvasút se rozkládá v rozlehlém parku hornaté části Budy ve XII. a II. obvodě. Je v provozu denně od 9 do 16 hodin. Cena jízdného je 800 forintů nebo 1400 forintů za zpáteční jízdenku.\n\nK počáteční stanici Széchenyi-hegy se lze dostat další železniční zajímavostí a to Fogaskerekű vasút (Ozubnicovou dráhou). Ta jezdí v 15minutových intervalech mezi Széchenyi-hegy a Városmajor poblíž rušné křižovatky Széll Kálmán tér (dříve Moszkva tér - Moskevské náměstí).\n\n\n"}
{"id": "375856", "url": "https://cs.wikipedia.org/wiki?curid=375856", "title": "Deutsche Bundesbahn", "text": "Deutsche Bundesbahn\n\nDeutsche Bundesbahn nebo DB (v němčině jednotné číslo, v překladu \"Německá spolková dráha\", česky ale často množné: \"Německé spolkové dráhy\", někdy \"Německá spolková železnice\") byla vytvořena jako státní železniční společnost nově vytvořené Spolkové republiky Německo 7. září 1949 jako nástupce Deutsche Reichsbahn-Gesellschaft (DRG). Až do znovusjednocení Německa zůstala DB státní železniční společností západního Německa, poté se spojila s bývalou východoněmeckou Deutsche Reichsbahn (DR) a vytvořily akciovou společnost Deutsche Bahn, která začala existovat k 1. lednu 1994.\n\nPo druhé světové válce měla každá z vojenských vlád ve spojeneckých okupačních zónách v Německu \"de facto\" na starost německé železnice na svých územích. 10. října 1946 vytvořily železnice v britské a americké okupační zóně \"Deutsche Reichsbahn im Vereinigten Wirtschaftsgebiet\", zatímco 25. června 1947 vytvořily provincie pod francouzskou okupací Südwestdeutsche Eisenbahn. Se vznikem NSR byly tyto nástupnické organizace DRG sjednoceny a situace uzákoněna Zákonem o spolkové železnici (\"Bundesbahngesetz\"), který byl ratifikován 13. prosince 1951. Železnice v Sársku se připojila 1. ledna 1957.\n\nDB byla státem vlastněná společnost, která, až na několik málo výjimek, vykonávala monopol nad železniční dopravou po celém západním Německu. DB byla pod kontrolou \"Bundesverkehrsministerium\" (Ministerstvo pro spolkovou dopravu). Se sídlem ve Frankfurtu nad Mohanem byla v roce 1985 DB třetím největším zaměstnavatelem v NSR s 322 383 zaměstnanci. Bezpečnost zajišťovala zvláštní přepravní policie (\"Bahnpolizei\"). Stravovací potřeby DB byly uspokojovány společností \"Deutsche Schlafwagen- und Speisewagengesellschaft\" (DSG), později \"Deutsche Service-Gesellschaft der Bahn\", zatímco bývalý dodavatel DRG Mitropa sídlil ve východním Německu a obsluhoval Deutsche Reichsbahn v NDR.\n\nProtože Západní Berlín ležel mimo území NDR, místní a dálková železniční doprava byla v rozděleném městě obsluhována výsadně DR, i když DB poskytovaly jízdenky v Hardenbergstrasse v blízkosti hlavního západoberlínského nádraží Zoologischer Garten.\n\nV prvních letech po skončení druhé světové války patřila k hlavním cílům rekonstrukce těžce poškozené infrastruktury a doplnění lokomotiv a vagonů. Na rozdíl od Deutsche Reichsbahn v NDR nebyla DB předmětem reparací a profitovala z přílivu kapitálu skrz Marshallův plán. Během prvních let byly vyrobeny a uvedeny do provozu nové parní motory. Posledním parním typem lokomotivy byla Třída 10, která vstoupila do služby v roce 1957. Z třídy 10 byly postaveny pouze dvě jednotky. V roce 1959 převzala DB poslední dodávku parní lokomotivy, což byla poslední z 23 lokomotiv této třídy, které byly dodány. Brzy nato se zvýšením masové motorizace začala železnice ztrácet pasažéry. Následkem toho byly na některých tratích představeny železniční autobusy, zatímco jiné málo využívané tratě byly uzavřeny. Mnoho tratí bylo ve vzrůstající míře elektrifikováno. V posledních letech tohoto období se začalo snižovat použití parních motorů nebo eventuálně zcela nahrazovat. Poslední z nich ustal v pravidelné službě v roce 1977. Ve vzrůstající míře byl pohon prováděn dieselovými nebo elektrickými motory. Se vzrůstajícím užíváním dieselových a elektrických lokomotiv se dosáhlo pokroku v čase, kdy pasažéři cestovali v klesající míře. Byly představeny nové typy vlaků pro pasažéry, např. Trans Europe Express a InterCity.\n\nTaké přeprava zboží musela soutěžit se stále vzrůstající konkurencí nákladních automobilů. Navíc tradiční služby, jako např. přeprava uhlí a železné rudy, klesaly s celkovými změnami v ekonomice.\n\nPo uvedení do provozu vlaků TGV ve Francii byl vytvořen systém vysokorychlostních vlaků ICE. Na nových vysokorychlostních tratích muselo být zavedeno nebo rozšířeno vysoké napětí, např. na vysokorychlostní trati Hannover - Würzburg. Dalšími charakteristikami tohoto období jsou představení počítačových systémů a kroky směrem k integrovanému systému evropské železnice. Vagony byly opatřovány barevnějším a živějším nátěrem.\n\nV říjnu 1990 byly oba německé státy sjednoceny a jak DB, tak DR byly kryty kapitálem německé spolkové vlády. Článek 26 Smlouvy o sjednocení (Einigungsvertrag) určil, že DR se spojí s DB při nejbližší možné příležitosti. Mezitím DB iniciovala novou regulaci obchodu s DR, začala provozovat služby IC a ICE do Berlína a rozšířila služby IC a ICE do významných měst na východě Německa. 1. června 1992 vytvořily DB a DR administrativně společné představenstvo, které řídilo obě společnosti. Fúze byla ale odložena kvůli struktuře fúzované železnice a stížnostem německých politiků na stále vzrůstající roční provozní schodek způsobený DB a DR. Po několika letech odkladů navrhlo Bundesverkehrsministerium obsáhlou reformu německého železničního systému (\"Bahnreform\"), která byla schválena Bundestagem v roce 1993 a v platnost vstoupila 1. ledna 1994. Srdcem balíčku reforem bylo a) fúze DB a DR, b) změna formy společnosti na akciovou společnost. Nicméně akciová společnost Deutsche Bahn AG byla stále vlastněna státem.\n\n"}
{"id": "375862", "url": "https://cs.wikipedia.org/wiki?curid=375862", "title": "Molton", "text": "Molton\n\nMolton je obchodní označení pro měkké bavlněné tkaniny, které jsou z jedné strany nebo po obou stranách silně zdrsněné. Vyrábí se v plátnové nebo keprové vazbě, často jsou režněbílé nebo bělené.\n\nTkaniny se vyrábějí v rozsahu 150 až 500 g/m².(Velmi těžkému zboží tohoto druhu z bavlny nebo viskózové stříže se říká kalmuk). Osnova je z jemnější příze, útkové niti jsou hrubší, měkce točené, často vigoňové (jemnost 70 tex). \n\nTkanina se počesává, bělí nebo barví a znovu počesává. V závislosti na použití hotového zboží se pak provádí např. nehořlavá nebo \"hydrofobní\" úprava. \n\nMoltonové tkaniny mají měkký, hebký omak (výraz molton pochází z francouzského \"molleton\" = měkký), jsou neprůhledné a velmi dobře absorbují světlo a zvuk. \n\nPoužití:\n\n"}
{"id": "375864", "url": "https://cs.wikipedia.org/wiki?curid=375864", "title": "Dystrofie", "text": "Dystrofie\n\nDystrofie (dystrofie ->  atrofie ->  nekróza) je nejnižší stupeň regresivního poškození buněk a extracelulární tkáně. V podstatě se jedná o vratnou změnu metabolismu buněk, která se může projevit morfologickými změnami tkání. Porucha metabolismu je spojena vždy s hromaděním nebo řidčeji úbytkem určitých substancí (proteiny, lipidy, cukry, voda, minerály) v buňce nebo extracelulárním prostoru. V odborné terminologii se pro označení dystrofických procesů od jiných patologických jevů přidává k řeckému názvu postižené tkáně přípona – óza (– osis) nebo patie (– pathia). Například dystrofické změny na ledvině se označují jako nefropatie.\n\nZ pohledu obecné patologie a patogeneze je podstatné, která složka metabolismu je narušena. Podle toho se rozlišují:\n\n- nejčastěji jsou postiženy játra, srdce a ledviny\n- v srdci nejčastěji vzniká následkem hypoxie\n- v játrech se jedná o toxonutritivní poškození vlivem nadměrné kozumace alkoholu\n\n\n\nZ pohledu klinické patologie je podstatné, která tkáň či orgán je dystrofií postižena. Příkladem je svalová dystrofie (změny na svalstvu), neuropatie (změny nervové tkáně), nefropatie (změny na ledvinách), artróza (dystrofické změny kloubů) apod.\n"}
{"id": "375865", "url": "https://cs.wikipedia.org/wiki?curid=375865", "title": "Histiocyt", "text": "Histiocyt\n\nHistiocyt je druh makrofágu, tedy bílé krvinky schopné pohlcovat odpadní nebo cizorodý materiál v těle. Vyskytuje se v pojivové tkáni, má vřetenovitý nebo hvězdovitý tvar a je schopný tvořit panožky. Lysosomy jsou bohaté na fosfatázy a hydrolázy. Histiocyty pohlcují zejména různé cizorodé struktury (např. bakterie) a vystavují je T-lymfocytům na zkontrolování. Dále jsou schopné vylučovat různé kolagenázy a trávit tím mezibuněčnou hmotu.\n\nK termínu histiocyt mají blízko i tzv. Langerhansovy buňky (v kůži). \n"}
{"id": "375867", "url": "https://cs.wikipedia.org/wiki?curid=375867", "title": "Ferdinand von Scholz", "text": "Ferdinand von Scholz\n\nFerdinand von Scholz šlechtic von Rerancze (11. prosince, 1856 - 16. dubna, 1922) byl důstojník rakousko-uherské armády, kde konci první světové války dosáhl hodnosti generálmajora. Sloužil hlavně u dělostřeleckých jednotek.\n\nNarodil se 11. prosince roku 1856 ve vesnici Olchovce v Haliči. Po dokončení základního vzdělání nastoupil na vojenskou technickou akademii, kterou dokončil roku 1877 a byla mu udělena hodnost poručík. V souvislosti s tím byl zařazen k 1. polnímu dělostřeleckému pluku (\"Feldartillerie-Regiment Nr. 1\").\n\nBěhem první světové války se mu dostalo ohromné pocty, když se císař František Josef I. dozvěděl o jeho bojových akcích proti ruským jednotkám nedaleko vesnice Rerancze, která se nachází severovýchodně od města Černovice na Bukovině, tak mu udělil titul \"Edler von Rerancze\" (šlechtic z Rerancze). Následně na to se jméno jeho rodiny změnilo na von Scholz Edler von Rerancze.\n\nK 1. lednu roku 1919 byl generál penzionován. Mimo jiné byl otcem pozdějšího generálporučíka Waffen-SS za druhé světové války Fritze von Scholze.\n\n\n"}
{"id": "375868", "url": "https://cs.wikipedia.org/wiki?curid=375868", "title": "Lymfocyt", "text": "Lymfocyt\n\nLymfocyt je typ bílé krvinky vyskytující se u obratlovců. Řadí se mezi agranulocyty. Lymfocyty představují funkčně různorodou skupinu imunitních buněk. Morfologicky jsou lymfocyty kulaté mononukleární buňky s malým množstvím cytoplazmy. NK buňky obsahují navíc v cytoplasmě granule.\n\nSpecifickou imunitu v organismu zajišťují T- a B-lymfocyty. Třetím, poněkud odlišným typem lymfocytů, jsou tzv. NK buňky neboli přirození zabijáci (z anglického Natural Killers) řadící se k přirozené nespecifické imunitě.\n\nLymfocyty vznikají z lymfatických kmenových buněk v kostní dřeni. T-lymfocyty pak migrují do brzlíku, kde se dále diferencují. B-lymfocyty se diferencují na různých místech organismu v závislosti na druhu obratlovce. U člověka a myší se B-lymfocyty diferencují v kostní dřeni, u přežvýkavců dozrávají B-lymfocyty v Peyerových placích střeva, u ptáků zase ve Fabriciově burze.\n\n\n"}
{"id": "375870", "url": "https://cs.wikipedia.org/wiki?curid=375870", "title": "Ústřední nákazová komise České republiky", "text": "Ústřední nákazová komise České republiky\n\nÚstřední nákazová komise České republiky je tým pracovníků státních orgánů a odborníků na infekční nemoci hospodářských zvířat, který slouží jako trvalý poradní orgán ministerstva zemědělství v problematice nákaz hospodářských zvířat. Dle zákona 166/1999 Sb. jej zřizuje ministr zemědělství po dohodě s ústředními orgány státní správy. Předsedou komise je ministr zemědělství a tajemníkem ústřední ředitel Státní veterinární správy. Dalšími členy jsou představitelé následujících institucí: Ministerstvo vnitra, Ministerstvo zdravotnictví, Česká inspekce životního prostředí, Armáda ČR, Agrární komora ČR, Ministerstvo financí – Generální ředitelství cel, Ministerstvo dopravy a Ministerstvo zahraničních věcí. V případě potřeby může být projednáno její rozšíření.\n"}
{"id": "375871", "url": "https://cs.wikipedia.org/wiki?curid=375871", "title": "Infiltrát", "text": "Infiltrát\n\nInfiltrát (také zánětlivý infiltrát) je termín, kterým se označují buňky v ložisku zánětu. Charakter infiltrátu (respektive ze kterých typů buněk se skládá) je jedním ze základních pilířů histopatologie. Dle charakteru infiltrátu se dělí typy zánětu, infiltrát má dále zásadní význam v patologické diagnostice a popisu patologických změn. Dle buněk infiltrátu lze určit i stádium nemoci. Mezi buňky zánětlivého infiltrátu se řadí: neutrofily, eozinofily, lymfocyty, makrofágy, plasmocyty, mastocyty, obrovské mnohojaderné buňky, Langhansovy buňky. Většina buněk infiltrátu se do místa zánětu dostává vycestováním z krve, přičemž do míst zánětu jsou lákány chemotaxí pomocí cytokinů. \n"}
{"id": "375872", "url": "https://cs.wikipedia.org/wiki?curid=375872", "title": "Stomatitida", "text": "Stomatitida\n\nStomatitida je zánět sliznice dutiny ústní. Může se projevovat se zarudnutím a zduřením sliznice, bolestivostí, tvorbou puchýřků, aft až vředů. Příčinou stomatitid jsou nejčastěji infekce virového původu, případně bakterie, popálení, mechanické poškození sliznice. U lidí je nejčastějším typem tzv. \"herpetická aftózní stomatitida\" neboli \"herpetická gingivostomatitida\" způsobená lidským herpesvirem HSV-1. Projevuje se tvorbou bolestivých aft o velikosti do 0,5 cm na dásních, jazyku a lícní částech sliznice ústní dutiny. U nemocných jedinců může být horečka, nechutenství, nadměrné slinění. U zvířat jsou známy stomatitidy s těžkým průběhem například při slintavce a kulhavce, hlavničce, vezikulární stomatitidě či vezikulární chorobě prasat.\n"}
{"id": "375873", "url": "https://cs.wikipedia.org/wiki?curid=375873", "title": "Nora Bayesová", "text": "Nora Bayesová\n\nNora Bayesová (8. října 1880 – 19. června 1928) byla oblíbená americká umělkyně počátku 20. století.\n\nNarodila se jako Leonora Goldbergová do židovské rodiny v Joliet v Illinois. Již v 18 letech vystupovala profesionálně ve varieté v Chicagu. Cestovala ze San Francisca v Kalifornii do New Yorku a stala se hvězdou jak ve varieté, tak na Broadwayi. Byla doprovodnou zpěvačkou, komičkou a herečkou.\n\nV roce 1908 se provdala za zpěváka a autora písní Jacka Norwortha. Oba cestovali společně a byli ceněni za spolupráci na celé řadě čísel, včetně jejich velkého hitu \"Shine On, Harvest Moon\", s kterým pár debutoval v show Florenze Ziegfelda \"Blázni roku 1908\".\n\nNatočila mnoho fonografických nahrávek, některé s Norworthem, pro společnost Victor Talking Machine Company a Columbia Records. V letech 1924 - 1928 doprovázela pianistu Louise Altera, který později napsal takové písně, jakými byly \"Manhattan Serenade\", \"Nina Never Knew\" a \"Do You Know What It Means to Miss New Orleans?\"\n\nV roce 1928 onemocněla rakovinou a zemřela během operace. Byla pohřbena na hřbitově Woodlawn Cemetery v Bronxu v New Yorku. 11. dubna 2006, podle podmínek Národního ochranného zákona nahrávek z roku 2000, byla Nora Bayesová přidána do registru Národních nahrávek.\n"}
{"id": "375876", "url": "https://cs.wikipedia.org/wiki?curid=375876", "title": "Sérotyp", "text": "Sérotyp\n\nSérotyp (nebo sérovar) je skupina mikroorganismů (bakterie nebo viry) jednoho druhu, která má společné antigenní vlastnosti. To znamená, že proti různým sérotypům téhož druhu mikroorganismu se tvoří různé typy protilátek. Krom toho, že se jednotlivé sérotypy liší v antigenní struktuře, mohou vykazovat rovněž rozdílnou druhovou vnímavost, virulenci, patogenitu či odolnost vůči vnějšímu prostředí. Sérotyp v mikrobiologii se považuje i za taxonomickou jednotku. Nejvíce sérotypů tvoří druhy bakterií z čeledě Enterobacteriacae (např. Salmonella enteritis existuje ve více než 2300 sérotypech), jsou známy i případy kdy je druh pouze v jednom sérotypu. \n"}
{"id": "375877", "url": "https://cs.wikipedia.org/wiki?curid=375877", "title": "Bitva u Lomnice", "text": "Bitva u Lomnice\n\nBitva u Lomnice byla bitvou třicetileté války. Střetla se v ní 9. listopadu 1618 česká armáda a habsburská armáda.\n\nKe konci vlády římského krále Matyáše propukly v Českých zemích plně rozpory mezi protestanty a katolíky, což vyvrcholilo 23. května 1618 Pražskou defenestrací, čímž začala třicetiletá válka. Poté si České stavy zvolily za krále kurfiřta Fridricha Falckého místo Ferdinanda Štýrského. Ferdinand se rozhodl, že stavovské povstání potlačí silou za pomoci Katolické ligy. Situaci katolíkům zlehčilo to, že moravské stavy povolily císařské armádě přechod přes jejich území, a ti pak s armádou, jež čítala více než 10 000 mužů vpadli do Čech přes Znojmo a Jihlavu, ale v bitvě u Čáslavi utrpěli porážku a později se od ní stáhli. Poté byla jejich armáda oslabována nemocemi a drobnými střety. Císařští prchali od Jindřichova Hradce, ale překážkou byla rozvodněná řeka Lužnice, do brodů se s těžkými děly a municí neodvážili, proto namířili k jedinému mostu v Dráchově. Potom po levém břehu Lužnice prchali k jihu. 9. listopadu se nakonec střetli s Českou armádou u Lomnice nad Lužnicí. Na návrší mezi obcemi Dunajovice a Horní Slověnice, v prostoru mezi dnešní silnicí III. třídy (spojující obce Dunajovice a Horní Slověnice) a II.třídy (spojující město Lomnice nad Lužnicí a obec Horní Slověnice).\n\nCísařský generál Buquoy prchal s císařským vojskem kolem severního břehu rybníka Koclířova. Ráno byl dostižen českým stavovským vojskem. Zaujal postavení na hrázi rybníka Dvořiště. Ta byla kolem odpoledne nakonec dobyta. Ustupoval dále na cestu, přes brod Miletínského potoka, do Lišova právě přes ono návrší u Dunajovic kde došlo k hlavnímu střetu, při němž se obě armády hlavně ostřelovaly.\nBitva skončila s příchodem tmy, kdy se Buquoy odpoutal od české armády a ustoupil do Budějovic. Navíc ho Thurn nepronásledoval, neboť to považoval za riskantní a další den se uchýlil do Lišova.\n\nOdhadovalo se, že v bitvě u Lomnice zahynulo na 1.800 vojáků, císařských asi 1 500 a stavovských asi 200 (české ztráty byly možná zmenšeny), z nichž značnou část měli na svědomí lidé z okolních vesnic, kteří ráno raněné vojáky, bez ohledu na národnost, jednoduše olupovali a dobíjeli. Procházející vojska nemilosrdně vesnice rabovala a pálila. Kdo neutekl do lesů a bažin, jen těžko vyvázl živý. Proto ani vesničané se zajatými raněnými vojáky nejednali lépe. „Vítězství“ v bitvě sice zatím zabránilo okupaci Prahy, ale nebylo využito, a tak císařští dostali možnost zůstat v Čechách, což způsobilo stavům značné problémy.\n"}
{"id": "375878", "url": "https://cs.wikipedia.org/wiki?curid=375878", "title": "Bovinní virová diarrhea", "text": "Bovinní virová diarrhea\n\nBovinní virová diarea (zkratka BVD, označuje se též jako BVD-MD = Bovine virus diarrhoea-Mucosal disease) je infekční virové onemocnění skotu, ale i dalších zejména volně žijících přežvýkavců. Onemocnění je přítomno na všech světadílech a probíhá většinou enzooticky a subklinicky. Původcem je RNA virus z čeledi Flaviviridae. Projevuje se průjmem, potraty, porody telat se sníženou životaschopností. Zhoubná forma nemoci, jež se označuje jako \"slizniční choroba skotu\", charakterizovaná četnými erozemi na sliznicích dutiny ústní, zákalem rohovky, krvavým průjmem a úhynem i dospělého skotu je v současnosti již velmi vzácná. Terapie se neprovádí.\n\nZdrojem nemoci je primárně nakažené zvíře, sekundárně pak prostředí. Inkubační doba činí 2-14 dní, průběh nemoci je akutní až chronický. Zkratky BVD a MD v názvu nemoci znamenají:\n\nPokud zvíře onemocní BVD, pak do 3 týdnů organismus zareaguje a viru se zbaví. V těle zvířete zůstanou jen protilátky po prodělané nemoci, ale žádný virus. Tato zvířata jsou pro své okolí jen dočasně infekční. Zvíře však také může být celoživotním (perzistentním) nosičem viru BVD, ale žádné protilátky nemá a klinicky nikdy neonemocní. Tato zvířata jsou nejvíce nebezpečná pro celé stádo. Tito bacilonosiči jsou největším problémem při ozdravování stád. Rozlišit oba typy nositelů viru můžeme tak, že uděláme dvě virologická vyšetření v rozmezí 3 týdnů. Pokud jsou obě pozitivní, jedná se o perzistentní infekci. Pokud je první pozitivní a druhé negativní, jedná se o dočasně infekčního jedince. \n\nDíky existenci zvířat šířících virus se nedoporučuje nechat ozdravená stáda bez vakcinace. Zavlečení BVD do chovu se nedá zabránit (negativní test nemá 100% validitu). Šíření BVD v chovu bez protilátek je rychlé (dny), ale následné ozdravení je zdlouhavé (roky).\n\nLéčba je pouze symptomatická, výplach dutiny ústní - desinfekční a adstringenční, při horečce antipyretika, obstipantia, dieta, infuze, antibiotikum.\n\nZákladem boje proti BVD je vakcinace. Vakcinace je ten nejlevnější boj proti BVD. Nejčastěji jsou vakcinována telata polyvalentními vakcínami (multivalent MLV vaccines) proti BRD, které obsahují i antigeny BVD (společně s IBR, BRSV, PI3 plus dalším). Základní vakcinační schéma je primovakcinace ve 3 a 4 měsících stáří plus každoroční \"booster\" vakcinace. Ideální je vakcinovat krávy během stání na sucho (2 měsíce před porodem), což zajistí kolostrální protilátky pro tele, nemůže se nakazit.\n\nProvakcinování moderních chovů proti BRD (tedy i BVD, IBR, BRSV, PI3) se blíží 100 %. \n\nPři přesunech či prodejích mladého skotu se vyžadují zkoušky na BVD.\n\n\nParadoxně negativní sérologický test mohou mít největší šiřitelé BVD. Pozitivní sérologický test mají jedinci odolní proti BVD (v imunitě), kteří vir šířit nemohou.\n\nStáty, kde se plošně vakcinuje proti BRD (USA, Austrálie, mnoho státu EU) zdravotní zkoušky na BVD nedělají. Vyžadují povinnou vakcinaci celých stád. \n\n\n"}
{"id": "375880", "url": "https://cs.wikipedia.org/wiki?curid=375880", "title": "Little Joe 5B", "text": "Little Joe 5B\n\nLittle Joe 5B (LJ-5B) byl nepilotovaný testovací let únikového systému kosmické lodi Mercury při maximálním aerodynamickém tlaku. Test byl proveden jako součást amerického programu Mercury. Při misi byla použita sériová kapsle McDonnell \"Mercury # 14A\". Mise byla zahájena 28. dubna 1961, na Wallops Flight Center ve Virginii. Raketa Little Joe vynesla kapsli na balistickou dráhu s apogeem 4,5 km do vzdálenosti 14 km. Mise trvala 5 minut a 25 sekund. Maximální rychlost letu byla 2865 km/h a maximální zrychlení dosáhlo 98 m/s², tedy desetinásobku tíhového zrychlení na povrchu Země. Mise byla úspěšná a kosmická loď Mercury # 14A byla po dopadu vyzvednuta. Hmotnost lodi byla 1141 kg. Kosmická loď Mercury #14A je v dnešní době vystavena ve Virginia Air and Space Center v Hamptonu ve Virginii.\n\n"}
{"id": "375882", "url": "https://cs.wikipedia.org/wiki?curid=375882", "title": "Severokavkazský front", "text": "Severokavkazský front\n\nSeverokavkazský front ( ) byl název dvou vojenských formací Rudé armády za druhé světové války.\n\nSeverokavkazský front vznikl 20. května 1942 podle rozkazu Stavky z 19. května z vojsk bývalého Krymského frontu a velitelství současně zrušeného Severokavkazského směru.\n\nOd konce července vojska frontu vedla neúspěšné obranné boje na dolním Donu, 28. července byly velitelství frontu podřízeny zbytky vojsk Jižního frontu. Pro řízení vojsk byly vytvořeny Přímořská skupina vojsk (18.,56. a 47. armáda) kryjící krasnodarský směr na levém křídle a Donská skupina vojsk (12., 37. a 51. armáda) na stavropolském směru na pravém křídle frontu. Pod německým tlakem se Donská skupina rozpadla, 51. armáda ustoupila na východ a byla předána Stalingradskému frontu, 12. armáda se stáhla k Přímořské skupině do níž byla včleněna a zbývající 37. armáda ustoupila až na Těrek. Přímořská skupina zatím ustoupila k Novorossijsku, kde se zastavila. \n\n4. září byl front rozkazem Stavky z 1. září přejmenován na Černomořskou skupinu vojsk a včleněn do Zakavkazského frontu.\n\n\n\nVelitel\n\nČlen vojenské rady\n\nNáčelník štábu\n\nPodruhé Severokavkazský front vznikl 24. ledna 1943 podle rozkazu Stavky z téhož dne přejmenováním Severní skupiny vojsk Zakavkazského frontu. Vojska frontu pokračovala v Severokavkazské strategické útočné operaci, zatlačila německou 17. armádu od Novorossijska a vytlačila německou 1. tankovou armádu sa sever. 44. armáda pronásledující Němce byla přeřazena k Jižnímu frontu. \n\nSeverokavkazský front se poté soustředil na porážku německé 17. armády, ta ustoupila na Tamaňský poloostrov a držela se zde až do října 1943. V říjnu – listopadu front provedl Kerčsko-eltingenskou výsadkovou operaci a získal tím předmostí na Krymu.\n\n20. listopadu 1943 byl front podle rozkazu Stavky z 15. listopadu reorganizován v Samostatnou přímořskou armádu.\n\n\n\nVelitel\n\nČlen vojenské rady\nNáčelník štábu\n\n"}
{"id": "375883", "url": "https://cs.wikipedia.org/wiki?curid=375883", "title": "Soňa Valentová", "text": "Soňa Valentová\n\nSoňa Valentová, provdaná Soňa Hasprová (* 3. června 1946 Trnava), je slovenská herečka, manželka slovenského režiséra Pavla Haspry.\n\nOd srpna roku 1967 je členkou činohry Slovenského národního divadla v Bratislavě.\n\n\n\n\n\n"}
{"id": "375884", "url": "https://cs.wikipedia.org/wiki?curid=375884", "title": "José Montilla", "text": "José Montilla\n\nJosé Montilla i Aguilera (* 15. ledna 1955 Iznájar, Córdoba) je katalánský politik. Od listopadu 2006 do prosince 2010 byl předsedou vlády v autonomním společenství Katalánsko.\n\nMontilla přišel do Katalánska roku 1971; účastnil se odboje proti frankismu a vstoupil do Socialistické strany Katalánska, jejímž byl v letech 2000—2011 generálním tajemníkem. Od 80. let působil v zastupitelstvu obce Cornellà de Llobregat, sněmu provincie Barcelona a ve španělské Zapaterově vládě coby ministr průmyslu, turismu a obchodu (2004–2006). Mezi jeho úspěchy patří schválení domény .cat pro stránky týkající se Katalánska či v katalánštině.\n\n"}
{"id": "375889", "url": "https://cs.wikipedia.org/wiki?curid=375889", "title": "Rocková nadílka od Tří sester a Divokýho Billa", "text": "Rocková nadílka od Tří sester a Divokýho Billa\n\nRocková nadílka od Tří sester a Divokýho Billa je název společného alba kapel Tři sestry a Divokej Bill.\n\nCD vzniklo během srpna až listopadu roku 2007 a bylo slavnostně pokřtěno 7. listopadu 2007 v hospodě Na Staré Kovárně v Praze. Album obsahuje 8 rockových verzí známých českých koled a bylo vydáno v nákladu 150000 kusů. CD nebylo prodáváno, ale přibalováno jako dárek k multipackům lahvového piva Gambrinus.\n\nAlbum má celkem 8 písní:\n"}
{"id": "375890", "url": "https://cs.wikipedia.org/wiki?curid=375890", "title": "Zakavkazský front", "text": "Zakavkazský front\n\nZakavkazský front ( ) byl název dvou vojenských formací Rudé armády za druhé světové války.\n\nZakavkazský front vznikl 23. srpna 1941 přejmenováním Zakavkazského vojenského okruhu. Už 25. srpna front silami 44. a 47. armády společně s 53. armádou Středoasijského vojenského okruhu a britskými vojsky zahájil okupaci Íránu. Akce proběhla hladce a takřka beze ztrát.\n\nFront také v listopadu 1941 převzal odpovědnost za nejjižnější úsek sovětsko-německé fronty na Krymu, připravil a od 26. prosince 1941 začal realizovat Kerčsko-feodosijskou operaci. Už 30. prosince téhož roku byl přejmenován na Kavkazský front.\n\n\n\nVelitel\n\nČlen vojenské rady\n\nNáčelník štábu\n\nPodruhé byl Zakavkazský front zformován 15. května 1942 podle rozkazu Stavky z 28. dubna.\n\nAktivně se do vojenských akcí front zapojil v srpnu 1942, když se jednotky frontu (od počátku září včetně sil zrušeného Severokavkazského frontu) bránily na linii Kavkazský hřbet – Těrek postupující německé skupině armád A. Obrana trvala do konce roku 1942.\n\nV lednu 1943 začala Severokavkazská strategická útočná operace. Severní skupina vojsk frontu zahnala německou 1. tankovou armádu na sever k Rostovu, kde proklouzla na Ukrajinu, protože Jižní front nedokázal obsadit Rostov včas. Současně Černomořská skupina vojsk zatlačila německou 17. armádu na Tamaňský poloostrov. 24. ledna byla Severní skupina vojsk osamostatněna jako Severokavkazský front, 6. února byla k novému frontu připojena i Černomořská skupina. Zakavkazský front potom odpovídal pouze za ostrahu čenomořského pobřeží Gruzie a vojska v Íránu, bojových akcí se více neúčastnil.\n\n9. července byl z území frontu vydělen Bakuský vojenský okruh. 25. srpna byl Zakavkazský front reorganizován na Tbiliský vojenský okruh.\n\n\n\nVelitel\n\nČlen vojenské rady\nNáčelník štábu\n\n"}
{"id": "375899", "url": "https://cs.wikipedia.org/wiki?curid=375899", "title": "Maurice Barrès", "text": "Maurice Barrès\n\nAuguste Maurice Barrès (19. srpen 1862 Charmes (Vosges), Francie – 4. prosinec 1923, Neuilly-sur-Seine, Francie) byl francouzský spisovatel, novinář a politik. Zastával nacionalistické a antisemitské názory. Měl syna Philippa Augusta Barrès.\n\nMaurice Barrès se narodil v měšťanské rodině v Charmes v Lotrinsku. V letech 1877–1880 vystudoval lyceum v Nancy a poté odešel studovat práva do Paříže. Zde se seznámil s řadou tehdejších filosofů a spisovatelů (Ernest Renan, Hippolyte Taine, Leconte de Lisle, Anatole France, Victor Hugo). Také se začal angažovat v politice. V roce 1889 (ve svých dvaceti sedmi letech) byl zvolen poslancem za boulangistickou stranu. Po likvidaci tohoto hnutí v roce 1891 změnil politické názory a stal se pravicovým politikem. Pracoval jako novinář v pravicových listech \"Le Journal\", \"La Cocarde\", \"La Patrie\" apod. Zastával protiněmecké a protižidovské nacionalistické názory.\n\nV roce 1906 se stal členem Francouzské akademie. Od roku 1914 byl předsedou „Ligy vlastenců“ („Ligue des patriotes“).\n\nZpočátku byl ovlivněn dekadentní dobovou atmosférou a individualismem, převzatým od Stendhala. V roce 1884 začal v tomto duchu vydávat měsíčník \"Les Taches d'Encre\" (\"Inkoustové skvrny\"), jehož vyšla pouze 4 čísla.\nByl ovlivňován dobovou filosofií, literaturou i politickými událostmi (ztráta Alsaska v roce 1870, Dreyfusova aféra). Vytvářel pak pojetí individualisty, pro kterého mizí hranice mezi dílem a životem, literaturou a politikou, autobiografií a fikcí. Jeho romány jsou spíše autobiografiemi, doplněnými různými úvahami, pamflety a kritikou Třetí republiky než skutečnými romány. Po první světové válce se věnoval různým mystickým vlivům, ovlivněn tezemi Augusta Comta zkoumal kult mrtvých, zabýval se pohanskými i křesťanskými mystickými místy francouzské krajiny.\nJeho dílo bylo obdivováno i nenáviděno. Přesto ovlivnil řadu spisovatelů často protichůdných názorů, jako byli například: Louis Aragon, Albert Camus, Jean Cocteau, Michel Déon, Pierre Drieu La Rochelle, André Fraigneau, André Malraux, François Mauriac, Henry de Montherlant a Paul Morand.\n\n\n\n\n\n\n\n\n\n"}
{"id": "375900", "url": "https://cs.wikipedia.org/wiki?curid=375900", "title": "Mauser M 98", "text": "Mauser M 98\n\nPuška Mauser M 98 \"(Gewehr 98; G 98)\" přijatá do výzbroje v roce 1898 tvořila základní pěchotní výzbroj německé armády v průběhu první světové války. Při konstrukci nové pušky M 98 se uplatnila řada novinek a zdokonalení navržených firmou Mauser v průběhu devadesátých let 19. století. Po dlouhou dobu byla tato puška a její varianty ve výzbroji německé armády, vyvážela se do mnoha evropských, asijských i amerických zemí a rovněž byla napodobována při konstrukci nových pušek v jiných státech. Například československá puška vz. 24 a polská puška wz. 1929 byly sestrojeny na základě systému Mauser. Systém Mauser nalezl uplatnění rovněž u loveckých a sportovních palných zbraní.\n\nZávěr pušky je velmi jednoduchý a k jeho rozebírání není zapotřebí žádné nářadí. Uzamykací ozuby jsou tři - dva symetrické v přední části závěru a jeden v zadní části. Křidélko pojistky může zaujmout tři polohy. V jedné umožňuje palbu, v druhé blokuje úderníkovou matici, což je nutné při rozborce závěru a ve třetí poloze blokuje úderníkovou matici a závěr. V pouzdře závěru je závěr zajišťován odpruženou zádržkou. Pro pohodlnější rozebírání závěru je na pravé straně pažby (od II. modelu pušky) nevelký kovový disk s důlkem uprostřed. Do důlku se opíral úderník v jednotlivých fázích rozborky a sborky závěru.\n\nNábojová schránka pušky M 98 je jednoduchá a kompaktní. Je celá uložena v pažbě, z níž nevyčnívá. Podavač nábojů nemá plochý povrch, ale stupňovitý. Plnění probíhá prostřednictvím nábojového pásku. První náboj sjede ihned na dolní stupínek podavače a následující náboj na horní stupínek. Vzájemná poloha prvních dvou nábojů zajišťuje šachovité umístění nábojů následujících. Horní otvor schránky je o něco užší, než samotná schránka, takže vzájemně zaklíněné náboje se při otevřeném závěru nevyhazují ze schránky, ale závěr je může volně zasunout do nábojové komory.\n\nHledí systému Lange mělo originální konstrukci. V souvislosti se zavedením střel se zahrocenou špičkou v roce 1904 (které měly poněkud jinou dráhu letu a lepší balistické vlastnosti na krátké vzdálenosti) se zvětšilo stoupání drážek hledí. Pušky s novým hledím se začaly nazývat II. model na rozdíl od pušek se starým hledím, označovaných jako I. model. V průběhu první světové války se začaly vyrábět pušky M 98 i s plochým sektorovým hledím.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "375904", "url": "https://cs.wikipedia.org/wiki?curid=375904", "title": "Išme-Dagán I.", "text": "Išme-Dagán I.\n\nIšme-Dagán byl syn amoritského krále Šamši-Adada I.. Byl dosazen na trůn ve městě Ekallatum po úspěšném vojenském tažení jeho otce. Ovládal oblasti horního toku Tigridu, včetně městského státu Aššúr. Po smrti Šamši-Adada I. udržel vládu ve svých rukou po několik dalších let, ale postupně jeho vliv slábl pod tlakem lokálních panovníků. Jeho bratr, Jašmah-adad ovládal ve stejném období město Mari, kde byla archeology nalezena korespondence mezi oběma bratry a jejich otcem.\n\n"}
{"id": "375908", "url": "https://cs.wikipedia.org/wiki?curid=375908", "title": "Algarve", "text": "Algarve\n\nAlgarve je nejjižnější portugalský region a zároveň společenství obcí s hlavním městem Faro. V regionu o rozloze 4995 km² žije přibližně 458 000 obyvatel. Jedná se o hlavní turistickou oblast Portugalska.\n\nTato oblast byla osídlena již Féničany před asi třemi tisíci lety. Po nich přišli Kartáginci, kteří zde vybudovali několik důležitých přístavů včetně Portus Hannibalis (dnešní Portimão). Následovali Římané a Vizigóti, načež v roce 711 přišla do oblasti první vlna Maurů ze severní Afriky. Následujících 500 let bylo Algarve pod nadvládou Maurů a až v první polovině 13. století se podařilo Portugalcům dobýt ztracenou oblast zpět.\n\nAlgarve bylo pak důležitou oblastí především v době zámořských objevů.\n\nAlgarve je na jihu a západu ohraničené Atlantským oceánem, na severu sousedí s regionem Alentejo a na východě ho řeka Guadiana odděluje od španělské Andalusie. Krajina je kopcovitá, nejvyšší hora Algarve Fóia měří 902 m.\n\nAlgarve je administrativně členěno na 16 obcí ( ). Ty jsou většinou poměrně rozlehlé, proto má např. obec Loulé více obyvatel než hlavní město Faro, k němuž nenáleží tolik okolních sídel.\n\n\n"}
{"id": "375910", "url": "https://cs.wikipedia.org/wiki?curid=375910", "title": "Bristol Scout", "text": "Bristol Scout\n\nBristol Scout byl jednomístný stíhací dvouplošník z období první světové války. První prototyp vznikl v roce 1913 jako čistě sportovní stroj a zkonstruoval ho konstruktér firmy Bristol Frank Barnwell. První let proběhl 23. února 1914. Letouny byly poháněny motory firmy Le Rhône pro letadla na pozemních základnách, zatímco pro námořnictvo se na ně montovaly motory Gnome Lambda. Oba motory měly dosahovat výkonu 80 hp. Stroje Bristol Scout byly používány mezi lety 1914 až 1916. \nŘada Scoutů „D“ užívaných Royal Naval Air Service byla vyzbrojena šipkami Ranken nesených ve dvou zásobnících po 24 kusech, a některé byly vyzbrojeny kulometem Lewis neseným nad baldachýnem horního křídla. \n\n"}
{"id": "375911", "url": "https://cs.wikipedia.org/wiki?curid=375911", "title": "Josef Krečmer", "text": "Josef Krečmer\n\nJosef Krečmer (* 8. března 1958) je český violoncellista, pedagog a manažer.\n\nStudoval Konzervatoř v Teplicích u prof. Mirko Škampy, Státní konzervatoř v Praze u prof. Josefa Chuchra a Hudební fakultu AMU v Praze u Alexandra Večtomova a Miloše Sádla. Absolvoval mistrovské kurzy u Natalie Šachovské a Erki Rautia. Zúčastnil se mnoha interpretačních soutěží:\n\n\nOd roku 1979 vyučuje hru na violoncello na Konzervatoři Pardubice, kde vychoval řadu vynikajících absolventů. V letech 1991 – 2003 byl koncertním mistrem Komorní filharmonie Pardubice, natočil řadu snímků pro Český rozhlas a na CD. V letech 1989 – 1991 pracoval pro Nadaci Yehudi Menuhina v Paříži, kde spolupořádal koncertní vystoupení mnoha českých umělců po celé Francii. Působil také jako koncertní mistr v mezinárodním orchestru v Théâtre des Champs-Élysées v Paříži.\n\nV roce 2004 založil komorní soubor Barocco sempre giovane a je jeho uměleckým vedoucím. Pořádá koncerty klasické hudby, na kterých dává příležitost především mladým začínajícím hudebníkům. V Pardubicích pořádá také cykly koncertů na zámku a v Sukově síni Domu hudby.\n\nOd roku 2013 je uměleckým ředitelem a dramaturgem MEZINÁRODNÍHO FESTIVALU PARDUBICKÉ HUDEBNÍ JARO. \n\n"}
{"id": "375914", "url": "https://cs.wikipedia.org/wiki?curid=375914", "title": "Lodewijk van den Berg", "text": "Lodewijk van den Berg\n\nLodewijk Van den Berg (* 24. března 1932 Sluiskil, Nizozemsko) byl americký astronaut nizozemské národnosti, 167. člověk ve vesmíru\n\nPrvní vysokoškolské studium se zaměřením na chemii absolvoval v rodném Nizozemsku, byla to Technical University v Delftu. Absolvoval ji roku 1961 a poté další školu i zaměstnání absolvoval v USA. Bylo to studium aplikované vědy na University of Delaware, kde dostudoval roku 1975 v titulem doktora PhD. Poté si našel zaměstnání u EG&G Corp. kalifornské Goletě, kde tento vědec zůstal osm let. Roku 1983 vstoupil do NASA, kde se podrobil výcviku astronautů v Houstonu a v roce 1985 absolvoval let do vesmíru. Po návratu z NASA odešel ke společnosti Constellation Technology Corp. v Largo na Floridě. Tady pracoval do roku 2004, tedy svých 72 let.\n\nZúčastnil se sedmidenní mise STS-51-B s raketoplánem Challenger na jaře roku 1985. Sedmičlennou posádku tvořili: Robert Overmyer, Frederick D. Gregory, William Thornton, Norman Thagard, Don Lind, Taylor Wang a dr. Van den Berg. Startovali z mysu Canaveral na Floridě. V raketoplánu sebou měli západoněmeckou laboratoř Spacelab 3 a v ní mimo řady přístrojů k vědeckým experimentům také několik zvířat – opičky, krysy. Úspěšný let (dle katalogu COSPAR 1985-034A) byl zakončen přistáním na základně Edwards v Kalifornii. \n\n\n"}
{"id": "375915", "url": "https://cs.wikipedia.org/wiki?curid=375915", "title": "Astronauti Japonska", "text": "Astronauti Japonska\n\nAstronauti Japonska jsou lidé z Japonska, kteří prošli kosmonautickým výcvikem.\n\nPříběh letů japonských astronautů začal v roce 1979 americkou nabídkou na účast v programu vědeckých výzkumů v laboratoři Spacelab-1. Nabídka přinesla ovoce v roce 1984, když pro laboratoř Spacelab-J NASDA stanovila vědecký program a zahájila výběr japonských účastníků letu. 20. června 1985 byly ohlášeny jména tří nových astronautů, byli to Mamoru Móri, Takao Doi a Čiaki Naitóová. Všichni tři se na palubě amerických raketoplánů opakovaně dostali do vesmíru, první Móri se Spacelabem-J původně plánovaným na rok 1988, po havárii Challengeru a odložení letů však až v roce 1992 (let STS-47).\n\n27. března 1989 se japonská televize TBS (Tokyo Broadcasting System) dohodla s Glavkosmosem o letu japonského novináře na stanici Mir. Ze zaměstnanců televize byli vybráni dva kandidáti, Tojohiro Akijama a Rjóko Kikučiová, a v říjnu 1989 zahájili přípravu v Hvězdném městečku. Let Akijamy proběhl v prosinci 1990.\n\nNASA předpokládala japonský modul Kibó v plánované orbitální stanici Freedom, proto v roce 1992 NASDA rozšířila oddíl svých astronautů o Kóiči Wakatu. A v roce 1996 výcvik zahájil ještě Sóiči Noguči, to už se ovšem mělo létat k ISS. Když byla konečně zprovozněna Mezinárodní kosmická stanice ISS, byli pro práci na stanici přibráni v roce 1999 do oddílu NASDA ještě tři další astronauti, Satoši Furukawa, Akihiko Hošide a Naoko Suminová (později provdaná Jamazakiová). Stanici ISS navštívili japonští astronauti v roce 2000, 2005 a dvakrát v roce 2008, kdy se podíleli na instalaci modulu Kibo.\n\n25. února byly oznámeny výsledky 5. výběru astronautů JAXA. Oddíl astronautů rozšířil od 1. dubna 2009 civilní pilot Takuja Óniši a podplukovník vojenského letectva Kimija Jui. Od března do července 2009 byl členem posádky ISS Kóiči Wakata. Začátkem září 2009 oznámila JAXA dodatečně rozšíření oddílu astronautů ještě o jednoho člena, novým astronautem se stal lékař Norišige Kanai. Vzápětí, k 13. září 2009, z oddílu JAXA odešel Takao Doi, důvodem byl jeho přechod do Úřadu OSN pro vesmírné záležitosti ve Vídni.\n\nPo Wakatovi se řádnými členy posádky ISS, vždy na půl roku, stali ještě Sóiči Noguči na přelomu let 2009/2010, Satoši Furukawa roku 2011, Akihiko Hošide roku 2012 a opět Wakata od listopadu 2013, přičemž v březnu – květnu 2014 byl prvním japonským velitelem stanice. Roku 2015 se na ISS vydal Kimija Jui, následující rok Takuja Óniši a na přelomu let 2017/2018 Norišige Kanai.\n\nV roce 2004 se mezi vážnými zájemci o placený kosmický let objevil japonský podnikatel Daisuke Enomoto. Koncem roku 2005 podepsal dohodu se Space Adventures a v březnu 2006 zahájil přípravu k letu. Měsíc před letem byl ze zdravotních důvodů vyřazen z posádky, do vesmíru se proto nedostal.\n\n18. září 2018 byl představen budoucí kosmický turista Júsaku Maezawa, který by měl v první polovině 20. let letět kolem Měsíce v chystané lodi BFS soukromé firmy SpaceX. \n\n"}
{"id": "375918", "url": "https://cs.wikipedia.org/wiki?curid=375918", "title": "Salmanassar I.", "text": "Salmanassar I.\n\nSalmanassar I. (Šalmaneser I. či akkadsky \"Šulmanu-aššaridu\" - \"Bůh (Šulman) je vůdce\") byl král Asýrie (1274 př. n. l. – 1245 př. n. l. nebo 1265 př. n. l. - 1235 př. n. l.), syn Adad-nirariho I. a jeho následník na trůnu.\n\nPodle jeho záznamů, objevených v Aššúru, v prvním roce vlády dobyl osm zemí na severozápadě a zničil pevnosti v Arinnu; prach z rozbořeniště přivezl do Aššúru, kde ho slavnostně rozmetal. V druhém roce u moci porazil Šattuara, krále Hanilgabatu (Mitanni), a jeho chetitské a aramejské spojence. Pak začlenil pozůstatky mitannského království do jedné z asyrských provincií. Salmanassaru I. je také připisováno vypíchnutí jednoho oka každému ze 14 400 nepřátelských zajatců.\nByl prvním asyrským králem o kterém víme, že dal přednost deportaci poražených nepřátel do různých konců svého impéria před prostým kompletním vyvražděním. Tato politika se stala velmi používanou i za vlády jeho nástupců.\n\nPodařilo se mu dobýt celou zemi \"\"od Taida po Irridu, vše od hory Kašár po Eluhat a pevnosti od Sudu, Harranu po Karchemiš na Eufratu\".\" Postavil paláce v Aššúru a Ninive, obnovil \"chrám-svět\" v Aššúru, a založil město Nimrud.\n\nPo jeho smrti se králem stal jeho syn Tukulti-Ninurta I.\n"}
{"id": "375920", "url": "https://cs.wikipedia.org/wiki?curid=375920", "title": "Ill Niño", "text": "Ill Niño\n\nIll Niño je americká nu metalová hudební skupina z New Jersey, která ve svých písních mísí tvrdé hardcorové a metalové riffy kytar s chytlavou melodií bubnů a perkusí. Specifickým rysem jsou písně, které kombinují anglické a španělské texty. Název skupiny Ill Niño je možné přeložit do češtiny kombinací anglického Ill to jest zlý, špatný či škodlivý a španělského niño, což znamená dítě, chlapeček či Jezulátko.\n\n1999\nIll Niño (dále IN) vznikli v New Jersey ke konci roku 1999. Na začátku vystupovali pod názvem El Nino. Zakládajícími členy byli Dave Chavarri – v té době již zkušený bubeník, například M.O.D., ProPain, Merauder, Soulfly aj. – a Cris Machado, který měl na starost basu. Ze začátku v kapele zpíval Jorge Rosado. Ten byl však zanedlouho (v roce 2000) nahrazen právě Crisem a mohli jsme ho slyšet jen na několika prvních demonahrávkách. Uvolnilo se tedy místo basáka a to zaplnil Lazaro Pina. Další nástroje obsadili Jardel Paisante – kytara, Marc Rizzo – kytara (konkrétně španělka a hlavní elektrická) a Roger Vasques – perkuse. Nepsaným sedmým členem se stal Omar Clavijo, který má na starosti klávesy, programování etc.\n\nKapela začala pilně pracovat, hrála po klubech a předskakovala různým skupinám. Od začátku zpívala anglicko-španělsky. Nahrála několik dem, ale žádné vydavatelství nezaujali natolik, aby jim vydalo desku. Sami IN přiznali, že jejich hudbě něco chybí. Rozhodli se hrát úplně nevázaně a to, co cítili. To vedlo k tomu, že se v jejich písních objevilo více latinských rytmů. Hudební projev se stal silnějším.\n\n2000\nV roce 2000 natočili demo a to se dostalo do Roadrunner records. Tam ho dostal na starost Mike Gitter a byl uchvácen. Ihned navázal s IN kontakt. Jedné lednové noci roku 2000 se sešel v malém klubu v New Persey s Davem a Crisem. Dave mu začal vykládat o IN a o plánech kapely do budoucna a spolupráce byla na světě.\n\nNyní jim zbývalo, aby ještě přesvědčili vedení vydavatelství o investici do IN. To díky jejich kvalitám nebyl problém. IN podepsali smlouvu s Roadrunner records. Brzy na to se dostavily první úspěchy. IN začali vystupovat na stále větších akcích a obecenstvu se líbili. O pár týdnů později stál Dave u dveří Gitterovy kanceláře se základem prvního CD.\n\nV roce 2000, ještě před podpisem s Roadrunner, vydali Ill Nino EP, na němž se nachází sedm skladeb a to pod labelem C.I.A. Recordings. Pod hlavičkou Roadrunner nastala tvrdá práce na plnohodnotném CD. Na konci léta 2000 začalo nahrávání alba, které se táhlo téměř rok.\n\n2001\nDne 18. září 2001 konečně vyšla dlouho očekávaná deska s názvem Revolution,Revolución. Album okamžitě sklidilo úspěch. IN však nezaháleli a podpořili desku hned třemi videoklipy. Prvním z nich je video k písni God Save Us, druhým pak What Comes Around a třetici uzavírá klip ke skladbě Unreal.\n\nBěhem natáčení klipů a intenzivního vystupování (mimo jiné i na slavnén Ozzfestu) pracovali IN i na další desce. Její natáčení bylo méně problematické než u předchozí desky.\n\n2003\nV roce 2003 spatřila světlo světa deska druhá, která dostala název Confession. Toto album znamenalo opravdový průlom po celém světě, prodalo se jí přes 500 000 kusů. Zachovalo styl daný prvním albem, ale přineslo hudbu ještě více propracovanější. Prvním singlem z této desky je hitovka How Can I Live, druhým potom skladba This Time’s For Real.\n\nV témže roce však došlo k zásadní události. Skupinu opustil kytarista Marc Rizzo a na jeho místo se dostal Ahrue Luster, který s IN již delší dobu spolupracoval. Kromě kytary došlo ke změně i na perkusích. Odešel Roger Vasques a nahradil ho Danny Couto, stejně jako Ahrue dlouholetý přítel skupiny. Tito noví členové se podíleli již na nahrávání alba Confession.\n\n2004\nV roce 2004 vydali IN své dosud jediné DVD s názvem Live From The Eye Of The Storm. Je na něm záznam koncertu z Pensylvánie v USA, kdy byli IN na turné společně s Godsmack. Kromě něj se zde nachází několik bonusů jako například rozhovory s členy nebo fotogalerie. V tomto roce také poctili svou návštěvou ČR, když vystoupili na festivalu Rock for People.\n\n2005\nTřetí album bylo vydáno roku 2005 a nese název One Nation Underground. Jde zatím o vyvrcholení tvorby Ill Nina. Je zde ještě větší podíl latinských rytmů než na předchozích albech a je více intenzivní. Kromě toho je zřejmě nejhitovější ze všech. Byly k němu natočeny dva klipy. Nejdříve video k What You Deserve, které zaujme kromě skvělého refrénu i svou tematikou. Později klip k písni This is War, která má trošku tvrdší zvuk, přesto nepostrádá chytlavé pasáže.\n\n2006\nTak jako většina kapel v poslední době se i IN rozhodli vydat výběr svých největších hitů a to rok poté, co vyšlo poslední řadové album. Deska pojmenovali jednoduše – The Best Of. Deska obsahuje 5 písní z první desky, 4 skladby z druhé desky a ze třetího alba jsou zde zastoupeny také 4 písně. Deska však do Evropy nebyla uvolněna.\n\nV témž roce se však skupina nepohodla s vydavatelstvím Roadrunner a rozvázala s ním smlouvu. Tu podepsala u Cement Shoes Records – o poznání menšího vydavatelství. Většina fanoušků se začala obávat, že kapela bude méně vidět. Aby zahnali tyto myšlenky, vydali IN již pod novým labelem EP s názvem The Undercover Seasons, na kterém se nachází 5 nových písní.\n\nKromě řadových desek byly ke každému klipu i při jiných příležitostech vydány singlové desky, na nichž se nacházejí i skladby na albech nevydané.\n\nNa jaře roku 2006 došlo k dosud poslední směně v sestavě kapely. Kvůli rodinným problémům odešel Jardel Paisante a jeho místo kytaristy nahradil dlouholetý přítel kapely Diego Verduzco ze skupiny Odum.\n\n2008\nPodruhé se IN představili českému publiku v sobotu 19. dubna 2008 v pražském hudebním klubu Rock Café, kde oprášili své \"old school\" hitovky a zahráli i skladby z nově vyšlého alba Enigma.\n\nV současné době jedou svou koncertní šňůru pod názvem \"Unite and Conquer tour 2008\" po USA.\n\nSoučasní členové\n\nBývalí členové\n\nSeznam alb a písní.\n\n\n\n\n\n\n\nSeznam videoklipů.\n\n\n"}
{"id": "375923", "url": "https://cs.wikipedia.org/wiki?curid=375923", "title": "Astronauti Francie", "text": "Astronauti Francie\n\nV tomto článku, nazvaném Astronauti Francie, je podán přehled všech členů oddílu astronautů francouzské kosmické agentury CNES a francouzských astronautů evropské kosmické agentury ESA.\n\nMožnost letu Francouzů do vesmíru se objevila, když Sovětský svaz navrhl Francii účast v sovětských kosmických letech po vzoru programu Interkosmos. Na jaře 1979 byla podepsána příslušná mezistátní dohoda, všemi koly výběru prošli Patrick Baudry a Jean-Loup Chrétien. Od září 1980 oba zahájili přípravu v Hvězdném městečku, v červnu 1982 Jean-Loup Chrétien vyletěl jako první Francouz do vesmíru, v roce 1988 si návštěvu Miru zopakoval.\n\nV roce 1984 nabídli i Američané místa na svých kosmických lodích. CNES proto rozšířil oddíl astronautů o čtyři vědce a tři piloty. Byli to Claudie André-Deshaysová, Jean-Jacques Favier, Frederic Patat, Michel Viso a piloti Jean-François Clervoy, Jean-Pierre Haignere a Michel Tognini.\n\nRaketoplánem letěl ale pouze Baudry roku 1985, po havárii Challengeru další plány padly.\n\nKoncem 80. let se připravoval raketoplán Hermes, současně byla podepsána nová sovětsko-francouzská dohoda o letech na Mir. Potřebu více astronautů naplnilo rozšíření počtu francouzských astronautů roku 1990 o další čtyři piloty Leopolda Eyhartse, Jean-Marca Gaspariniho, Philippe Perrina a Benoita Silve.\n\nParalelně v roce 1989 začal výběr kandidátů pro rozšířený oddíl astronautů ESA pro lety na amerických, sovětských, ale hlavně evropských lodích. Z evropských pilotovaných letů ovšem nakonec nic nebylo, raketoplán Hermes byl zrušen. Do oddílu ESA přišlo celkem šest nováčků, z Francie jediný – Jean-François Clervoy, dosud astronaut CNES. \n90. léta byla dobou největší aktivity francouzských astronautů, absolvovali jedenáct kosmických letů, šest v ruských Sojuzech a pět americkými raketoplány.\n\nV březnu 1998 bylo rozhodnuto o zrušení národních oddílů astronautů zemí ESA a shromáždění všech aktivních astronautů v jediném oddílu. Také francouzští astronauti postupně přešli od oddílu ESA.\n\nV novém desetiletí se Francouzi dostali do kosmu pouze v roce 2001, 2002 a pak až 2008 a po delší přestávce roku 2016/17. Po havárii Columbie totiž míst pro evropské astronauty ubylo.\n"}
{"id": "375924", "url": "https://cs.wikipedia.org/wiki?curid=375924", "title": "Mirko Škampa", "text": "Mirko Škampa\n\nMirko Škampa (* 8. srpna 1935) je český violoncellista a pedagog. \n\nV roce 1956 spolu se svou ženou, dirigentkou Vlastou Škampovou, založil Pražský studentský orchestr, jehož je uměleckým vedoucím. \n\nVychoval řadu významných českých violoncellistů (Jiří Bárta, Tomáš Jamník, Josef Krečmer, Petr Nouzovský, Michal Kaňka, Jan Páleníček, Jakub Tylman a další) a vydává pedagogické příručky (např. Škola hry na violoncello pro děti).\n\nJako odborný poradce spolupracoval Škampa se Zdeňkem Svěrákem na filmu Kolja.\n\nV roce 2005 obdržel od Ministerstva školství Medaili I. stupně za celoživotní tvůrčí pedagogickou činnost. \n\n"}
{"id": "375925", "url": "https://cs.wikipedia.org/wiki?curid=375925", "title": "Patos", "text": "Patos\n\nPatos nebo pathos (z řec. \"pathein\", podléhat něčemu, trpět) znamená v klasické rétorice jeden ze tří způsobů přesvědčování (vedle osobní přesvědčivosti řečníka u a věcných argumentů čili logu), totiž emotivní apelování na posluchače nebo čtenáře. Patetický řečník používá citově nabité metafory, povznesený jazyk i způsob přednesu a velká, působivá gesta. Může na posluchače útočit výčitkami i přímo vyzývat k činu.\nJako patetickou označujeme promluvu, která je příliš nadnesená, přehnaná (až přemrštěná), citově vzrušená, emotivní, expresivní, аčkoliv tomu celkový kontext a význam promluvy neodpovídá. Často se v patetické promluvě objevují klišé, nevhodné použití metafor apod. Patos se často objevuje tehdy, snaží-li se autor ve čtenáři (divákovi) vyvolat city jako lásku, nadšení, nenávist, odpor, strach aj. a ačkoliv je občas nevyhnutelný, obvykle ukazuje na omezené vyjadřovací schopnosti autora.\n\nŘecké slovo \"pathein\" znamená původně prudké hnutí mysli, citové pohnutí nebo vášeň, tedy něco, čemu člověk více méně bezmocně podléhá. Tentýž výraz označoval i utrpení, tělesné i duševní– podobně jako latinské \"passio\", od něhož se odvozuje naše „pasivní“. Podle Aristotelovy \"Poetiky\" je patos spojen s tragédií. Do evropských jazyků bylo slovo převzato v humanismu a označuje spíše určitý citový duševní stav a prostředky, které ho vyvolávají. Patos se obvykle týká témat a předmětů, které příslušná společnost pokládá za posvátné (vlast, čest, matka, hrdinství), a je tudíž charakterizován krajní vážností a vznešeností; nesnáší se s všednodenností, nepřipouští žádné zlehčení a už vůbec ne posměch.\n\nUž antická rétorika si uvědomovala nebezpečí patetické řeči a Aristotelés ji různě omezuje. Všichni starověcí filosofové varují před „vášněmi“, protože člověka unášejí a zbavují tak rozumu i svobody. Ale už spis „O vznešeném“ (\"Peri hypsús\"), připisovaný jakémusi Longinovi, uvádí právě souvislost patosu a vznešenosti, která se ovšem musí pečlivě vyhýbat přehánění, aby se nestala směšnou.\n\nV tomto smyslu objevila spis evropská literatura 18. století a patos se pak stal podstatnou složkou literérního i uměleckého romantismu v 19. století. Souběžně s kritikou romantismu získal i patos vcelku špatnou pověst a označení patetický se dnes užívá zpravidla pejorativně. Nicméně základní možnost patetické, apelující a strhující řeči, je živá i dnes, zejména v politice a ve veřejném životě, protože může působit a mobilizovat posluchače. I patetické metafory se v politice stále vyskytují (například „Sarajevský atentát“). Naproti tomu v literatuře panuje dnes opačná nálada a řada autorů 19. století působí na současného čtenáře spíše přehnaně nebo dokonce směšně a teatrálně.\n\n\n"}
{"id": "375927", "url": "https://cs.wikipedia.org/wiki?curid=375927", "title": "Utkání století SSSR - svět", "text": "Utkání století SSSR - svět\n\nUtkání století SSSR – svět byl šachový zápas, konaný 29. března až 5. dubna 1970 v jugoslávském Bělehradě.\n\nČtyřkolový zápas na deseti šachovnicích mezi tehdejší sovětskou šachovou elitou (pět mistrů světa) a výběrem zbytku světa. Pořadí hráčů na šachovnicích bylo dáno předem a náhradníci se museli alespoň jednou nasadit. \n\nSSSR: \n\n\nSvět:\n\n\n1. kolo \n\n2. kolo\n\n3. kolo\n\n4. kolo (na první šachovnici vystřídal nemocného Spasského Štejn, na druhé straně zase vystřídal Ólafsson Reshevského)\n\nNa prvních pěti šachovnicích byl sice sovětský supertým jasně přehrán (zvítězil Larsen, Fischer, Portisch i Hort), ale výkonnostní nevyrovnanost zbytku světového výběru nakonec rozhodujícím dílem přispěla k sovětskému vítězství 20,5 : 19,5.\n\nV roce 1984 se konal obdobný mač v Londýně (tentokráte se však jako Zápas století neoznačoval) s podobným výsledkem 21 ku 19 opět pro Sovětský svaz.\n\n"}
{"id": "375932", "url": "https://cs.wikipedia.org/wiki?curid=375932", "title": "Ma'chellův odkaz", "text": "Ma'chellův odkaz\n\nMachellův odkaz je 4. epizoda 3. řady sci-fi seriálu Hvězdná brána.\n\nSG-1 je na planetě PY3-948, kde najdou 9 mrtvol, původně Goa'uldů. Daniel najde tabulku i její druhou část. Ale něco do něj vleze, tak se vrátí zpět na Zemi. Daniel začne trpět schizofrenií. Zavřou ho do blázince. Přijde ho navštívit SG-1 a to něco přeleze do Teal'ca. Daniel si toho všimne, ale nikdo mu to nevěří. Teal'c onemocní, ale má jiné příznaky než Daniel. Danielův stav se zlepší a je propuštěn. Samanta, Jack a dr. Fraiserová zkoumají další věc, kterou s sebou přinesli z PY3-948. Vyleze z toho 10 parazitů, kteří dokáží vlézt do těla přes jakoukoli látku, i kůži. Doktorka a Jack začnou trpět halucinacemi, jako předtím Daniel, ale Samantha ne, protože ona kdysi měla v sobě Goa'ulda. Uslyší Machellův hlas: \"Jsi osvobozen od Goa'ulda.\" a z uší ji vylezou 4 mrtví paraziti. Poté usoudí, že je to zbraň proti Goa'uldům a uzpůsobí svou krev, tak aby ji mohla dát ostatním. Uzdraví Jacka, dr. Fraiserovou a Teal'ca.\n"}
{"id": "375933", "url": "https://cs.wikipedia.org/wiki?curid=375933", "title": "3001: Poslední vesmírná odysea", "text": "3001: Poslední vesmírná odysea\n\n3001: Poslední vesmírná odysea (anglicky \"3001: The Final Odyssey\") je závěrečný díl ze série Vesmírná odysea od britského autora Arthura C. Clarka. Kniha byla vydána v roce 1997.\n\nNámětem románu je postava astronauta Franka Pooleho, který byl během výpravy v prvním dílu zabit počítačem HALem 9000. Jeho tělo je objeveno na orbitální dráze kolem Slunce a tak je odchycen a s vyspělou technologií budoucí společnosti opět přiveden k životu. Rovina příběhu se pak točí kolem života na Europě a snaze monolitů (či entit, které za nimi stojí) vyhubit lidstvo.\n\n\n"}
{"id": "375937", "url": "https://cs.wikipedia.org/wiki?curid=375937", "title": "Zrychlené učení (Hvězdná brána)", "text": "Zrychlené učení (Hvězdná brána)\n\nZrychlené učení je 5. epizoda 3. řady sci-fi seriálu Hvězdná brána.\n\nSG-1 je na planetě Orban, s jejichž obyvateli vyjednají výměnu technologií. Dají orbáncům znalosti o Goa'uldech a na oplátku mohou studovat naquahdahový reaktor. Časem zjistí, že orbánské děti mají v sobě miliony nanitů (mikročipů), které jim pomáhají se rychleji učit. Ve 12 letech jim tyto nanity odeberou při obřadu zvaném averium a předají je ostatním orbáncům. Orbánci těmto nadaným dětem říkají Urroni. Jedno z těchto nadaných dětí, dívka Merrin, vysvětluje na Zemi Samantě jak funguje reaktor. Lidé na Zemi protestují proti \"vysávání mozků\". Jack vezme Merrin na povrch Země, kde ji zavede do školy na hodinu malování. Přivede ji zpět na základnu a Merrin odejde. Na Orbanu ji vezmou nanity a předají je ostatním. Merrin takto všem předala nejen znalosti o naquadahových technologiích, ale i znalosti o vzdělávání na Zemi a o tom, co je to zábava a jak si dětí na Zemi hrají.\n"}
{"id": "375940", "url": "https://cs.wikipedia.org/wiki?curid=375940", "title": "Seznam měst na Haiti", "text": "Seznam měst na Haiti\n\nToto je seznam měst na Haiti.\n\nZdaleka největší aglomerací na Haiti je Port-au-Prince, kde 1. ledna 2005 žilo 2 166 209 obyvatel, což představuje asi čtvrtinu obyvatelstva celé země. \n\nV následující tabulce jsou uvedena města nad 5 000 obyvatel, výsledky sčítání obyvatelstva z 30. srpna 1982, odhady počtu obyvatel k 1. lednu 2005 a departementy, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "375941", "url": "https://cs.wikipedia.org/wiki?curid=375941", "title": "Svah", "text": "Svah\n\nSvah je forma nakloněného terénu, který se vyskytuje okolo vyvýšených míst. Svah může dosahovat různého náklonu v závislosti na jeho příkrosti. Při pohybu předmětů po svahu se hovoří o tzv. svahových pohybech, které významnou měrou mohou měnit tvář krajiny.\n\nV některých odvětvích lidské činnosti jsou vyhledávány svahy orientovány na světové strany. Např. u vinařství a pěstování vinné révy jsou preferovány svahy, které zaručují více slunečního svitu a tepla – na severní polokouli tak jde o jižní svahy. Pro lyžování a stavbu sjezdovek jsou naopak výhodné svahy, kde se déle drží sníh – na severní polokouli tedy jde o severní svahy. Na jižní polokouli je to pak obráceně – svahy jižní, od rovníku odvrácené, jsou vhodnější pro lyžování a svahy severní, k němu přivrácené, pro vinařství.\n\nRozlišujeme zpevňování svahu dle účelu – estetické a funkční. Estetické zpevnění se řeší především na zahrádkách, kde se často vyskytuje problém s vysycháním půdy. K tomuto účelu se používá zpevnění půdokryvnými rostlinami (dřevinami, růžemi, plazivcemi, apod.). Rostliny půdu zpevní a zadrží vláhu. Mohou se využít také zatravňovací rohože, které prorůstají travou a vyžadují minimální údržbu. Na řešení velmi svažitých terénů, problémy se statikou nebo sanaci se používají sítě, geobuňky, matrace, nebo opět rohože.\n"}
{"id": "375942", "url": "https://cs.wikipedia.org/wiki?curid=375942", "title": "International Watch Company", "text": "International Watch Company\n\nInternational Watch Company (běžně označována jako IWC) je švýcarský výrobce vysoce kvalitních, luxusních a uznávaných hodinek. Sídlo firmy je ve městě Schaffhausen ve Švýcarsku. Firma je řazena mezi luxusní značky hodinek na světě.\n\nFiremní motto zní:\"Probus Scafusia\" a značí vysokou zručnost ze Schaffhausenu. Bylo přijato v roce 1903 jako firemní heslo.\n\nV roce 1868, americký strojař a hodinář Florentine Ariosto Jones (1841-1916), který byl ředitelem firmy E. Howard & Co. v Bostonu, největší americké hodinářské firmy své doby, založil vlastní firmu International Watch Company, kde spojil švýcarskou preciznost a zručnost s americkou technologií výroby a začal produkovat hodinky pro americký trh. S výrobou začal ve frankofonní části Švýcarska, protože lidé zde měli zapálení pro jeho myšlenky a nápady.\n\nČtyřikrát do roka IWC vydává zákaznický magazín Watch International. Tato publikace je dostupná v němčině, francouzštině a angličtině a obsahuje informace a novinky ze světa hodinek IWC.\n\n"}
{"id": "375945", "url": "https://cs.wikipedia.org/wiki?curid=375945", "title": "Gravitační diferenciace", "text": "Gravitační diferenciace\n\nGravitační diferenciace je druh diferenciace, kdy docházi vlivem gravitace k rozlišování taveniny či jiné látky na dvě a více různých složek. Nejčastěji se projevuje u magmatu při jeho výstupu k povrchu Země (ale i planet), kdy těžší komponenty magmatu klesají do nižších oblastí magmatického krbu či rezervoáru a v horních oblastech se hromadí magma tvořené lehčími komponentami.\n\nVe výsledku gravitační diferenciace může utvořit dva druhy magmatu v jednom krbu, který se bude od sebe zcela lišit a to jak složením, tak i strukturou. Proces je velice blízce spojen s planetární diferenciací, kdy dochází ve velkém měřítku k přesunu těžkých prvků jako železa a niklu do oblasti jádra.\n"}
{"id": "375947", "url": "https://cs.wikipedia.org/wiki?curid=375947", "title": "Seznam měst v Dominikánské republice", "text": "Seznam měst v Dominikánské republice\n\nToto je seznam měst v Dominikánské republice.\n\nZdaleka největší aglomerací v Dominikánské republice je Santo Domingo, kde 1. ledna 2006 žilo 3 089 252 obyvatel, což představuje asi třetinu obyvatelstva celé země.\n\nV následující tabulce jsou uvedena města nad 20 000 obyvatel, výsledky sčítání obyvatelstva z 12. prosince 1981, 24. září 1993 a 18. října 2002, odhady počtu obyvatel k 1. lednu 2006 a oblasti, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "375952", "url": "https://cs.wikipedia.org/wiki?curid=375952", "title": "Je těžké být bohem", "text": "Je těžké být bohem\n\nJe těžké být bohem (1965, Трудно быть богом) je vědeckofantastický román ruských sovětských spisovatelů bratrů Strugackých odehrávající se ve 22. století v tzv. Světě Poledne. V díle zaznívají obecně filozofické a etické otázky a především otázka postavení a možností zásahů progresora - představitele vyspělejší rasy na planetě s nižší úrovní vývoje, který může tento vývoj urychlit nebo ovlivnit. Základní, univerzální ideou knihy je to, že žádnými prostředky nelze uspíšit přirozenou evoluci společnosti, a proto \"je těžké být bohem\".\n\nPříběh se odehrává v letech 2153 až 2156 na planetě Arkanar podobné Zemi. Civilizace na planetě se však nachází v historické vývojové fázi podobné pozemskému pozdnímu středověku, v době dvorských intrik, rozbrojů a zrady.\nNa Arkanar přicházejí vědci (historikové) z Ústavu experimentální historie zkoumat vývoj této kultury, avšak v rámci objektivity výzkumu se snaží vyhnout jakémukoliv výraznému zasahování do vývoje událostí, přestože svými možnostmi nemají daleko k bohům. Hlavní postavou příběhu je historik Anton, kterého známe z novely \"Pokus o útěk\". Nyní je to již zralý muž, vystupující na planetě pod jménem don Rumata. Má problém s „nezasahováním“ a jak on říká: \"„s převtělovaním se v prase“\", aby zapadl do společnosti, ve které je svědkem intrik a zkaženosti, kde Šedí (gardy Ministerstva ochrany trůnu) pod vedením mocichtivého dona Reby zabíjejí a likvidují koho mohou, kde se lidé navzájem okrádají, podvádějí a vraždí.\n\nPřestože je Anton (don Rumata) mezi středověkým lidem takřka Bohem, nemůže si ani zdaleka dělat, co chce. Umí mistrovsky zacházet s mečem, ale těžko může někoho zabít, protože by tím zneužil svého postavení k ovlivňování přirozeného vývoje událostí.\n\nOvšem i v tak temné době nachází Anton (don Rumata) mezi místními několik v té době výjimečných lidí z řad inteligence, se kterými uzavře přátelství a snaží se je chránit, neboť inteligence je na černé listině dona Reby a jeho šedé gardy. Dokonce najde na planetě i lásku, když se zamiluje do místní dívky Kiry.\n\nJedné noc se don Reba pokusí pomocí Šedých zlikvidovat své odpůrce a strhnout v Arkanarském království vládu na sebe. Rumatovi přátelé jsou zabiti, zahyne i Kira. Anton šílený žalem využije svých pro místní obyvatele nadpřirozených bojových schopností a způsobí krveprolití. Probije se hromadou nepřátel k paláci dona Reby a zabije jej. Jeho cestu přes město charakterizují jeho spolupracovnicí ze Země slovy: „Prostě bylo vidět kudy šel“.\n\nRomán končí tím, že výzkumníci ze Země shodí na město pumy s uspávacím plynem a Antona převezou na svoji základnu. Nyní je již zřejmé, že se vždy musí počítat i s city výzkumníků a progresorů, neboť i hluboce humánní zásady se mohou v určitých situacích stát nelidskými.\n\n\n\n"}
{"id": "375953", "url": "https://cs.wikipedia.org/wiki?curid=375953", "title": "Československý svaz mládeže", "text": "Československý svaz mládeže\n\nČeskoslovenský svaz mládeže (zkratka ČSM) byla jednotná mládežnická organizace v Československu řízená KSČ. Vznikla v roce 1949 sloučením existujících mládežnických organizací. V roce 1968 se rozpadla, později byla obnovena jako Socialistický svaz mládeže (SSM).\n\nPřímým předchůdcem ČSM byly jednotné národní organizace mládeže zakládané postupně na národnostním principu na osvobozeném území Československa, které byly od počátku pod vlivem KSČ:\n\nSvaz české mládeže se formoval z odbojových složek už v květnu 1945 a 12. května bylo ustaveno jeho prozatímní vedení. V červnu 1945 se strany „Národního bloku” (Komunistická strana Československa, Československá strana národně socialistická a Československá strana sociálně demokratická) dohodly na budování jednotného svazu české mládeže s tím, že nebudou zakládat vlastní stranické mládežnické organizace. \n\nSvaz české mládeže se poprvé veřejnosti představil v úterý dne 5. června 1945 na manifestaci na Staroměstském náměstí v Praze. Manifestační (ustavující) sjezd Svazu české mládeže se konal ve dnech 4. až 7. července na Pustevnách na Radhošti (v bývalém zotavovacím středisku Kuratoria). Dne 6. července se ho účastnili zástupci vlády (ministři Jaroslav Stránský, Václav Kopecký, Jozef Šoltész), zástupce země Moravskoslezské Václav Hanák (tajemník za národní socialisty), slezské expozitury zemského Národního výboru v Ostravě prof. Antonín Dobeš (místopředseda za národní socialisty), zástupci Rudé armády (poručík Krupov) a Čsl. armády (z 3. pěší divize Prešov Jaroslav Selner a plk. letectva Vladislav Květoň) a poselstva okolních krajů, okresů a měst. Na zasedání delegátů svazáckých krajů Čech a Moravy ve dnech 21. až 22. července 1945 byl zvolen prozatímní Ústřední výbor SČM v čele s předsedou Václavem Koutným.\n\nMládež Československé strany lidové odmítla připojení ke Svazu české mládeže a strana trvala na vlastním spolku, který ze začátku formálně fungoval jako odbor mládeže strany. Poprvé se lidovecká mládež veřejnosti předvedla v srpnu 1945 při oslavách 75. narozenin Jana Šrámka v Praze. Předsedou lidovecké mládeže byl na prosincovém sjezdu zvolen Jindřich Synek.\n\nNa poradách 6. - 7. září 1945 se zástupci vlády Zdeněk Nejedlý a Václav Kopecký, zástupci Ústředního národního tělovýchovného výboru (ÚNTV), SČM a Junáka jednomyslně dohodli, \"„že junácká výchova bude organizována výlučně ve Svazu české mládeže”\". Na valném sjezdu Junáků v pondělí 10. září 1945, který se konal v městské knihovně v Praze, se pak sešli zástupci skautských jednotek z Čech, Moravy, Slezska a Slovenska, ministr školství a osvěty Zdeněk Nejedlý, zástupci Ústředního národního tělovýchovného výboru a Svazu české mládeže (SČM), aby dojednali se Svazem české mládeže podmínky sjednocení. Junák byl následně zapojen do SČM a vystupoval pod názvem „Junák, ústředí skautské výchovy SČM”.\n\nMládež Československé strany národně socialistické byla na základě výše zmíněné dohody mezi stranami Národního bloku organizována přímo ve straně jako odbor mladých (před 2. sv. válkou Svaz československé mládeže národně socialistické). Neustálé spory se SČM, který nehodlal respektovat jakoukoliv jinou mládežnickou organizaci, vyvrcholily před volbami v roce 1946, kdy národně socialistická mládež plánovala na dny 10. – 12. května sjezd svých odborů mladých. SČM vyhlásil jako protiútok ve stejném termínu „Radostné dny mládeže”. Obě mládežnické akce se nakonec konaly skutečně ve stejné termínu. Neochota SČM dohodnout se na jiném termínu tak dala podnět národně socialistické mládeži k vystoupení ze Svazu české mládeže a odvolat z něj všechny své členy.\n\nČeskoslovenská strana lidová, Československá strana národně socialistická a slovenská Demokratická strana začaly po odvolání svých členů z SČM budovat své vlastní mládežnické organizace. \n\nVe dnech 4. až 6 července 1946 zasedal ve Zlíně pracovní sjednocovací sjezd Svazu české mládeže a Svazu slovenskej mládeže, jehož výsledkem byly organizační směrnice, stanovy a zvolení nejvyšší výkonný orgán „Ústředí mládeže Československé republiky” v čele s profesorem Ernestem Sýkorou s Bratislavy. Sjezdu se účastnili také zástupci mládeže ROH, Junáka a Svazu vysokoškolského studenstva, tělovýchovy, JSČZ, Svazu brannosti a armády. Na sjezdu byl zastoupen také Svaz mládeže Karpat z východního Slovenska.\n\nOrganizace lidovecké mládeže ČSL a slovenské mládeže Demokratické strany (Odbor mladých demokratov, OMD) se odmítly v roce 1947 účastnit I. Světovém festivalu mládeže a studenstva v Praze, jehož hlavním československým nositelem byla mládež SČM.\n\nV dubnu 1946 deník Mladá Fronta oznámil, že Svaz české mládeže bude mít kroj. Kroj se skládal z modré sportovní košile, na kapsičce byl umístěn znak Svazu české mládeže. Součástí kroje byla kravata a baret, opatřený odznakem SČM. Pro dívky byla doporučena modrá sukně, pro chlapce tmavé kalhoty. V létě mohli chlapci nosit manšestrové modré šortky.\n\nSídlo Svazu české mládeže se nacházelo od července 1945 v Praze v budově na rohu Senovážného náměstí čp. 24. a to v moderní budově, ve které sídlily kanceláře bývalého Kuratoria pro výchovu mládeže v Čechách a na Moravě. Budovu zpočátku sdílelo s Jednotným svazem českých zemědělců. Také první zářijový kurz ideových referentů SČM se konal v bývalém výcvikovém táboře Kuratoria na Čeperce u Unhoště.\n\nTiskovým orgánem Svazu české mládeže byl deník Mladá fronta, který tisklo a vydávalo nakladatelství Mladá fronta. V roce 1945 redakci (Praha II, Panská ulice 8) vedl šéfredaktor František Nečének, vedoucí redaktor Jan Buda, odpovědný redaktor Jaromír Hořec.\n\nOrganizační struktura SČM vycházela z místních skupin, na které navazovaly okresní výbory SČM v okresních městech (v roce 1945 v Čechách 131, na Moravě 38, ve Slezsku 11 okresů). Každá místní skupina vysílala k volbě okresního výboru SČM dva delegáty, okresy volily krajské výbory, které delegovaly své zástupce do volby ÚV SČM. Ústřední výbor (ÚV SČM) se skládal z odborů (komisí), v jejichž čele stáli referenti. V čele Ústředního výkonného výboru SČM stálo předsednictvo. Struktura ústředního sekretariátu vypadala v roce 1945 následovně:\n\n\nKulturní oddělení se dělilo na odbory: divadlo, literatura, hudba, tanec, výtvarné umění. Do agendy propagačního oddělení spadal: tisk, film, rozhlas, výstavy.Ústřední organisace je rozdělena na Čechy východ — Čechy západ — a organisace Moravy a Slezska. \n\nKrajské referáty SČM se v Čechách nacházely:\nKrajské referáty SČM na Moravě:\nKrajské referáty SČM ve Slezsku:\n\nSvaz české mládeže úzce spolupracoval s nadřízenými ministerstvy a s jejich podřízenými institucemi:\n\nOrganizační jednota Svazu české mládeže vydržela jen jeden rok, ale přesto posloužila komunistům jako odrazový můstek k dosažení vytčeného cíle vybudování jednotné mládežnické organizace pod dohledem KSČ, do které v roce 1949 sloučila všechny národní organizace československé mládeže - pod novým názvem Československý svaz mládeže (ČSM).\n\nVe dnech 23. – 24. dubna 1949 proběhla v pražském Radiopaláci ustavující konference, na které se čtyři národní mládežnické organizace sloučily v jednotný Československý svaz mládeže. Současně byla ustavena jednotná dětská organizace – Pionýrská organizace ČSM. Svaz byl složkou Národní fronty a podléhal přímému řízení KSČ, přičemž ostatní mládežnické organizace byly zlikvidovány. Hlavním cílem svazu bylo ideologické působení na mládež a prosazování politiky vládnoucí strany, jeho tiskovým orgánem se stalo nakladatelství Mladá fronta. \n\nNa prvním sjezdu ČSM, který započal 7. června 1950 ve Vinohradské sokolovně v Praze, byl přijat organizační řád, kterým se všichni členové ČSM museli řídit a jehož součástí byl slib ve znění:\n\nV závěru sjezdu se konal v neděli 11. černa 1950 na Václavském náměstí sjezdový průvod tzv. „modré armády”, která v průvodu nesla celou řadu portrétů Rudolfa Slánského, generálního tajemníka ÚV KSČ. II. sjezd ČSM už se konal v Sjezdovém paláci v Praze a to ve dnech 3.- 6. února 1955 za účasti 600členné delegace pionýrů. Na sjezdu vystoupil například Antonín Zápotocký, tajemník ÚV KSČ Miloš Jakeš, Emil Zátopek, spisovatel Pavel Kohout, generálplukovník Vladimír Janko, generálporučík Jan Zeman. ČSM také obdržel od sovětské delegace vlajku sovětského Komsomolu. Po ukončení sjezdových jednání se konal 6. února ve večerních hodinách ve Sjezdovém paláci maškarní ples (karneval), pořádaný Městským výborem ČSM v Praze a Parkem kultury a oddechu Julia Fučíka (PKOJF).\n\nPo přechodných předúnorových pokusech organizovat žáky na školách III. stupně v žákovských organizacích (ŽO) a školských skupinách (ŠS) podle Sovětského svazu vyšel po únoru 1948 ve „Věstníku ministerstva školství, věd a umění” řád žákovské organizace na školách III. stupně, podle něhož měl SČM (od r. 1949 ČSM) zakládat na všech školách III. stupně školské skupiny, přičemž docházelo k ustavení prozatímních školských skupin.\n\nŠkolské skupiny ČSM měly získávat žáky k aktivní účasti \"na budování republiky\", soustřeďovat \"nejpokrokovější a nejagilnější žáky\" k plnění programu ČSM (v r. 1948 ještě SČM), vést žákovskou organizaci (dříve žákovskou samosprávu), přičemž školská skupina měla pravomoc zbavit aktivního a pasivního volebního práva v žákovské organizaci takové žáky, kteří \"neměli kladný poměr k lidové demokracii\" a neplnili školní povinnosti. Školské skupiny ČSM organizovaly pracovní soutěže, výchovné kampaně, vzorné dny a týdny, doučování skupiny, zájmové kroužky, exkurze, návštěvy divadel, povinné tělesné práce žactva, spolupráci se závody a továrnami a působit při volbě povolání. Obdobnou spolupráci s žákovskou organizací vykonával na školách také Junák.\n\nVe školním roce 1949/50 byl školám uložen a na školách prováděn hromadný nábor do ČSM. Sjezdem v r. 1950 měl ČSM vstoupit „do nového, vyššího období svazácké práce”. Žákovské organizace byly rušeny a jejich činnost převzaly třídní výbory tvořené školními skupinami ČSM. Podle sovětského vzoru se měl nábor do ČSM provádět jednotlivě, obzvláště v první třídě z bývalých funkcionářů pionýrské organizace. Na základě vydaných směrnic ve Věstníku MŠVU z 20. ledna 1951 (ročník 7, 2. sešit) měla Školská skupina ČSM právo podávat řediteli návrhy na zlepšení práce školy a ředitel školy byl povinen tyto návrhy projednat na poradách učitelského sboru za účasti zástupce výboru školské skupiny. Školské skupiny prováděly také pravidelné týdenní prověrky (hodnocení vedoucích ŠS, posudky ke kázni a chování žáků). \n\nNa základě vydaných směrnic organizovalo vedení ČSM na školách tzv. základní školení, která se od počátku školního roku 1950/51 nesla v duchu tzv. výchovného roku. K základnímu školení přibyly další \"ideové činnosti\": zakládání politických kroužků, čtenářských kroužků, kulturních souborů a ve volném čase žáků to byly tzv. „drobné formy výchovné práce”. Činnost politických a čtenářských kroužků se odehrávala v menších skupinách, přičemž rozdělení žáků do kroužků „podle stupně jejich uvědomě­losti” měl za úkol výbor ŠS: v čtenářském kroužku měli žáci ideové uvědomění teprve získávat, v politických kroužcích již prohlubovat. Kroužky čtenářské připravovaly členy ČSM především na akci plnění «Fučíkova odznaku» (od října 1949). K vedení politických kroužků pořádaly pro vyškolení kádrů okresní a krajské výbory KSČ na všech okresních a krajských politických školách KSČ čtrnáctidenní kurzy, vedení Svazu činnost politických kroužků řídilo a vydávalo pro ně osnovy i bro­žury.\n\nNa III. sjezdu, opět konaném ve Sjezdovém paláci v Praze, ve dnech 13. – 15. prosince 1958, odsouhlasili účastníci sjezdu nové stanovy, které zvýšily věkovou hranici pro přijetí na 15 let a přijaly zásadu, že při vstupu z Pionýrské organizace do ČSM je nutné doporučení skupinové rady Pionýrské organizace (PO). Podle nových stanov z roku 1958 se členem Československého svazu mládeže mohl stát každý občan ve věku od 15 do 26 let, který uznával stanovy ČSM. O přijetí rozhodla příslušná základní organizace, která mohla rovněž na základě žádosti členství prodloužit nad horní věkovou hranici.\n\nZákladem ČSM byly základní organizace ustanovované v rámci pracoviště, školy, vojenské jednotky a podobně. Všechny základní organizace na území okresu či města tvořily okresní nebo městskou organizaci, ty pak dále tvořily krajské organizace. Krajské organizace na Slovensku tvořily územní organizaci ČSM na Slovensku, všechny krajské organizace tvořily celostátní organizaci ČSM. Všechny orgány byly voleny zdola nahoru veřejným hlasováním, v rozhodování platil většinový princip. \n\nNejvyšším orgánem ČSM byl sjezd svolávaný jednou za čtyři roky, v období mezi sjezdy řídil činnost ústřední výbor. Na Slovensku navíc existoval Slovenský ústřední výbor ČSM, který každé dva roky svolával slovenský sjezd ČSM. Nejvyšším orgánem krajské organizace byla krajská konference a krajský výbor ČSM, obdobně tomu bylo pro okresní a městské organizace. Ve městech a velkých obcích mohl navíc existovat místní výbor ČSM. Základní organizace musela mít nejméně 5 členů. Nejvyšším orgánem základní organizace byla členská schůze konaná nejméně jednou měsíčně, účast na členských schůzích byla povinná. Činnost základní organizace řídil výbor, který volil ze svého středu předsedu. Členové se nazývali „svazáci“, nosili jednotné modré uniformy.\n\nČSM vytvářel a každodenně vedl Pionýrskou organizaci pro děti ve věku od 9 do 15 let. Ve stanovách bylo zakotveno přímé vedení Komunistickou stranou Československa a výchova mládeže v duchu komunismu.\n\nIV. sjezd ČSM se konal v Praze ve dnech 18. – 21. dubna 1963 a novým předsedou ÚV ČSM byl zvolen Miroslav Zavadil. V důsledku nrůstající porodnosti v poválečném období se v první polovině 60. let objevila ve společnosti silná generace dospívající mládeže. Komunistické vedení od nové generace, která již vyrůstala v nových společenských podmínkách, byla vychovávána ve školách podle sovětských vzorů a podle chruščovovských vizí měla už naplno nastoupit cestu komunismu. Tyto představy zcela zkrachovaly.\n\nČSM měl být masovou organizací sdružující všechny sociální skupiny, ve skutečnosti však již v polovině šedesátých let většinu členů tvořila studující mládež. Během šedesátých let zesílil v ČSM proud, který vyústil v kritiku přímého stranického vedení svazu, jakož i dogmatičnosti a striktní závaznosti marxisticko-leninské filosofie. Dostalo se mu podpory od publicistů a spisovatelů zejména na stránkách Literárních novin, Mladého světa, Studenta a fakultních časopisů jako byl například časopis Buchar na Fakultě strojního inženýrství Českého vysokého učení technického (FSIČVUT), v jehož redakci aktivně působili především Jiří Müller a Lubomír Holeček. Došlo také k založení nezávislé organizace Svazu vysokoškolského studentstva Čech a Moravy (SVS).\n\nNa konci roku 1963 byly znovuobnoveny samostatné vysokoškolské obvody ČSM. V Praze byl vysokoškolský obvodní výbor (VOV) zřízen 30. listopadu 1963. Radikální studenti se dostávali do opozice svým nezávislým chováním na zavedených strukturách (např. organizování volební agitace do fakultních výborů ČSM, přejmenování výboru na Studentskou akademickou radu (STAR), zavedení oslovení „vážení kolegové” místo „soudruzi”, pořádání majálesů, prvomájová setkávání mladých lidí na Petříně u pomníku Karla Hynka Máchy, v dubnu 1964 článek Jiřího Müllera v časopise Buchar). Na I. celostátní vysokoškolské konferenci v Praze v prosinci 1965 se pražští radikálové dostali konfliktu s ministrem školství Jiřím Hájkem. Dokladem jistého uvolnění byl i nový vysokoškolský zákon z roku 1966. Od poloviny šedesátých umožnila liberalizována výjezdní politika československým studentům i cesty do západních zemí. \n\nUž v roce 1966 nastolilo vedení KSČ proti liberalizovanému studentskému hnutí ostrý kurs, 22. prosince 1966 byl Jiří Müller za údajné sympatie s maoismem vyloučen předsednictvem Městského výboru (MV) ČSM ze svazácké organizace a 5. ledna 1967 musel nastoupit v mimořádném termínu vojenskou prezenční službu, za nesouhlas s jeho postihem byl potrestán i Lubomír Holeček. Na zasedání ÚV KSČ ve dnech 8. - 9. února 1967 bylo rozhodnuto o přímém stranickém řízení ČSM.\n\nV duchu ostré upevňovací linie ÚV KSČ proběhl i V. sjezd ČSM, konaný ve dnech 6. – 9. června 1967. ÚV ČSM se k otázce navržených strukturálních změn vyjádřil ještě před jeho konáním, kdy jednotnou organizaci mládeže označil „za revoluční vymoženost naší společnosti” a též se postavil „proti všem návrhům vedoucím k narušení této jednoty”. Opozičnímu proudu se podařilo prosadit volný výklad stanov ve věci členství a organizační výstavby. Základními organizacemi se mohly stát kluby ČSM, členové si mohli vybrat svou základní organizaci, vznikaly neformální skupiny mimo dříve závazný územně výrobní princip. Rozjitřenou atmosféru ve Svazu podtrhly na podzim 1967 tzv. strahovské události, kdy bylo proti studentům brutálně zakročeno, přičemž ústřední výbor komunistické strany postup Veřejné bezpečnosti schválil a prohlásil, že „iniciátoři“ budou potrestáni. Na konci roku 1967 měl ČSM přibližně 900 000 členů.\n\nPolitické změny na jaře 1968 se nevyhnuly ani Československému svazu mládeže. Počátkem dubna se konalo zasedání ÚV KSČ, jehož nejdůležitějším dokumentem byl akční program KSČ, který vymezoval základní prvky nové politické linie. Rostla vnitřní kritika v ČSM, která prosazovala přeměnu svazu ve federaci nezávislých organizací. Na IV. plénu ÚV ČSM v březnu 1968 ovládli reformátoři pozice ve vedení a v mládežnickém tisku. Vzniklo 18 samostatných dětských a mládežnických organizací (jednou z nich byla Juvena - Svaz mládeže českomoravského venkova), což znamenalo faktický rozpad ČSM. Ve stanovách těchto organizací byl marxismus-leninismus nahrazen Deklarací lidských práv OSN, byla zdůrazněna jejich samostatnost a politická nezávislost, vztah ke KSČ byl vymezen jako partnerství a namísto třídního přístupu byl přijat přístup obecně humanistický.\n\nPo invazi vojsk Varšavské smlouvy do Československa v srpnu 1968 se vývoj začal obracet. Na konci února 1969 se z iniciativy středočeského krajského výboru sešla v Příbrami konference ČSM. Delegáti z okresních organizací Příbram a Benešov, které nepřerušily činnost, a dalších základních organizací zvolili koordinační výbor ČSM. Dubnové a květnové zasedání ÚV KSČ podpořilo opětovné sjednocení mládežnických organizací. Usnesení předsednictva ÚV KSČ ze 17. 11. 1969 definitivně rozhodlo o obnově jednotné masové organizace mládeže. \n\nZačaly vznikat nové základní, okresní a krajské organizace. Ve dnech 24. – 25. dubna 1970 proběhla republiková konference na Slovensku, 16. – 17. října v České republice a konečně 9. – 11. listopadu se ve sjezdovém paláci Parku kultury a oddechu Julia Fučíka v Praze sešla celostátní ustavující konference. Devět set přítomných delegátů ustavilo obnovenou jednotnou organizaci pod pozměněným názvem Socialistický svaz mládeže (SSM) a přijalo základní dokumenty – Programové prohlášení, Stanovy SSM a Programové a organizační zásady Pionýrské organizace SSM. Svaz opět podléhal řízení KSČ a byl obdobou bývalého ČSM. Nezávislé organizace byly zlikvidovány.\n\n"}
{"id": "375961", "url": "https://cs.wikipedia.org/wiki?curid=375961", "title": "Chillán", "text": "Chillán\n\nChillán je město v Chile, v regionu Ñuble. Nachází se asi 400 km jižně od hlavního města Santiago de Chile. V současnosti zde žije zhruba 170 000 obyvatel. Město založil v roce 1580 španělský conquistador Martín Ruiz de Gamboa. Narodil se zde Bernardo O'Higgins, chilský národní hrdina. Ve městě působí fotbalový klub CD Ñublense, jeden z nejúspěšnějších klubů v zemi.\n\nChillán se v nachází v seizmicky aktivní oblasti. Nejničivější zemětřesení postihlo město v roce 1939 a zemřelo při něm asi 30 000 lidí. Velmi silné zemětřesení proběhlo také v roce 2010.\n\nMěsto je velmi dobře dopravně dostupné. Prochází tudy Panamerická dálnice a s hlavním městem spojuje Chillán též železnice.\n\n"}
{"id": "375962", "url": "https://cs.wikipedia.org/wiki?curid=375962", "title": "Konstantin II.", "text": "Konstantin II.\n\nFlavius Claudius Constantinus (únor 316 Arelate, Galie – zima/jaro 340 u Aquileie, Itálie), známý jako Konstantin II., byl římským císařem v letech 337 až 340.\n\nNarodil se ve městě Arelate (dnešní Arles) jako nejstarší ze synů Konstantina Velikého a Fausty. 1. března 317 se stal z otcovy vůle \"caesarem\" a ve věku sedmi let se zúčastnil tažení proti Sarmatům. V deseti letech byl formálně pověřen správou Galie na místo svého popraveného nevlastního bratra Crispa. Podle nápisu pocházejícího patrně z roku 330 získal Konstantin II. titul \"Alamannicus\", což by mohlo dokládat, že jeho vojevůdci dosáhli vítězství nad Alamany. V roce 332 působil jako velitel v průběhu otcovy kampaně proti Gótům. Někdy před rokem 335 se oženil, avšak jméno jeho manželky není známo. V letech bezprostředně před otcovou smrtí pobýval v Galii.\n\nPo smrti Konstantina Velikého 22. května 337 následovaly zmatky, během nichž vojsko vyvraždilo většinu mužských členů konstantinovské dynastie kromě Konstantinových synů. V září téhož roku se Konstantin II. setkal se svými bratry Constantiem II. a Constantem v Panonii, kde byli vojáky společně provoláni za \"augusty\". Každý z bratrů měl vládnout nad třetinou římské říše, přičemž Konstantinovi II. byly přiděleny do správy Galie, Británie a Hispánie. Obdobně jako jeho mladší bratři byl i Konstantin vychován jako křesťan. Brzy po uchopení moci se proto zapojil do sporu mezi různými křesťanskými směry. Západní část říše byla nakloněna zastáncům nicejského vyznání a vystupovala proti ariánům. Konstantin II. proto osvobodil z vyhnanství biskupa Athanasia, jemuž povolil návrat do Alexandrie. Tento čin vyvolal napětí ve vztazích mezi Konstantinem II. a Constantiem II., který podporoval ariánství.\n\nKonstantin II. si nárokoval postavení staršího z \"augustů\" (\"senior Augustus\") a vystupoval jako poručník mladšího Constanta, který vládl v Itálii. Mezi oběma bratry ale brzy vypukl otevřený konflikt. V roce 340 se Konstantin II. pokusil bratra sesadit a vytáhl v čele silného vojska do Itálie. V bitvě nedaleko města Aquileia byl však přepaden ze zálohy a zabit. Vítězný Constans poté ovládl celé území, které předtím náleželo Konstantinovi II.\n\n\n"}
{"id": "375963", "url": "https://cs.wikipedia.org/wiki?curid=375963", "title": "Constantius I. Chlorus", "text": "Constantius I. Chlorus\n\nFlavius Valerius Constantius (31. března kolem 250 – 25. července 306), známý jako Constantius I., byzantskými historiky přezdívaný Chlorus („bledý“), byl císařem na západě římské říše v době existence tetrarchie. V letech 293 až 305 vládl nejprve jako nižší císař v hodnosti caesara a od roku 305 až do své smrti v následujícím roce panoval jako augustus. Během své vlády výrazně přispěl k porážce britských uzurpátorů Carausia a Allecta. Byl otcem Konstantina Velikého a zakladatelem konstantinovské dynastie.\n\nConstantius se narodil v Ilýrii a pocházel z nízkých poměrů. Tvrzení, že měl být synem Eutropia, aristokrata ze severní Dardánie, a Claudie, neteře císaře Claudia II., je historiky považováno za smyšlenku, jejímž prostřednictvím chtěl později Konstantin Veliký dodat své vládě na legitimitě. Constantius sloužil v armádě a za císaře Cara působil jako správce provincie Dalmácie. Podle \"Historie Augusty\" prý Carus uvažoval o tom, že Constantia adoptuje a učiní ho svým nástupcem na místo svého zhýralého syna Carina. Constantius žil se svojí konkubínou Helenou, ženou původem z maloasijské Bithýnie, která mu přivedla na svět syna Konstantina. Není vyloučeno, že Helena byla Constantiovou zákonnou manželkou, nicméně nezdá se to být příliš pravděpodobné. Po roce 288 byl Constantius císařem Maximianem jmenován pretoriánským prefektem. V rámci systému vlády tetrarchie (čtyřvládí) ustavil 1. března 293 císař Diocletianus svým caesarem Galeria, zatímco Maximianus povýšil do téže hodnosti Constantia, jehož současně adoptoval. Constantius poté zapudil Helenu a kvůli upevnění vzájemného svazku mezi císaři se oženil s Maximianovou nevlastní dcerou Theodorou. Z jejich manželství vzešlo celkem šest dětí: synové Julius Constantius, Flavius Dalmatius a Flavius Hannibalianus a dcery Constantia, Anastasia a Eutropia.\n\nConstantiovi byla přidělena správa Galie a Británie. Ve skutečnosti ale kontroloval pouze většinu Galie, neboť severní část země se tehdy spolu s Británii nacházela v moci uzurpátora Carausia, jenž se prohlásil císařem v roce 286. Brzy po své intronizaci dosáhl Constantius v létě 293 nad Carausiem vítězství u města Bononia (Boulogne-sur-Mer), což vedlo ke Carausiovu zavraždění Allectem. Constantius dal následně postavit válečné loďstvo, ovšem dříve než mohl vpadnout do Británie, musel odrazit vpád Franků v oblasti při ústí Rýna. Zajaté barbary potom usídlil jako \"laeti\" v Galii. V roce 296 konečně shromáždil dostatečně velkou námořní sílu, s níž mohl zdolat Lamanšský průliv. Constantiovu pretoriánskému prefektovi Asclepiodotovi se podařilo proniknout hustou mlhou, načež se nezpozorován nepřátelskou flotilou vylodil poblíž ostrova Wight. Constantiova část loďstva však nedokázala kvůli nepříznivému počasí překonat průliv a sám Constantius vstoupil na ostrov teprve po Asclepiodotově vítězství nad hlavními silami vzbouřenců. Allectus byl poražen a zabit, čímž byla v Británii obnovena římská vláda.\n\nV dalších letech dosáhl Constantius mnoha vítězství nad germánskými kmeny. Nejprve vedl nové tažení proti Frankům, v jehož průběhu postoupil hluboko na jejich území. V roce 298 byl napaden Alamany v bitvě u Langres, přičemž byl zraněn a musel uprchnout do bezpečí hradeb blízkého města \"Andemantunnum\". Po několika hodinách dorazilo na místo početné římské záložní vojsko, které pobilo údajně na 60 000 barbarů. Krátce nato rozdrtil Constantius jiné vojsko Alamanů u Vindonissy v dnešním severním Švýcarsku. Poté nechal rozšířit opevnění podél rýnské hranice od Mohuče až po Bodamské jezero. Mezi léty 300 až 305 dále pokračoval v úspěšných vojenských operacích proti Germánům.\n\nV roce 303 Diocletianem zahájené velké pronásledování křesťanů nedosáhlo v Constantiově doméně tak krutých a krvavých rozměrů jako v ostatních částech impéria. Constantius byl v oblasti náboženství zaměřen patrně henotheisticky nebo možná dokonce monotheisticky, neboť měl horlivě uctívat slunečního boha (\"Sol Invictus\"). Tuto skutečnost ale nelze moc prokázat, ačkoli na ní odkazuje panegyrik z roku 307, v němž byla oslavována Constantiova apoteóza bohem Solem. Mnohokrát je doloženo Constantiovo uctívání Herkula, což souviselo s ideologickou podstatou tetrarchie. Constantius měl rovněž obětovat bohu války Martovi. Legenda, podle níž měl na svůj dvůr povolat křesťany, se ovšem nezakládá na pravdě.\n\nConstantius se po odstoupení Diocletiana a Maximiana 1. května 305 stal augustem na západě. Východ ovládal Galerius, přičemž novými caesary byli jmenováni Severus a Maximinus Daia. Constantius podnikl v témže roce za doprovodu svého syna Konstantina tažení proti Piktům na severu Británie. V červenci 306 však ve městě \"Eboracum\" (dnešní York) zemřel a jeho ostatky byly pohřbeny v mauzoleu v Trevíru. Krátce po Constantiově smrti vojsko provolalo Konstantina jeho nástupcem. Římský hraniční kastel \"Constantia\" u Bodamského jezera, postavený patrně na začátku 4. století byl pravděpodobně pojmenován po Constantiu Chlorovi. Později se z něho vyvinulo jádro dnešního města Kostnice.\n\n\n\n"}
{"id": "375964", "url": "https://cs.wikipedia.org/wiki?curid=375964", "title": "Petr II. Brazilský", "text": "Petr II. Brazilský\n\nPetr II. Brazilský nebo také Dom Pedro II. (2. prosince 1825 – 5. prosinec 1891) byl v letech 1831 – 1889 druhým a posledním brazilským císařem. Narodil se jako pátý syn císaře Petra I. (krále Pedra IV.) v Brazílii. Brazílii vládl více než půl století, resp. 58 let.\n\nPo Napoleonově pádu zasedla v Portugalsku prozatímní vláda, která v roce 1820 vyzvala krále Jana VI. k návratu. Ten byl po svém příjezdu nucen uznat novou ústavu, která nastolila konstituční monarchii. Králův syn Dom Pedro zůstal v Brazílii a převzal v ní regentství. V Lisabonu následně kortesy (lidové shromáždění) zrušily rovnoprávnost Portugalska a Brazílie a snažily se obnovit její koloniální status, což v Brazílii vedlo k hnutí za nezávislost, do jehož čela se postavil právě Dom Pedro, jenž byl vždy nakloněn liberálním myšlenkám. Dom Pedro nakonec vyhlásil nezávislost Brazílie na Portugalsku a 12. října 1822 byl jako Petr I. prohlášen císařem Brazílie.\n\nJiž v roce 1831 byl Petr I. donucen brazilským parlamentem k abdikaci a císařem se stal jeho teprve pětiletý syn Pedro II. Brazilský (1825-1891), který se ovšem vlády oficiálně ujal až v roce 1840, kdy byl brazilským parlamentem prohlášen za plnoletého. 18. července 1841 byl Petr II. korunován brazilským císařem.\n\nPedro II. vládl jako brazilský císař 49 let. Jako císař přinesl Brazílii ekonomickou stabilitu a pokrok. Na konci jeho vlády bylo v Riu de Janeiru 118 škol. Pedro také podnikal kroky na ukončení otrokářství. Neočekávaně dlouhá a nákladná Paraguayská válka z let 1865-1870 zmenšila jeho popularitu. Vojenský převrat 15. listopadu 1889 svrhnul monarchii. Císař se svou rodinou odešel do exilu v Evropě. Nová brazilská vláda utvořila novou federativní Brazílii po vzoru USA.\n\nCísař Pedro II. zemřel 5. prosince 1891 v Paříži ve Francii. Brazilská vláda cenzurovala detaily ohledně jeho smrti a pohřbu. Pedrovy ostatky a ostatky jeho ženy byly přivezeny roku 1920 do Brazílie a byly umístěny v kapli ve městě Petrópolis.\n\n\n"}
{"id": "375965", "url": "https://cs.wikipedia.org/wiki?curid=375965", "title": "Vláda národní jednoty (Maďarsko)", "text": "Vláda národní jednoty (Maďarsko)\n\nVláda národní jednoty nebo Szálasiho vláda je označení pro totalitní vládu Maďarského království od 16. října 1944 do 28. března 1945 pod vedením „Vůdce národa“ Ference Szálasiho a jeho Šípových křížů. \n\nVláda národní jednoty byla vytvořena 15. října 1944 během operace Panzerfaust, při níž byla regentu Maďarského království Miklósi Horthymu odebrána moc. Stát ovládli Šípové kříže v čele s národním socialistou a nadšeným fašistou Ferencem Szálasim, který obsadil post hlavy státu jako Vůdce národa. \n\nPo fašistickém převratu došlo k dalšímu vraždění a pronásledování Židů. Asi polovina z celkového 200 000 počtu lidí budapešťské židovské komunity přišla o život během akcí Šípových křížů. \nMaďarský stát čelil blížící se okupaci Sovětským svazem, což přinášelo demolici maďarské infrastruktury ze strany ustupující armády Třetí říše. \n\nMezitím byla v prosinci 1944 založena (za účasti komunistů) protifašistická \"Fronta národního osvobození\", jež dne 22. prosince 1944 v Debrecenu ustavila prozatímní vládu v čele s Bélou Miklósem. Vláda vyhlásila 28. prosince válku Německu a 20. ledna 1945 podepsala v Moskvě příměří se Spojenci. \n\nPodle Hitlera byla Budapešť poslední překážka jak Rudou armádu zastavit před příchodem do Vídně a celého Německa. Hitler tedy nakázal bránit Budapešť do posledního muže. Pro Sovětský svaz bylo dobytí Budapešti symbolem prestiže a nároku na Maďary při poválečném rozdělování Evropy. Obě strany se tedy do boje pustily s maximálním odhodláním a nebraly ohled na počet padlých vojáků – Budapešťská operace. Odstupující německá armáda nasadila vzdušné síly a začala Budapešť bombardovat. Vyhodila do povětří všechny mosty přes Dunaj a zničila také mnoho domů. Po téměř stodenním boji bylo město plné trosek a mrtvol. Dne 13. února 1945, po dvouměsíčním obléhání, byla Budapešť dobyta vojsky Rudé armády. \n\nVláda přestala existovat dne 28. března 1945. O den později nalezli všichni členové vlády útočiště v Třetí říši, kde byli zajati. Ke konci války spáchal Béla Jurcsek v Rakousku sebevraždu a Árpádu Henneymu se podařilo uprchnout na západ. Všichni ostatní členové vlády byli předáni zpět do Maďarska k lidovému soudu. Vilmos Hellebronth a Emil Szakváry byli odsouzeni k doživotním nuceným pracím, zatímco všichni zbývající byli odsouzeni k trestu smrti oběšením. Ferenc Szálasi byl souzen za zločiny proti státu, proti lidskosti a válečné zločiny. Popraven dne 12. března 1946.\n\nDne 4. dubna 1945 po dlouhotrvajících a těžkých bojích dovršila Rudá armáda obsazení maďarského území. Tento den se později v Maďarské lidové republice stal státním svátkem.\n\n\n"}
{"id": "375966", "url": "https://cs.wikipedia.org/wiki?curid=375966", "title": "Abú Rawáš", "text": "Abú Rawáš\n\nAbú Rawáš je současné arabské označení archeologické lokality v Egyptě na západním okraji Káhiry, asi 7 km severně od Gízy. Ve starověku odtud vycházela cesta do oázy Wádí Natrún. Oblast byla od Archaické doby využívána jako nekropole. V době 4. dynastie zde zahájil stavbu svého pohřebního komplexu panovník Radžedef. Dříve se archeologové domnívali, že tato pyramida nebyla nikdy dokončená, avšak novější poznatky ukazují, že pyramida dokončená byla a dosahovala stejné výšky, jako Menkaureova pyramida. Kolem Radžedefovy pyramidy byly později vybudovány četné soukromé hrobky datované do doby 4. a 5. dynastie.\n"}
{"id": "375970", "url": "https://cs.wikipedia.org/wiki?curid=375970", "title": "Prezident Pákistánu", "text": "Prezident Pákistánu\n\nPrezident Pákistánu je hlava státu Islámské republiky Pákistán. Pákistán má parlamentní formu vlády. Podle pákistánské ústavy je prezident vybírán volebním kolegiem na pětileté období. Kolegium tvoří senát, národní a provinční shromáždění. Prezident může být znovu zvolen, avšak prezidentskou funkci smí vykonávat nejvýše ve dvou po sobě jdoucích obdobích. Může být odvolán, pro jeho odvolání však musí hlasovat alespoň dvě třetiny členů parlamentu. Prezident předsedá Národnímu bezpečnostnímu shromáždění a jmenuje vedoucího představitele pákistánského letectva, námořnictva a armády.\n\nPrvní pákistánským prezidentem se stal 23. března 1956 Iskandar Mírza.\n\n"}
{"id": "375971", "url": "https://cs.wikipedia.org/wiki?curid=375971", "title": "Juraj Cseszneky", "text": "Juraj Cseszneky\n\nHrabě Jiří (Juraj) Cseszneky ( \"György Cseszneky de Milvány et Csesznek\") byl maďarský šlechtic, člen rodiny Csesznekyovců, který žil v 16. století.\n\nV roce 1526, kdy proběhla katastrofální bitva s Turky a král Ludvík II. zemřel na bojišti, byl Juraj Cseszneky panem hradů Tata a Komárno. V boji o trůn mezi vévodou Janem Zápolským a rakouským arcivévodou Ferdinand Habsburský Csesneky podporoval Ferdinanda. Když však Zápolského velitel Gáspár Ráskai začal obléhat hrad Tata, byl Juraj nucen přenechat hrad protivníkově přesile. Odešel do Bratislavy požádat o pomoc královnu Marii. V roce 1528 obsadil Juraj spolu s Tomášem Nádasdym hrad Ráb pro Ferdinanda Habsburského. Královna Marie, vdova po králi Ludvíkovi II., sestra Ferdinanda, ho jmenovala soudcem královského soudního dvora v Rábu.\n\nV roce 1532, kdy císař Karel V. poslal španělského básníka Garcilasa de la Vega do vyhnanství na dunajský ostrov, byl hrabě Cseszneky zodpovědný za jeho zaopatření. Juraj se později stal stoupencem protestantismu a luteránské víry. \n\nKrál Ferdinand mu udělil titul uherského pána, právo používat červený pečetní vosk na uzávěru a daroval mu několik usedlostí, mezi nimi vesnice Kisbabot, Enese, Rábacsécsény a Utal.\n\n"}
{"id": "375974", "url": "https://cs.wikipedia.org/wiki?curid=375974", "title": "Markrabství Saluzzo", "text": "Markrabství Saluzzo\n\nMarkrabství Saluzzo (italsky \"Marchesato di Saluzzo\", francouzsky \"Saluces\", latinsky \"Salucia\", \"Salutiae\") byl státní útvar ležící v Piemontu v severozápadní Itálii nazvaný podle města Saluzzo, poblíž něho leží i hrad Castello della Manta, sídlo markrabat.\n\nMěsto se stalo okolo poloviny 11. století centrem markrabství (později markýzství) Saluzzo. Po vymření domácí dynastie v polovině 16. století bylo Saluzzo předmětem sporů mezi Francií a Savojskem. Teprve roku 1601 bylo území definitivně připojeno k Savojsku, resp. k Piemontu, v jehož rámci sdílelo osudy v Sardinském a od roku 1861 v Italském království, a to i poté, kdy bylo Savojsko postoupeno Francii Napoleona III. Dnes je území Markrabství Saluzza zčásti součástí kraje Piemonte, zčásti ve Francii.\n\n\n"}
{"id": "375982", "url": "https://cs.wikipedia.org/wiki?curid=375982", "title": "Dietrich Buxtehude", "text": "Dietrich Buxtehude\n\nDietrich či Dieterich Buxtehude (asi 1637, pravděpodobně Helsingør – 9. května 1707 Lübeck) byl německo-dánský varhaník a hudební skladatel z období baroka, jenž patří do tzv. severoněmecké varhanní školy. \n\nRok jeho narození ani místo jeho narození (země) není přesně známo a je dodnes předmětem sporů. Vzhledem k tomu, že raná léta svého dětství strávil v Helsingøru (Helsingborgu, Elsinoru) ve Skanii, což bylo území, jenž v té době přináleželo k tehdejšímu Dánsku, je některými hudebními historiky a muzikology považován za dánského skladatele. Nicméně jiné odborné názory uvádí, že se narodil u Oldesloe v Holštýnsku (tedy dnešním Německu), odkud pocházel jeho otec, varhaník Johann Buxtehude (Hans Jenssen Buxtehude, 1602–1674). Jedná se o přímého předchůdce nejznámějšího barokního hudebního skladatele Johana Sebastiana Bacha.\n\nJako varhaník působil nejprve v Helsingborgu, později trvale zakotvil v Marienkirche v Lübecku, jenž byl císařským městem. Toto město mu poskytovalo značnou tvůrčí a uměleckou volnost a pozitivně zapůsobilo na rozvoj jeho hudební kariéry. Jeho osobní příklad pak působil coby pravzor pro rozvoj hudební kariéry pozdnějších barokních mistrů jako byli Georg Friedrich Händel, Johann Mattheson, Georg Philipp Telemann a Johann Sebastian Bach. V roce 1705 se Johann Sebastian Bach vydal pěšky z Arnstadtu do Lübecku, aby se s ním, lübeckým varhaníkem, osobně setkal a slyšel jej hrát.\n\nMnoho z jeho hudebních děl se ztratilo. Dochovala se například libreta jeho oratorií, ale žádná z jejich partitur nebyla nalezena, což je velice špatné, neboť jeho německá oratoria byla patrně vzorem pro jeho hudební následovníky, zejména pro Johana Sebastiana Bacha a Georga Philippa Telemanna. V Bachově osobní sbírce hudebních děl se dochovaly jeho některé varhanní skladby, dochovala se i vydání jeho dvou sbírek komorních sonát. Dále se dochovalo určité množství jeho kantát, které také pravděpodobně posloužily jiným hudebním skladatelům jakožto tvůrčí vzor.\n\nDíla Dietericha Buxtehudeho jsou katalogizovány v Buxtehude-Werke-Verzeichnis (zkratka BuxWV).\n\n135 vokálních děl (BuxWV 1–135):\n89 varhanních skladeb (BuxWV 136–225):\n26 skladeb pro cemballo (BuxWV 226–251):\n24 skladeb pro smyčce a basso continuo (BuxWV 252–275)\n\n"}
{"id": "375983", "url": "https://cs.wikipedia.org/wiki?curid=375983", "title": "Klišé", "text": "Klišé\n\nKlišé (z fr. \"cliché\") znamená obtisk, identickou kopii, stereotyp. V původním významu v typografii znamenalo destičku s neměnným, často opakovaným textem, která vznikla jako otisk sazby a nemusela se znovu sázet. Později štoček, destičku s vystouplou kresbou nebo obrázky pro tisk z výšky (knihtisk).\n\nOdtud v přeneseném významu myšlenkový stereotyp, často opakované spojení představ nebo slov (slovní spojení). Nejčastěji otřelá metafora, která bezmyšlenkovitým opakováním ztratila smysl a stala se konvenční banalitou a frází. Vyskytují se hlavně v novinářské a politické řeči, ale existují i odborná, výtvarná nebo filmová klišé.\n\n\n"}
{"id": "375988", "url": "https://cs.wikipedia.org/wiki?curid=375988", "title": "Polyvinylacetát", "text": "Polyvinylacetát\n\nPolyvinylacetát (PVAc) je syntetický polymer. Byl objeven v Německu v roce 1912, syntetizoval ho Fritz Klatte a jeho asistent James Michael Fairholm. Připravuje se polymerací vinylacetátu (VAM). Částečnou nebo úplnou hydrolýzou polymeru se připravuje polyvinylalkohol.\n\nEmulze PVAc ve vodě se používá jako lepidlo na porézní materiály, jako jsou např. dřevo, papír a látky; velmi často se používá jako lepidlo na dřevo, například Herkules. Často se také využívá v knihařství, protože na rozdíl od jiných polymerů není kyselý.\n\nBěžně se také používá jako součást kopolymerních vinylakrylátů. Také může být použit jako ochrana sýrů před plísněmi a vlhkostí.\n\nV alkalickém prostředí se pomalu rozkládá za tvorby kyseliny octové.\n\nMezi starší obchodní názvy pro PVAc patří \"Mowilith\" (NSR), \"Vinnopas\" (NSR), \"Bakelite\" (USA). Značky vodných disperzí byly: \"Akronex\", \"Duvilax\", \"Dispercol\" (ČSSR).\n\nTermínem \"Akronex\" je často označována umělecká technika, kdy je dispersí PVAc něco pojeno. Akronex používali umělci jako náhražku dnešního akrylu, pojili s ním různé pigmenty, využíván byl hojně v českém informelním umění.\n"}
{"id": "375994", "url": "https://cs.wikipedia.org/wiki?curid=375994", "title": "Tomáš Kašpar", "text": "Tomáš Kašpar\n\nTomáš Kašpar (* 1968) je současný český spisovatel. Autorovy knihy jsou humoristicko-satirickou literaturou. Tomáš Kašpar rovněž publikuje v českém odborném, veřejném i populárním tisku.\n\n"}
{"id": "376000", "url": "https://cs.wikipedia.org/wiki?curid=376000", "title": "Baníkovské sedlo", "text": "Baníkovské sedlo\n\nBaníkovské sedlo (2 045 m n.m.) leží v hlavním hřebeni Západních Tater. Vedou do něj modrá turistická značka z Jalovce a zelená od Roháčských ples. \n\nNad sedlem se nachází z jedné strany vrch Baníkov, který dosahuje nadmořské výšky 2 178 m, a z druhé Pachoľa (2166 m n. m.)\n"}
{"id": "376005", "url": "https://cs.wikipedia.org/wiki?curid=376005", "title": "Solidus", "text": "Solidus\n\nSolidus (latinský výraz \"solidní\") byla zlatá mince užívaná Římany. Její užívání se udrželo až do pozdní antiky a raného středověku, kdy byla nahrazena měnou hyperpyron. Od 4. až do 11. století byl zachován nezměněný obsah zlata v minci, což je nejdelší doba v historii. Ovlivněna solidem byla i ražba obdobných arabských či evropských mincí.\n\nSolidus jako měna byl poprvé užit za vlády římského císaře Diocletiana roku 301 a představoval šedesátinu římské libry čistého zlata (tedy 5,3 gramu) a hodnotu 1000 denariů. Diocletianův solidus byl vydán pouze v malém množství a tak jeho zavedení mělo na římskou ekonomiku minimální dopad. Později byl znovu zaveden Konstantinem Velikým roku 312 a nahradil zlatý aureus coby císařskou zlatou minci. Nový solidus představoval dvaasedmdesátinu římské libry čistého zlata a každá mince vážila 24 řecko-římských karátů, tedy asi 4,5 gramů zlata. V té době již měl hodnotu 275 000 denariů, které neustále snižovaly svou hodnotu.\n\nSolidus byl udržován v oběhu prakticky v nezměněné formě až do 10. století, ačkoliv v řeckojazyčném světě a později i v byzantské ekonomice byl znám jako nomisma (pl. \"nomismata\"). Kdykoliv byla mince přijata do státní pokladny, byla roztavena a znovu vyražena. Tím se zajišťovala pravidelnost váhy oběhových solidů a díky tomu neměla mince sklony k dlouhému oběhu a opotřebování se.\n\nRažení zlatých mincí – stejně jako získávání základního materiálu – neprobíhalo pořád na stejném místě. Kvůli nárokům na výrobu těchto mincí musely být daně placeny ve zlatě a ražba mincí tak probíhala poblíž císaře a jeho dvora; například solidy se roku 353 razily v Miláně a po roce 402 v Ravenně – tedy tehdejších sídelních městech římských císařů. \n\nAčkoliv obchodníci za Byzance měli zakázáno užívat solidus pro obchod mimo území říše, přesto se těmito mincemi platilo i při obchodech mimo Byzanc a solidus se záhy stal žádaným platidlem v arabských zemích. Od té doby již císařové v solidech nevybírali daně, čímž mince nebyly přetavovány a měkké čisté zlato těchto mincí se brzy stalo opotřebované. Koncem 7. století začal chalífa Abd al-Malik razit arabské obdoby byzantských solidů – zlaté dináry, ražené ze zlata získávaného na horním Nilu. Dináry vážily pouze 20 řecko-římských karátů, nicméně opotřebovaným solidům, které byly v té době v oběhu, se plně vyrovnaly. V arabských zemích tak tyto dvě mince byly v oběhu společně.\n\nVyjma zvláštních případů již v 7. století není zaznamenána ražba a oběh solidů. Solidy byly širší a tenčí než římské aureje, s výjimkou některých exemplářů nižší kvality pocházející z byzantského období. Solidus se dělil na \"semissis\" (půl-solidy) a \"tremissis\" (třetiny solidů).\n\nV Marseille a Provenci pokračovala ražba solidů až do 7. století, častěji než celý solidus byl ražen \"triens\" (nebo \"tremissis\"), třetina solidu. Dosti dlouho Frankové respektovali nárok Byzance na výhradní umístění císařova jména a podoby na minci. Poprvé solidy se svým jménem razil Theudebert I. kolem roku 538, jména císařů se však na franckých ražbách vyskytovala až po Herakleia (610–641). Kolem roku 575 se začalo razit z libry zlata 84 solidů místo 72, změna byla na mincích vyznačena. V období od roku 590 do šedesátých let 7. století poklesl obsah zlata v mincích na minimum, prakticky se přešlo na stříbrné peníze, nazývané denáry (\"denarii\"). Podle některých autorů probíhal pokles obsahu zlata v mincích postupně a plánovitě a souvisel s relativním dostatkem stříbra oproti zlatu.\nVe středověké Evropě byla v oběhu stříbrná mince, zvaná \"denarius\". Jednotka složená ze 12 denariů se poté rovnala 1 solidu. Různé varianty slova solidus dali v různých jazycích jméno mnoha pozdějším měnám.\n\nVe Francii byl od solidu odvozen název malé mince \"sou\", který měl hodnotu 12 denierů. V současné francouzštině se výraz sou užívá pro drobnou minci malé hodnoty (v kanadské francouzštině se jedná o slangový výraz pro kanadský cent).\n\nV Itálii se od slova solidus odvodil výraz \"soldo\" (pl. \"soldi\"). V současném užití výraz soldi znamená italsky peníze.\nVe španělštině se od slova solidus odvodil výraz \"sueldo\" (na Filipínách často pozměněno na suweldo). Následně od suelda se v Peru odvodil peníz \"sol\" (formálně \"sol de oro – zlatý solidus\"). V současné španělštině ovšem výraz sol znamená slunce (z latinského \"sol\"), etymologie názvu této měny je tak tudíž často zmatena.\nAž do přechodu Velké Británie na desítkovou soustavu v roce 1971 se zkratka \"s\", odvozená od solida, užívala pro označení šilinku, stejně tak \"d\" (denarius) pro penci a £ (římská libra) pro libru, z čehož se později vyvinula zkratka £sd.\n\n"}
{"id": "376007", "url": "https://cs.wikipedia.org/wiki?curid=376007", "title": "Atalanta Planitia", "text": "Atalanta Planitia\n\nAtalanta Planitia je jedna z největších a nejhlubších planin na povrchu Venuše nacházející se na severní polokouli. Rozkládá se na území přesahující 1500 km a sahá do hloubky okolo 2 km s téměř kruhovým tvarem. Předpokládá se, že oblast Atalanta Planitia vznikla jako důsledek poklesu materiálu ve svrchním plášti vlivem procesu tzv. downwellingu.\n\nOblast se rozkládá v rozmezí 50° k 75° severní šířky a mezi 120 až 180° východní délky. Oblast byla podrobně prozkoumána v rámci radarového snímkování sondy Magellan, ale již před touto misí byla známa. Měření potvrzující, že se jedná o nížinnou oblast provedla již sonda Pioneer Venus a snímky sond Veněra 15 a 16 přinesly poznatky, že oblast je ohraničena množstvím hřbetů od okolí. Kolem planiny se nachází celky jako Nightingale Corona a Earhart Corona v oblasti Tethus Regio na západě, dále Ananke Tessera a Vellamo Planitia na jihozápadě a extenzivní zóna hřbetů na východě. Na jihu se vyskytují planiny Vellamo a Ganiki Planitia, severozápad je ohraničen oblastí Louhi Planitia a na severovýchodě pak Lukelong Dorsa.\n\nV oblasti se nachází gravitační anomálie.\n\n"}
{"id": "376008", "url": "https://cs.wikipedia.org/wiki?curid=376008", "title": "Ansaldo SVA", "text": "Ansaldo SVA\n\nAnsaldo SVA byla rodina italských průzkumných dvouplošníků z 1. světové války. Letoun byl původně koncipován jako bitevní, avšak jeho parametry byly nedostačující pro stanovené úkoly. Jednalo se však o vynikající průzkumné letadlo, které bylo používáno i jako lehký bombardér. Výroba letadel pokračovala i po válce a trvala až do roku 1928. \n\n\n"}
{"id": "376010", "url": "https://cs.wikipedia.org/wiki?curid=376010", "title": "Antonín Himl", "text": "Antonín Himl\n\nAntonín Himl (23. března 1933 Březnice – 27. ledna 1988 Peking) byl český a československý sportovní funkcionář, za normalizace předseda ČSTV a Československého olympijského výboru, politik Komunistické strany Československa, poslanec České národní rady a Sněmovny národů Federálního shromáždění.\n\nPocházel z dělnické rodiny. Střední školu navštěvoval v Chebu, kam se jeho rodiče přestěhovali v roce 1945 z rodné Březnice. U zdejšího komunálního podniku se vyučil instalatérem. Od roku 1949 byl aktivní v Československém svazu mládeže a v roce 1951 se stal členem KSČ. V letech 1967–1970 absolvoval Vysokou stranickou školu při ÚV KSSS v Moskvě.\n\nV letech 1963–1967 byl tajemníkem, členem předsednictva a sekretariátu Československého svazu mládeže. Koncem 60. let se uvádí jako designovaný předseda rady \"Sdružení organizací dětí a mládeže\", bytem Praha. V letech 1970–1972 působil jako předseda českého Ústředního výboru Socialistického svazu mládeže. V roce 1972 se stal předsedou Ústředního výboru Československého svazu tělesné výchovy a sportu a od roku 1974 byl předsedou Československého olympijského výboru. V roce 1975 mu byl udělen Řád práce.\n\nV letech 1977 až 1984 vykonával funkci místopředsedy Asociace národních olympijských výborů při MOV, vykonával též veřejnou funkci poslance Federálního shromáždění. V září 1981 se konal XI. olympijský kongres již pod vedením nového předsedy Španěla Antonia Samaranche. Po kongresu MOV ustavil zvláštní komisi masového sportu a do čela jejího přípravného výboru jmenoval předsedu ČSOV dr. Antonína Himla. Jeho jméno je dnes často spojováno s dopingovými aférami československých sportovců v 70. a 80. letech 20. století. Byl rovněž zodpovědný za československý bojkot LOH v Los Angeles roku 1984.\n\nJeho politická kariéra vyvrcholila za normalizace. 14. sjezd KSČ ho zvolil za kandidáta Ústředního výboru Komunistické strany Československa. 15. sjezd KSČ, 16. sjezd KSČ a 17. sjezd KSČ ho zvolil členem ÚV KSČ. V 80. letech zastával i funkci člena předsednictva Národní fronty.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v prosinci 1969 po jedné z vln čistek po invazi vojsk Varšavské smlouvy do Československa. Do federálního parlamentu ho nominovala Česká národní rada, v níž rovněž zasedl v té době (listopad 1969).\n\nMandát ve Federálním shromáždění obhájil ve volbách roku 1971 (volební obvod Jihomoravský kraj), volbách roku 1976 (obvod Uherské Hradiště), volbách roku 1981 a volbách roku 1986 a ve FS setrval až do své smrti roku 1988. Nahradil ho Miroslav Zavadil.\n\nZemřel náhle při návštěvě Číny v lednu 1988. Mezinárodní olympijský výbor pak založil \"Cenu Antonína Himla\". Než mohla být poprvé udělena, proběhla v Československu sametová revoluce a cena byla potom zrušena.\n\n"}
{"id": "376012", "url": "https://cs.wikipedia.org/wiki?curid=376012", "title": "Emil Tréval", "text": "Emil Tréval\n\nEmil Tréval (13. prosince 1859, Prešov - 10. února 1929, Praha), vlastním jménem MUDr. Václav Walter, byl český lékař a spisovatel. Psal beletrii, je autorem mnoha naturalistických románů, divadelních her a populárně vědeckých publikací.\n\nEmil Tréval studoval v Praze, Berlíně a Paříži. V roce 1883 vstoupil jako lékař do státní služby, působil v Čechách, na Moravě a ve Vídni. Od roku 1919 působil jako vrchní zdravotní rada v politické správě na Žižkově. Od 1925 byl členem Československé akademie, od 1927 byl v redakci beletristického časopisu Zvon. Ze začátku své tvorby psal pod svým vlastním jménem převážně vědecké a populárně zdravovědné spisy.\n\nOd let 80. let přispíval do časopisů Včela, Vesna a Moravské orlice. V této době tvořil fejetony s lékařskou tematikou. Jeho tvorba byla zprvu spíše realistická, šlo o pouhé vypravování. Postupem času začal autor směřovat svou tvorbu k symbolismu a dekadenci. Jeho literární tvorba je silně ovlivněna jeho povoláním lékaře. Častým tématem jeho mnohdy naturalistické tvorby bylo romantické pojetí ženských postav. Psal také o duševních poruchách, utkvělých představách, halucinacích, zrůdné erotice a o psychických i mravních otázkách manželství.\n\nNěkterá svá díla publikovali společně se svou manželkou Zdenou Walterovou (\"pseud. Viola\") pod společným pseudonymem Emil Tréval-Viola, či Emil Viola-Tréval. Užíval i jiných pseudonymů: Pantalon, Václav Prešovský, Ladislav Vašek, Jiří Okoř, Ben Trovato, Holofernes Kotě, Vrač, Prof. Zmatěj, Ad. Pisánka, a Trdlo Aristotele.\nEmil Tréval přispíval do časopisů Zlatá Praha, Lumír a j. Fejetony s lékařskou tématikou vydával v brněnském listu Beobachter pod titulem \"Aus dem Tagebuche eines Arztes\".\n\n\n"}
{"id": "376013", "url": "https://cs.wikipedia.org/wiki?curid=376013", "title": "Šestinedělí", "text": "Šestinedělí\n\nŠestinedělí (puerperium) je proces probíhající u žen bezprostředně po porodu dítěte, při němž se navrací anatomické a fyziologické změny jejího těla do normálního stavu před těhotenstvím. Žena nacházející se v tomto období bývá označována jako šestinedělka.\n\nV raném období šestinedělí, které trvá cca 10 dní po porodu, se hojí rány způsobené porodem. Poté probíhá pozdní šestinedělí v délce cca 6-7 týdnů, kdy dochází k fyziologickým a anatomickým změnám do původního stavu před porodem. V tomto období se zmenšuje děloha a pochva se vrací do původního stavu. Dále dochází k opětovnému zpevnění břišních svalů a pánevní oblasti.\n\n"}
{"id": "376017", "url": "https://cs.wikipedia.org/wiki?curid=376017", "title": "Urosepse", "text": "Urosepse\n\nUrosepse je generalizovaná systémová infekce močového ústrojí.\n\nUrosepse vzniká zejména při nedostatečné léčbě infekce horních močových cest - pyelonefritídě. \n\nNásledující text patří spíše k infekcím dolních močových cest. Tímto onemocněním trpí zejména ženy z fyziologických důvodů (krátká močová trubice - snadnější průnik bakterií). Nejčastější příčinou bývá přemnožení bakterií (např. Escherichia coli).\nDalším možným způsobením zánětu močových cest mohou být: nedostatečné pití tekutin, snížená imunita, různé sexuální praktiky, nebo špatná hygiena na intimních místech, prochlazení, nový sexuální partner atp.\nK léčbě se používají antibiotika, jako podpůrná léčba či prevence se užívají brusinky (sušené či ve formě kapslí nebo džusu).\n"}
{"id": "376018", "url": "https://cs.wikipedia.org/wiki?curid=376018", "title": "Fráze (stylistika)", "text": "Fráze (stylistika)\n\nFráze (z fr. \"phrase\", věta), úsloví, rčení či slovní obrat v češtině znamená ustálenou a často opakovanou větu nebo slovní obrat. V běžné řeči je dnes fráze nejčastěji synonymem pro klišé – bezmyšlenkovitě opakovanou banalitu, která se tak opotřebovala, že už nic neříká, případně může i zastírat skutečný úmysl mluvčího.\n\nPodle Aristotela patří často opakované myšlenky (\"topoi\") do repertoáru dobrého řečníka, i když to nejsou argumenty a přesvědčují jen proto, že je posluchači už mnohokrát slyšeli. V latinské kultuře se mluvilo o \"loci communes\" čili „obecných místech“, o výrocích a tématech, s nimiž všichni souhlasí a která nikoho nezarazí.\n\nOd 19. století se hodnocení těchto obecně užívaných obratů a vět mění a dostává spíše pejorativní význam. Autoři zdůrazňují, že se jedná o náhražky myšlení, o otřelé metafory, které mohou sloužit jen k vypočítavému působení na předsudky a emoce posluchačů. První, kdo se jim výslovně kriticky věnoval, byl francouzský spisovatel Gustave Flaubert, který napsal \"Slovník banálních frází\" (\"Dictionnaire des idées recues\"). V češtině se frázím věnovali zejména Karel Poláček (\"Žurnalistický slovník\"), Karel Čapek (\"Kritika slov\", \"V zajetí slov\"), Václav Havel (\"Zahradní slavnost\") a Vladimír Just (\"Slovník floskulí\").\n\n"}
{"id": "376020", "url": "https://cs.wikipedia.org/wiki?curid=376020", "title": "Zdena Walterová", "text": "Zdena Walterová\n\nZdena Walterová (1877, Kralupy nad Vltavou – 3. července 1961, Praha, známá pod pseudonymem Viola) byla spisovatelka, beletristka. Publikovala společně se svým manželem Emilem Trévalem pod pseudonymy Emil Tréval-Viola, či Emil Viola-Tréval.\n"}
{"id": "376021", "url": "https://cs.wikipedia.org/wiki?curid=376021", "title": "Smutné sedlo", "text": "Smutné sedlo\n\nSmutné sedlo (1963 m n. m.) leží v hřebeni Západních Tater.\n\nNad sedlem se nachází z jedné strany vrch Plačlivé, který dosahuje nadmořské výšky 2125 m, a z druhé strany vrchy Tri kopy.\n"}
{"id": "376023", "url": "https://cs.wikipedia.org/wiki?curid=376023", "title": "Donald Sutherland", "text": "Donald Sutherland\n\nDonald McNichol Sutherland (* 17. července 1935 Saint John, Nový Brunšvik, Kanada) je kanadský herec, držitel dvou ocenění Zlatý glóbus. Je otcem herce Kiefera Sutherlanda.\n\nMezi jeho nejznámější filmy patří např. \"Tucet špinavců\" nebo komediální americký snímek \"MASH\" režiséra Roberta Altmana, kde ztvárnil postavu kapitána Benjamina Pierce.\n\nBěhem svého života hrál ve více jak 170 filmech a seriálech.\n\n\n"}
{"id": "376025", "url": "https://cs.wikipedia.org/wiki?curid=376025", "title": "Ondřej Přikryl", "text": "Ondřej Přikryl\n\nOndřej Přikryl (26. listopadu 1862 Výšovice – 22. prosince 1936 Prostějov) byl český lékař, básník, spisovatel a československý politik; starosta Prostějova, prvorepublikový senátor Národního shromáždění za Československou národní demokracii.\n\nNarodil se ve Výšovicích, kde měli jeho rodiče malý statek a kde Ondřej navštěvoval obecní školu. Rodina se později přestěhovala do Čechovic. Vystudoval Slovanské gymnázium v Olomouci, kde maturoval roku 1881. Absolvoval studia medicíny na Univerzitě Karlově v Praze, kde promoval 3. prosince 1886. Od 7. října 1887 působil jako praktický lékař v Prostějově. Angažoval se v komunální politice, která ještě koncem 19. století v Prostějově byla dominována německou stranou. Zasloužil se o finální převedení samosprávy do českých rukou roku 1892. Podobně se angažoval v českém vítězství v olomoucké obchodní a živnostenské komoře. Od 31. prosince 1913 převzal po Josefu Horákovi post starosty Prostějova a zůstal jím až do roku 1919. Inicioval výstavbu přehrady u Stichovic. Za jeho úřadování byla dostavěna roku 1914 nová radnice.\n\nOd poloviny 90. let 19. století byl aktivní v Českém politickém spolku v Prostějově, který měl blízko k Lidové straně na Moravě (moravská odnož mladočeské strany). Později vplynul do Lidové strany pokrokové na Moravě. V jejím rámci představoval Přikryl a jeho prostějovská skupina konzervativní křídlo, které okolo roku 1911 odmítalo samostatný postup předsedy strany Adolfa Stránského a trvalo na užší spolupráci s mladočechy. V červenci 1911 dokonce do Prostějova přijeli z Prahy Karel Kramář a František Sís a jednali o možnosti vytvoření nového politického subjektu, který by byl novou mladočeskou stranou na Moravě. Ve straně nakonec ale zůstal, přestože jeho názorové rozdíly se Stránským trvaly.\n\nZapojil se i do vysoké politiky. V zemských volbách roku 1902 byl zvolen na Moravský zemský sněm za městskou kurii, obvod Prostějov, Německý Brodek. Mandát obhájil i v zemských volbách roku 1906 za českou městskou kurii, obvod Prostějov, Plumlov a opětovně zde byl zvolen i v zemských volbách roku 1913. Díky jeho iniciativě byla roku 1906 lékařská komora moravská rozdělena na českou a německou sekci (v dosavadní jednotné komoře bylo neúměrně nízké zastoupení etnických Čechů). Prosadil také zdravotní zemský zákon přijatý během let 1908–1909 po složitých debatách.\n\nBěhem první světové války patřil v Lidové straně pokrokové na Moravě k opozičnímu křídlu volně navázanému na redakci \"Lidových novin\", jež odmítalo prorakouský aktivismus stranického vedení. 29. října 1918 pak na manifestaci na prostějovském náměstí oznámil vyhlášení československého státu. V červnu 1919 po komunálních volbách roku 1919 opustil funkci starosty města, ale nadále se veřejně a politicky angažoval.\n\nV parlamentních volbách v roce 1920 získal za Československou národní demokracii senátorské křeslo v Národním shromáždění, kde setrval do roku 1925. Profesí byl lékařem v Prostějově.\n\nJeště v komunálních volbách roku 1925 byl opětovně zvolen do obecního zastupitelstva v Prostějově, ale kvůli chorobě musel zakrátko na funkci v zastupitelstvu rezignovat. V roce 1926 se stal předsedou místní organizace národně demokratické strany v Prostějově a zůstal jím až do října 1935, kdy odešel ze zdravotních důvodů.\n\nZemřel 22. prosince 1936 ve 3 hodiny ráno v Prostějově. Od března 1935 byl nemocný.\n\nSpecializoval se na kulturu oblasti Hané. Mnohé své publikace psal hanáckým nářečím (od r. 1893) a uváděl v nich vždy malý slovníček hanáckých pojmů. Psal básně i fejetony.\n\n\n\n"}
{"id": "376026", "url": "https://cs.wikipedia.org/wiki?curid=376026", "title": "Přikryl", "text": "Přikryl\n\nPříjmení Přikryl má více nositelů:\n\n"}
{"id": "376027", "url": "https://cs.wikipedia.org/wiki?curid=376027", "title": "Alon Abutbul", "text": "Alon Abutbul\n\nAlon Abutbul (hebrejsky: אלון אבוטבול, narozen 28. května 1965, Tel Aviv, Izrael) je izraelský herec. Mezi jeho nejznámější filmy patří Labyrint lží (\"Body of Lies\") z roku 2008, kde hrál po boku Leonarda DiCapria. Byl celkem třikrát nominován na Cenu izraelské filmové akademie a v roce 2003 vyhrál v kategorii nejlepší vedlejší role za film \"Ha-Asonot Šel Nina\". Na Jeruzalémském filmovém festivalu v roce 2008 získal Wolginovu cenu v kategorii nejlepší mužská role ve filmu \"Ecba Elohim\".\n\n"}
{"id": "376031", "url": "https://cs.wikipedia.org/wiki?curid=376031", "title": "Sulfid železnatý", "text": "Sulfid železnatý\n\nSulfid železnatý (chemický vzorec FeS) je černá krystalická látka ze skupiny sulfidů, která se používá k přípravě sulfanu. V přírodě se vyskytuje jako přírodní minerál troilit a pyrhotin, který ale nemá přesně stechiometrický poměr prvků. Ve vodě je prakticky nerozpustný, ale za vyšší teploty dochází při kontaktu se vzdušným kyslíkem k oxidaci na trihydrát oxidu železitého a síru.\n"}
{"id": "376032", "url": "https://cs.wikipedia.org/wiki?curid=376032", "title": "Planeta nachových mračen", "text": "Planeta nachových mračen\n\nPlaneta nachových mračen (Страна багровых туч) je vědeckofantastický román ruských sovětských spisovatelů, bratrů Arkadije a Borise Strugackých, napsaný roku 1957 a vydaný v roce 1959. Tato kniha je prvotinou bratří a její příběh pojednává o lidské expedici k Venuši. Cílem lidského letu se Venuše stala pro její značné nerostné bohatství.\n\nKniha je prvním dílem tzv. \"Bykovovské trilogie\" pojmenované podle jejího hlavního hrdiny, specialisty na jaderná transportní zařízení a později meziplanetárního letce Alexeje Petroviče Bykova. Další díly trilogie tvoří \"Cesta na Amalteu\" (1960, Путь на Амальтею) a \"Tachmasib letí k Saturnu\" (1962, Стажёры). Kromě Bykova jsou dalšími hrdiny románu velitel výpravy Anatolij Borisovič Jermakov, pilot Bogdan Bogdanovič Spicyn, navigátor Michail Sergejevič Krutikov a geologové Grigorij Johanovič Dauge a Vladimír Sergejevič Jurkovskij. Jermakov se již jedné výpravy na Venuši zúčastnil společně s geologem Tachmasibem Mehtim a jeho dvěma kolegy. Kromě Jermakova všichni při průzkumu zahynuli.\n\nKniha je rozdělena do tří částí. První, pojmenovaná \"Sedmý polygon\" je věnována přípravné části letu k Venuši, který se má uskutečnit pomocí převratného vynálezu, první rakety na fotonový pohon, kterou se konečně podařilo zkonstruovat. Ve druhé části \"Vesmír a lidé\" je popisován samotný let a obsahem třetí části, pojmenované \"Na březích uranové Golkondy\", je průzkum uranového ložiska, vlastně jakési uranové sopky. Přitom dochází k mnoha nebezpečným situacím a nakonec dojde v uranovém ložisku k výbuchu, při kterém Jermakov zahyne a dva členové výpravy jsou zraněni. V \"Epilogu\" na konci románu se dozvíme, že Bykov začal studovat na Vysoké škole kosmogace, aby se mohl stát kosmonautem.\n\n"}
{"id": "376036", "url": "https://cs.wikipedia.org/wiki?curid=376036", "title": "Severní Jemen", "text": "Severní Jemen\n\nSeverní Jemen je historické území na severu dnešního Jemenu. V minulosti patřilo území Osmanské říši, potom bylo nezávislým královstvím a později republikou a od roku 1990 je součástí Jemenské republiky.\n\nV období starověku byl severní Jemen součástí Má'aribské říše a v 7. století byl ovládnut Arabskou říší. V roce 1538 severní Jemen ovládla Osmanská říše, ale od 17. století si řada místních knížectví (emirátů) zachovávala značnou míru autonomie. Když Britové obsadili území na jihu Jemenu snažila se Osmanská říše o pevnější připoutání území a tak bylo území severního Jemenu od 1873 vilájetem.\n\nPřed první světovou válkou proběhlo povstání Imámů, ve kterém byla Osmanská říše poražena a tak získala oblast severního Jemenu v roce 1911 značnou autonomii. Po válce bylo na tomto území vyhlášeno samostatné Jemenské království, zatímco jih zůstal britskou kolonií, respektive protektorátem. V roce 1928 podepsal severní Jemen smlouvu o přátelství se Sovětským svazem. Smlouvou z roku 1934 Británie uznala nezávislost Jemenského království, které se naopak zřeklo ambicí na připojení jižního Jemenu.\n\nV období po 2. světové válce se Severní Jemen respektive Jemenské království stalo členem OSN. V zemi postupně sílila opozice proti monarchii, která vyvrcholila 27. září 1962 po smrti krále a Imáma Ahmada bin Yahya, vojenským převratem a na myšlenkách panarabismu byla po vzoru Egypta vyhlášena republika – Jemenská arabská republika. To vedlo ke vzniku několikaleté občanské války mezi Egyptem podporovanými republikány a monarchisty podporovanými Saúdskou Arábií. Situaci zmírnilo až stažení egyptských vojsk v roce 1967, což vedlo k oficiálnímu uznání republiky Saúdskou Arábií v roce 1970 a poražení monarchistů.\n\nNa přelomu 60. a 70. let 20. století převzaly vládu levicové síly, které zahájily proces sblížení s Jižním Jemenen, který byl završen vyhlášením společné deklarace o budoucím sjednocení. Cestu ke sjednocení přerušil v roce 1979 válečný konflikt. Severojemenská vláda obvinila Jižní Jemen z vměšování se do vnitřních záležitostí a finanční podpory levicových rebelů. Eskalaci konfliktu zabránila intervence Ligy arabských států.\n\nK opakovanému sblížení obou států došlo v roce 1988, kdy se Jižní Jemen dostal vlivem rozpadu komunistického bloku do těžké hospodářské situace. V listopadu 1989 byla podepsána deklarace o sjednocení, v souladu s kterou dne 22. května 1990 oba státy vytvořily Jemenskou republiku.\n\n"}
{"id": "376039", "url": "https://cs.wikipedia.org/wiki?curid=376039", "title": "Alfa", "text": "Alfa\n\nAlfa (majuskulní podoba Α, minuskulní\npodoba α, řecký název \"ἄλφα\") je první\npísmeno řecké abecedy. V řecké číselné soustavě reprezentuje hodnotu 1.\n\nJak ve starořečtině, tak v moderní řečtině\nreprezentuje otevřenou přední\nnezaokrouhlenou samohlásku, tedy .\n\nVyvinulo se z něj písmeno \"A\" v latince i písmeno \"А\"\nv cyrilici.\n\nObčas bývá přeneseně používáno jako symbol začátku, zejména v kombinaci alfa a omega (poslední písmeno řecké abecedy), například ve známé pasáži z Nového Zákona, kde o sobě Bůh prohlašuje „Já jsem Alfa i Oméga, počátek i konec, první i poslední.“\n\nVelké alfa se obvykle jako symbol nepoužívá, protože je snadno zaměnitelné s písmenem A z latinky. Malé písmeno 'α' se používá jako symbol pro:\n\nV Unicode je podporováno\n\nV HTML je možné zapsat tyto znaky pomocí jejich Unicode čísla:\nΑ respektive α.\nMajuskulní podobu je také možné zapsat pomocí HTML entity\nΑ, minuskulní podobu pomocí α\n\nV prostředí LaTeXu je možné použít příkaz \\alpha\npro minuskulní variantu, majuskulní se zapisuje pomocí písmene \"A\" z\nlatinky.\n\n"}
{"id": "376047", "url": "https://cs.wikipedia.org/wiki?curid=376047", "title": "Podhůří (Vrchlabí)", "text": "Podhůří (Vrchlabí)\n\nPodhůří (do roku 1950 \"Harta\") je část města Vrchlabí v okrese Trutnov. Nachází se směrem ke Kunčicím nad Labem. Nejstarší tkalcovna ve Vrchlabí se nacházela v Podhůří a jejím majitelem byl Eugenal Viktor Cypers. \n\nPrvní zmínka o poplužním dvoře rozkládajícím se na území dnešního Podhůří byla zaznamenána roku 1574. Budovy dvora byly přestavěny kolem roku 1780 na obytné prostory, z téhož roku pochází první zmínka o zámku. \n\nV roce 1880 byla založena v Podhůří pošta. Na poštovních razítkách, z pošty v Podhůří byl nápis Harta. Nyní (od roku 1950) je na poštovních razítkách uveden nápis Vrchlabí 3. Pošta byla původně umístěna v domku č.p. 101, později přesunuta na nynější železniční stanici. Poté byla přemístěna zpět do domku v č.p. 101. V roce 1933 měla poštmistra, listonoše a 3 poštovní úředníky. V letech 1920 až 1938 byl na razítku ještě nápis *Č.S.P.*.\n\nVe vsi se nachází zámek, jehož vznik není přesně datován, ale byl zmíněn již v roce 1780. Objekt byl původně hospodářský statek. V 70. letech 19. století koupil od Vrchlabského velkostatku statek majitel textilní firmy Fridrich Vilém Krönig (mimo jiné majitel vily Krönig - později kulturní dům Dr. Max), který jej nechal pseudorenesančně upravit, přistavěna byla věž čtvercovitého půdorysu. Od té doby se budově říká zámek, i když to nikdy zámek v pravám slova smyslu nebyl. Během První světové války se zde údajně ukrývala kněžna. Zámku proto nesměla chybět podzemní úniková chodba na Žalý (podle nepodložených pověstí, chodba nebyla nalezena) . Část zámku byla předělána na obytné byty, další část upravena pro potřeby lesního úřadu, kde dnes sídlí ZŠ Lesní. Pod zámkem se nachází rybník Šíďák, který býval dlážděný. Místem protéká Vápenický potok.\n\nZa zmínku také stojí vila Vebendorfer (dnešní budova školky).\n\nZa první republiky zde bývala vodní elektrárna s dvěma turbínami umístěná cca 50 metrů pod nynější. Nyní po ní není ani památky, byla za minulého režimu zasypána.\n\nV roce 1950 bylo Podhůří připojeno spolu s Hořejším Vrchlabím a Kněžicemi připojeno k Vrchlabí. Kdysi v Podhůří fungovaly firmy Tiba a Mileta (budova firmy Siemens).\n\nTéž je zde pošta a vlaková zastávka. Na vrchu Ovčák se v padesátých letech zkoušela těžit měď.\n\n"}
{"id": "376050", "url": "https://cs.wikipedia.org/wiki?curid=376050", "title": "Hradčany (Bílá)", "text": "Hradčany (Bílá)\n\nHradčany (dříve také Račana nebo Račany) ( \"\") jsou vesnice ležící 3 km jihovýchodně od Českého Dubu. Do roku 1976 byly samostatnou obcí, nyní jsou součástí obce Bílá. Leží na pomezí náhorní plošiny nacházející se mezi Českým Dubem, Hradčany a Chvalčovicemi a hlubokým údolím řeky Mohelky, které svým výběžkem kolem pravostranného přítoku Mohelky zasahuje až do jihovýchodní části vesnice. K Hradčanům patří také samoty Boučí, Podolí a Votoč. První písemná zmínka pochází z roku 1547, název vesnice je pravděpodobně odvozen z označení pro ohrazené místo.\n\nPodle Kudrnáče [1903] \"\"pochází osada asi z 15. století ze zemanského statku, který stával tam, kde se nachází náves s okolními statky. Podle nalezených (vyoraných) starožitnosti je pravděpodobné osídlení již v době kamenné. Na severozápadě je vrch Ovčín (Schafberg) nazývaný místními Šoubarky. Pěstuje se tu 700 třešní, 2000 švestek, 300 hrušek, 600 jabloní a 50 ořechů\".\" K obci jsou připojeny osady Hradčany, Letařovice, Trávníček a Vorklebice\n\nOd osvobození až do srpna 1945 přešla oblast Českodubska pod správu Okresní správní komise Liberec. Poté byla včleněna do politického okresu Turnov \"(rozhodnutím ZNV v Praze ze dne 23. 8. 1945).\" Pod něj správně spadalo Českodubsko až do roku 1960. Podle nového územně správního uspořádání a zrušení okresu Turnov, došlo k přičlenění obcí v okolí Českého Dubu k okresu Liberec.\n\nO svou samostatnost přišly Hradčany v roce 1976. Správu převzal „Společný místní národní výbor pro obce Bílá, Hradčany, Petrašovice se sídlem v Bílé okres Liberec\"“\". Celý proces integrace byl završen v roce 1980, kdy došlo ke sloučení obcí tvořících od roku 1976 společný MNV, tedy obcí Bílá, Hradčany a Petrašovice. Vznikla nová územně administrativní jednotka Bílá, v níž byly ponechány části obce s názvy: Bílá, Bohdánkov, Dehtáry, Hradčany, Chvalčovice, Klamorná, Kocourov, Kohoutovice, Letařovice, Petrašovice, Trávníček, Vesec, Vlčetín.\n\nObyvatelstvo Hradčan bylo vždy české, ačkoliv v nevelké vzdálenosti severním směrem již začínaly Sudety. Po druhé světové válce zde došlo k obměně velké části obyvatelstva, neboť mnoho zdejších občanů odešlo osidlovat nedaleké pohraničí opuštěné Němci a namísto nich se sem přistěhovala řada lidí z vnitrozemí. Některé původní rodiny (např. Najmanovi a Mizerovi) zde ovšem žijí dosud.\n\nDále je zde nyní asi 17 rekreačních objektů, patřících lidem z Prahy, Liberce, Jablonce nad Nisou a dalších měst. V obci sídlí dva spolky. Jedním z nich je sbor dobrovolných hasičů, který má 32 členů a disponuje stříkačkou typu PPS 12. Dalším je myslivecký spolek, které má 12 členů.\nNedaleko návsi se nachází hasičská zbrojnice, v jejíž budově je umístěna také místní knihovna.\n\nV Hradčanech se nachází objekty lidové architektury, povětšinou roubeného charakteru. Kostel ani kaple zde není, neboť ve vzdálenosti 1,5 km od hradčanské návsi se nachází letařovický kostel sv. Jakuba Staršího. Ze sakrálních památek se při cestě do Letařovic (\"u kovárny\") nachází boží muka z 19.stol. a barokní sloup Svatého Jana Nepomuckého z přelomu století 17. a 18., upomínající smrt místního faráře.\nBoží muka byla v roce 2009 opravena a znovuvysvěcena.\n\nNa začátku 20. století provozovali v Hradčanech své řemeslo hostinský a kramář Jan Šámal, kupec Josef Šámal, krejčí Josef Mach a obuvníci Ferdinand Adam a J. Jiránek. Větší usedlosti zde v té době měli Josef Dědek, Anna Beranová, Josef Šámal (čp. 11) a Florian Červa (čp. 30). Byl zde také lom, provozovaný J. Dědkem. Provoz hostince na návsi byl ukončen v roce 1998.\n\nNyní většina obyvatel vyjíždí za prací jinam, např. do Českého Dubu. V místě je několik živnostníků a část obyvatelstva pracuje v zemědělství (na západním okraji vesnice se nachází malý zemědělský areál, vybudovaný ve druhé polovině 20. století).\n\nVesnicí prochází od severu k jihu silnice III/27711 z Českého Dubu do Trávníčku. Z ní se severně od vesnice odpojuje slepá místní komunikace vedoucí jihozápadním směrem do Letařovic, která je spojovací komunikací propojena s návsí ležící v centru Hradčan.\n\nSpojení veřejnou dopravou je zajištěno pouze autobusovou linkou 540300 s několika málo spoji v pracovní dny, z nichž některé jezdí jen v určité dny v týdnu, z Českého Dubu přes Hradčany, Trávníček a Dehtáry do Kohoutovic a dále buď přes Bílou zpět do Českého Dubu, nebo do Hodkovic nad Mohelkou. Nejbližší železniční stanice Sychrov je v 7 km vzdálených Radimovicích.\n"}
{"id": "376054", "url": "https://cs.wikipedia.org/wiki?curid=376054", "title": "Bretagne (1912)", "text": "Bretagne (1912)\n\nBretagne byla francouzská bitevní loď stejnojmenné třídy. Loď se účastnila první světové války. V meziválečné době byla několikrát modernizována. Poprvé v letech 1919–1920 byla zvýšena elevace děl, odstraněna čtyři kasematová děla, čtyři 47mm děla nahradil stejný počet ráže 75 mm a modernizován byl i systém řízení palby. V letech 1924–1925 pak byla opět zvýšena elevace děl a některé z kotlů byly upraveny pro vytápění naftou. Třetí modernizace v letech 1927–1928 se opět týkala systému řízení palby a nejrozsáhlejší modernizace proběhla v letech 1932–1934, přičemž byl zcela vyměněn pohonný systém – turbínová ústrojí i kotle. \n\nPo porážce Francie loď unikla na francouzskou základnu Mers-el-Kébir u Oranu. Zde byla \"Bretagne\" 3. července 1940 potopena palbou bitevních lodí HMS Valiant, HMS Resolution a bitevního křižníku HMS Hood při britském útoku na Mers-el-Kébir. Po válce byl vrak lodi vyzvednut a sešrotován.\n\n\n"}
{"id": "376055", "url": "https://cs.wikipedia.org/wiki?curid=376055", "title": "Provence (1912)", "text": "Provence (1912)\n\nProvence byla francouzská bitevní loď třídy Bretagne. Loď se účastnila první světové války. \n\nV meziválečné době byla několikrát modernizována. Poprvé v letech 1922–1923 byla zvýšena elevace děl, odstraněna čtyři kasematová děla, čtyři 47mm děla nahradil stejný počet ráže 75 mm a modernizován byl i systém řízení palby. V letech 1925–1927 pak byla opět zvýšena elevace děl a některé z kotlů byly upraveny pro vytápění naftou. Třetí modernizace proběhla v letech 1931–1934, přičemž byl zcela vyměněn pohonný systém – turbínová ústrojí i kotle. \n\nPo porážce Francie loď unikla na francouzskou základnu Mers-el-Kébir u Oranu a zůstala podřízena vládě ve Vichy. Při britském útoku na Mers-el-Kébir byla \"Provence\" poškozena a její posádka s lodí najela na břeh, aby zabránila jejímu potopení.\n\nPozději loď odplula na hlavní francouzskou základnu v Toulonu, kde byla opravena. Poté co Německo v roce 1942 porušilo podmínky kapitulace a obsadilo zbytek francouzského území, \"Provence\" v Toulonu dne 27. listopadu 1942 potopila vlastní osádka.\n\nHřídelový nosič pro tuto loď vyrobila v roce 1910 továrna SKODA-WERKE PILSEN.\n\n\n"}
{"id": "376058", "url": "https://cs.wikipedia.org/wiki?curid=376058", "title": "Watson", "text": "Watson\n\nWatson může být:\n\n\n\n\n"}
{"id": "376059", "url": "https://cs.wikipedia.org/wiki?curid=376059", "title": "Michael Porter", "text": "Michael Porter\n\nMichael Eugene Porter (* 23. května 1947) je americký ekonom, profesor Harvard Business School.\n\nMichael Porter je zakladatel jedné z nejznámějších strategií, každý student dokáže vyjmenovat všech pět sil jeho modelu konkurenceschopnosti. Patří mezi nejmladší profesory Harvardovy univerzity. Lze ho zařadit mezi guru marketingu především díky publikování vědeckých prací o strategii.\n\nJedním ze základních požadavků studia spjatého se strategií firem je znalost Michaela Portera a jeho děl. Jeho tituly zahrnují: \"Competitive Strategy: Techniques for Analysing Industries and Competitors (1980)\"; \"Competitive Advantage: Creating and Sustaining superior Performance (1985); Competitive Advantage of Nations\". Porter stejně tak publikoval velké množství článků v Harvard Business Review. Jeho knihy patří mezi základní zdroje elitních manažerů, jimž se vyjímají v knihovnách. Stejně tak jsou velmi prospěšné pro studenty, politiky nebo vědecké pracovníky. V minulosti byl pověřen Úřadem pro obchod a průmysl DTI a Výborem pro ekonomický a sociální výzkum aby určil, co má za následek zaostávání produktivity ve Spojeném království.\n\nPorter se stal slavným nejen díky myšlence o konkurenceschopnosti firem, ale také o tom jak získat konkurenční výhodu, jelikož klíčovým aspektem marketingu je právě konkurence. Jeho knihu \"Competitive Strategy: Techniques for Analyzing Industriews and Competitors\" Harvardova univerzita označila za průkopníka v oblasti konkurence a strategie kooperace.\n\nPodle knižní publikace Mickethwaita a Wooldridge se o Porterovi říká:\n\nPorterova práce nepodala sama o sobě ještě jednoznačné závěry, ale pod jeho seznamy a příklady je pravděpodobně ukryta jednoduchá zpráva. V podstatě strategie skutečně pojednává o výběru mezi dvěma různými způsoby soutěžení. Jednou z možností je diferenciace trhu, který soutěží na základě hodnoty přidané zákazníkům, takže lidé zaplatí příplatek na pokrytí vyšších nákladů. Další možností je vedoucí postavení na trhu na základě nákladů a nabízení výrobků nebo služeb při nejnižších nákladech. I když kvalita a služba nejsou nikdy irelevantní, snížení nákladů je hlavním záměrem druhého typu organizace a naopak. Porterovy údaje ukazují, že lepší výsledky mají firmy s jasnou strategií, kterou provádějí lépe než ty firmy, kterým jasná strategie chybí, nebo které vědomě zkoušely jít oběma cestami (to je; šly cestou ceny a kvalit).\"\n\nKaždá společnost je primárně na trhu za účelem dosažení zisku. Výzkum a vývoj napomáhá rozšiřovat dimenzi působení firem. Z toho důvodu je důležité zkoumat svou konkurenci, která by mohla být naší potenciální hrozbou. Na základě analýzy následujících faktorů je společnost schopna vzájemně proti svým konkurentům soupeřit:\n\nSpolečnost musí vědět, do jaké míry jsou tyto faktory schopny ovlivnit její činnost a existenci.\n\n\nPorterův hodnotový řetězec nám udává soubor hodnot pro zákazníky z hlediska konkurenční výhody. Hodnotový řetězec je analýzou toho, jak mohou klíčové činnosti mít vliv na náklady ve smyslu jejich redukce, a také jaký mohou mít vliv na zlepšení diferenciace produktu. Hodnotový řetězec je rozdělen do dvou sektorů činností:\n\n1. Primární činnosti - tyto činnosti přímo souvisí s hlavním předmětem podnikání.\n\n2. Podpůrné činnosti - tyto činnosti slouží jako podpora primárních činností.\n\nPorter tvrdí, že existují vnitřní dané příčiny, proč jsou některé národy soutěživější, než ty ostatní a proč jsou některé oblasti průmyslu uvnitř samotných národů více soutěživé než ty ostatní. V rámci této problematiky formuloval Porter schéma , kterému říkáme Porterův diamant.\n\nVe vytváření pravděpodobné možné míry dosažení úspěchu v globálním měřítku hraje důležitou roli národní domovská podstata organizace, která jakožto domovská základna je zdrojem základních faktorů, které mohou organizace za účelem získání takovýchto výhod dále rozvíjet a rozšiřovat:\n\n\n\n"}
{"id": "376067", "url": "https://cs.wikipedia.org/wiki?curid=376067", "title": "Iskandar Mírza", "text": "Iskandar Mírza\n\nIskandar Mírza (urdsky: اسکندر مرزا) byl v letech 1955–56 poslední generální guvernér dominia Pákistán a následně první prezident Pákistánu.\n\nIskandar Mírza se narodil 13. listopadu 1899 v Muršidábádu v tehdejší Britské Indii v ší'itské rodině. Vyrůstal v Bombaji. Po absolvování tamější Elphinstone College nastoupil na Bombajskou univerzitu, poté začal studovat na elitní Královské vojenské akademii Sandhurst. Po jejím absolvování (stal vůbec prvním člověk z Indického subkontinentu, který ji absolvoval) nastoupil britsko-indické armádě. V armádě sloužil v různých funkcích šest let.\n\nKdyž byl na podzim roku 1955 jmenován generálním guvernérem Pákistánu, stal se tak v pořadí čtvrtým a rovněž posledním člověkem v této funkci. Na tomto postu však nezůstal ani půl roku. Když byla v roce 1956 v Pákistánu vyhlášena republika, stal se 22. března téhož roku prvním oficiální prezidentem Islámské republiky Pákistán.\n\nKdyž v roce 1958 postihla Pákistán vážná, nejen politická hospodářská krize, Mírza se ji snažil vyřešit tím, že rozpustil obě provinční zákonodárná shromáždění, vládu i parlament, ústavu prohlásil za neplatnou a v zemi byl vyhlášen výjimečný stav. Ještě tentýž rok jej ve funkci nahradil Muhammad Ajjúb Chán. Iskandar Mírza pak až do své smrti žil v londýnském exilu. Zemřel 12. listopadu 1969, den před svými sedmdesátými narozeninami.\n\n"}
{"id": "376070", "url": "https://cs.wikipedia.org/wiki?curid=376070", "title": "Gray (rozcestník)", "text": "Gray (rozcestník)\n\nGray je anglicky šedá. Může být:\n\n\n\n\n\n"}
{"id": "376072", "url": "https://cs.wikipedia.org/wiki?curid=376072", "title": "Neuroglie", "text": "Neuroglie\n\nNeuroglie (gliové buňky, glie) jsou podpůrné buňky neuronů. Neuroglie byly objeveny v roce 1856 patologem Rudolfem Virchowem a jejich název pochází z řeckého γλία a γλοία (lepidlo), což mělo symbolizovat spojení nervové tkáně. Průměrně připadá na jeden neuron jedna glie.\n\n\nMikroglie - jsou nejmenší, mají obrannou funkci - schopnost fagocytózy; jsou součástí monocyto-makrofágového systému. Byla u nich prokázána schopnost dělení. Slouží k regulaci plasticity a ovlivňují vývoj mozku (synaptogeneze, apoptóza)\n\n\n"}
{"id": "376074", "url": "https://cs.wikipedia.org/wiki?curid=376074", "title": "Rita Pavone", "text": "Rita Pavone\n\nRita Pavone (* 23. srpna 1945 Turín, Itálie) je italská zpěvačka a herečka. Jedná se o jednu z hvězd italské populární hudby 60. let 20. století, která posluchače a diváky zaujala především svým velkým temperamentem a mladistvou rozpustilostí. Úspěšně vystupovala i mimo Itálii např. v Německu či v USA. V prosinci 1967 v rámci turné Cantagiro italských zpěváků (Massimo Ranieri) také v pražské Lucerně.\n\nOd konce 70. let její popularita a pěvecká aktivita postupně klesla až na minimum, později se věnovala také práci herečky a stáhla se částečně do soukromí.\n\n\n\n\n\n"}
{"id": "376080", "url": "https://cs.wikipedia.org/wiki?curid=376080", "title": "Lorraine (1912)", "text": "Lorraine (1912)\n\nLorraine byla francouzská bitevní loď třídy Bretagne. Loď se účastnila první i druhé světové války. \n\nV meziválečné době byla několikrát modernizována. První rekonstrukce v letech 1921–1922, 1924–1926 a 1929–1931 proběhly podobně jako u sesterských lodí \"Bretagne\" a \"Provence\" (například byla zvýšena elevace děl, odstraněna čtyři kasematová děla, čtyři 47mm děla nahradil stejný počet ráže 75 mm, byl modernizován systém řízení palby některé z kotlů byly upraveny pro vytápění naftou). Nejzásadnější změny nastaly při modeznizaci v letech 1934–1935, kdy byla instalována nová turbínová ústrojí a kotle, ale také odstraněna prostřední dělová věž, kterou nahradil katapult (byl odstraněn až v roce 1944). \n\nPo vypuknutí války loď operovala ve Středomoří. V době francouzské kapitulace \"Lorraine\" operovala ve východním Středomoří a zůstala nečinně v Alexandrii, kde byla odzbrojena a internována. Zpět ke spojencům se připojila až v roce 1943, kdy byla reaktivována. V té době se na lodi změnila skladba protiletadlové výzbroje, která byla výrazně posílena (ráže 47 a 13,2 mm během války nahradily kanóny ráží 40 a 20 mm). \n\n\"Lorraine\" poté svou střelbou podporovala spojenecké výsadkové operace (například Operaci Dragoon – vylodění v jižní Francii v srpnu 1944). \"Lorraine\" přečkala válku, po ní byla používána k výcviku a v roce 1953 byla vyřazena.\n\n\n"}
{"id": "376085", "url": "https://cs.wikipedia.org/wiki?curid=376085", "title": "Islámský svět", "text": "Islámský svět\n\nMuslimský nebo též islámský svět je oblast obývaná muslimy či společenství států, kde si islámské náboženství udržuje dominantní pozici v demografické či politické oblasti.\n\nTermín islámský či muslimský svět má několik významů. V oblasti kultury se jedná o celosvětovou komunitu stoupenců Islámu, neboli muslimů, která pojímá zhruba 1,6 miliardy lidí, tedy asi jednu čtvrtinu světové populace. Součástí této komunity jsou členové nejrůznějších národů a etnických skupin, jejichž jediným společným pojítkem je náboženství. V historickém či geopolitickém smyslu tento termín znamená státy, kde dominuje obyvatelstvo s muslimskou vírou, či kde má islám hlavní vliv v politické rovině.\n\nCelosvětová muslimská komunita se také souhrnně nazývá \"umma\". Islám zdůrazňuje především jednotu a ochranu ostatních muslimů, přestože existuje několik odvětví islámské víry. Charakter islámského světa ovlivnily historicky zejména dva proudy: panislamismus a nacionalismus.\n\nStáty muslimského světa seřazené podle statutu náboženství:\n\nÚdaje vycházejí z demografické studie agentury Pew Research Center:\n\n"}
{"id": "376089", "url": "https://cs.wikipedia.org/wiki?curid=376089", "title": "Řehoř XV.", "text": "Řehoř XV.\n\nŘehoř XV., rodným jménem \"Alessandro Ludovisi\", (9. ledna 1554 – 8. července 1623), byl papežem od roku 1621 do roku 1623.\n\nAlessandro Ludovisi se narodil ve šlechtické rodině sídlící v Bologni. Vystudoval práva, přijal duchovní svěcení a vstoupil do papežských služeb římské kurie. Roku 1612 se stal arcibiskupem v Bologni a v roce 1614 obdržel kardinálský klobouk.\nByl aktivním propagátorem protireformace. Zároveň se velmi angažoval v misijní činnosti, z jeho iniciativy vznikla roku 1622 kongregace Propagandy víry, které podléhaly všechny katolické misie.\n\nZa svůj poměrně krátký pontifikát jmenoval i několik kardinálů, z nichž nejznámější byl dozajista kardinál Richelieu.\n\nJan Wierusz Kowalski: Encyklopedie papežtví, Praha 1994\n\n"}
{"id": "376093", "url": "https://cs.wikipedia.org/wiki?curid=376093", "title": "František Dvořák (historik umění)", "text": "František Dvořák (historik umění)\n\nFrantišek Dvořák (17. dubna 1920 Červenka – 9. listopadu 2015) byl český historik umění, výtvarný teoretik a pedagog. Pro jeho vědomosti a zápal pro umění se mu přezdívalo \"František Dvořák, české kultury hořák\".\n\nMaturoval na gymnasiu v Litovli a poté absolvoval učitelský ústav v Kroměříži. Po válce v letech 1945 až 1949 studoval na Filozofické fakultě Univerzity Karlovy obor dějiny umění (Antonín Matějček, Josef Cibulka, Jan Květ, Jaromír Pečírka) a estetika (Jan Mukařovský). V letech 1950 až 1958 působil jako asistent prof. Václava Viléma Štecha na Akademii výtvarných umění.\n\nV poválečných letech se přátelil s Jiřím Karáskem ze Lvovic. Roku 1949 byl přijat do SVU Mánes (členem obnoveného spolku byl pak od roku 1990). Od roku 1952 byl členem, od roku 1989 místopředsedou SČUG Hollar. V roce 1956 byl teoretikem a spoluzakladatelem tvůrčí skupiny Máj. Od roku 1960 byl členem, v letech 1977–96 předsedou Spolku českých bibliofilů.\n\nV roce 1960 byl přijat jako odborný pracovník do grafické sbírky Národní galerie a v dalších letech vyučoval na Střední uměleckoprůmyslové škole v Praze (1963–1969). V roce 1969 se stal docentem dějin umění a přednášel 16 let na Palackého univerzitě v Olomouci. Od roku 1950 působil také na Filmové fakultě AMU v Praze. V roce 1993 byl jmenován profesorem dějin umění na Filozofické fakultě University Karlovy. Od roku 1995 byl členem, od r. 2003 prezidentem Masarykovy akademie umění.\n\nJe autorem 35 monografií výtvarníků, z nichž některé vyšly v několika světových jazycích. Do historie českého výtvarného umění se zapsal monografickými studiemi věnovanými především tvorbě umělců, se kterými se znal osobně – Františka Tichého, Jana Zrzavého, Cyrila Boudy, Zdeňka Hajného, Kamila Lhotáka, Adolfa Borna nebo Václava Špály.\nProfesora Dvořáka charakterizuje mnohostranná činnost vědecká, recenzentská, přednášková, publikační, organizátorská. Je autorem uměleckohistorických studií, stovek příspěvků v periodikách a příležitostných textů (jen abART uvádí přes 350 záznamů katalogů autorských výstav a přes 50 záznamů katalogů kolektivních výstav, jež opatřil fundovaným textem) atp.\n\nDo povědomí širší veřejnosti se zapsal jako autor a zasvěcený průvodce televizních dokumentů o historii Prahy v několikadílných pořadech \"Po Karlově mostě s prof. Františkem Dvořákem\" (2003), \"Po Královské cestě (2014)\". V knižní podobě, stejně jako připravované pořady \"Po Pražském hradě a okolí\", \"Po Pohořelci\", je vydává nakladatelství Lidové noviny. V rámci televizního pořadu \"Toulky za uměním\" (2008) vznikl dokument \"Za generací Národního divadla s prof. Františkem Dvořákem\" a v roce 2010 televize natočila sérii dokumentů \"Moderní čeští malíři ve vzpomínkách prof. F. Dvořáka\".\n\n\n"}
{"id": "376104", "url": "https://cs.wikipedia.org/wiki?curid=376104", "title": "Berg", "text": "Berg\n\nBerg může být:\n\n\n\n\n"}
{"id": "376108", "url": "https://cs.wikipedia.org/wiki?curid=376108", "title": "Thomas Midgley", "text": "Thomas Midgley\n\nThomas Midgley, Jr. (18. května, 1889 Beaver Falls – 2. listopadu, 1944 Worthington) byl americký strojní inženýr a chemik. Vynalezl aditivum tetraethylolovo, které se přidávalo do benzínu nebo halogenderiváty (CFC, Freony). Je držitelem více než stovky patentů. Zatímco ve své době byl vychvalován, dnes se na jeho objevy odborníci dívají skepticky kvůli vážným negativním dopadům na životní prostředí. Environmentální historik J. R. McNeill o Midgleym řekl, že měl \"„větší vliv na stav zemské atmosféry než jakýkoli jiný organismus v historii Země.“\" \n\nThomas Midgley se narodil ve městě Beaver Falls v Pensylvánie, jeho otec byl také vynálezce. Vyrostl v Columbusu ve státě Ohio. Studium strojního inženýrství na Cornellově univerzitě úspěšně dokončil roku 1911.\n\nV prosinci 1921, kdy pracoval pod vedením Charlese Ketteringa v Daytonských Výzkumných laboratořích - dceřiné společnosti General Motors (kde začal pracovat v roce 1916), Midgley objevil, že přidání tetra-ethyl-olova (TEL) zabrání „klepání“ benzinových spalovacích motorů. Firma nazvala látku jako \"ethyl\", aby se vyhnula všem zmínkám o olovu ve zprávách a v reklamě. Ropné společnosti a výrobci automobilů, zejména GM, kteří vlastnili patent (podaný Ketteringem a Midgleym), usilovně prosazovali olovnaté palivo jako alternativu k ethanolu nebo ethanolové směsné pohonné hmoty, na nichž mohli mít jen velmi malý zisk.\n\nV prosinci 1922 udělila společnost \"American Chemical Society\" Midgleymu \"medaili William H. Nicholse\" jako první z několika významných ocenění, které získal během svého života.\n\nNásledné doplnění olova k benzínu mělo nakonec za následek únik obrovského množství olova do atmosféry, což způsobilo zdravotní problémy po celém světě. Sám Midgley si musel vzít prodlouženou dovolenou, aby se vyléčil z otravy olovem. \"Asi po roční práci s organickým olovem,\" napsal v lednu 1923, \"sám zjišťuji, že mé plíce byly zasaženy a že je nutné, aby stáhly veškerá práce a získat velké dodávky čerstvého vzduchu.\" Poté odešel do Miami na rekonvalescenci.\n\nV dubnu 1923 GM vytvořila svou pobočku \"General Motors Chemical Company\", která měla dohlížet na výrobu tetraetylolova společností DuPont a umístila Charlese Ketteringa do funkce prezidenta a Midgleyho jako viceprezidenta.\n\nPo dvou mrtvých a několika případech otravy olovem ve výrobním závodě v Daytonu a Ohiu pracovníci v Daytonu v roce 1924 řekli, \"jsme deprimováni situací a doporučujeme zvážení vzdát se celého tetraethyl-olověného programu.\" V průběhu příštího roku zemřelo nejméně osm lidí pobočky \"DuPont Deepwater\" v New Jersey.\n\nPo nespokojenosti s rychlostí výroby v pobočce \"DuPont\" s využitím jejich \"bromidového procesu\" společnosti GM a Standard Oil vytvořily v roce 1924 novou pobočku \"Ethyl Gasoline Corporation\" a vybudovaly nový závod na výrobu tetraetylolova pomocí vysoce nebezpečného vysokoteplotního \"etylchloridového procesu\" na rafinérii Bayway v New Jersey. Během prvních dvou měsíců od jejího provozu tuto pobočku postihlo více případů otravy olovem, halucinací, duševních chorob a také řada úmrtí rychle za sebou.\n\n30. října se Midgley zúčastnili tiskové konference k demonstraci za bezpečnost při kontaktu s látkou. Na této demonstraci si nalil tetra-ethyl na ruce, a potom si dal láhev s chemikálií k nosu a vdechoval ji šedesát sekund. Prohlásil při tom, že by to mohl dělat každý den, aniž by mu to způsobilo jakékoliv problémy. Závod však byl uzavřen státem New Jersey o pár dní později a standardní norma pro výrobu tetraetylolova byla zakázána až do udělení státního souhlasu.\n\nMidgley byl zbaven svého postavení viceprezidenta na GMCC v dubnu 1925, údajně kvůli své nezkušenosti v organizačních věcech, ale zůstal zaměstnancem GM.\n\nV roce 1930 \"General Motors Corporation\" pověřila Midgleyho, aby vynalezl netoxické a bezpečné chladivo pro domácnost. Spolu s Charlesem Ketteringem vynalezl halogenderiváty (CFC) uhlovodíků (podmnožinu chlor-fluorovaných uhlovodíků), kterému komerčně přezdívali freon. První patent na freon (1886339) byl podán prostřednictvím Charlese Ketteringa a byl přiřazen k divizi \"General Motor's Frigidaire\".\n\nCFC nahrazuje různé toxické nebo výbušné látky používané dříve jako pracovní kapaliny v tepelných čerpadlech a ledničkách. CFC byly také používány jako pohonné hmoty v aerosolových nádobách sprejů, inhalátorech s odměřenou dávkou (astma-inhalátory) atd. Za svou práci byl v roce 1937 oceněn \"Perkinovou medailí\".\n\nV roce 1940, ve věku 51 let, Midgley onemocněl dětskou obrnou, která ho zařadila mezi těžce zdravotně postižené. To ho vedlo k navržení propracovaného systému výtahu z řetězů a kladek, s jejichž pomocí se dostával z postele. Tento systém se mu stal osudnou příčinou jeho smrti, kdy se náhodně zapletl do lana z tohoto zařízení, uškrtil se a zemřel. Bylo mu 55 let.\n\nMidgley zemřel ještě před konečným prokázáním účinků freonů na ozonovou vrstvu, které vešlo ve všeobecnou známost v roce 1974.\n\n"}
{"id": "376109", "url": "https://cs.wikipedia.org/wiki?curid=376109", "title": "Duquesne (1924)", "text": "Duquesne (1924)\n\nDuquesne byl francouzský těžký křižník stejnojmenné třídy. Křižník se účastnil druhé světové války. Po francouzské kapitulaci kotvil v Alexandrii, kde musel být po vyjednávání s Brity odzbrojen a internován (měl zde odzbrojený kotvit až do konce války). Po zániku vichistické Francie se \"Duquesne\" 30. května 1943 vrátil na stranu spojenců, byl modernizován v USA a do konce války sloužil v silách Svobodných Francouzů. Po válce sloužil do roku 1950 jako cvičná loď. Poté byl vyřazen. V roce 1955 byl sešrotován.\n\n\n"}
{"id": "376110", "url": "https://cs.wikipedia.org/wiki?curid=376110", "title": "Tourville (1925)", "text": "Tourville (1925)\n\nTourville byl francouzský těžký křižník třídy \"Duquesne\". Křižník se účastnil druhé světové války. Po francouzské kapitulaci kotvil v Alexandrii, kde musel být po vyjednávání s Brity odzbrojen a internován (měl zde odzbrojený kotvit až do konce války). Po zániku vichistické Francie se \"Tourville\" 30. května 1943 vrátil na stranu spojenců, byl modernizován v USA a do konce války sloužil v silách Svobodných Francouzů. Po válce sloužil do roku 1950 jako cvičná loď. Poté byl vyřazen. V roce 1962 byl sešrotován.\n\n\n"}
{"id": "376113", "url": "https://cs.wikipedia.org/wiki?curid=376113", "title": "Steve Howe", "text": "Steve Howe\n\nSteve Howe (* 8. dubna 1947 v Holloway, severní Londýn, Anglie) je anglický kytarista známý pro své účinkování v progressive rockové skupině Yes, kde v roce 1970 nahradil Petera Bankse. Byl též členem skupin The Syndicats, Bodast, Tomorrow, Asia a GTR, přičemž realizoval i několik sólových alb.\n\n\n\n"}
{"id": "376115", "url": "https://cs.wikipedia.org/wiki?curid=376115", "title": "Zeaxantin", "text": "Zeaxantin\n\nZeaxantin (též zeaxantol) je xantofyl (tedy karotenoid), běžný například v obilí, ovoci, zelenině (zelí, paprika), semenech (např. v obilkách kukuřice) a vaječném žloutku. V těle se koncentruje například v očích (na žluté skvrně) a mozku a je významným antioxidantem. V průduchu rostlin má funkci receptoru, který reaguje na množství dopadajícího světla a reguluje velikost průduchové štěrbiny.\n\nDostatečný příjem zeaxantinu v potravě má pravděpodobně pozitivní efekt na zrak, jelikož zabraňuje degeneraci sítnice. Byly vyvinuty geneticky modifikované brambory, obsahující zvýšené množství zeaxantinu.\n\nZeaxantin je jednou ze složek xantofylového cyklu.\n\n"}
{"id": "376119", "url": "https://cs.wikipedia.org/wiki?curid=376119", "title": "Sojka Stellerova", "text": "Sojka Stellerova\n\nSojka Stellerova (\"Cyanocitta stelleri\") je velký zpěvný pták.\n\nJe přibližně stejně velká jako její nejbližší příbuzná sojka chocholatá, dorůstá 30 - 34 cm, váží 100 - 140 g a v rozpětí křídel měří 45 - 48 cm. Na rozdíl od ní má však štíhlejší zobák, delší končetiny, větší chocholku a mnohem výraznější zbarvení. Obě pohlaví mají hnědočernou hlavu s bílým proužkem na čele. Toto tmavé zbarvení pokračuje až na hřbet, postupně je však světlejší a u konce již zcela stříbřitě modré. Křídla, břicho a ocas je jasně sytě modrý, na křídlech má navíc pro sojky typické tmavší proužky viditelné zejména za letu.\n\nSojka Stellerova je široce rozšířenou severoamerickou sojkou. Vyskytuje se v širokém pásu na západě Severní Ameriky v rozmezí od Aljašky až po východní Texas. K životu preferuje řídké jehličnaté nebo smíšené lesy po nadmořskou výšku 2 100 m, přes zimu se často vyskytuje také v městských parcích.\n\nObvykle se vyskytuje ve více jak 10 členných hejnech. 2/3 z její potravy tvoří rostlinná, zbývající 1/3 pak živočišná strava. Požírá nejrůznější semena, ořechy, žaludy a jiné plody, které vyhledává na zemi i na stromech, drobné obratlovce a občas i vejce jiných druhů ptáků. Často navštěvuje také tábořiště, kde vyhledává stravitelné odpadky.\n\nSojka Stellerova hnízdí obvykle na jehličnatých stromech. Hnízdo o rozměrech 25 × 43 cm staví z nejrůznějších rostlinných materiálů a odpadků. Společně se sojkou chocholatou je také jediným druhem sojky, která si své hnízdo zpevňuje blátem. Ročně klade přibližně 2–6 modrozelených vajec s hnědým nebo olivově zeleným skvrněním, na kterých sedí převážně samice po dobu 17–18 dní.\n\nSvůj název získala po svém objeviteli, německém přírodovědci Georgi Stellerovi.\n\n"}
{"id": "376125", "url": "https://cs.wikipedia.org/wiki?curid=376125", "title": "Seznam biskupů diecéze San Pedro", "text": "Seznam biskupů diecéze San Pedro\n\nŘímskokatolická diecéze San Pedro byla ustavena v roce 5. června 1978 oddělením od území diecéze Concepción v Paraguayi. O dřívějších správcích území diecéze viz Seznam biskupů diecéze Concepción v Paraguayi.\n\n"}
{"id": "376127", "url": "https://cs.wikipedia.org/wiki?curid=376127", "title": "Cutaway", "text": "Cutaway\n\nCutaway je výřez v těle kytary pro levou ruku u hmatníku pro lepší pohyblivost a snadnější dohmat do výšek. Vyskytuje se jak u akustických nebo elektro-akustických tak i skoro u všech elektrických kytar, například u stratocasterů nebo telecasterů či Les Paulů. U historických modelů vintage kytar a mandolín bývá i umělecky vytvarován.\n"}
{"id": "376131", "url": "https://cs.wikipedia.org/wiki?curid=376131", "title": "Pickguard", "text": "Pickguard\n\nPickguard je dopadová plocha pro trsátko popř. ruku. Brání v poškrábání těla kytary. Vyskytuje se jak u elektrických, tak u akustických kytar. U akustické je přilepen na tělo a většinou je ve tvaru slzy nebo je tvarován jako tělo samotné.\n\nU elektrických Les paulů je přichycen za držák, u modelů typu stratocaster, telecaster apod. je přišroubován a tvarován v obrys těla kytary. Bývá označován pod názvem „slinták“.\n"}
{"id": "376132", "url": "https://cs.wikipedia.org/wiki?curid=376132", "title": "Kulišáci", "text": "Kulišáci\n\nKulišáci je název fiktivní družiny ze stejnojmenného komiksu spisovatele Jaroslava Foglara. Komiks vycházel v letech 1963–1966 v časopisu ABC a kreslil jej Jiří Krásl. Kulišáci byli pionýrskou družinou, která prožívala podobná dobrodružství jako Rychlé šípy ve Foglarově stejnojmenném komiksu, který však tehdy nemohl vycházet.\n\nPro autora byli \"Kulišáci\" „nechtěné dítě“. Foglar, kterému bylo v té době znemožněno publikovat, navštívil kolem září 1962 redakci ABC a nabídl spolupráci. Šéfredaktor Toman do konce roku na zkoušku otiskl dvě krátké Foglarovy hry, a když se neobjevily žádné protesty, svěřil mu od následujícího roku hlavní komiks. Nabízené Rychlé šípy však byly politicky neprůchodné, a tak dostal autor nabídku psát příběhy jiné party dětí, a to pod dvěma podmínkami: budou to pionýři a budou mezi nimi děvčata. Foglar zdráhavě souhlasil.\n\nV lednu 1963 začal vycházet komiks o družině Míši Kulicha, nazvaný od následujícího ročníku 1963/1964 \"Kulišáci\" (ABC tehdy přešlo na vydávání podle školního roku). Zpočátku nebyly texty v „bublinách“, ale pod obrázky, protože kreslíř Jiří Krásl neměl s komiksem zkušenosti; po nějaké době se přesunuly do „bublin“. Kulišáci byli pionýrskou družinou a zároveň „raketovou posádkou“, tedy čtenářským klubem ABC. Náměty reflektovaly obsah časopisu a činnost skutečných čtenářských klubů.\n\nAsi v polovině příběhu Foglar využil existence dívčích čtenářských klubů a nechal děvčata z družiny Kulišáků založit vlastní klub. Tím se Kulišáci stali čistě chlapeckou družinou.\n\n\"Kulišáci\" vycházeli do roku 1966, kdy autor kvůli zaneprázdnění ukončil spolupráci s ABC. Poslední příběh „Kulišáci hlídají cisternu“ vyšel v červnovém čísle; celkem vyšlo 47 stran. \"Kulišáci\" byli druhým největším Foglarovým komiksem po \"Rychlých šípech\". Některé příběhy Foglar později se souhlasem ABC přepsal pro komiks \"Rychlé šípy\".\n\n\"Kulišáci\" jsou zahrnuti ve vydání Foglarových komiksů \"Svorní gambusíni a jiné příběhy\" (\"Svorní Gambusíni\", \"Mědvědí družina\" a \"Kulišáci\"), jež vyšlo v roce 1999 (dotisk 2003, druhé vydání 2013).\n\n"}
{"id": "376133", "url": "https://cs.wikipedia.org/wiki?curid=376133", "title": "Diecéze San Pedro", "text": "Diecéze San Pedro\n\nDiecéze San Pedro je římskokatolická diecéze v Paraguayi, založená v roce 5. června 1978 oddělením od území diecéze Concepción. Je součástí církevní provincie Asunción. Biskup diecéze sídlí ve městě San Pedro del Ycuamandiyú.\n\n"}
{"id": "376134", "url": "https://cs.wikipedia.org/wiki?curid=376134", "title": "Suffren (1926)", "text": "Suffren (1926)\n\nSuffren byl francouzský těžký křižník stejnojmenné třídy. Křižník se účastnil druhé světové války. \n\nPo francouzské kapitulaci \"Suffren\" kotvil v Alexandrii, kde musel být po vyjednávání s Brity odzbrojen a internován (měl zde odzbrojený kotvit až do konce války). Po zániku vichistické Francie se \"Suffren\" 30. května 1943 vrátil na stranu spojenců, byl reaktivován a modernizován v USA. Do konce války poté sloužil v silách Svobodných Francouzů. Loď se poté zapojila do první fáze Indočínské války. V roce 1949 byl převeden do rezervy a v roce 1962 vyřazen. Sešrotován byl v roce 1974.\n\n\n"}
{"id": "376137", "url": "https://cs.wikipedia.org/wiki?curid=376137", "title": "Měšťanstvo", "text": "Měšťanstvo\n\nMěšťanstvo či buržoazie (z franc. \"bourgeoisie\") je označení sociální vrstvy měšťanů čili plnoprávných obyvatel měst. \n\nMěšťanstvo vzniklo během hospodářského rozmachu a vzestupu měst ve středověku a mezi měšťany se původně počítali pouze ti obyvatelé měst, kteří v nich vlastnili nemovitosti a trvale tam žili. Zejména tzv. svobodná města měla už ve středověku značnou míru samosprávy a měšťané si zde volili své zástupce jako městskou radu či konšely. V pozdním středověku se měšťanstvo domohlo i zastoupení na zemských sněmech, bylo tam ale v menšině. V období absolutismu (v českých zemích od roku 1629) se postavení měšťanstva většinou zhoršilo a plného uznání se měšťané domohli až ve Francouzské revoluci, kdy v parlamentu nahradili duchovní stav. \n\nV 19. století bylo měšťanstvo nejvýznamnější a také nejdynamičtější společenskou vrstvou, muselo však čelit požadavkům méně majetných a později i nemajetných obyvatel měst. Baráčníci a pak i dělníci tak museli bojovat o prosazení svých občanských a politických práv právě proti měšťanstvu. Proto se „buržoazie“ stala pro dělnické hnutí a později i pro marxismus synonymem vrstvy boháčů a vykořisťovatelů a třídního nepřítele. Teprve se zaváděním všeobecného volebního práva kolem roku 1900 se tento rozdíl v politickém ohledu setřel. Už od 15. století byli měšťané zastánci vzdělanosti a demokratických přeměn ve společnosti a v 19. století se stávali i mecenáši umění.\n\nZatímco Marxovi se buržoazie jevila jako jediná „třída“, Max Weber rozdělil měšťanstvo do dvou skupin či vrstev. „Malí“ měšťané (například čeští baráčníci, ti podle něj patří do střední třídy) a velká buržoazie – bankéři, továrníci a velcí obchodníci –, která tvoří vyšší třídu společnosti. V Čechách hrála kromě toho velkou roli i národní příslušnost měšťanů, neboť právě čeští měšťané se nejvíc zasazovali o národní hnutí a jeho politické cíle.\n\nSlovo pro občana v západoevropských jazycích – anglické \"citizen\", francouzské \"citoyen\" i německé \"Bürger\" – znamenalo původně měšťan. Protože Češi v 19. století sice ve městech bydleli, nebyli však většinou občany, musela si čeština vytvořit nové slovo – „občan“. Proto v češtině není cítit úzký vztah mezi měštanstvím a demokratickým občanstvím, které z něho vzniklo. Naopak vzniklo pohrdlivé označení „měšťák“, které se těžko překládá do jiných jazyků.\n\n\n"}
{"id": "376139", "url": "https://cs.wikipedia.org/wiki?curid=376139", "title": "Církevní unie", "text": "Církevní unie\n\nUnie církví je spojení dvou nebo více křesťanských denominací do jednoho celku. Takovéto propojení může proběhnout dvěma způsoby.\n\nNěkteré církve se vytvořily jako důsledek spojení dvou církví vycházejících z různých denominací. Jedno z takových propojení se odehrálo v roce 1817, kdy se v Prusku spojily luteránské a reformované církve do takzvané Pruské unie. Během 19. století několik církví s podobnými tradicemi taktéž utvářely různé unie. Například skotská církevní organizace známá jako United Secession Church byla vytvořena roku 1820 unií rozličných církví vycházejících z ustanovené Skotské církve. Všechny tyto církve měly presbyteriánskou doktrínu a praktiky/praxi. Ve 20. století se mnoho církví spojilo jakožto důsledek Ekumenického hnutí. Jedna z nejranějších unií tohoto druhu se odehrála roku 1925 a jejím výsledkem je Sjednocená církev Kanady.\n\nNěkteré církve mohou místo unie vytvořit federaci.\n\n24. července 1901 se presbyteriánské církve Nového jižního Walesu, Victorie, Queenslandu, Jižní Austrálie, Tasmánie a Západní Austrálie spojily dohromady a vytvořily tak Australskou presbyteriánskou církev. Tyto církve však byly propojeny v rámci federace, podobně jako se australské státy spojily do Australského společenství, které se utvořilo 1. ledna toho samého roku. Ve svém nástupním proslovu John Meiklejohn, předseda shromáždění, objasnil, že církevní unie reflektuje unii kolonií: \"\"Vytvořením tohoto shromáždění jsme zároveň utvořili soud, jehož jurisdikce je, co se týče území, rovná a shodná s jurisdikcí Federálního parlamentu, a podobně jako parlament je i toto shromáždění reprezentativního charakteru.\"\"\n\nTato unie zahrnovala církve stejné denominace nacházející se v různých oblastech. Církev každého státu si tak zachovala svůj osobitý charakter a zároveň si ponechala velké množství svých práv a privilegií. Místo národní církve tak byla vytvořena církev federalizovaná.\n\nV prvních stoletích středověku byla křesťanská církev formálně jednotná. Ve skutečnosti se však začaly mezi byzantským východem a západem postupně projevovat velké rozdíly, a to jak v církevním učení tak v obřadech a organizaci. Nejzávažnější však bylo, že snaha římského papeže o nadřazené postavení nad celým křesťanským světem narazila v 9.století na odpor byzantského patriarchy i císaře. Zásadní rozkol, který byl neustále prohlubován dalšími odlišnostmi, již nebylo možné překonat. Roku 1054 došlo k takzvanému Velkému schizmatu - dosud jednotná církevní organizace se rozdělila dvě části. Západní církev (nazývaná též římská, latinská nebo katolická) uznávala za svoji hlavu papeže, východní církev (pravoslavná či ortodoxní), byla podřízena konstantinopolskému patriarchovi.\n\nOd té doby proběhlo několik pokususů obnovit jednotu církve vytvořením unie. Mezi nejvýznamnější patří 2. lyonský koncil (1274) a ferrarsko-florentský koncil, kde došlo roku 1439 k uzavření Florentské unie, jejímž podepsáním byzantská ortodoxní církev uznala primát papeže. Byzantské obyvatelstvo spolu s částí aristokracie a církevních hodnostářů unii nepřijala. Částečně úspěšná byla unie uzavřená v Brestu roku 1596 mezi pravoslavnou populací nacházející se na území tehdejšího Polsko-litevského soustátí. Tato unie však byla přijata pouze částí pravoslavné populace, která poté vytvořila takzvanou Uniatskou nebo též Řeckokatolickou církev. Členové této církve uznali přední postavení papeže, avšak zachovali si původní ritus.\n\n"}
{"id": "376140", "url": "https://cs.wikipedia.org/wiki?curid=376140", "title": "Lee Marvin", "text": "Lee Marvin\n\nLee Marvin (19. února 1924, New York, USA – 29. srpna 1987 v Tucsonu, Arizona, USA) byl americký filmový herec. Mezi jeho nejznámější role patří postava velitele ve filmu \"Tucet špinavců\" nebo role v komediálním westernu \"Dívka ze Západu\" s Jane Fondovou v hlavní roli, za kterou obdržel cenu Americké filmové akademie Oscar.\n\nPatřil mezi tzv. \"drsňáky\", tedy herce, kteří celý život hráli drsné, tvrdé a sportovně založené chlapy v různých westernových, akčních, kriminálních a válečných filmech. Zpočátku své herecké kariéry hrál spíše menší epizodní role různých padouchů, kriminálníků, řadových vojáků a lidí na okraji společnosti. Postupně se však vypracoval na uznávaného herce, proto také velmi často hrál různé vojenské velitele a generály.\n\nMěl slavné předky, kteří se významně zapsali do amerických dějin. Jeho otec byl potomkem Matthewa Marvina, jenž je považován za jednoho ze zakladatelů amerického města Hartford, jeho matka pocházela z rodiny Augustina Washingtona, což byl bratr prvního prezidenta USA George Washingtona. Studoval na několika amerických školách, žádnou z nich však nedokončil, nakonec vstoupil do Armády spojených států, kde sloužil u 4. divize americké námořní pěchoty jako odstřelovač. Tato jednotka bojovala za 2. světové války v Tichomoří v bitvě o ostrov Saipan. Lee byl v této bitvě raněn, posléze byl vyznamenán purpurovým srdcem a uvolněn z vojenské služby. Tyto válečné zkušenosti jej poznamenaly na celý život.\n\nPoté krátce hrál nejprve v divadle jakožto herec v různých vedlejších a epizorních rolích, v roce 1950 přesídlil do New Yorku. Své zkušenosti a znalosti z válečného období období později velmi dobře uplatnil i v Hollywoodu, kde kromě své herecké práce také často pomáhal jako vojenský poradce při natáčení válečných filmů a westernů.\n\nFaktický filmový debut přišel v roce 1951 ve snímku \"You're in the Navy Now\", kde si zahrál s Gary Cooperem ale i s tehdy ještě zcela neznámým hercem Charlesem Bronsonem. Od poloviny 50. let jeho herecká hvězda postupně stoupala vzhůru. Po velkém množství drobných epizodních rolí a roliček se dostavil úspěch v televizním seriálu \"M Squad\", kde si úspěšně zahrál postavu tvrdého chicagského policajta. Na počátku 60. let si zahrál významné role ve třech snímcích s Johnem Waynem a stal se tam definitivně uznávanou hollywoodskou hvězdou.\n\nPohřben je na Arlingtonském národním hřbitově.\n\n\n"}
{"id": "376142", "url": "https://cs.wikipedia.org/wiki?curid=376142", "title": "Duguay-Trouin (1922)", "text": "Duguay-Trouin (1922)\n\nDuguay-Trouin byl francouzský lehký křižník stejnojmenné třídy.\n\nV době francouzské kapitulaci \"Duguay-Trouin\" kotvil v Alexandrii, kde musel být po vyjednávání s Brity odzbrojen a internován (měl zde odzbrojený kotvit až do konce války). Po zániku vichistické Francie se \"Duguay-Trouin\" 30. května 1943 vrátil na stranu spojenců, byl reaktivován a modernizován.\n\nPři modernizaci byla jeho protiletadlová výzbroj posílena o 15 kusů 20mm kanónů a dva 13,2mm kulomety. Torpédomety byly odstraněny. Do konce války pak byly všechny 13,2mm kulomety odstraněny a loď nesla lehkou výzbroj tvořenou šesti 40mm kanóny a dvaceti 20mm kanóny.\n\n\"Duguay-Trouin\" poté konce války poté sloužil v silách Svobodných Francouzů. Například podporoval spojenecké vylodění v jižní Francii v srpnu 1944. Po válce křižník operoval v Indočínské válce. Poté byl používán jako plovoucí skladiště. V roce 1952 byl vyřazen a sešrotován.\n\n"}
{"id": "376145", "url": "https://cs.wikipedia.org/wiki?curid=376145", "title": "STS-49", "text": "STS-49\n\nSTS-49 byla první misí amerického raketoplánu Endeavour. Cílem letu byla korekce oběžné dráhy satelitu Intelsat 6 F-3. Uskutečnily se čtyři výstupy do otevřeného vesmíru, poprvé v historii byli ve vesmíru naráz tři lidé. Jednalo se také o nejdelší pobyt v otevřeném prostoru až do roku 2001 a mise STS-102.\n\n\n\n"}
{"id": "376147", "url": "https://cs.wikipedia.org/wiki?curid=376147", "title": "Myasthenia gravis", "text": "Myasthenia gravis\n\nMyasthenia gravis (MG) je autoimunitní onemocnění postihující nervosvalový přenos. Znamená to, že je oslaben volní pohyb, který vykonává příčně pruhované svalstvo. Typicky nelze udržet oční víčko v obvyklé poloze, jedno nebo obě víčka jsou pokleslá. Může se objevit i dvojité vidění. Vyskytuje se zhoršená výslovnost podle délky hovoru, na počátku písmeno R, jazyk jakoby dřevění, dále pak měkkých souhlásek ř,ž,š a poté i slabik. Tento stav doprovází zhoršující se polykání až neschopnost polknout s možností vypadnutí sousta ústy ven nebo vytékání tekutin.\nTaké oslabení žvýkacího svalstva po delším kousání houževnatějšího pokrmu, jako např. zeleniny, je velmi nepříjemné. Obtíže jsou typické tím, že jejich intenzita kolísá.\nV krajním případě dochází k myastenické krizi, kdy je pacient ohrožen na životě. Je to v případě, kdy dojde k zeslabení dýchání až k úplné zástavě dechu.\nPodstatou onemocnění je blokáda nebo zničení tzv. acetylcholinových receptorů protilátkami, které se převážně tvoří v brzlíku. Receptory na povrchu svalových buněk za normálních okolností přijímají chemický signál přenášený z nervového zakončení, během onemocnění dochází k zablokováíní receptorů patologickými protilátkami.\n\nV Česku je přibližně 2 500 postižených. Je pravděpodobné, že skutečný počet bude vyšší než je počet evidovaných pacientů. Jedná se o ty, kteří mají mírné příznaky nebo jsou léčení pro jiné onemocnění.\n\nOkolo 65 % nemocných má patologické (chorobné) změny na thymu (brzlíku), ve kterém jsou známky folikulární hyperplasie, kdy autoreaktivní B buňky produkují autoprotilátky proti nikotinovým acetylcholinovým receptorům (Ab proti AChR) na postsynaptické membráně nervosvalové ploténky. U přibližně 7 % nemocných jsou detekovatelné protilátky proti tyrosin kináze (Ab proti MuSK). U 10 až 15 % pacientů je přítomen thymom (nádor) a tvoří se protilátky proti titinu, ryanodinovému receptoru aj. U pacientů starších než 45 až 50 let jsou známky atrofie thymu (zmenšení, zakrnění).\nChorobu manifestuje psychický stres, infekční onemocnění či podání některých léků.\n\nMyastenie postihuje více ženy hlavně mezi 20. a 40. rokem života, ale může manifestovat v kterémkoli věku.\n\nNeonatální myastenie: je vyvolaná pasivním přenosem protilátek přes placentu a patrná až u 12 % novorozenců myastenických matek. S poklesem koncentrace protilátek se příznaky během dní až týdnů zmírňují a spontánně odeznívají.\n\nVrozená myastenie: je vzácná, autosomálně recesivně dědičná porucha nervosvalového přenosu. Nejedná se o autoimunitní proces, produkce protilátek proti acetylcholinovým receptorům chybí.\nDiagnóza se opírá o typické kolísající známky svalové slabosti a unavitelnosti v oblastech svalů extraokulárních, faciobulbárních, šíjových, pletencových a respiračních. Při zátěži se obtíže zhoršují. Je patrná diplopie (dvojité vidění), ptóza (pokles víček), dysarthrie (výslovnost), dysfagie (horší polykání), padání hlavy, nemožnost dlouhodobé činnosti ve vzpažení, pády, respirační insuficience (dechové obtíže). Kromě formy anti MuSK +, kdy mohou být atrofie jazyka a mimického svalstva, nejsou svalové atrofie přítomny, jsou normální šlachokosticové reflexy. V důsledku progrese choroby (další pokračování) či provokujících vlivů může dojít k respirační insuficienci (selhání dechu) - myastenické krizi.\n\n\nPo odpočinku nebo užití symptomatických léků dochází k poměrně rychlému ustoupení potíží.\n\n\nLéky podávané při Myasthenii nelze nasadit nebo vynechat naráz. Je třeba dodržovat pozvolné zvyšování\nna vhodnou dávku a po jisté době rovněž pokles na nezbytnou minimální dávku. Nedodržení dávkování může zhoršit stav MG a navodit případně i krizi.\n\nCelá řada antibiotik, léků navozujících útlum, proti bolesti, jejich použití musí zvážit lékař. Některé je možné aplikovat pouze při pobytu pacienta v nemocnici.\n\n"}
{"id": "376154", "url": "https://cs.wikipedia.org/wiki?curid=376154", "title": "Alexander Hacke", "text": "Alexander Hacke\n\nAlexander Hacke (také znám jako Alexander von Borsig, Alex Hacke, Hacke, * 11. října 1965, Berlín/Neukölln) je kytarista, baskytarista, zpěvák, experimentální/industriálový/elektronický hudebník z Německa.\n\nHacke byl producentem spousty umělců, přispíval k jejich nahrávkám, byl přítomen na všech albech a turné skupiny Einstürzende Neubauten a vydal dvě celá sólová alba.\n\nI když je znám svoji prací s vlivnou industriálovou kapelou Einstürzende Neubauten, spolupracoval také s mnoha dalšími umělci, jakými byli např. The Tiger Lillies, Meret Beckerová, Crime and the City Solution, Gianna Nannini, Gry, Miranda Sex Garden, Terranova, Sprung aus den Wolken, Mona Mur, Die Ichs, Schlaflose Naechte, Fred Alpi, Danielle de Picciottová a další.\n\nPočátkem 80. let vydal několik sólových kazet a minialb, např. \"Hiroschima\". Stal se dlouholetým členem Einstürzende Neubauten a byl rovněž členem několika dalších skupin, např. \"Sentimentale Jugend\", \"Sprung aus den Wolken\" a \"Mona Mur\".\n\nV roce 1980, v 15 letech vstoupil do Einstürzende Neubauten, která byla založena dříve v tom samém roce. Hacke hrál na kytaru a pracoval až do poloviny 90. let na zvuku kapely. Pak přešel z kytary na baskytaru a nyní na ni hraje a podle lídra skupiny Blixy Bargelda je \"hudebním ředitelem skupiny\".\n\nHackeho prvním sólovým albem bylo \"Filmarbeiten\" (1992).\n\nV 90. letech byl frontmanem kapely Jever Mountain Boys, která hrála oblíbené písně, zvláště cover verze country hudby.\n\nV roce 2003 zorganizovali Alexander Hacke a jeho dlouholetá partnerka Danielle de Picciottová (manželé od roku 2006) měsíční akci \"BadaBing\" ve slavném berlínském klubu 70. let \"Big Eden\", na které prezentovali nové a neobvyklé kapely a touto cestou iniciovali rozšíření nové vlny hudby \"Futur-electroclash\" z Berlína do celé Evropy. Hodně spolu cestovali, předváděli multimediální show a prezentovali workshopy o berlínské undergroundové kultuře. V roce 2004 produkovala Danielle de Picciottová dokument o Einstürzende Neubauten, na jehož hudbě pracoval Alexander Hacke.\n\nV roce 2005 Hacke a de Picciottová koncipovali a režírovali po celé Evropě audiovizuální live show \"The Mountains of Madness\" podle povídek H. P. Lovecrafta a k účasti a vystoupení na úspěšné produkci pozvali anglickou trojici The Tiger Lillies.\n\nOd roku 2000 Hacke vytvořil album \"Sanctuary\" (vyšlo v roce 2005), cestoval po Evropě a Severní Americe s mobilním rekordérem a spolupracoval s mnoha umělci, jakými byli např. J. G. Thirlwell (Foetus), Caspar Brötzmann, Larry Mullins (Toby Dammit), Vinnie Signorelli (Unsane), Michael Evans (KBZ 200), Sugarpie Jones (Celebrity Skin), Bob Rutman (Steel Cello Ensemble), Nils Wohlrabe (The Leather Nun), Gianna Nannini, Andrew Chudy (alias N. U. Unruh, Einstürzende Neubauten), Lary 7 (The Analog Society) a David Yow (The Jesus Lizard). V recenzích na toto album byl Hacke srovnáván s Frankem Zappou a Captainem Beefheartem. \"Road Record\", výtažek z něhož je k vidění na albu Sanctuary, zdokumentovala de Picciottová. Nahrávka popisuje revoluční nahrávací styl Hackeho, který použil při nahrávání Sanctuary.\n\nPři svých sólových aktivitách užívá především hudební software od firmy Native Instruments.\n\nHacke také přispíval k několika soundtrackům k filmům, např. \"Sonnenallee\" a \"Divoký život\" (biografie Uschi Obermaierové, 2006/07). Hacke produkoval hudbu k filmu Fatiha Akina \"Head-On\" (2004) a je hlavní postavou ve filmu \"\" (2005), Akinova dokumentu o istanbulské hudební scéně.\n\nPrvní přítelkyní Alexandera Hackeho byla Christiane F., známá celosvětově proslaveným filmem a knihou \"My děti ze stanice ZOO\", která je biografií o její závislosti na heroinu. Společně vystupovali po Evropě a USA s jejich kapelou Sentimentale Jugend a také se spolu objevili ve filmu z roku 1983 \"Dekodér\".\n\n3. října 1989 se v Berlíně narodil Hackeho syn Joschua. Jeho matkou je Angela Mettbachová, postava berlínského nočního života, která měla krátkou hudební kariéru s kapelou Octopussy.\n\nHacke byl také krátce ženatý s německou herečkou a zpěvačkou Meret Beckerovou a byl vtáhnut do její hudební kariéry. Beckerová byla hostem na albu Einstürzende Neubauten \"Ende Neu\". V roce 2006 se Hacke oženil se svoji dlouholetou partnerkou Danielle de Picciottovou, Američankou, v Berlíně žijící multimediální umělkyní, která je známá tím, že založila spolu s Dr Mottem berlínskou Love Parade a tím, že zpívala v kapele \"Space Cowboys\".\n\nAlexander Hacke je vegetarián, stejně jako většina členů Einstürzende Neubauten. \n\n\n"}
{"id": "376155", "url": "https://cs.wikipedia.org/wiki?curid=376155", "title": "Hermes (raketoplán)", "text": "Hermes (raketoplán)\n\nHermes byl projekt evropského raketoplánu. Raketoplán měl být do vesmíru vynášen raketou Ariane 5 a měl dle plánů zásobovat evropskou vesmírnou stanici Columbus. Ta se ovšem později stala součástí Mezinárodní vesmírné stanice (zkráceně ISS). Raketoplán měl dle prvotních záměrů být schopen do vesmíru vynést šestičlennou posádku a náklad. Kvůli nedostatku financí byl postupně počet členů posádky snižován (až na dva členy) a objem vynášeného nákladu byl snížen na nulu.\n\nK pozastavení projektu došlo v roce 1989, protože v té době již došlo k opadnutí nutnosti vlastnit raketoplán. Stalo se tak navzdory tomu, že již mělo dojít ke zkouškám k atmosféře. V roce 1997 došlo k úplnému zrušení projektu především z finančních důvodů.\n"}
{"id": "376160", "url": "https://cs.wikipedia.org/wiki?curid=376160", "title": "František Hanus", "text": "František Hanus\n\nFrantišek Hanus (12. května 1916 Valašské Meziříčí – 2. září 1991 Praha) byl český herec a divadelní režisér, dlouholetý člen Divadla na Vinohradech, otec herce Petra Hanuse.\n\nPocházel z Valašska a v souladu s místní tradicí toužil být lidovým řezbářem. V mládi si přivydělával jako dělník na pile, uvažoval o studiu lékařství či přírodních věd. Díky svým umělecky založeným rodičům od dětství rád tančil a zpíval, což nakonec způsobilo, že se po maturitě na gymnáziu dal na uměleckou dráhu. Po absolutoriu studia herectví na pražské konzervatoři v roce 1941 vystřídal postupně řadu menších scén, včetně Divadla Anny Sedláčkové a oblastních divadel až nakonec v roce 1952 natrvalo zakotvil ve Vinohradském divadle v Praze, kde setrval až do své smrti.\n\nV mladším věku hrál často role energických budovatelsky naladěných mladíků plných mladistvého elánu a optimismu, později se přehrál do rolí usedlejších otců rodin, úředníků apod. Jeho první filmový debut se dostavil hned po absolutoriu školy v roce 1941 ve snímku \"Pražský flamendr\". Těsně po válce exceloval v poeticky laděném českém filmu \"Řeka čaruje\" režiséra Václava Kršky. Obě tyto role mu zajistily velkou popularitu a obecnou známost, která mu vydržela po celý jeho život.\n\nJednalo se o poměrně oblíbeného a ve 40. letech často obsazovaného filmového herce, který navíc často a rád účinkoval i v Československém rozhlase, uměl dobře zpívat a hrát na kytaru a nebál se propagoval valašský lidový folklór. V 50. letech a 60. letech hrál spíše drobnější epizodní role, větší televizní role se dostavily až ve zralém věku s příchodem televizního vysílání.\n\nV roce 1972 byl jmenován zasloužilým umělcem.\n\n\n\n\n \n\n\n"}
{"id": "376162", "url": "https://cs.wikipedia.org/wiki?curid=376162", "title": "Supermarine Scimitar", "text": "Supermarine Scimitar\n\nSupermarine Scimitar byl britský celokovový námořní tryskový jednomístný stíhací letoun, který vznikl v roce 1956. S letounem operovala Fleet Air Arm.\n\nSupermarine Scimitar byl též známý jako Supemarine N.113. N.113 byl odvozen z prototypu Supermarine Type 508 (sériové číslo VX 133), s prvním vzletem 31. srpna 1951, Supermarine Type 529 (VX 136) zalétaný 29. srpna 1952 a třetího prototypu Supermarine Type 525 (VX 138), který poprvé vzlétl 27. dubna 1954 se šípovým křídlem a šípovými ocasními plochami. Za pohon byla vybrána dvojice motorů Rolls-Royce Avon RA. 3. Dlouhou životností nevynikl, neboť 5. července 1955 podlehl katastrofě v Boscombe Down.\n\nZávěrečnou vývojovou verzí byl Supermarine Type 544', jehož první prototyp (WT 854) zalétl 19. ledna 1956 zkušební pilot Mike Lithgow. Od dubna téhož roku procházel palubními zkouškami na letadlové lodi HMS Ark Royal (R09). Následující prototyp (WT 859) Type 544 se již vyznačoval zařízením pro ofukování vztlakových klapek umožňujícími snížit minimální rychlost a zjednodušením startu z katapultu a přistávání na letadlových lodích.\n\nPrvní sériový model Scimitar F Mk.1 (XD 212) opustil výrobní halu v South Marstonu 11. ledna 1957, poslední (XD 333) v září 1960. Supermarine Scimitar byl posledním letadlem značky Supermarine.\n\nPrvní vybraní námořní piloti prošli přeškolením na Scimitary v Boscombe Down u zkušební perutě 700X. Operační přeškolení prováděla od června 1958 803. peruť v Lossiemouthu, která byla v září přemístěna na palubu letadlové lodi HMS Victorious.\n\nLetouny Scimitar postupně převzaly operační perutě 736, 764B, 800B, 804 a 807, umístěné na HMS Ark Royal, HMS Centaur, HMS Eagle (R05) a HMS Hermes (R12).\n\nVe druhé polovině 60. let 20. století Scimitary dosluhovaly na pozemních základnách Royal Navy, kde byly používány ke zkušebním výcvikovým a pomocným úkolům u FRU Airwork v Yeoviltonu, RNAS Hal Far na Maltě, AHU Lossiemouth, RNAY Fleetlands, NASU Brawdy, u AAEE a RNAS Arbroath, AHU Tengah/Sembawang na Dálném východě a ve zkušebních střediscích RAE v Bedfordu a Farnborough.\n\nPoužívala je i akrobatická skupina britského námořnictva.\n\n\n\n"}
{"id": "376164", "url": "https://cs.wikipedia.org/wiki?curid=376164", "title": "Konec dějin a poslední člověk", "text": "Konec dějin a poslední člověk\n\nKonec dějin a poslední člověk je literární dílo Francise Fukuyamy. Ten ve své knize otevřel celou řadu velmi zajímavých a i dnes aktuálních otázek. Tím nám otevřel velký prostor pro diskusi. Např. problematická je již ústřední myšlenka jeho díla, že liberální demokracie představuje konec dějin.\n\nCo se týče roviny filosofické, konkrétně historicko-filosofické, tak podle Fukuyamovy nematerialistické dialektiky je historický proces hnán dvěma silami: rozvojem moderní přírodovědy a bojem o uznání (str. 202). Moderní přírodověda jako jeden ze dvou regulátorů historického vývoje totiž podmiňuje proces industrializace a celkovou dynamiku moderní ekonomiky. Moderní ekonomika si následně vynucuje homogenizaci lidstva, a to podle Fukuyamy v podobě globálního rozšíření kapitalistické tržní ekonomiky čili principů ekonomického liberalismu (str. 118). Druhý regulátor - boj o uznání - pak zaručuje spjatost procesu ekonomické homogenizace lidstva s globálním rozšířením liberální demokracie. Fukuyama důrazně připomíná (str. 133), že liberální demokracie je sice v souladu s kapitalistickým průmyslovým rozvojem (kapitalismem), nicméně mezi těmito dvěma fenomény neexistuje nevyhnutelná souvislost. Ekonomické výklady dějin a teorie modernizace jsou podle něj nedostatečné - je třeba zohlednit i další aspekty lidské motivace (náboženské, ideologické, politické, psychologické atd.). A právě tyto motivy jsou těsně spjaté s bojem o uznání, který po vzoru Hegelově považuje Fukuyama za základní hybatel lidských dějin a vysvětlující faktor diskontinuit (ve formě válek a výbuchů iracionality) ve střízlivém ekonomickém rozvoji (str. 142).\n\nLiberální demokracie podle Fukuyamy nejlépe ze všech dosud vyzkoušených socioekonomických systémů uspokojuje nejen lidskou touhu, či lidský rozum, ale i lidskou touhu po uznání. Proto podle něj představuje \"nejspravedlivější režim ve skutečnosti\" (str. 317). Současná liberální demokracie má sice řadu problémů (bezdomovectví, drogy, organizovaný zločin, poškozování životního prostředí, konzumerismus atd.), nicméně ty jsou podle Fukuyamy v zásadě řešitelné v rámci liberální demokracie, která prý navíc netrpí žádnými elementárními vnitřními rozpory.\n\nSvoji argumentaci opírá F. Fukuyama o Hegelovu Filosofii dějin, interpretovanou v duchu moderních výkladů francouzsko-ruského filosofa Alexandre Kojéve (1902 - 1968). Kojéve se věnoval zejména rozborům filosofie G. W. F. Hegela ve vztahu k marxismu a filosofickým aspektům problémů moderního člověka (zde byl ovlivněn filosofií M. Heideggera). Jeho nejznámějším dílem je \"Introduction á la lecture de Hegel\" z roku 1947. V pozdějším období života Kojéve přestal učit na pařížské École Pratique des Hautes Études a pracoval jako zaměstnanec Evropského společenství, neboť Evropské společenství považoval za institucionální vyjádření konce dějin a konce filosofie (str. 82). Univerzální a homogenní stát (čili celosvětový liberální stát) se pak podle Alexandra Kojéve stane posledním stádiem lidských dějin, protože člověku přinese plné uspokojení lidské touhy po uznání. Nástup univerzálního a homogenního státu prý přinese i konec imperialismu a snížení pravděpodobnosti válek, které kvůli němu vznikají (str. 238). Fukuyamově pozornosti neujdou ani jiní filosofové - např. John Locke, David Hume, Alexis de Tocqueville, Immanuel Kant, Karel Marx či Friedrich Nietzsche. S nimi pak Fukuyama někdy souhlasí a někdy zase polemizuje. Z ekonomů ho pak zaujal (kromě Karla Marxe) Josef A. Schumpeter, a to svým názorem na imperialismus jako atavistický pozůstatek aristokratických společností (str. 254).\n\nPod klíčovým pojmem „konec dějin“ se v knize nemyslí konec přirozeného cyklu zrození, života a smrti čili nějaká likvidace lidské společnosti, nýbrž to, že ustane vývoj fundamentálních principů a institucí, protože všechny skutečně velké (historické) otázky budou již zodpovězeny (str. 12). Fukuyama sice připouští možnost cyklického vývoje dějin (nekonečného koloběhu či věčného návratu dějin) v důsledku nějaké civilizační katastrofy, nicméně podle něj logika technologického vývoje a mechanismus moderní přírodovědy, poháněný neomezenou žádostí a řízený rozumem, představují dostatečný obranný val proti možnému návratu dějin a prvního člověka (str. 315 – 316).\n\nVe své koncepci klade Fukuyama po vzoru G. W. F. Hegela a A. Kojéve důraz na boj o uznání, který plyne z čistě lidské touhy po uznání. Tato \"přirozená\" touha má mít svůj zdroj v té části lidské duše, která se označuje řeckým slovem thymos, čímž se už dostáváme k rovině psychologické. Slovo thymos se původně používalo ve významu duše, životní síly, mysli, přání, žádosti; později (např. v Novém zákoně) představuje vášeň a zejména hněv, rozhněvání, výbuch či projev hněvu. Lze ho však pojmout též jako vznětlivost, touhu po slávě, pýchu, domýšlivost, sebelásku, lásku k věhlasu, ctižádost či touhu po uznání. Tato složka osobnosti je zdrojem emocí hrdosti, hněvu a hanby a nelze ji redukovat ani na žádost, ani na rozum - čili nelze ji nechat rozplynout mezidalší dvě složky lidské duše.\n\nDuši lze považovat na určující složku člověka, neboť podle Bible sám Hospodin Bůh vdechl člověku \"v chřípí dech života\" a tak ho učinil \"živým tvorem\" neboli \"duší živou\" . Fukuyama s odvoláním na Platona a Sokrata pak pracuje s rozdělením lidské duše na tři části (str. 168). První částí duše je část toužící čili touha, která se skládá z mnoha tužeb, z nichž nejpalčivější jsou hlad a žízeň. Druhou částí duše je část uvažující, hodnotící čili rozum jakožto protiklad touhy (např. i žíznivý člověk se nenapije, pokud ví o nákaze ve vodě). Konečně třetí částí duše je právě thymos. Z thymu plyne mimo jiné vědomí vlastní hodnoty a důstojnosti lidského individua. Toto vědomí ovšem může být zdrojem jak lidské špatnosti, tak lidských ctností. Thymos totiž může vést jednak k touze po uznání za rovného ostatním lidem čili k isothymii, která pak motivuje člověka k zápasu za lidskou důstojnost, sociální spravedlnost a rovnost. Lidé jsou pak ochotni bojovat i za práva jiných (např. černochů), neboť se jich bolestně dotýká diskriminace druhých osob. Na druhé straně thymos může vyústit do touhy po uznání za nadřazeného druhým lidem čili vést k megalothymii. A v lidských dějinách se nejprve uplatní právě megalothymie (touha po nadvládě).\n\nHegelův \"první člověk\" touží být uznán jinými lidmi, a to zejména jako člověk čili jako bytost schopná morální volby, včetně možnosti popření své živočišné přirozenosti (např. pudu sebezáchovy). Tato touha ho pak vede k riskování života v násilných konfliktech s jinými lidmi na život a na smrt kvůli pouhé prestiži (na úsvitu dějin tedy nacházíme tzv. nespolečenskou společenskost). Vyústěním krvavých bitev je ustanovení panství a rabství. Z vítězů se stávají Páni (aristokraté) a z poražených Rabové (otroci či nevolníci). Takto originálně vysvětluje Hegel ve své \"Fenomenologii ducha\" rozdělení na vládce a ovládané. Tím však podle Hegela a Fukuyamy vývoj nekončí, nýbrž začíná.\n\nPán je sice uznán za nadřazeného, ovšem rabem, jehož lidství je podle něj nedokonalé. Pán tak nenalézá uspokojení, navíc se časem nijak podstatně nevyvíjí (spíše trpí zahálkou). Rab je rovněž nespokojen, jelikož je považován spíš za věc, nástroj, než za člověka. Nedostatek uznání ovšem vyvolává u raba touhu po změně. Získat zpět své lidství, ztracené v důsledku strachu z násilné smrti, pak rab může prostřednictvím práce. Rabovo ovládnutí přírody se stává rovněž klíčem k jeho pochopení procesu ovládnutí sebe sama. Rab prochází dlouhodobým a náročným procesem sebevzdělávání, když se učí překonávat strach ze smrti (kvůli němuž se původně podřídil Pánovi) a hlásit se o svou legitimní svobodu. V jeho hlavě vzniká řada konceptů svobody (např. stoicismus či skepticismus). Poslední velkou rabskou ideologií, \"nešťastným vědomím\" (čili nedokonalým konceptem svobody) je podle Hegela i Marxe křesťanství jakožto absolutní náboženství. Křesťanství sice poskytlo rabovi představu, jak by měla vypadat lidská svoboda, neukázalo mu však cestu z jeho podřízení. Proto k završení historického procesu je podle Hegela nutná sekularizace křesťanství, tedy převedení křesťanského pojetí svobody do tohoto světa. Právě moderní liberálně-demokratický stát se stal podle Fukuyamy uskutečněním křesťanského pojetí svobody a všeobecné lidské rovnosti na tomto světě(str. 198). Základní rozlišení mezi pány a raby zmizelo a z bývalých rabů se stali páni - nikoliv jiných rabů, ale sebe sama.\n\nNyní se ovšem podívejme ještě blíže na psychologické souvislosti či dopady existence thymu. Svou schopnost morální volby ve smyslu popření pudů mohou lidé projevit nejen účastí na krvavých bitvách, ale třeba také přijetím mučednictví, spácháním sebevraždy, zabíjením zvířat či dokonce lidí (např. v případě terorismu).Ženy pak eventuálně tím, že se smíří se svou bezdětností. I za tím vším podle mne může stát snaha člověka prokázat, byť někdy nesprávným způsobem, své lidství. Cílem je zde ukázat odlišnost člověka od zvířat, jeho výjimečnost ve světě přírody, lidskou schopnost překonat a ovládnout živočišné půdy či instinkty a přírodní síly vůbec, zkrátka přírodu v nás i mimo nás. Člověk se pak cítí svobodný a autenticky lidský. Je dost zajímavé, že podle Fukuyamy ten, komu je dlouhodobě upíráno uznání jeho lidství, jeho lidské důstojnosti, může duševně onemocnět. Zejména mu údajně hrozí schizofrenie. A my víme, že lidé mívají často potíže vzájemně si uznávat své lidství, svou lidskou důstojnost. I to může stát za poměrně značným rozšířením této nemoci v současné světě.\n\nDále Fukuyama připomíná, že i v liberální společnosti je potřeba thymos usměrňovat, aby nepůsobil příliš destruktivně. A tak thymos bývá cílevědomě vytěsňován do podnikání, vnitřní politiky, zahraniční politiky (ve vztahu k historickému světu méně rozvinutých zemí), snobství, sportu, horolezectví, automobilových závodů, umění (snaha vyniknout). V politice se jedná mimo jiné o to, aby možnosti vůdců byly omezeny patřičným množstvím institucionálních pojistek.\n\nTím jsme se již dostali k politickým souvislostem či dopadům thymu. Předně vede thymos (thymotické pohnutky) k revolucím. Relativní a nikoliv absolutní nouze vede k nespokojenosti a pak k revolucím, ne nejchudšía nejbohatší podle Fukuyamy dělají revoluce, nýbrž ti nespokojení a neukojení ve svých požadavcích - jde tedy tzv. revoluce z rostoucích očekávání (str. 178), z touhy po uznání. V socialistických zemích lidé nebyli absolutně chudí, ale cítili se být ponižováni státně stranickou byrokracií (str. 181), tzv. komunistické státy se staly podle Fukuyamy moderní variantou otrokářské společnosti (str. 203). Reálný socialismus se tak stal obětí thymotické touhy bezmocných, usiloval o rovnost, přitom v čele měl nadprůměrné, megathymické osobnosti, proto se zde časem nutně objevil problém tzv. kultu osobnosti (str. 290) a také problém tzv. nové třídy (str. 280).\n\nThymos (touha po uznání) je podle Fukuyamy sídlem i dvou mimořádně silných vášní, a to nacionalismu a náboženství (str. 211). V případě náboženství se hodnota připisuje \"posvátnému\" a narušení posvátného vyvolává hněv (str. 212), což může vyústit do urputných a krutých náboženských válek (např. Evropa 16. - 17. století). Nacionalismus pak připisuje hodnotu národu, zlehčování určitého národa rovněž vyvolává hněv a následně může vést k národnostním konfliktům či válkám. Nacionalismus a náboženství mohou být (ale nemusí) překážkou demokracie ; náboženství je překážkou tehdy, když přestane být tolerantní a rovnostářské ; v Evropě to byl právě liberalismu, který naučil náboženství toleranci (str. 260). Thymotickou složku mají nejen náboženské a národnostní boje, ale také zápasy kolem potratů, pobouření nad rasismem a všechny spory kolem lidských a občanských práv (str. 179). Přitom v zemích liberální demokracie podle Fukuyamy mají lidé dokonalá práva a nikoli povinnosti ke svým společnostem, povinnosti zde jsou nedostatečné a nedokonalé (str. 305).\n\nNeukojený thymos může tedy koneckonců vést k válkám - např. 1. světová válka byla podle Fukuyamy vzpourou proti středostavovské civilizaci, vyznačující se prosperitou, bezpečím a nedostatkem výzev (str. 313). Znuděnost mírem a prosperitou podle Fukuyamy vedla i k nepokojům ve Francii roku 1968. Svůj vliv kromě absence boje a obětí měly prý ještě nuda, relativismus, netečnost a ztráta ideálů v tehdejší společnosti. Mladí lidé pak vyšli do ulic a hnali se do střetů s policií (str. 311).\n\nKromě politických zápasů je thymos podle Fukuyamy i součástí ekonomických bojů, např. bojů za vyšší mzdy - nejde zde většinou o boj kvůli chudobě, ale z pocitu nedocenění, nedostatečného uznání a poškozování důstojnosti dělníků či pracovníků (str. 176). Ovšem thymos lze využít i ke zvýšení pracovní motivace, např. díky pěstování hrdosti na svoji zemi (pěstování národního sebevědomí), na svůj podnik, na svoji rodinu, na své řemeslo či na své povolání. Lidé jsou pak schopni něco obětovat pro získání uznání od skupiny a překonat tradiční liberální individualistický kalkul slasti a strasti, který může působit destruktivně společensky i ekonomicky. Rozdíly v ekonomice tak mohou být dány i rozdíly v kultuře a ve vládnoucím náboženství - např. hinduismus údajně posvěcuje chudobu a brání ekonomickému růstu (str. 223).\n\nZ toho plyne pro Fukuyamu velmi důležitý závěr, že každá společnost musí vycházet z určitých kulturních hodnot ; i liberální demokracie není soběstačná, pouhý ekonomický liberalismus čili kapitalismus nestačí. Liberální principy mohou působit destruktivně rovněž na hodnoty důležité pro zachování společnosti. Tyto hodnoty často vycházejí z jiného zdroje než ze samotného liberalismu - např. z náboženství či z premoderních tradic (hodnot). Zvlášť nebezpečný je relativismus neboli tvrzení, že veškeré hodnoty jsou pouze relativní. Kulturní relativismus může totiž nakonec dospět až k podkopání demokracie a tolerance, neboť moderní myšlení nevytváří dostatek překážek vůči nihilismu a nihilistickým válkám (str. 313). Možným východiskem je prý tzv. správně pochopený soukromý zájem (str. 308).\n\nNa to navazuje další podnětné autorovo tvrzení, a to tvrzení, že buržoa je výtvorem myšlení a sociálního inženýrství (str. 187), tedy není přirozeným jevem. Buržoa nejprve vznikl v hlavách filosofů (Locke, Hume), kteří dumali nad přirozeností člověka. Jejich úvahy pak ovlivnily tvorbu společenských pravidel a zákonů, které následně formovaly moderní společnost a její členy. A tak i k zavedení demokracie je třeba politické vůle, je to důsledek politického rozhodnutí, sama od sebe se demokracie nezavede, prosazení demokracie je činem thymu, ne touhy (ta může vést jen ke kapitalismu). Opět vidíme, že demokracie a kapitalismus nutně spolu nesouvisejí, byť někteří stále tvrdí opak.\n\nKromě relativismu vidí Fukuyamy další dvě velká vnitřní nebezpečí ohrožující demokracii, a to přemíru touhy po nadvládě (megalothymie) či přemíru isothymie v podobě fanatické touhy po rovném uznání (str. 298). Liberální demokracie totiž podle něj potřebuje megalothymii jako protipól měšťáckému egoismu a hédonismu moderního posledního člověka, jenž povýšil touhu po pohodlné sebezáchově nad ochotu riskovat život v boji o prestiž. Měla by ji však patřičně usměrňovat (viz výše). To se jí prý zatím daří. Fanatická touha po rovnosti potom znamená dle Fukuyamy nereálnou snahu po odstranění přirozených či nezbytných reziduálních forem nerovností, spjatých s přirozenou rozdílností nadání, ekonomicky nezbytnou dělbou práce a kulturou. Připomíná to podle něj někdy komický požadavek z Aristofanovy hry \"Shromáždění žen\", aby si pohlední chlapci brali ošklivé ženy a naopak, nebo hledání technologie, která by přispěla ke spravedlivějšímu \"přerozdělení krásy či inteligence\". Anebo jde o přehnanou demonstrativní péči o postižené. Dále lze u některých levicových aktivistů očekávat nahrazení tradiční třídní otázky bojem proti takovým formám nerovnosti jako rasismus, sexismus a homofobie (str. 281). Zápas za větší rovnost se může dostat do rozporu s principem svobody a navíc vést i ke zpochybňování kvalitativní odlišnosti člověka a zvířat (přírody). Moderní člověk vlastně věří tomu, že patří do říše zvířat, že se jeho život liší pouze kvantitativně, ne kvalitativně od zvířecího života (str. 283). Toto zpochybňování lidské odlišnosti pak vede k volání po právech zvířat či právech přírody a může dokonce vyústit v představu lidstva jakožto přemnoženého biologického druhu. Lidi lze potom vidět jako rakovinu planety a pak třeba požadovat násilnou redukci lidské populace z důvodů ekonomických či ekologických na asi sto milionů osob (str. 284).\n\n"}
{"id": "376166", "url": "https://cs.wikipedia.org/wiki?curid=376166", "title": "Zlatý potok (přítok Doubravy)", "text": "Zlatý potok (přítok Doubravy)\n\nZlatý potok je pravostranný přítok řeky Doubravy v okrese Chrudim v Pardubickém kraji. Délka jeho toku činí 9,9 km. Plocha povodí měří 27,5 km².\n\nPotok pramení severně od Seče v nadmořské výšce 532 m. Teče převážně západním směrem. Protéká vsí Kraskov, pod kterou napájí rybníky \"Horní\" a \"Dolní Peklo\". Pod těmito rybníky potok proráží hřbet Železných hor směrem k Třemošnici, kterou následně protéká. Toto hluboké údolí známé jako Hedvíkovská rokle je součástí národní přírodní památky Kaňkovy hory. Zhruba po dalších dvou kilometrech nedaleko Mladotic ústí Zlatý potok zprava do Doubravy na jejím 34,7 říčním kilometru v nadmořské výšce 267 m.\n\n\nPrůměrný průtok u ústí činí 0,22 m³/s.\n\n"}
{"id": "376168", "url": "https://cs.wikipedia.org/wiki?curid=376168", "title": "Atentát na Kennedyho", "text": "Atentát na Kennedyho\n\nPojem atentát na Kennedyho může znamenat:\n"}
{"id": "376174", "url": "https://cs.wikipedia.org/wiki?curid=376174", "title": "Montferratské markrabství", "text": "Montferratské markrabství\n\nMontferrat (lat. \"Mons ferratus\", \"Montis Ferrati\", ital. \"Montferrato\", franc. \"Montferrât\", \"Montferrat\") je historické území na severozápadě Itálie v Piemontu (středisko v Casale).\n\nÚzemí nejprve zahrnovalo jenom oblast na pravém břehu řeky Pád – od Turína po Casale (Horní Montferrat) – a až později i oblast na jih od Pádu až k řece Tanaro (Dolní Montferrat). Důležitá střediska byla Asti a také Alessandria (člen Lombardské ligy, od 1552 městská republika\npřičleněná k Milánsku). Na sklonku 10. století zde vzniklo z bývalého hrabství Franské říše markrabství Montferrat. Bonifác z Montferratu, jeden z velitelů 4. křížové výpravy, získal nakrátko (1204–1207) i Soluňské království. Po vymření domácího rodu tu vládla v letech 1305–1536 byzantská císařská dynastie Palailogovců. Význam Montferratu však brzy zatlačila rostoucí moc Piemontu, resp. Savojska.\n\nOd roku 1536/66 byl Montferrat v držení rodu Gonzagů z Mantovy a po vymření hlavní větve byla část území připojena k Savojsku (1631), zbytek k Mantově. V rámci Savojska byl Montferrat povýšen na vévodství (1654) a roku 1703 se Savojsko zmocnilo zbývajícího území. V jeho rámci se roku 1720 stal Montferrat součástí Sardinského království, s nímž sdílel osudy i po postoupení Savojska Francii (1860) až k vytvoření Italského království. Dnes je území součástí kraje Piemonte.\n\n\"Dynastie Alérame\"\n\"Dynastie Palailogovců\"\n\n"}
{"id": "376189", "url": "https://cs.wikipedia.org/wiki?curid=376189", "title": "Thomas Coulter", "text": "Thomas Coulter\n\nThomas Coulter (1793 – 1843) byl irský lékař, botanik a výzkumník..\n\nPracoval jako lékař pro Real del Monte Company v Mexiku. Na počátku 19. století prováděl botanický průzkum Mexika, Arizony a Alta California. Roku 1834 se vrátil do Irska a stal se kurátorem herbáře na Trinity College v Dublinu. Byl členem Royal Irish Academy.\n"}
{"id": "376190", "url": "https://cs.wikipedia.org/wiki?curid=376190", "title": "Václav Krška", "text": "Václav Krška\n\nVáclav Krška (4. října 1900 v Písku – 17. listopadu 1969 v Praze) byl český scenárista, režisér a spisovatel.\n\nJednalo se o jednoho z klasických českých filmových tvůrců, který se, mimo jiné, programově zaměřoval na filmové adaptace kvalitních literárních děl. Kromě jeho vlastních děl to byly zejména filmy inspirované dílem českého básníka Fráni Šrámka, dále životopisné filmy (Bedřich Smetana, Josef Slavík a Mikoláš Aleš). Byl označován lichotivým přídomkem básník českého filmu. Známé jsou i dva orientálně laděné pohádkové koprodukční snímky \"Labakan\" a \"Legenda o lásce\"\n\nPocházel z Písku a žil v nedaleké Heřmani, byl velmi vzdělaný, sečtělý a kultivovaný, kromě své literární činnosti již od mládí rád hrával a režíroval ochotnické divadlo. V roce 1939 byla v okolí Písku zfilmována jeho kniha \"Odcházeti s podzimem\" pod názvem \"Ohnivé léto\", na tomto filmu pracoval poprvé jako pomocný režisér společně s Františkem Čápem. Také snímek \"Kluci na řece\" z roku 1944 se natáčel v Písku. Ve stejném městě se odehrávají i jeho umělecky nejcennější filmy \"Stříbrný vítr\" a \"Měsíc nad řekou\" natočené na motivy děl Fráni Šrámka.\n\nV roce 2011 vznikla studie odstraňující tabu v nazírání na Krškovo stejnopohlavní cítění.\n\nVáclav Krška je pochován na heřmaňském hřbitově, na jeho hrobce se nachází busta, jejímž autorem je český sochař Jan Kodet.\n\nNa každoročním festivalu studentských filmů v Písku je udělována hlavní cena, která nese Krškovo jméno.\n\n\n\n\n"}
{"id": "376192", "url": "https://cs.wikipedia.org/wiki?curid=376192", "title": "Notová osnova", "text": "Notová osnova\n\nNotová osnova je systém složený z pěti linek a čtyř mezer určený k zaznamenání notového zápisu (not, pomlk a ostatních hudebních znamének).\n\nPro zápis not, které jsou výškově mimo \"kapacitu\" osnovy, se používají pomocné linky, jejichž délka však pouze mírně přesahuje šířku hlavičky standardní noty. Nota může být umístěna na lince nebo v mezeře. Noty v notové osnově se čtou zleva doprava, vícezvuky zpravidla zdola nahoru.\n\nLinky notové osnovy se číslují (počítají) zdola nahoru, pomocné linky se číslují ve směru od osnovy (když jsou pod osnovou, počítají se směrem dolů, když jsou nad osnovou, počítají se směrem nahoru).\nNa přesné určení polohy not (a tím výšky tónů) v zápisu je potřeba notový klíč, který se nachází na začátku každé osnovy. Klíč určuje tzv. referenční notu, od které se poté počítají všechny ostatní noty. Klíče se zpravidla volí tak, aby notový zápis obsahoval co nejméně pomocných čar.\n\nDo notové osnovy se zapisují jednotlivé noty tak, jak za sebou následují tóny v diatonické stupnici ve směru zdola nahoru, a to střídavě na linky a do mezer (když je první tón stupnice na lince, druhý je v mezeře, třetí zase na lince, atd.). Například pro stupnici C-dur v houslovém klíči je „c1\" (jednočárkové c) na první pomocné lince pod osnovou, následuje tón „d1“, který je (těsně) pod osnovou, „e1“ je na první lince, „f1“ je v první mezeře, „g1“ je na druhé lince, „a1“ je v druhé mezeře a „h1“ je na třetí lince (viz obr.).\n\n"}
{"id": "376198", "url": "https://cs.wikipedia.org/wiki?curid=376198", "title": "Ojmjakon", "text": "Ojmjakon\n\nOjmjakon ( \"\") je vesnice s 550 obyvateli nacházející se na Dálném východě v ruské republice Sacha. Je to jedno z nejchladnějších trvale obydlených míst na Zemi. Leží asi 9200 km severovýchodně od hlavního města Moskvy (po silnici) a 460 km od Ochotského moře. Nejbližší regionální letiště a hlavní silnice jsou vzdáleny asi 35 km u města Tomtor.\n\nBěhem druhé světové války zde bylo vybudováno letiště pro leteckou cestu Aljaška-Sibiřský region (ALSIB), využívané k převozu letadel American Lend-Lease na východní frontu.\n\nMístní jsou z hlediska potravin odkázáni na dovoz. Sami si dokážou zajistit jídlo jen rybolovem, myslivostí a chovem dobytka, pěstování plodin je tu vyloučeno. I tak se tu ale populace mezi lety 2002 a 2010 téměř o polovinu zvětšila. Místní na svou domovinu navzdory krutým mrazům nedají dopustit.\n\nKdyž teploty klesnou k -50 °C, děti nechodí do školy. Lidé nechávají svá auta klidně nastartovaná celý den, pokud plánují večer někam odjet. Baterie totiž v silných mrazech často vypovídají službu. Problémem pro místní je i pochovávání zesnulých, vykopat hrob trvá i tři dny.\n\nOjmjakon leží v nadmořské výšce přibližně 750 metrů nad mořem . Na severním místě obce se délka denního světla pohybuje od tří hodin v prosinci do dvaceti hodin v červnu.\n\nMísto je pojmenované po řece Ojmjakon, jejíž název údajně pochází ze slova kheium, což znamená „věčně zmrzlá voda\" nebo „místo, kde ryby stráví zimu“. Jiný zdroj však uvádí, že název vychází ze slova heyum, které znamená \"zmrzlé jezero\".\n\nOjmjakon je známý především jako nejchladnější obydlené místo na světě, nejchladnější místo na severní polokouli a je označován jako sibiřský pól chladu, neboť pro 26. ledna 1926 zde byla naměřena teplota −71,2 °C. Současně je to místo s nejvyššími výkyvy teplot v průběhu roku a jedno z mála míst na Zemi, kde tyto výkyvy překonávají 100 °C.\n\nObvykle klesá teplota již v září pod 0 °C a může zůstat pod bodem mrazu až do poloviny května. Někdy průměrná minimální teplota za leden, únor a prosinec zůstává pod -50 °C. Červen a červenec jsou jediným obdobím, kdy teplota nikdy neklesá pod -10 °C. \n\nPodnebí je poměrně suché díky tomu, že průměrné měsíční teploty jsou pod bodem mrazu až sedm měsíců v roce. Léta jsou mnohem vlhčí než zimy.\n\nVesnicí protéká řeka Indigirka.\n\nOjmjakon byl zmíněn v řadě televizních seriálů:\n\n\n"}
{"id": "376201", "url": "https://cs.wikipedia.org/wiki?curid=376201", "title": "Batagaj", "text": "Batagaj\n\nBatagaj ( Батагай, jakutsky Баатаҕай) je sídlo městského typu v republice Sacha na Dálném východě v Rusku. Leží asi 4 800 km severovýchodovýchodně od hlavního města Moskvy (vzdušnou čarou) a 430 km od Severního ledového oceánu. Město leží na řece Jana a má přibližně 4 000 obyvatel.\n"}
{"id": "376202", "url": "https://cs.wikipedia.org/wiki?curid=376202", "title": "Bobot", "text": "Bobot\n\nObec se nachází asi 20 km jihovýchodně od Trenčína. Leží v údolí potoka Machnáč na úpatí Strážovkých vrchů.\n\nPrvní písemná zmínka o obci pochází již z roku 1240.\n\nNejvýznamnější historickou památkou je katolický kostel svatého Mikuláše z 12. století , který patří mezi nejstarší gotické stavby svého druhu v oblasti.\n\n\n"}
{"id": "376203", "url": "https://cs.wikipedia.org/wiki?curid=376203", "title": "Tiksi", "text": "Tiksi\n\nTiksi (rusky: Тикси) je sídlo městského typu v republice Sacha na Dálném východě v Rusku. Leží asi 4 315 km severovýchodně od hlavního města Moskvy (vzdušnou čarou). V Tiksi se nachází významný přístav na Severním ledovém oceánu. Kromě přístavu je zde také letiště Tiksi (IKS). Žije zde necelých 5 tis. obyvatel. Asi 50 km od Tiksi se vlévá řeka Lena do moře Laptěvů.\n"}
{"id": "376205", "url": "https://cs.wikipedia.org/wiki?curid=376205", "title": "George Stevens", "text": "George Stevens\n\nGeorge Stevens (18. prosince 1904, Oakland, Kalifornie, USA – 8. března 1975, Lancaster, Kalifornie, USA) byl americký filmový režisér, producent, scenárista a kameraman. Jedná se o držitele tří cen americké Akademie filmového umění a věd Oscar (v letech 1958–1959 také zastával funkci jejího prezidenta).\n\nNarodil se 18. prosince 1904 v kalifornském Oaklandu jako George Cooper Stevens do herecké rodině. Jeho rodiče provozovali v Oaklandu divadelní společnost Oakland's Ye Liberty Playhouse, ve které jako malé dítě vystupoval. U filmu začínal jako kameraman na počátku dvacátých let. Jako kameraman a od počátku třicátých let také jako režisér natočil celou řadu krátkých grotesek pro Hala Roache, mj. i s populární dvojicí Laurel & Hardy. V roce 1933 natočil svůj první celovečerní film \"The Cohens and Kellys in Trouble\". Zlom v jeho kariéře přišel v roce 1935 s filmem \"Alice Adamsová\" (\"Alice Adams\"; 1935) s Katharine Hepburnovou a Fredem MacMurrayem v hlavních rolích. Po tomto úspěchu následovala celá řada úspěšných veseloher s Fredem Astairem a Ginger Rogersovou jako \"Svět valčíků\" (\"Swing Time\"; 1936), \"Nevěsta v rozpacích\" (\"Damsel in Distress\"; 1937) nebo \"Rozmarná žena\" (\"Vivacious Lady\"; 1938). V roce 1939 převedl na filmové plátno dobrodružný příběh na motivy Rudyarda Kiplinga \"Gunga Din\" (\"Gunga Din\"; 1939) s Cary Crantem, Douglasem Fairbanksem ml. a Victorem McLaglenom v hlavních rolích. V roce 1943 natočil situační komedii o bytové krizi ve Washingtonu za války \"Veselá tlačenice\" (\"The More The Merrier\"; 1943). Poté se jako režisér na několik let odmlčel.\n\nK režii se vrátil až v roce 1948, kdy natočil svou poslední komedii, sentimentální příběh \"Vzpomínám na maminku\" (\"I Remember Mama\"; 1948). V následujících letech natočil několik klasických hollywoodských filmů jako \"Místo na výsluní\" (A Place in the Sun; 1951), šestioscarový přepis Dreiserova románu \"Americká tragédie\" s Montgomery Cliftem, Shelley Wintersovou a Elizabeth Taylorovou, za který získal svého prvního Oscara za režii, klasický western \"Shane\" (\"Shane\"; 1953), \"Gigant\" (\"Giant\"; 1956), za který získal svého druhého Oscara za režii a ve kterém se naposledy na plátně objevil James Dean nebo výpravný biblický snímek \"Největší příběh všech dob\" (\"The Greatest Story Ever Told\"; 1965). V letech 1958–1959 působil jako prezident americké Akademie filmového umění a věd. Svůj poslední film \"Jediná hra\" (\"The Only Game in Town\"; 1970) natočil v pařížských ateliérech na konci šedesátých let. George Stevens zemřel na infarkt 8. března 1975 na svém ranči v kalifornském Lancasteru. Za svůj přínos filmovému průmyslu získal hvězdu na Hollywoodském chodníku slávy (1709 Vine Street).\n\n\n\n"}
{"id": "376207", "url": "https://cs.wikipedia.org/wiki?curid=376207", "title": "Bedřich Prokoš", "text": "Bedřich Prokoš\n\nBedřich Prokoš (23. října 1912 Praha – 20. dubna 1997 Praha) byl český herec, divadelní ředitel, organizátor, manažer a odborový funkcionář.\n\nPůvodním povoláním byl kovorytec. Od mládí rád hrál ochotnické divadlo. Od roku 1936 a pak i v začátku 2. světové války v době nacistické okupace působil u kočovných divadelních společností (např. společnost F. Grabingra). V letech 1940–1943 hrál v Divadle práce v Praze. Po válce spoluzakládal Divadlo pracujících v Mostě, později (1945–1954) přesídlil do Realistického divadla Zdeňka Nejedlého na pražském Smíchově (což je dnešní Švandovo divadlo). Od roku 1954 působil čtyři roky v Divadle československé armády, resp. Ústředním divadle československé armády v Praze na Vinohradech. V letech 1958 až 1965 působil ve funkci ředitele Národního divadla v Praze. V období 1965 až 1969 hrál opět v Divadle na Vinohradech a od listopadu 1969 až do února 1971 byl šéfem činohry ND.\n\nU filmu působil od roku 1950, zpočátku hrál pouze drobnější vážné a dramatické role, s přibývajícím věkem se dostavily i role komické zejména u filmů scenáristické dvojice Ladislav Smoljak a Zdeněk Svěrák (například \"Kulový blesk\", \"Vrchní, prchni!\" a další). V televizi vystupoval v několika seriálech, např.  \"Nejmladší z rodu Hamrů\" nebo \"Muž na radnici\". Spolupracoval také s rozhlasem a dabingem, uplatnil se i jako spíkr dokumentárních filmů.\n\nV letech 1951–1954 vyučoval herectví na DAMU.\n\n\n"}
{"id": "376211", "url": "https://cs.wikipedia.org/wiki?curid=376211", "title": "Jindřich I. Babenberský", "text": "Jindřich I. Babenberský\n\nJindřich I. Rakouský řečený \"Silný\" ( \"Heinrich der Starke\",† 23. června 1018) byl rakouský markrabě. Za jeho vlády byl roku 996 poprvé v dochovaném dokumentu zmíněn název \"Ostarrîchi \", z kterého se vyvinulo moderní německé jméno pro Rakousko (\"Österreich\").\n\nByl synem markraběte Leopolda I. z dynastie Babenberků a Richardis ze Sualafeldgau. Jako nejstarší syn následoval roku 994 s podporou pozdějšího císaře Oty III. svého otce v úřadu markraběte rakouského.\n\nPoprvé je Jindřich doložen ve směnné smlouvě z roku 995 mezi císařem Otou a biskupem z bavorského Freisingu Gottschalkem z Hagenau. Otův nástupce, Jindřich II. daroval markraběti Jindřichovi majetky mezi tzv. „Suchým Liesingem“ a Triestingem ve Vídeňském lese. K tomu dostal ještě 20 královských lánů, které leží na sever od Dunaje mezi řekou Kamp a řekou Moravou. Má se zato, že Jindřich si zvolil prostor od Weikersdorfem a Stockerau. Přenesl svoje sídlo do Melku, kde byl pohřben svatý Koloman. Zemřel bezdětný a poslední odpočinek nalezl v místním klášteře. Jeho nástupcem se stal mladší bratr Vojtěch.\n\n"}
{"id": "376215", "url": "https://cs.wikipedia.org/wiki?curid=376215", "title": "Karboxyzom", "text": "Karboxyzom\n\nKarboxyzom je bakteriální vnitrobuněčná struktura (jeden z mikrokompartmentů), jehož úkolem je fixace uhlíku. Má tvar mnohostěnu a dosahuje velikosti 80 - 140 nm. Pravděpodobně v sobě koncentrují oxid uhličitý a právě enzym RuBisCo, který v Calvinově cyklu umožňuje fixaci uhlíku.\n\nKarboxyzomy se vyskytují u všech sinic a také u některých chemotrofních bakterií schopných fixace uhlíku, jako jsou nitrifikační bakterie a thiobacily. U většiny řas jejich funkci nahrazuje pyrenoid.\n\n"}
{"id": "376216", "url": "https://cs.wikipedia.org/wiki?curid=376216", "title": "Dina Štěrbová", "text": "Dina Štěrbová\n\nDina Štěrbová (* 22. dubna 1940 Bratislava), rozená Margita Schochmannová, je bývalá československá horolezkyně slovenského původu, která vylezla na dvě osmitisícovky.\n\nNarozena v roce 1940 v Bratislavě. Zde absolvovala základní školu, gymnázium a po maturitě chtěla studovat medicínu. Od roku 1958-1963 vystudovala odbornou matematiku, specializaci matematická analýza na Přírodovědecké fakultě Univerzity Komenského. V letech 1964 až 1992 vyučovala matematiku na přírodovědecké fakultě Univerzity Palackého v Olomouci.\nJejí manžel byl známý zoolog, ekolog, emeritní profesor Univerzity Palackého , cestovatel a spisovatel Otakar Štěrba. \n\nAsi 300 výstupů provedla v Tatrách. V Alpách Civetta, Torre Venezia, Piz Badile. Účastnice výpravy Haramóš 1970, Pamír - Pik Lenina 1976. V roce 1977 stanovila československý ženský výškový rekord výstupem na hindúkušský Nošak (7 492 m n. m.). V roce 1978 vystoupila v Pamíru v ženském družstvu na štít Korženěvské. V roce 1980 vedla ženskou expedici na Manáslu, dvě účastnice této expedice (Božena Marušincová-Nývltová a Jana Koukalová) vystoupily na severní vrchol (7 056 m n. m.). V roce 1984 zdolala společně s Češkou Věrou Komárkovou, která žije v USA, vrchol Čo Oju, čímž posunula československý výškový rekord. Jednalo se zároveň o první československý a první ženský výstup na tuto horu vůbec. Ne však čistě ženský, neboť s nimi vystoupili šerpové Norbu a Ang Rita (ten byl celkově desetkrát na Mount Everestu).\n\nV roce 1988 vystoupila spolu s Lívií Klembarovou na Gašerbrum II, ačkoliv výprava vedená Róbertem Gálfym neměla na výstup povolení a vedoucí s touto změnou plánu nesouhlasil. Dina Štěrbová se poté hájila tím, že získala povolení od francouzské výpravy. Dvěma pákistánským styčným důstojníkům se výstup podařilo zlegalizovat dodatečně.\n\nV letech 1991 a 1992 se neúspěšně pokoušela o Mount Everest. V roce 1994 vedla expedici na Broad Peak. Nejprve zde na plicní edém zahynul B. Bílek, a když vyřizovala formality v Islámábádu, na hoře zahynul A. Himer, s nímž se odtrhla převěj, a výprava definitivně skončila. Naposledy se ještě pokusila zdolat Nanga Parbat.\n\nOd roku 2006 spolupracuje s Vítězslavem Dokoupilem na humanitárním projektu Czech Hospital v pákistánském Karakorumu (západní Himálaj). Je to modelový projekt zlepšení životní situace v extrémních podmínkách vysokohorských himálajských vesnic. Vyvezli, postavili a od roku 2007 provozují horskou nemocnici ve vesnici jménem Arandu v údolí Basho pod ledovcem Chogo-lungma. Každým rokem zajišťují léky na roční provoz nemocnice. Udržují a rozšiřují vybavení nemocnice: EKG, ultrazvuk, kyslíková jednotka, defibrilátor, autokláv, diagnostické přístroje, mikroskop, chirurgické vybavení a počítač pro digitalizaci evidence zdravotních výkonů, evidence pacientů a vydaných léků. V roce 2010 vybudovali fotovoltaickou elektrárnu na střeše budovy a sluneční ohřev vody. Kromě zajišťování provozu samotné nemocnice Czech Hospital vybudovali záchrannou službu v podobě dvou terénních vozidel, které slouží k odvozu těžce nemocných pacientů do státní nemocnice ve Skardu. V Arandu rekonstruovali vodovodní řád včetně jímacího jezírka u pramene. Opravili 20km nejhorší části \"jeepové\" cesty mezi vesnicemi Arandu a Doko, zrekonstruovali tři životně důležité mosty, vybudovali tři vodovody na vysokohorských pastvinách vysoko nad ledovcem Chogo-lungma, rozšířili místní základní školu na dnešní kapacitu 100 dětí. Pro zlepšení a zmírnění dřiny darovali vesnici traktor s příslušenstvím a mlátičku, která odstranila dřinu lidí a zvířat (jaků a krav). Ve vesnici Arandu vybudovali dům (tzv. staff house) sloužící pro ubytování inspekčních lékařů případně personálu. V roce 2012 po devastujícím stržení zavlažovacího kanálu sesuvem půdy, zatrubnili jeho kritickou části v délce cca 300 m.\n\nOd roku 2012 staví ve Skardu spolu s lokální neziskovkou ubytovací zařízení umožní cca 50. dětem z vysokohorských vesnic přístup ke vzdělání, který je zásadním momentem pro další rozvoj vesnice jako takové.\n\n\n\n"}
{"id": "376220", "url": "https://cs.wikipedia.org/wiki?curid=376220", "title": "Stavový diagram", "text": "Stavový diagram\n\nStavový diagram (anglicky UML state machine) je v UML způsob grafického zápisu vývoje systému, který má konečný počet stavů. Takovým systémem může být konečný automat (stavový automat) či další podobné systémy, které vyjadřují stavy určitého objektu a přechody (přechodovou funkci) mezi nimi. Diagram poskytuje sadu elementů pro popis chování systému, který je vyjádřen průchodem stavy a je řízen vnějším vstupem.\n\nPodle specifikace modelovacího jazyka UML jsou stavové automaty důležitou pomůckou při modelování dynamického chování systému. V průběhu průchodu stavy mohou být vykonávány různé aktivity. Diagramy stavových automatů podle této definice jsou tvořeny třemi základními prvky – stav, událost, přechod.\n\nCharakteristika elementů, pro které má reprezentace stavovým automatem smysl:\n\nV objektově orientovaném modelování mohou stavové automaty být použity k modelování dynamického chování reaktivních objektů, jako jsou třídy, případy užití, podsystémy nebo celé systémy.\n\nStav charakterizuje trvání konfigurace neměnných podmínek v systému. Stavem může být označená situace, kdy objekt čeká na událost nebo se objekt nějakých způsobem chová. Stavy jsou, kromě počátečního pseudostavu a koncového stavu, znázorněny pomocí obdélníku se zaoblenými rohy a názvem umístěným v horní části. Stav je v daném konkrétním okamžiku určen následujícími faktory:\n\n\n\"Akce\" – proces, který proběhne rychle a je nepřerušitelný.\n\n\"Aktivita\" – déle trvající proces, který lze přerušit.\n\nKaždá akce ve stavu je přidružena k internímu přechodu, který je následkem události. Interní přechod umožňuje zachytit skutečnost významnou v rámci stavu, která ale nezpůsobuje přechod do stavu jiného.\n\nPřechod (Transition) je přímé propojení jednotlivých stavů. Směřuje od zdrojového stavu k cílovému. Přechod ze stavu do stavu je reakcí na vznik události nebo ukončení činnosti (nebo činností) v aktivním stavu (vznik tzv. completion event).\nNad každým přechodem může být volitelný popisek s následující syntaxi Událost [podmínka] / Akce. Každá část popisku je volitelná.\n\nSpecifikace UML definuje událost jako „specifikaci něčeho významného, co se stane v určitém čase a prostoru a co nemá trvání.\nSignál je balíček informací, které jsou mezi objekty předávány asynchronně. Notace pro zobrazení signálu je stejná jako u diagramů aktivit.\n\nSložené stavy mohou obsahovat jeden nebo více vnořených stavových automatů\nVnořené stavy jsou uspořádány do jednoho nebo více regionů.\nVnořené stavy dědí všechny přechody svých mateřský stavů (nadstavů). Pokud tedy složený stav obsahuje přechod, znamená to, že všechny vnořené stavy tento přechod obsahují také.\nDalší výhodou stavových podautomatů je jejich znovupoužitelnost. Pokud by se nám to někde hodilo, mohli bychom stav Zpracování použít i v jiném stavovém automatu.\n\nSložené stavy dělíme na dva druhy:\nOpustit ortogonální složený stav lze tedy dvěma způsoby:\n\nJak název napovídá, pseudostavy nejsou stavy. Jedná se o elementy, ve kterých stavový element nezůstává, pouze jimi prochází.\n\nZ počátečního pseudostavu vystupuje právě jeden přechod do tzv. výchozího stavu. Přechod z počátečního stavu nemá definovanou událost (výjimkou je událost se stereotypem «create»). Pro přechod z počátečního stavu je možné definovat chování. V jednom regionu může být maximálně jeden počáteční stav.\n\nPseudostavy spojení a rozvětvení propojují přechody stavů z ortogonálních regionů. Přechody vycházející z uzlu rozvětvení směřují ke stavům v různých regionech. Pro tyto přechody nejsou definovány události a podmínky. Z uzlu rozvětvení vycházejí minimálně dva přechody. Do pseudostavu spojení vstupují přechody ze stavů z různých regionů a pro tyto přechody nejsou definovány spouštěcí události a podmínky. Do spojovacího uzlu vcházejí minimálně dva přechody\n\nRozhodování reprezentuje větvení přechodů. Po vstupu do pseudostavu dochází k vyhodnocení podmínek definovaných na výstupních přechodech. Realizován bude ten přechod, jehož podmínka bude splněna. Je proto třeba dát pozor při návrhu stavových automatů s rozhodováním, aby vždy byla právě jedna podmínka splněna. Výstupní přechody nemají definované spouštěcí události.\n\nPřechodový pseudostav je vhodný pro konstrukci složených přechodů mezi stavy. Může být využit pro spojení několika přechodů vycházejících z různých stavů do jednoho společného výstupního přechodu nebo pro rozvětvení jednoho přechodu do několika na základě vyhodnocení podmínek na výstupech. V případě větvení pomocí přechodového pseudostavu hovoříme o statickém podmíněném větvení. Vystupující přechody nemají definované spouštěcí události.\n\nPseudostavy vstupní a výstupní bod reprezentují vstupy a výstupy, kterými jsou uskutečněny přechody do nebo ze složených stavů.\n\nPseudostav hluboké historie reprezentuje poslední konfiguraci aktivních stavů kompozitního stavu po jeho opuštění (tedy včetně vnořených složených stavů ad.). Z pseudostavu hluboké historie může existovat jen jeden přechod do některého se stavů obsažených ve složeném stavu, kde se hluboká historie nachází. Definuje se tím stav, do kterého se systém dostane v případě, že v hluboké historii není uložena žádná konfigurace stavů (složený stav ještě nebyl aktivní, nebo skončil v koncovém stavu), jedná se tedy o výchozí přechod.\n\nPseudostav mělké historie reprezentuje poslední substav složeného stavu, který byl aktivní. Přechod vstupující do elementu mělké historie představuje přechod do posledního aktivního substavu složeného stavu. Složený stav může obsahovat jen jeden element mělké historie. Přechod vystupující z mělké historie reprezentuje přechod do výchozího stavu, pokud složený stav ještě nebyl aktivován a v mělké historii tedy není ještě nic uloženo. Mělká historie je více povrchní než hluboká historie, nepamatuje si plnou konfiguraci stavů, ale jen poslední aktivní stav v rámci substavu.\n\nPo dosažení pseudostavu ukončení se zastaví veškeré činnosti. Jediná, která se vykoná, je definována u přechodu do pseudostavu ukončení.\n\nKoncový pseudostav představuje ukončení chování v rámci regionu. Pokud stavový automat nebo složený stav obsahují více regionů, ukončí se chování celého stavového automatu nebo složeného stavu po dosažení koncového pseudostavu v každém regionu. Pro přechod do koncového pseudostavu není explicitně definovaná událost, přechod je vyvolán vznikem tzv. completion event (automatický přechod po dokončení všech akcí a aktivit v posledním stavu před koncovým). Z koncového pseudostavu nevystupuje žádný přechod a nemá definované žádné vnitřní činnosti.\n\n\n"}
{"id": "376225", "url": "https://cs.wikipedia.org/wiki?curid=376225", "title": "Mike Moran", "text": "Mike Moran\n\nMike Moran (*4. březen 1948, Leeds, West Yorkshire, Anglie) je hráč na klávesy a producent. Studoval v Londýně na Royal College of Music předtím, než se stal hudebníkem a skladatelem/aranžérem. Vytvořil hudbu pro filmy, jakými jsou např. \"Zloději času\" a \"The Missionary\". Také hrál s kapelou \"Ian Gillan Band\".\n\nPíseň \"Rock Bottom\", kterou napsal spolu s Lynseyem de Paulem, soutěžila za Velkou Británii na Eurovision Song Contest v roce 1977 a Morana poprvé proslavila. Ačkoliv zpočátku v hlasování vedla, nakonec se umístila na druhém místě. Přesto se stala hitem v mnoha evropských zemí včetně Francie, Německa, Rakouska a Švýcarska, v kterých dosáhla až na vrchol žebříčků hitparád. V kontinentální Evropě byla mnohem úspěšnější než v zemi svého původu ve Velké Británii.\n\nDe Paul a Moran pokračovali v psaní písní, např. \"Let Your Body Go Downtown\" pro Martyn Ford Orchestra, která se umístila v nejlepší čtyřicítce. Následovala \"Going to a Disco\" a \"Without You\" a \"Now and Then\", které se objevily na albech \"Tigers and Fireflies\" a \"Just a Little Time\".\n\nPo mnoho let byl Moran hudebním ředitelem dětské show britské ITV \"Get It Together\". Každý týden v show vystupoval, doprovázel různé studiové hosty a hrál hlavní znělku show. Dostal další úkol napsat píseň zastupující Velkou Británii v Eurovision v roce 1990. Napsal \"That Old Feeling Again\" pro Stephena Lee Gardena, která se umístila na 5. místě z 8 písní v soutěži.\n\nDalšími slavnými písněmi, u nichž je Moran spoluautorem, jsou \"Barcelona\" (Freddie Mercury) a \"Snot Rap\" (Kenny Everett), stejně jako \"No Mean City\", tematická píseň ke kriminálnímu dramatu \"Taggart\" nazpívaná Maggie Bellovou.\n\nPracoval s různými členy skupiny Queen, s Ozzym Osbournem, Nicko McBrainem a Georgem Harrisonem.\n\nA konečně, Moran pracoval velmi intenzivně jako hudební producent. Produkoval \"The Queen Album\" a \"Piaf\" pro Elaine Paigeovou a právě dokončil její poslední album \"Essential Musicals\".\n"}
{"id": "376245", "url": "https://cs.wikipedia.org/wiki?curid=376245", "title": "Sestra v akci 2", "text": "Sestra v akci 2\n\nSestra v akci 2 (orig. \"Sister Act 2: Back in the Habit\") je pokračování americké filmové komedie \"Sestra v akci\". Hlavní role zpěvačky Deloris Van Cartierové alias sestry Marie Clarence se opět zhostila Whoopi Goldbergová.\n\nSestry Marie Patrick, Marie Robert a Marie Lazara navštíví Deloris, která teď hraje v muzikálu o svých zážitcích z kláštera, a žádají ji, aby se vrátila do kláštera. Deloris to odmítne, ale změní názor, když se doslechne, že je matka představená v zoufalé situaci. Jako sestra Marie Clarence začne v církevní škole v San Franciscu učit zpěv ve třídě neurvalých teenagerů. Ti se ji nejdřív snaží dostat ze školy pryč, ale postupem času si ji oblíbí.\n\nDeloris postupně objeví jejich muzikální talent a založí s nimi sbor. Společně si opraví starou učebnu hudby. Během úklidu objeví mnoho trofejí, které jejich škola dříve získávala v pěveckých soutěžích. Sestry studenty na jednu soutěž přihlásí, ti se nejdřív zdráhají, ale nakonec se účastní. Mezitím vedení školy zjistí, že Marie Clarence není ve skutečnosti řádovou sestrou, ale zpěvačkou z Las Vegas. Vedení se tak vydá na soutěž, kde chtějí Deloris najít a odhlásit studenty ze soutěže. Studenti potkají otce Maurice a myslí si, že je přijel podpořit. Ten se tak rozhodne je v soutěži navzdory panu Crispovi, řediteli školy, ponechat. Sbor v soutěží zvítězí a nakonec se dozví o pravé identitě sestry Marie Clarence.\n\n"}
{"id": "376248", "url": "https://cs.wikipedia.org/wiki?curid=376248", "title": "Jaroslav Brožek", "text": "Jaroslav Brožek\n\nJaroslav Brožek (6. února 1923, Kněževes, okres Blansko – 22. ledna 2019) byl český teoretik v oboru barev, výtvarný pedagog, metodik a malíř. Vydal řadu významných publikací pojednávajících o barvě a jejích účincích na lidské vnímání, spolu s dalšími autory připravil učebnice výtvarné výchovy pro základní školy, působil jako zpočátku středoškolský, později vysokoškolský učitel, zabýval se malířskou tvorbou.\n\nJaroslav Brožek byl nejstarším synem ze čtyř dětí Marie a Jaroslava Brožkových. Navštěvoval Gymnasium v Jevíčku a Boskovicích, kde na něj zapůsobil tamější profesor Bohdan Lacina natolik, že se rozhodl zasvětit svůj život umění a školství. V Praze studoval u Cyrila Boudy, Martina Salcmana a Karla Lidického pedagogický obor výtvarná výchova, modelování a deskriptivní geometrie. Po vystudování dostal v roce 1949 umístěnku do Teplic v severních Čechách.\nV roce 1959 byl vyzván, aby společně s dalšími kolegy připravil výuku výtvarné výchovy na tehdejším Pedagogickém institutu v Ústí nad Labem, který se později přeměnil na pedagogickou fakultu. Kromě pedagogické činnosti se intenzivně zabýval teorií barvy a přednášel na toto téma na několika zahraničních kongresech, např. v Lucernu, Drážďanech, Stockholmu. Zvyšoval rovněž svou vědeckou odbornost, získal titul kandidát věd za práci v oboru Teorie barvy. Spolupracoval s Jaromírem Uždilem na publikaci Výtvarná výchova a jako vedoucí autorského kolektivu Brožek, Maleček, Houra vydal učebnice výtvarné výchovy pro 7., 8. a 9. ročník základní devítileté školy. Vytvořil kolekci temper a akvarelů nazvanou “Holky”, maloval krajinu i městská prostředí severních Čech, zahájil rozsáhlý cyklus abstraktních olejových maleb “Soustavný výzkum barevného čtverce”, v němž uplatnil své vědomosti získané studiem teorie barvy.\n\nV roce 1970 byl v důsledku vyjádření nesouhlasu s invazí vojsk Varšavské smlouvy do Československa donucen odejít z pedagogické fakulty, pokračoval proto jako řadový učitel na základních školách, avšak v roce 1974 mu byla zakázána jakákoliv pedagogická činnost. Proto Jaroslav Brožek nastoupil jako písmomalíř do podniku Repro v Trmicích u Ústí nad Labem. Z této doby pochází série maleb trmických zákoutí a několik obrazů z cyklu “Soustavný výzkum barevného čtverce”. Zároveň neoficiálně vedl amatérské výtvarníky, nejprve ústecké, později litvínovskou skupinu Kontakt. Začal intenzivně pracovat na publikacích zabývajících se využitím barvy v uměleckém díle. Některé z nich vydal pod krycím jménem své ženy, Ivany Brožkové (“Dobrodružství barvy”, “Barva a obraz”), u knihy “Jak namalovat krajinu” figuroval jako oficiální autor Josef Hron. Tyto publikace patří k základní literatuře využívané nejen školami pro výuku výtvarné výchovy, ale i amatérskými a profesionálními umělci.\n\nPo změně politických poměrů byl Jaroslav Brožek v roce 1990 rehabilitován a přijat zpět na Pedagogickou fakultu v Ústí nad Labem. Na brněnské univerzitě získal titul PaedDr., na ústecké univerzitě se stal docentem. Ministrem školství Petrem Vopěnkou byl v roce 1992 jmenován profesorem. Pro ústeckou univerzitu získal doktorandské studium v oboru Teorie výtvarné výchovy. V roce 2005 opustil ze zdravotních důvodů pedagogickou fakultu, ale nadále působí jako školitel doktorandů. Kromě barvy se často věnoval i regionálním památkám a umělcům, o nichž napsal řadu novinových článků a knihu “Výtvarné Ústí, kronika výtvarného života v Ústí nad Labem 1918 až 1998”. Také dokončoval svůj dlouholetý cyklus maleb “Soustavný výzkum barevného čtverce”. Připravil pět samostatných výstav svých obrazů, dvě v Ústí nad Labem, dále v Teplicích, Chomutově a v Boskovicích.\n\nZemřel 22. ledna 2019 po těžké nemoci ve věku nedožitých 96 let. Poslední rozloučení se konalo 29. ledna 2019 od 11:00 hodin v obřadní síni starého krematoria v Ústí nad Labem-Střekově. \n\n\n\n\n"}
{"id": "376249", "url": "https://cs.wikipedia.org/wiki?curid=376249", "title": "Guinevere Planitia", "text": "Guinevere Planitia\n\nGuinevere Planitia je planina na povrchu Venuše, která se rozkládá na území mezi 0 až 57° severní šířky a 180 až 300° východní délky. Jedná se o sníženou oblast terénu situovanou mezi Beta Regio a Eistla Regio. Výzkumy naznačují, že oblast je překryta lávovým materiálem různé barvy od světlé až po tmavou.\n\nV oblasti byly pozorovány projevy sopečné aktivity a to v podobě štítových sopek, lávových proudů, malých sopečných dómů či další.\n"}
{"id": "376250", "url": "https://cs.wikipedia.org/wiki?curid=376250", "title": "Dělnická strana sociální spravedlnosti", "text": "Dělnická strana sociální spravedlnosti\n\nDělnická strana sociální spravedlnosti (DSSS) je česká ultranacionalistická krajně pravicová mimoparlamentní politická strana s důrazem na sociální hledisko, která vznikla 29. ledna 2004. Sama se profiluje jako vlastenecká a tvrdě euroskeptická strana. Spolu s ĽSNS, řeckým Zlatým úsvitem a dalšími je členem evropské politické strany Aliance za mír a svobodu.\n\nStrana v letech 2004–2005 nesla název \"Strana občanů republiky České\" a vedl jí antikomunistický disident Jan Broj, nejstarší syn Stanislava Broje, popraveného komunistickým režimem v roce 1950. V letech 2005–2008 strana nesla název \"Demokratická strana sociální spravedlnosti\" a její předsedkyní se v roce 2006 stala Hana Pavlíčková, matka Tomáše Vandase, který jí v pozici předsedy po rozpuštění Dělnické strany, fungující v letech 2003–2010, nahradil 20. listopadu 2010. Od soudního rozpuštění Dělnické strany (DS) v únoru 2010 vystupuje DSSS jako její nástupkyně.\n\nPředchůdkyní Dělnické strany sociální spravedlnosti (DSSS) byla Dělnická strana (DS), která vznikla pod názvem Nová síla (NOS) 20. prosince 2002. Její název byl rychle změněn 22. ledna 2003 na Dělnickou stranu. Jejím prvním předsedou byl mezi 18. lednem a 31. květnem 2003 Jiří Štěpánek, který byl později 1. místopředsedou strany až do jejího rozpuštění. Předsedou byl od 31. 5. 2003 do 17. 2. 2010 Tomáš Vandas.\nMezitím 29. ledna 2004 vznikla Strana občanů republiky České (SORČ), kterou založil Jan Broj, nejstarší syn Stanislava Broje, kterého nechal komunistický režim za údajné organizování vzpoury popravit. Janu Brojovi nebylo v době popravení otce ani 18 let a v letech 1952–1954 sloužil u tzv. černých baronů. Za vojenské služby v roce 1953 byl přímým svědkem nepokojů v Plzni. Po Sametové revoluci v roce 1989 kandidoval do parlamentu na kandidátce KDU-ČSL a v letech 1990–1992 byl poradcem prezidenta Havla pro otázky zemědělství. Zemřel 15. října 2015. Předsedou strany byl od 24. 7. 2004 do 16. 12. 2006. 14. září 2005 se strana přejmenovala na Demokratickou stranu sociální spravedlnosti (DSSS). Do poslaneckých voleb 2006, konaných v červnu, šla DSSS spolu s DS a Národním sjednocením pod kandidátní listinu Právo a Spravedlnost - ANO tradiční rodině, NE korupci a kriminalitě. Předsedkyní strany se 16. 12. 2006 stala Hana Pavlíčková, matka Tomáše Vandase. Od 27. 12. 2006 sdílela DS i DSSS stejnou adresu. Demokratická strana sociální spravedlnosti se přejmenovala 10. 11. 2008 na Dělnickou stranu sociální spravedlnosti pět dní po oznámení tehdejšího ministra vnitra Ivana Langera, že předá vládě návrh na rozpuštění Dělnické strany. Ivan Langer skutečně Nejvyššímu správnímu soudu České republiky návrh předal a soud ho od února projednával do 4. března 2009, kdy ho pro naprostý nedostatek důkázů z podezření na extremismus zamítl. DSSS měla už tehdy pravděpodobně sloužit k přechodu členské základny DS v případě jejího rozpuštění.\n\n17. února 2010 však byla Dělnická strana jako první politický subjekt v České republice od roku 1989 Nejvyšším správním soudem rozpuštěna, a podle očekávání se členové DS rozhodli kandidovat do voleb do Poslanecké sněmovny 2010 jakožto členové DSSS, ale ještě 15. března DS podala proti tomuto rozsudku ústavní stížnost k Ústavnímu soudu České republiky, ten ji ale 27. května 2010 odmítl a oprávněnost rozhodnutí Nejvyššího správního soudu potvrdil. V době rozpuštění měla Dělnická strana asi 1 000 členů. Výmazem 1. listopadu 2010 z rejstříku politických stran a hnutí DS přestala existovat. Po zrušení DS se členská základna přelila do DSSS a 20. listopadu 2010 vystřídal Hanu Pavlíčkovou v pozici předsedy DSSS Tomáš Vandas. Oprávněnost rozpuštění strany sice ještě řešil Evropský soud pro lidská práva, ten ale řízení 26. března 2013 vzhledem k procesní pasivitě stěžovatelů zastavil, čímž došlo k definitivní likvidaci Dělnické strany. Předseda vlády Jan Fischer bral rozpuštění DS při svém odchodu z funkce jako pozitivní důsledek vlády. Po soudním rozpuštění Dělnické strany začalo občanské sdružení Dělnická mládež podporovat DSSS.\n\nTomáš Vandas v lednu 2010 před vynesením rozsudku prohlásil: „Nenávist současného režimu vůči Dělnické straně má jediný důvod - šlapeme jim nekompromisně na paty, říkáme pravdu otevřeně a nestydíme se za ni. Současná elita si patrně zvykla na bohorovný klid a nyní se cítí ohrožena.“\n\nV březnu došlo k jistému rozkolu. Radikálové z ultrapravicového hnutí Autonomní nacionalisté se vyhradili proti vedení v té době ještě existující DS. Tomáš Vandas se odmítl vyjádřit k někomu, kdo vlastně ani nefunguje. O něco dříve od DS opustili také lidé z militantního neonacistického hnutí Národní odpor. Za stranu hodlal kandidovat Radim Masný, někdejší neúspěšný kandidát v senátním obvodu č. 68 za NEZ/DEM.\n\nSkupina Prodám svůj hlas ve volbách 2010 před volbami nabízela přes aukční síň hlasy lidí všem politickým stranám kromě KSČM a DSSS.\n\n26.-28. dubna se konaly studentské volby 2010 do Poslanecké sněmovny Parlamentu ČR. Studenti 69 gymnáziích, 68 středních odborných školách (SOŠ) a 7 učilištích (SOU) starší 15 let odevzdali celkem 20 233 hlasů politickým stranám a hnutím, které kandidují do Poslanecké sněmovny. DSSS v nich obdržela celkem 7,14% hlasů, čímž skončila jako 5. nejpopulárnější strana. Na středních odborných učilištích získala DSSS podporu přes 11% hlasů.\n\nSvátek práce DSSS oslavila pochodem z náměstí Jiřího z Poděbrad do centra a ulicemi u Václavského náměstí. Akce měla asi půl hodiny zpoždění, protože policisté důsledně kontrolovali lidi, kteří sem přicházeli. Vše se ale obešlo bez incidentů. Tomáš Vandas na mítinku prohlásil:„Naším zájmem je Česká republika, která bude mít svou národní vládu, která bude hájit zájmy českých občanů.“\n\n2. května došlo v Krupce k brutálnímu napadení dvou kandidátů DSSS. Podle DSSS za útokem stojí romská skupina. Stanislava Holešinského údajně romský útočník srazil na zem, čímž ho udeřil do hlavy. Během šarvátky pak ležící muž vytáhl plynovou pistoli a vystřelil. Protivníkovi způsobil dočasné zhoršení sluchu. Pan Holešinský použil zbraň v okamžiku, kdy byl sražen na zem a útočící Romové do něj kopali. Utrpěl různá poranění a nemůže se postavit na nohy. Má prý naražené koleno, žebra a podlitiny na celém těle.\n\n6. května 2010 Zbyněk Štěpán (NP) v přímém vysílání v pořadu Události, komentáře odtoupil z voleb. Předseda jeho strany Jiří Richter však nadále kandidoval za DSSS. \n\n7. května na předvolebním mítinku DSSS v Trmicích u Ústí nad Labem Tomáš Vandas upozornil, že jsou ochranné sbory Dělnické strany připraveny dohlížet na klid a pořádek v severočeské Krupce, kde došlo k brutálnímu napadení na kandidáty DSSS. Ochranné sbory DS, které soud s DS rozpustil, by podle něj mohly být obnoveny. Podobně fungující hlídky měly i Věci veřejné. Jeden mladík hodil na Tomáše Vandase dvě vajíčka.\n\nPodle novináře Josefa Kopeckého je Tomáš Vandas ve srovnání s některými výroky Jany Bobošíkové, kandidující za Suverenitu, poměrně umírněný politik.\n\n13. května hlídky DS oficálně skončily.\n\n25. května Tomáš Vandas podal v Opavě trestní oznámení na neznámého pachatele kvůli maření přípravy a průběhu voleb, když v obálkách s volebními lístky chyběly lístky DSSS, a vyjádřil domněnku, že za to může podle jeho informací vedoucí kanceláře tajemníka Vladimír Tancík, který zasahoval na předvolebním mítinku DSSS.\n\n8. června 2010 přijelo po nepokojích a údajnému výskytu drog do Ředhoště 7 příslušníků občanských hlídek Dělnické strany sociální spravedlnosti. Troufalí mladíci tam údajně napadali jiné děti, okrádali je a demolovali vesnici. 28. května Romové v Ředhošti v přesile napadli osazenstvo jedné restaurace. Podle svědectví Romové vytáhly dvě ženy ven a jednu dívku mlátily hlavou o zem a servaly z ní šperky. Příjezdu hlídek DSSS se Romové zalekli. Místní lidé si hlídky pochvalovali, jelikož byl od jejich příjezdu v obci klid.\n\n26. června stoupenci DSSS, stejně jako napříkad Mladí křesťanští demokraté, v Brně demonstrovali proti Queer Parade, průvodu za práva gayů a leseb. Podle Tomáše Vandase je takové vyjadřování své sexuality zvrácené.\n\nV srpnu starosta Krupky na Teplicku Milan Puchar (ODS) uvedl, že po komunálních volbách je ochoten spolupracovat i s místními představiteli DSSS. „Známe se osobně a všechny schůzky, které jsme spolu měli, proběhly velmi korektně a ve slušném duchu,“ uvedl Puchar v časopise podle občanského sdružení Romea. Puchar poté Romee řekl, že neměl na mysli oficiální smlouvy o koalici, což potvrdil i jeho předseda Petr Nečas.\n\n1. října přišla Dělnická strana sociální spravedlnosti (DSSS) na protestní akci na Smíchově hájit názor obyvatel. Podle místních protidrogové centrum Sananim zvýšuje počet narkomanů v okolí.\n\nV senátnách volbách 2010 kandidoval jako jediný za DSSS Tomáš Vandas (v senátním obvodě č. 4 – Most). Jeho kandidaturu podpořil olympijský vítěz ve vzpírání z Moskvy 1980 Ota Zaremba. Vandas získal pouze 5,13% hlasů, čímž obsadil předposlední 7. místo.\n\n15. října napadli Romové u Záluží na Litvínovsku volební tým DSSS. Podle DSSS poničili automobil a digitalní fotoaparát. Kromě slovních výpadů došlo i k fyzickému napadení, jeden z členů DSSS skončil v nemocnici. Muž se léčil skoro měsíc. Pachatelé potom i se zbytkem nevylepených plakátů z místa odjeli. Podle DSSS jim útočníci nadávali do „bílých sviní“ a vyhrožovali jim zabitím. V listopadu 2011 Okresní soud v Mostě odsoudil dva útočníky k roční podmínce.\n\n21. října 2010 DSSS napadla v Kadani výsledky voleb kvůli údajnému uplácení romských voličů ze strany ODS. Soud návrhu vyhověl.\n\nV listopadu dostal člen DSSS od soudu osmnáctiměsíční podmínku za nošení trika s německým vojákem, které bylo volně k prodeji.\n\nNa konci roku Tomáš Vandas nabídl starostovi Nového Bydžova „monitorovací týmy“, které by chránily pořádek proti výtržníkům a gamblerům, kteří jsou z velké části Romové a kteří se podle všeho podíleli na násilí ve městě.\n\nNa 12. březen DSSS naplánovala v Novém Bydžově mítink, na kterém poukázala na zvýšenou kriminalitu zdejších Romů. Policie však byla nucena rozehnat Romy a další odpůrce extrémní pravice, kteří blokovali trasu pochodu DSSS. Sám starosta Nového Bydžova Pavel Louda, který původně žádal, aby pravicoví extremisté pochod odvolali, pár dní po demonstraci uznal, že příznivci DSSS se chovali korektně na rozdíl od jejich odpůrců – Romů, antifašistů, anarchistů a aktivistů za lidská práva z Pirátské strany a ze Strany zelených, kteří změnili pod záminkou církevního procesí trasu svého pochodu a zablokovali trasu vyhrazenou radikálům. Kritizoval konkrétně i předsedu Strany zelených Ondřeje Lišku, který se zasazoval o rozpuštění demonstrace „dělníků“ a odpůrce vyzýval k pokračování v blokádě. „Pan Liška je vyložený spekulant, který se veze na vlně rádoby diskriminace romské populace,“ prohlásil Pavel Louda. Dále ohlásil, že budou pokračovat razie proti příjemcům sociálních dávek v hernách. 16. března Tomáš Vandas podal trestní oznámení na ministra vnitra Radka Johna za pomluvu a šíření poplašné zprávy. Ministr o něm před demonstrací řekl, že hledá krev a eskalaci. 5. dubna podal Louda na Ondřeje Lišku, Michaela Kocába a Džamilu Stehlíkovou trestní oznámení za podporu blokády ohlášené demonstrace DSSS. V Novém Bydžově byl od pochodu DSSS klid.\n\nČlenové DSSS uspořádali pochod Krupkou 9. dubna, na kterém připomenuli případ dvou Romů, kteří v Krupce brutálně zbili malého chlapce a soud jednomu z nich pak původně desetiletý trest snížil na polovinu. Pochodu se postavili do cesty Romové a anarchisté. Jejich náboženské shromáždění policie vytlačila. Ke snížení trestu Roma Tomáš Vandas řekl: „Je to plivnutí do tváře všem slušným občanům České republiky. Ale slibuji vám, že přijde doba, kdy v této zemi obnovíme pořádek, zákony, a ty budou platit pro všechny stejně.“ Policie zatkla celkem 5 odpůrců DSSS za neuposlechnutí výzvy policie a spáchání přestupku proti občanskému soužití.\n\nNa prvomájový pochod Dělnické Mládeže v Brně dorazilo 500 lidí. Do cesty se DSSS postavily stovky odpůrců, z nichž bylo zatknuto 9 lidí. Někteří z odpůrců DSSS měly sečné zbraně. Dělnická mládež na demontraci pozvala také řečníky z německé NPD a rakouské Nationale Volkspartei.\n\nDSSS se rozhodla uspořádat v Přerově akci s názvem Proti rasovému násilí na 25. červen, čímž chtěla upozornit na časté rasové útoky ze strany cikánské menšiny. Podnětem pravděpodobně bylo brutální napadení sedmadvacetiletého muže dvěma Romy. Na akci dorazilo 200 lidí.\n\n7. května se konaly opakované volby v Krupce, ve kterých se DSSS dostala do zastupitelstva se 7,1% hlasů. ODS, ČSSD, DSSS a hnutí Zdravá Krupka napadly výsledky voleb kvůli údajnému kupčení s hlasy a soud jejich návrhu na opakování voleb vyhověl.\n\nStejně jako Mladí křesťanští demokraté, lidovci, Hnutí pro život nebo iniciativa Akce D.O.S.T., se DSSS 13. srpna 2011 postavila proti prvnímu ročníku Prague Pride.\n\n19. srpna příznivci Dělnické strany sociální spravedlnosti dorazili na protest proti kriminalitě ve Varnsdorfu.\n\n26. srpna se příznivci DSSS zúčastnili demonstrace ČSSD. Podle Martina Šimáčka, šéfa Agentury pro sociální začleňování, na ní mezi lidmi rozdmýchávali nenávist. Tomáš Vandas na něj podal trestní oznámení. Nelíbil se mu výrok například výrok: „Desítky, možná stovky lidí pochodují městem, ničí majetek, napadají lidi - prvního Roma, který se jim připlete do cesty. Takhle to začínalo ve 30. letech.“ K ničemu takovému totiž dle Vandase nedošlo. Navíc se mu nelíbilo, když označil přiznice DSSS za nacisty. Též prý neví, kde zjistil, že se na demonstraci objevily členové DSSS.\n\nPo brutálním mačetovém útoku pěti Romů v baru DSSS nahlásila pochod v Novém Boru na 10. září. Na stránkách DSSS se psalo: „DSSS považuje za svoji povinnost, vzhledem ke svému národnímu programu, zastat se slušných lidí, kteří jsou vydáni na milost a nemilost řádění nepřizpůsobivých gaunerů a kteří nemají u státu zastání. Když stát selhává, je tu naděje: dělnická strana.“ Na mimořádné romské tiskové konferenci předseda Česko-romské společnosti Štefan Gorol označil incident za běžnou hospodskou rvačku. Na 10. září 2011 DSSS ohlásila protesty také v Rumburku a Varnsdorfu. V Rumburku DSSS ohlásila protest, poté co 20 Romů napadlo 6 mladíků. V Novém Boru, kde se sešlo 300 lidí, Tomáš Vandas prohlásil: „Lidé na Šluknovsku jsou terorizováni nepřizpůsobivými, především Romy. Je potřeba jim zatnout tipec.“ Ve Varnsdorfu se sešlo 500 a v Rumburku 200 lidí. Se slovy Tomáše Vandase lidé souhlasili. DSSS na svých webových stránkách také zvala na demonstraci 17. září, pořádanou Lukášem Kohoutem, ve Varnsdorfu kvůli neklidnému soužití s Romy. Během několika týdnů získala v Novém Boru DSSS nové členy.\n\nNa předvolebním mítinku DSSS 9. září 2011 v Krupce se sešlo 80 lidí. Podpis od Tomáše Vandase chtěli i někteří Romové. Ve třetích volbách od roku 2010 v Krupce získala DSSS v září 2011 dva mandáty v tamním zastupitelstvu. Získala v obci 9,57% hlasů. Spekulovalo se o tom, že Anna Holešinská (DSSS) by se mohla stát radní. Nakonec se tak nestalo.\n\nKvůli nepoklidnému soužití s Romy DSSS svolala na 24. září protestní shromáždění v Opavě, Havířově a Ostravě. Podle Tomáše Vandase stál Havířov nad propastí. „Ve městě se zhoršuje bezpečnostní situace. Slušní lidé žijí v obavách z přepadení a okradení nepřizpůsobivými gaunery,“ prohlásil. Představitelé DSSS na náměstí Republiky v Havířově rozvinuli transparenty s nápisy jako „Vlády mohou korumpovat tehdy, když dobří lidé nic nedělají“. Mezi zástupci strany byl i havířovský rodák, někdejší olympijský medailista Ota Zaremba. Na demonstraci byli i důchodci a rodiče s dětmi.\n\nČlenové a příznivci DSSS se 8. října účastnili pochodu proti nepřizpůsobivým v Ústí nad Labem.\n\nDSSS uspořádala 28. října v Havířově demonstraci, která reagovala na nadměrný hluk a nepořádek nepřizpůsobivých a údajné fámě, že se do prázdných bytů společnosti RPG nastěhovávají sociálně slabí Romové. Mítink DSSS ale už předtím zakázal magistrát města a jeho rozhodnutí potvrdil i soud. Podle Tomáše Vandase nešlo o shromáždění, ale o petiční akci, jelikož na místě kolovala petice proti stěhování sociálně slabých Romů do problémových městských částí. Pracovnici magistrátu, která se snažila mítinku DSSS zabránit, Vandas řekl, ať klidně pošle pokutu, že ji pak zaplatí.\n\nDSSS ohlásila v Rotavě protest kvůli problémům s nově přistěhovalou romskou komunitou na 29. říjen. Demonstrace se účastnila asi stovka místních, včetně tří učitelů zdejší základní školy. Po demonstraci DSSS někteří Romové vyhrožovali lidem fyzickou likvidací.\n\nNa konci října oznámil známý podvodník Lukáš Kohout vstup do DSSS. Nakonec do ní nevstoupil.\n\nNa podzim vyjádřila jihočeská odnož Dělnické strany sociální spravedlnosti podporu Hnutí za Vimperk bez nepřizpůsobivých občanů. 26. listopadu se na mítinku DSSS ve Vimperku sešlo na 300 lidí. Večer po demontraci příznivci DSSS napadli a uráželi afroamerickou zpěvačku Tonyu Graves, která od roku 1995 žije v Česku. DSSS se od incidentu distancovala a chtěla podat trestní oznamení na zpěvačku i na některá média za to, že stranu s napadením spojila. Policie nakonec zadržela oba muže, kteří se měli na útoku podílet. Jeden z nich přiznal, že je sympatizantem DSSS. Tomáš Vandas se však od incidentu nadále distancoval a reagoval na to slovy: „Strana nemůže být zodpovědná za chování jednotlivců. To, že je sympatizantem, může být i účelové prohlášení. Kdyby to byl člen strany, byl by okamžitě vyloučen.“\n\n16. listopadu DSSS odvolala pochod na litvínovské sídliště Janov, který se měl uskutečnit následujícího dne, kvůli obavám ze smogové situace. Litvínovská buňka vyzvala své příznivce, aby místo toho jeli na demonstraci do Prahy, která byla naplánovaná na stejný den. Pochod Litvínovem chtěli organizátoři uskutečnit v náhradním termínu v roce 2012. Na demontraci DSSS v Praze 17. listopadu měli její účastníci státní vlajky, vlajky DSSS a transparenty s nápisy Vláda peněz, zánik tradic, Proti vládě a její zradě. Rozdávali také oficiální noviny DSSS Dělnické listy. Na akci vystoupil předseda DSSS Tomáš Vandas, který označil vývoj země po roce 1989 za „období úpadku a devastace společnosti, ve které byl jeden zločinný systém nahrazen druhým.“\n\n26. listopadu se v Praze před Obecním domem, kde byl zvolen Jiří Paroubek do čela nové strany Národní socialisté - levice 21. století, objevilo několik stoupenců Dělnické strany sociální spravedlnosti, kteří vyjádřili názor, že Paroubek není žádný národní socialista.\n\nV lednu svolala Dělnická mládež pochod Jihlavou na 18. únor. Akce se uskutečnila na podporu Srbska a proti násilnému odtržení provincie Kosovo. Akce se zúčastnilo asi 50 lidí a předseda DSSS Tomáš Vandas. Proti nim vyšly do ulic stovky lidí.\n\n15. ledna se ve Varnsdorfu konala demonstrace, uspořádaná kvůli novoročnímu útoku pěti Romů na místní rodinu. Zúčastnilo se jí i nekolik členů DSSS. Když v děčínské nemocnici zemřela žena, kterou spolu s jejím mužem a synem napadla o silvestrovské noci ve Varnsdorfu skupinka Romů, DSSS žádala vyšetření případu, přísné potrestání viníků a připravovala svolání protestní demonstrace. Demonstraci svolala na 29. leden. Protestního shromáždění se zúčastnilo okolo 300 lidí. Na demonstraci Tomáš Vandas obvinil vládu i místní politiky z nečinnosti.\n\nPodle vyjádření policie z února 2012 přestala DSSS být pro neonacisty dostatečně radikální stranou pro spolupráci.\n\nNa začátku března 2012 Tomáš Vandas oznámil kandidaturu na prezidenta ČR.\n\nKvůli útoku narkomana na policistu svolala DSSS pochod v Chanově. Na akci 7. dubna dorazilo 70 lidí.\n\nV lednu 2011 policie obvinila místopředsedkyni Dělnické mládeže Lucii Šlégrovou za držení vlajky DS, která byla v tu dobu už rozpuštěná soudem. V dubnu jí Okresní soud v Mostě zprostil viny.\n\nPo napadení patnáctiletého chlapce třemi Romy svolala Dělnická mládež na 22. duben pochod Břeclaví. Chlapec přišel o ledvinu. Pochodu se zúčastnilo 2 000 lidí. Policie později zjistila, že chlapec lhal. Chlapec se předváděl před dvojicí dívek na zábradlí v osmém patře bytového domu a spadl.\n\nNa 1. máj do Prahy pozvala DSSS zástupce NPD. 1. května se na Václavském náměstí sešlo kolem stovky příznivců DSSS. Demonstraci částečně narušil průvod anarchistů. Tomáš Vandas na demontraci kritizoval vládu, reformu policie či server Romea.cz. Mimo jiné řekl, že všichni nelegální přistěhovalci musí domů a že chce podporovat české podnikatele.\n\nMístní organizace DSSS v Chotěbuzi se rozhodla na 19. květen uspořádat protestní shromáždění na podporu pana Jaroslava Šebesty, který ze strachu z vykradení kuší zabil Martina Hospodiho, jednoho ze skupinky Romů. Na mítink DSSS v Chotěbuzi dorazilo jen asi 30 lidí.\n\nV anketě z července 2012 se na serveru iDNES.cz Tomáš Vandas umístil na sedmém místě ze 13 kandidátů na prezidenta ČR.\n\nPodle předvolebního průzkumu agentury SC&C by DSSS v krajských volbách v Karlovarském kraji dostala 2,5% hlasů a v Libereckém kraji 2% hlasů.\n\nVladimír Franz začal v srpnu svou prezidentskou kampaň podepsáním petic pro kandidaturu na prezidenta dvanácti svým soupeřům. Odmítl podepsat petici šéfa Dělnické strany sociální spravedlnosti Tomáše Vandase, protože ho nepovažoval za demokraticky smýšlejícího kandidáta.\n\n5. září 2012 někdo v Praze zaútočil zezadu s teleskopickým obuškem na Tomáše Vandase. Neznámý pachatel za výkřiků hesel „Antifa“ ho nejdřív kopal a poté sáhl po zbrani. Útok Vandas odrazil. Vandas řekl, že je v pořádku a že ho podobné útoky nezastaví.\n\nVe studentských volbách 2012 se DSSS umístila s 10,4% hlasů na třetím místě. V severočeském kraji DSSS s 18,4% hlasů volby vyhrála.\n\nNa 15. září DSSS naplánovala ve Šluknově a Rumburku předvolební mítink a ve Varnsdorfu pochod nazvaný „Za pořádek a bezpečí v ulicích“. Ve Varnsdorfu se pochodu účastnilo 200 až 250 lidí.\n\nPodle průzkumu agentur SC&C a STEM/MARK pro pořad Otázky Václava Moravce speciál by DSSS v Ústeckém kraji volilo 4% lidí. Díky těmto příznivým preferencím mohl severočeský lídr DSSS Petr Kotáb usednout 27. září do tohoto pořadu.\n\nPřed krajskými volbami v roce ve Štětí vysely letáků, které vyzývaly Romy, aby při volbách dali svůj hlas Dělnické straně sociální spravedlnosti. Severočeský šéf DSSS Petr Kotáb řekl, že to není oficiální materiál DSSS, jelikož ten by vylepovali po celém kraji. Podle Kotába se jednalo o romskou provokaci.\n\nNa 6. říjen svolal Milan Sůra, kandidát DSSS, do Ústí nad Labem akci s názvem Pochod proti nepřizpůsobivým.\n\nNa 10. říjen DSSS svolala předvolební mítink v Krupce.\n\nKarel Schwarzenberg (TOP 09) před krajskými volbami označil kandidáty DSSS v Ústeckém kraji za nácky.\n\nNa konci října 2012 nasbíral Tomáš Vandas pro vstup do prezidentské volby pouze zhruba 38 tisíc podpisů z potřebných 50 tisíc. Tomáš Vandas pět dní před vypršením času na podání kandidatury oznámil, že vzdal sběr podpisů, kterých sesbíral dle svých slov 39 126.\n\nJiří Zimola, jihočeský hejtman za ČSSD, v listopadu řekl, že by se nebál jednat o koalici s DSSS.\n\nV listopadu se ceremoniálu v Teplicích, při kterém se slavnostně odhalila busta ruského cara Petra Velikého, zúčastnil i Pavel Svoboda, kandidát DSSS v krajských volbách.\n\nMiloš Zeman považuje DSSS za polofašistickou formaci, což zdůrazňoval i při své kandidatuře na prezidenta v roce 2012.\n\nNa 17. listopad Dělnická mládež svolala do Brna demonstraci proti vládě Petra Nečase. Na demonstraci dorazilo asi 200 lidí. Tomáš Vandas prohlásil, že jeden zločinecký režim byl slov nahrazen ještě zločinnějším režimem. „Novou garnituru tvoří lidé s pochybnou minulostí i bývalí komunisté. Došlo k rozkradení státního majetku, korupci, přílivu imigrantů. Estébácké praktiky ukazují, že se nic nezměnilo,“ pokračoval Vandas. Vyjádřil se i k rozpuštění Dělnické strany: „Byla zrušena, protože byla tomuto režimu nepohodlná.“\n\nStrana občanů republiky České (SORČ) musela stáhnout z televizního vysílání spot, kterým chtěla přesvědčit voliče před eurovolbami. Bez souhlasu kapely v něm totiž použila píseň skupiny Ready Kirken Zejtra mám. Hudebníci však nežádali finanční vyrovnání, spokojili se s omluvou. Strana ve volbách do Evropského parlamentu obdržela 0,11% (2 585) hlasů.\n\nDo sněmovních voleb 2006 nepostavila svou kandidátku, ale vyslala svých 27 kandidátů na listiny národně konzervativní strany Právo a Spravedlnost.\n\nVe volbách do zastupitelstev krajů 2008 nepostavila svou kandidátku, ale celorepublikově se spojila s Dělnickou stranou do volební strany pod názvem \"Dělnická strana - za zrušení poplatků ve zdravotnictví\" (v Plzeňském kraji nesla název \"Dělnická strana - NE americkému radaru!\"), přičemž DSSS navrhla 24 svých kandidátů (tj. zhruba jednu desetinu z kandidátů koalice).\n\nZa stranu v těchto volbách celkem kandidovalo 336 osob – z toho Dělnická strana sociální spravedlnosti 189, Sdružení pro republiku - Republikánská strana Československa 16, NÁRODNÍ PROSPERITA 2, Demokratická strana Československa 1, Moravané (strana) 1, Dělnická strana 1, zbytek tvořili nestraníci. Zisk ve volbách činil 1,14 % (59 888 hlasů).\n\nZa DSSS kandidovalo 343 kandidátů a získala 0,86 % (42 901) hlasů, což bylo zhoršení oproti minulým volbám.\n\nVe volbách do obecních zastupitelstev strana kandidovala v 50 městech. V některých, jako třeba v Praze, kandidovala v koalici se stranou NE Bruselu – Národní demokracie. Oproti volbám v roce 2010 si strana polepšila ze 2 mandátů na 6, z čehož tři získala v Duchcově, kde následně s ČSSD a KSČM uzavřela koalici a předseda krajské organizace DSSS Ústeckého kraje Jindřich Svoboda byl na ustavujícím zasedání zastupitelstva zvolen do rady města.\n\nV krajských volbách 2016 strana kandiduje ve všech krajích, z toho v Olomouckém, Moravskoslezském, Královéhradeckém, Libereckém, Středočeském a Kraji Vysočina působí v koalici se stranou Národní fronta.\n\nDo senátních voleb 2016 strana vyšle čtyři kandidáty. V obvodu č. 4 - Most kandiduje bývalý sportovec Ota Zaremba, v obvodu č. 31 - Ústí nad Labem předseda strany Tomáš Vandas, v obvodu č. 64 - Bruntál pedagog Jaroslav Chalupa a v obvodu č. 70 - Ostrava-město Petr Borna.\n\nMezi hlavní programové teze strany patří:\n\n\nČlenové Dělnické strany sociální spravedlnosti si zpravidla stěžují na mediální neojektivitu a cenzuru. Její příznivci též často polemizují o veřejnoprávnosti České televize.\n\nDSSS chodí do televize prezentovat nejčastěji její předseda Tomáš Vandas.\n\nV roce 2018 vydal Ladislav Malý, člen Dělnické strany sociální spravedlnosti (bývalý člen předsednictva Dělnické strany) v edici \"Národovecká knihovnička\" sešitovou publikaci č. 3 pod názvem „Stavovský stát. Stavovská demokracie jako řešení současné krize”.\n\n\n"}
{"id": "376256", "url": "https://cs.wikipedia.org/wiki?curid=376256", "title": "Primauguet (1923)", "text": "Primauguet (1923)\n\nPrimauguet byl francouzský lehký křižník třídy \"Duguay-Trouin\". Křižník zůstal po porážce Francie v roce 1940 věrný kolaborantské vládě ve Vichy a kotvil v Casablance (největší francouzskou lodí v přístavu byla nedokončená bitevní loď \"Jean Bart\"). Když spojenci 8. listopadu 1942 začali Operaci Torch – vylodění v Severní Africe, byla Casablanca jedním z míst určených pro výsadek. Vichistické námořnictvo se pokusilo vylodění bránit a na moře proto vyplul \"Primauguet\", šest torpédoborců a osm ponorek. \"Primauguet\" poté rozstřílela a potopila americká bitevní loď USS \"Massachusetts\".\n\n"}
{"id": "376259", "url": "https://cs.wikipedia.org/wiki?curid=376259", "title": "Karanténní sypavka borovic", "text": "Karanténní sypavka borovic\n\nSypavka borovic je označení pro onemocnění jehličnatých dřevin nejčastěji houbového původu, při němž dochází k usychání a opadu napadeného jehličí. Hnědá sypavka borovice a červená sypavka borovice napadající především rod borovice jsou působené houbovými patogeny \"Mycosphaerella pini\" a \"M. dearnessii\". Jedná se karanténní škodlivé organismy celosvětového významu.\n\n\"Fungi\" > \"Ascomycota\" > \"Dothideales\"\n\n\"M. pini\" a \"M. dearnessii\" pocházejí ze Střední Ameriky. Byly zavlečeny na všechny kontinenty včetně Evropy. \n\n\"M. pini\" byla v ČR poprvé nalezena v roce 2000, na dodávkách infikovaných sazenic borovice černé a kleče, původem z Maďarska. Od té doby se patogen na našem území plošně rozšířil. Nejčastěji napadá borovici černou, borovici kleč a některé borové exoty (ojediněle borovici lesní). \n\nVýskyt \"M. dearnessii\" byl v Česku poprvé prokázán v roce 2007 na Třeboňsku na borovici blatce.\n\nTypickým projevem obou sypavek je defoliace starších ročníků jehlic; u některých druhů borovic může docházet k úplné defoliaci až odumření stromů. Červená sypavka patří k celosvětově nejvýznamnějším chorobám borovic. U silně napadených stromů časem opadává veškeré starší infikované jehličí a zelený zůstává pouze poslední ročník. Hnědá sypavka je rovněž nebezpečnou chorobou. Může také silně poškozovat porosty borovice kleče a borovice blatky rostoucí na rašeliništích, což může postihnout i řady chráněných lokalit.\n\n\"M. pini\" a \"M. dearnessii\" jsou v rámci Evropské unie regulovanými (karanténními) organismy. Při zjištění výskytu \"M. pini\" je nezbytně nutné přistoupit k účinným opatřením, která směřují k potlačení choroby. Z obranných metod lze proti jejímu šíření úspěšně použít opakované postřiky registrovanými fungicidními přípravky. Co se týče dosavadních nálezů \"M. dearnessii\" v Česku, eradikační ani jiná opatření nebyla na lokalitách stanovena vzhledem k tomu, že jsou v přírodní rezervaci.\n\n"}
{"id": "376264", "url": "https://cs.wikipedia.org/wiki?curid=376264", "title": "Robert Piesen", "text": "Robert Piesen\n\nRobert Piesen (11. srpna 1921 Jindřichův Hradec, Československo – 20. ledna 1977 Haifa, Izrael) byl český malíř.\n\nNarodil se 11. srpna 1921 V Jindřichově Hradci jako druhý syn Richarda a Emilie Piesenových. Jeho otec Richard Piesen (1877–1937) byl absolventem vídeňské university (doktorát z chemie a z filosofie). Pocházel z židovské rodiny, která se údajně přistěhovala do Čech v 19. století ze Španělska. V Jindřichově Hradci vlastnil továrnu na umělá hnojiva. Jeho matka Emilie, rozená Matoušková (1899–1950) pocházela z katolické rodiny. Před svatbou konvertovala k židovské víře. Robert Piesen měl vrozenou srdeční vadu.\n\nPiesenovi rodiče se rozvedli a Robert se spolu s otcem a bratrem přestěhoval do Brna. Po absolvování měšťanské školy (1933–1936) studoval na Škole uměleckých řemesel v Brně u profesora Františka Václava Süssera (1936–1940). Po dvouleté přípravce vystudoval grafickou specializaci.\n\nBěhem okupace se snažil uniknout deportaci do koncentračního tábora. Nejprve žil v podnájmech, které často střídal. Později získal falešné dokumenty a v roce 1942 byl totálně nasazen v Berlíně. Zde pracoval v nakladatelství \"Deutsche Verlag\". Musel ale též pracovat při odklízení trosek po náletech. Tyto zážitky ho ovlivnily na celý život. Byl jedním ze tří členů rodiny, kteří přežili 2. světovou válku.\n\nPo válce krátce pobýval v Brně, ale pak se usadil v Praze. Zde se seznámil se svou celoživotní partnerkou Pavlou Mautnerovou, svým pozdějším přítelem Richardem Fremundem a dále s výtvarníky Karlem Černým, Jiřím Martinem, Vojtou Nolčem, Liborem Fárou. V roce 1957 měl svou první samostatnou výstavu v Galerii mladých v Praze. Téhož roku se zúčastnil výstavy skupiny \"Máj 57\" v Obecním domě. V roce 1962 se zúčastnil konfrontační výstavy \"Argumenty I.\" v Galerii Krzywe Kolo ve Varšavě (spolu s ním se dále zúčastnili: Jiří Balcar, Vladimír Boudník, Josef Istler, Jan Koblasa, Mikuláš Medek, Aleš Veselý). V roce 1963 získal ateliér v Nuslích, kde v příštích dvou letech vytvořil velké množství svých stěžejních děl.\n\nV lednu 1965 odjel do Curychu k účasti na mezinárodní výstavu v Galerii Bürdecke. Do Československa se nevrátil a emigroval. Odešel nejprve do Vídně a pak do Izraele. Zde se usadil spolu s Pavlou Mautnerovou v umělecké vesnici Ejn Hod. V roce 1966 se jeho příteli, lékaři Mischovi Siebeldovi, podařilo pro něho zorganizovat unikátní operaci srdce.\n\nZemřel na srdeční infarkt 20. ledna 1977 během přípravy výstavy v Jeruzalémě a je pohřben v Haifě.\n\nŽivotopis zpracován na základě:\n\n\n\nSeznam výstav: stav k roku 2001\n\n\n\n"}
{"id": "376267", "url": "https://cs.wikipedia.org/wiki?curid=376267", "title": "La Motte-Picquet (1923)", "text": "La Motte-Picquet (1923)\n\nLa Motte-Picquet byl francouzský lehký křižník třídy \"Duguay-Trouin\". \n\nV době vypuknutí druhé světové války se nacházel ve Francouzské Indočíně. Po kapitulaci Francie vzrostlo napětí mezi režimem Vichistické Francie a Thajskem, které si činilo nárok na část území dnešní Kambodže a dnešního Laosu, jež přerostly až ve válku. \n\nV lednu 1941 Francouzi z dostupných lodí sestavily eskadru \"Groupe Occasionnel No. 7\", jejíž vlajkovou lodí byl právě \"La Motte-Picquet\", která se v bitvě u Ko Čangu střetla v thajským královským námořnictvem. Lehký křižník zde doplňovala koloniální avíza \"Dumont d'Urville\", \"Amiral Charner\" (obě třídy \"Bougainville\"), \"Tahure\" a \"Marne\". Thajské námořnictvo v bitvě ztratilo obě své nejcennější jednotky, lodě pobřežní obrany \"Sri Authia\" a \"Dhoburi\" a k tomu ještě tři torpédovky. \n\nKoncem roku byl křižník internován a odzbrojen Japonci. Dne 12. ledna 1945 ho zničilo americké letectvo.\n\n"}
{"id": "376268", "url": "https://cs.wikipedia.org/wiki?curid=376268", "title": "Gewehr 41", "text": "Gewehr 41\n\nOznačení puška G 41 nesly dva podobné typy samonabíjecích pušek navržených v průběhu druhé světové války německými konstruktéry podle požadavků armády. První typ nesl označení G 41 M a vytvořen byl v továrně Mauser, druhý byl vyprojektován zbrojovkou Walther a pojmenován G 41 W. Obě zbraně byly navrženy začátkem války.\n\nSamonabíjecí puška Gewehr 41 (M) využívala stejný princip mechanizmu, jako u pušky Mauser M 1902. Odběr prachových plynů probíhal prostřednictvím zařízení u ústí hlavně. Zbraň využívala zesilovač zpětného rázu a píst na hlavni, který ovládal závěr. Uzamčení závěru bylo zajištěno otáčením závorníku s dvěma uzamykacími ozuby. Pro ruční otevření závěru je pod ním speciální držadlo, které při střelbě zůstává v klidu. Neodnímatelná nábojová schránka je plněna deseti náboji prostřednictvím nábojových pásků.\n\nPo objednávce 5.000 pušek G 41(M) v roce 1941 pro účely vojskových zkoušek následovala ve zbrojovce Mauser výroba dalších 12.000-15.000 kusů pušek, které byly považovány spíše za zkušební vzor.\n\nSamonabíjecí puška Gewehr 41 (W) pracuje rovněž na principu odběru prachových plynů přes zařízení u ústí hlavně. Impulz prachových plynů po výstřelu přes zesilovač zpětného rázu se prostřednictvím páky nad hlavní přenášel na závěr.Závěr je odlišně uzamykaný dvěma symetricky uloženými závorami, které jsou rozevírány do stran zvláštním klínem. Nevelká klika pro ruční otevírání je umístěna přímo na závěru. Pevná nábojová schránka je stejná, jako u typu G 41 Mauser.\n\nPrvní série 3.400 kusů zhotovená koncem roku 1941 byla přidělena k vojskovým zkouškám v poli. Pak následovala výroba několika desítek tisíc pušek u firmy Walther a \"Berlin Lübecker Maschinenfabrik\", převážně v roce 1943. Samonabíjecí puška G 41 (W) byla výrobně jednodušší a lacinější, než konkurenční typ G 41 (M), ale trpěla některými závadami, a proto nedosáhla všeobecného rozšíření u polních jednotek. Brzy byla nahrazena vylepšeným typem G 43.\n"}
{"id": "376270", "url": "https://cs.wikipedia.org/wiki?curid=376270", "title": "Jeremy Brett", "text": "Jeremy Brett\n\nJeremy Brett, vlastním jménem Peter Jeremy William Huggins (3. listopadu 1933 v Berkswell Grange, Warwickshire, Velká Británie – 12. září 1995, Londýn, Anglie) byl britský zpěvák a herec, světově proslavený rolí Sherlocka Holmese.\n\nMatka se jmenovala Elizabeth Edith Cadbury (rodina proslavená čokoládami Cardbury), otec byl plukovník Henry William Huggins, vzali se v roce 1923.\n\nByl nejmladším ze čtyř sourozenců, z bratrů Johna, Michaela a Patricka se stali dva malíři a architekt. Narodil se s vadou řeči (lingua accreta), která mu byla později chirurgicky odstraněna. Po základní škole Abberley Hall Prep School studoval, stejně jako jeho bratři, na prestižní Eton Collage, kde měl, jak později vzpomínal, problémy s dyslexií. Otec chtěl, aby šel po jeho vzoru do armády, ale Jeremy byl pevně rozhodnut stát se hercem. Jeho otec jej tedy přinutil alespoň změnit si jméno, aby nešpinil čest rodiny takovým povoláním. Příjmení Brett prý převzal ze značky svého prvního obleku.\n\nPo ukončení studia herectví, jež absolvoval v Londýně na Central School of Speech and Drama, kde vyhrál Laurence Olivier Bursary Award a William Ford Memorial Prize, začal hrát v divadle Library Theatre v Manchesteru. Po natočení velkofilmu \"Vojna a mír\" vystřídal několik dalších divadelních společností a nakonec zůstal v londýnském Královském národním divadle (Royal National Theatre).\n\nMezi jeho jevištní role patří například: Patroclus a pak Troilus v \"Troilus a Cressida\" (1956), Hamlet v \"Hamletovi\" (1961), Bassanio v \"The Merchant of Venice\" (1970), Dracula v \"Dracula\" (1978-9) , Dr. John Watson v \"The crucifer of blood\" (1980-1), Prospero v \"The Tempest\" (1982), a Sherlock Holmes v \"The Secret of Sherlock Holmes\" (1988-9).\n\nS televizní produkcí začal v roce 1954 ve filmu \"Svengali\", poté v roce 1956 exceloval v již zmíněné americké filmové adaptaci Tolstého románu \"Vojna a mír\" režiséra Kinga Vidora. Zde si zahrál společně s Henry Fondou, Melem Ferrerem a také Audrey Hepburnovou, se kterou se o osm let později opět sešel při natáčení legendárního oscarovém muzikálu \"My Fair Lady\". Poté si například v roce 1971 zahrál ve snímku \"Mikuláš a Alexandra\".\n\nMatka zemřela při dopravní nehodě r. 1959 a otec, o kterého se předtím dlouho staral, v roce 1965 na srdeční selhání.\n\nPrvní manželka Anna Massey mu porodila jediného syna Davida Hugginse, dnes úspěšného anglického karikaturistu a ilustrátora. I přes rozvod, který přišel 4 roky po svatbě, zůstali v blízkém přátelském kontaktu, podporovaném výchovou syna a občasným společným účinkováním v divadle a televizi, jako například v adaptaci Rebecca (1979). David se oženil v roce 2001 s Madeleine Christie (děti Dan a Iris).\n\nJeremy Brett později naprosto přijal za své také dvě nevlastní děti druhé manželky Joan Wilson, s níž se oženil v r. 1976 a jež zemřela v r. 1985 na rakovinu, krátce po dokončení epizody Sherlocka Holmese Poslední případ (The Final Problem). Její smrt mu byla do jisté míry osudová, jelikož se nedokázal vyrovnat s její ztrátou a nerozumné cílené zabrání se do práce po jejím úmrtí vyvolalo nervové zhroucení a následnou epizodu těžké deprese, která vyprovokovala maniodepresivní psychózu, jejíž dřívější náznaky přisuzovalo okolí pověstné výstřední povaze umělců.\n\nKvůli velmi blízkému přátelství s americkým hercem Paulem Shenarem se ojediněle vyskytovaly a stále vyskytují spekulace o Jeremyho bisexualitě, pro kterou však chybí dostatek podkladů.\n\nPo smrti druhé manželky a začátku koloběhu zdravotních komplikací se poznal s obdivovatelkou Lindou Pritchard, která jej původně chtěla jen požádat o pomoc při svém charitativním běhu Velkou Británií, jímž chtěla upozornit na možnosti podpory léčby rakoviny \"Keep Hope Alive\" a kterým pro tento účel sama získala £50,000. Stali se však nejlepšími přáteli a Linda byla herci obrovskou oporou až do srdečního selhání v r. 1995, které se mu stalo osudným.\n\nAčkoli již od 60. let obsazoval Jeremy Brett nejprestižnější role od Shakespearova Hamleta po d'Artagnana v televizní adaptaci \"Tří mušketýrů, \"jeho absolutně nejznámější rolí se stala postava slavného Doyleova detektiva ve 41 případech Sherlocka Holmese, které byly natáčeny v letech 1984 - 1994.\n\nSmrt v roce 1995 ve věku 61 let byla zapříčiněna kardiomyopatií (srdečním selháním). Srdeční chlopně trvale poznamenala již revmatická horečka, kterou prodělal v 16 letech, a se kterou přes děsivé prognózy lékařů prožil více než plnohodnotný život. Léky později předepsané pro léčbu bipolární afektivní poruchy (maniodepresivní psychózy) a dlouholeté kouření, však dokonaly svůj díl. Jeremy Brett zemřel nečekaně přes noc ve spánku ve svém bytě v Londýně 12. září 1995.\nPřehled\n\nSvoji profesionální hereckou kariéru započal v divadle v Manchesteru v roce 1954 a poté se usadil v Londýně v roce 1956. Po úspěchu ve filmu Svengali získal roli Nikolaie Rostova ve \"\"Válka a mír\"\" z roku 1956. V témže roce se také objevil na Broadwayi jako vévoda Aumerle v \"Richardu II\". Na jevišti hrál mnoho klasických rolí, včetně asi 12 Shakespearových her v letech 1967–1970, kdy byl členem Národní divadelní společnosti.\n\nOd počátku 60. let se často objevoval v britské televizi. Hrál v několika seriálech a v adaptaci \"Tří mušketýrů\" (1966) jako d'Artagnan. Jeho největší filmovou rolí byl tehdy Freddie Eynsford-Hill v \"My Fair Lady\" (1964), kde se po Vojně a míru opět sešel s Audrey Hepburnovou. Ačkoli jeho hlas byl ve zpívaných partech z dosud nepochopitelných důvodů dabován, Jeremy Brett zpíval velmi dobře, jak později prokázala jeho role Danila v televizním zpracování operety \"Veselá vdova\" (1968).\n\nNěkterá jeho vystoupení byla v klasických komediích jako Captain v televizní verzi \"The Rivals\" (1970) a Bassanio v Shakespearově \"The Merchant of Venice\" - Kupec benátský (1970). Také hrál v několika dalších filmech z ITC série, jako je \"The Baron\" - Baron (1967) a \"The Champions\" - Šampioni (1969) nebo The Incredible Hulk (1977). Významné jsou také role v Tajemství ostrova racků - \"Secret of Seagull Island\" a Smrt v pomalém pruhu - \"Death in a Slow Lane\", kde představoval elegantní, atraktivní a inteligentní zločince.\n\nPoslední krátkou rolí byl umělcův otec v Hollywoodském celovečerním filmu \"Moll Flandersová\" (1995) v hlavní roli s Robinem Wrightem Pennem (film nesmí být zaměňován s adaptací ITV z roku 1996).\n\nJako Sherlock Holmes\n\nAčkoli se Jeremy Brett objevil během své 40leté kariéry v mnoha různých rolích, nejproslulejší je díky svému skvělému ztvárnění Sherlocka Holmese v The Adventures of Sherlock Holmes (\"Dobrodružství Sherlocka Holmese\") televize Granada, rozsáhlé sérii vyrobené mezi lety 1984 a 1994. Díly byly upraveny podle Johna Hawkeswortha a dalších spisovatelů, čerpajících přímo z originálních příběhů sira Arthura Conana Doyla. I když se údajně zprvu bál složitou roli obsadit, nakonec nabídku přijal, přestože již dlouhou dobu byl obsazován výhradně do rolí spíše romantických hrdinů a ztvárnil tak s precizností sobě vlastní slavného detektiva celkem v 41 epizodách seriálu, vedle Davida Burkeho a později Edwarda Hardwicka jako Dr. Watsona a Rossalie Williams v roli paní Hudsonové.\n\nKdyž byl osloven v únoru 1982 televizí Granada hrát Sherlcka Holmese, jeho záměrem bylo, aby se zcela autenticky a věrně přizpůsobil postavě detektiva. V zájmu věrného zobrazení provedl rozsáhlý výzkum zaměřený na velkého detektiva i jeho tvůrce sira Arthura Conana Doyla samotného, a vždy byl velmi pozorný k rozporům mezi scénářem, který mu byl dán a původními příběhy. Nejcennějším předmětem na place pro něj proto byl prý jeho 77-stránkový popis všech zvyků a povahových rysů detektiva, od Holmesova manýrismu po stravovací návyky, stejně jako všech dalších postav s rozsáhlejší charakteristikou. Jeremy Brett jednou vysvětlil, že \"někteří herci se snaží, aby se charakterem stali postavami. Když to funguje, herec je jako houba, mačkáním odstraní svou vlastní osobnost a pak absorbuje charakter postavy jako kapalinu\".\n\nPoté, co komplikovanou roli přijal (\"Holmes je nejtěžší, co jsem kdy hrál - těžší, než Hamlet nebo Macbeth\"), vystupoval zároveň v mnoha divadlech po Anglii a na turné po boku Edwarda Hardwicka jako Dr. Watsona ve hře The Secrets of Sherlock Holmes. Obecně bývá stále považován za definitivního Holmese, stejně jako před ním Basil Rathbone. Jak se jednou vyjádřil, velmi se mu hodilo, že krátce před začátkem série si sám zahrál doktora Dr. Watsona s Charltonem Hestonem v roli Holmese v r. 1980 v Los Angeles v The crucifer of Blood.\n\nDo své role také přináší nevídanou vášeň. Vnesl do charakteru někdy poněkud výstřední gesta a sobě vlastní výrazný extrovertní smích. Vrhal se na zem za stopou, neváhal přeskočit nábytek, skočit ze schodů nebo přejít přes zábradlí mostu bez ohledu na svoji osobní bezpečnost, která, jak si mnoho lidí neuvědomuje byla s ohledem na jeho nemocné srdce ohrožena už i obvyklým vybíháním schodů a prudkými, energickými pohyby.\n\nHolmesova náladová, komplikovaná, ale úchvatná a geniální osobnost Bretta fascinovala možná i proto, že v mnoha připomínala jeho vlastní. Proto se pro něj stalo těžké vzdát se přemýšlení o Holmesovi ve volném čase po natáčení, přestože se odjakživa se říká, že jediný způsob pro herce, jak zůstat zdravý, je opustit svou roli na konci dne. Pro snazší představu si také rozváděl a domýšlel v knihách naznačené prvky detektivovy povahy, které mu pomáhaly pochopit zdánlivě chladný charakter s \"chybějícím srdcem\", což mu velice umožňovalo komplikovanou postavu hrát věrně původním příběhům. Zatímco ostatní herci zmizeli do jídelny na oběd, seděl sám na scéně a četl scénář, stejně jako často o víkendech a na dovolené. Na divadelních adaptacích Tajemství Sherlocka Holmese spolupracoval spolu s dlouholetým přítelem, dramatikem Jeremy Paulem a spolu s Edwardem Hardwickem v nich poté několik let exceloval například v divadle Wyndham v londýnském West Endu.\n\n\"Někteří herci se obávají, když hrají Sherlocka Holmese, že kvůli velmi dlouhému času natáčení postava jakoby ukradne jejich duši a neponechá koutek pro původního člověka\", řekl jednou, ale dodal: \"Holmes se pro mne stal odvrácenou stranou měsíce. On je náladový a osamělý a pod tím jsem společenský a přátelský.\"\n\nJeremy Brett onemocněl po úmrtí manželky Joan bipolární poruchou (maniodepresivní psychóza) typu 1, která je nejzávažnější formou této cyklické poruchy nálad. Stejně jako záchvaty oslabující a nemocného vysilující deprese, je hlavním rysem epizodická mánie (kterou opravdu nebývá zábavné zažít). Během manických epizod, které mohou trvat dny, týdny i měsíce, se poškozený může stát malicherným, podrážděným, arogantním, mohou se vyskytnout bludy a v závažných případech halucinace. U typu 1 se obvykle objevuje mizivá kontrola nad chováním (které je často daleko od skutečné povahy a temperamentu osoby). Nemocní mohou shledat velmi obtížným říct \"omlouvám se\" blízkým za často krutá, ubližující slova, která se mohou při mánii vymknout běžné kontrole a bývá pro ně příliš bolestné uznat to, co udělali. Navíc ne všichni trpící se setkávají se sympatií, pochopením a podporou, kterou tak zoufale potřebují. To často vede k obdobím sociálního odstupu, studu a hlubokým depresím.\n\nManiodepresivní psychóza herce velmi vyčerpávala, což je znát zejména v posledních dílech série (The Memoirs of Sherlock Holmes (1994)) a byl kvůli ní vícekrát hospitalizován. Kvůli neúměrně velkým dávkám lithia nezbytným ke stabilizaci rozkolísaných nálad během dlouhých hereckých výkonů celodenního natáčení a neblahým vlivem kouření až 60 cigaret denně se navíc Jeremyho zdraví, které již v dospívání poškodila revmatická horečka, rapidně zhoršovalo.\n\nDokázal, že je víc než jen trpící člověk a snažil se od své nemoci v běžném životě co možná nejvíce distancovat. Zklamaný novinář jednou poznamenal, že nenašel pro svůj článek nikoho, kdo by proti němu řekl slovo. Nemoc totiž nikdy nezastavila (podle mínění kolegů a známých) ryze dobrosrdečného herce prožívat úspěšný život, naplněný mnoha šťastnými vzpomínkami, a lidmi, kteří ho milovali (jako např. Linda Pritchard, která s ním na sklonku života žila a byla mu velmi blízká). Jeremy chtěl vyslat poselství pro další osoby trpící bipolární poruchou, aby se snažili přežít (nemoc si vyžádá mnoho sebevražd) a být schopni plnit své sny, jako to dělal on. Ke konci života se zapojoval do aktivit pro zvýšení veřejného povědomí v rádiu i televizi.\n\n\n"}
{"id": "376272", "url": "https://cs.wikipedia.org/wiki?curid=376272", "title": "Zvětšenina (fotografie)", "text": "Zvětšenina (fotografie)\n\nZvětšenina je buď výsledek klasického fotografického procesu zvětšování – promítání obrazu negativu optickou soustavou (zvětšovacím přístrojem) na citlivý pozitivní materiál a jeho následného chemického zpracování, nebo vytisknutý snímek pořízený např. digitálním fotoaparátem.\n\n\n"}
{"id": "376273", "url": "https://cs.wikipedia.org/wiki?curid=376273", "title": "Stoner rock", "text": "Stoner rock\n\nStoner rock je jedna z mnoha odrůd rocku, která je postavena na basových riffech s typicky zahuhlaným (\"zhuleným\") soundem a psychedelickými prvky. Často používanými nástroji kromě klasických bicí, baskytary a kytary jsou ve stoner rocku klávesy a steel kytara. Velmi populární byl na začátku 90. let v oblasti Kalifornie. Největší stoner rocková legenda je kapela Kyuss a též je známý i její kytarista Josh Homme (QOTSA, Eagles of Death Metal, Desert Sessions), který jako jeden z prvních prosadil standardní ladění C. Za první stoner rockovou kapelu je některými dnes považována skupina Black Sabbath, která byla inspirací pro další kapely tohoto žánru.\n"}
{"id": "376276", "url": "https://cs.wikipedia.org/wiki?curid=376276", "title": "Literární druh", "text": "Literární druh\n\nLiterární druh je genologický termín, který označuje nejvyšší genologickou (žánroslovnou) rovinu: dělí veškerou literaturu na tři, resp. dvě skupiny: epika, lyrika a drama. Drama bývá někdy vydělováno mimo oblast literatury (resp. krásné literatury) jakožto autonomní umělecký druh. Namísto o epice a lyrice, které jsou vymezeny obsahově, se někdy mluví o próze a poezii, které jsou vymezeny spíše formálně (epika tedy není totožná s prózou a lyrika s poezií, byť mají některé společné rysy).\n\nPokusy dělit uměleckou literaturu na literární druhy nalezneme už v antice, zvl. u Aristotela v jeho \"Poetice\", současná definice je však mnohem mladší. Objevuje se v klasicismu, plného rozvití se však dočkala až u J. W. Goetha. Ve svém textu \"Západovýchodní díván\" (1819) napsal: „Existují pouze tři literární druhy [v originálu „přírodní formy, „Naturformen der Poesie“]: ten, jenž jasně líčí, ten, jenž je entuziasticky vzrušený a ten, který osobně jedná: epika, lyrika a drama“ („Noten und Abhandlungen zu besserem Verständnis des West-östlicher Divans“. Cit. dle Wellek – Warren, Teorie literatury, Votobia 1995, s. 436).\n\n"}
{"id": "376280", "url": "https://cs.wikipedia.org/wiki?curid=376280", "title": "Tomel", "text": "Tomel\n\nTomel (\"Diospyros\"), \"mezinárodně\" též persimon/persimmon, je rod subtropických a tropických rostlin z čeledi ebenovitých. Rod je tvořen více než 500 druhy.\n\nRod je kosmopolitně rozšířen v tropickém a subtropickém, ojediněle i v mírném pásmu, téměř po celé zeměkouli. Není však téměř zastoupen v Evropě, kde se pouze ve Středomoří pěstuje druh tomel japonský, pravděpodobně zavlečený z východní Asie podél staré obchodní cesty.\n\nTomel se v mnoha rozličných druzích vyskytuje od mořských písečných nebo skalnatých pobřeží až do podhůří horských lesů na vápencových i rašeliništních půdách, neroste však v mangrovech.\n\nTomely jsou stromy (až 50 m vysoké) nebo keře, pouze zřídka se objevují jako vystoupavé polokeře. Jejich kůra je tenká, tmavá, jemná a podélně popraskaná. Jednoduché listy s řapíky vyrůstají střídavě, čepele mají po obvodě celistvé.\n\nJsou to rostliny obvykle dvoudomé, někdy se však vyskytnou na samčích rostlinách i květy samičí a oboupohlavné, stejně tak i na samičích květy samčí a oboupohlavné. Květy vyrůstají jednotlivě nebo jsou v počtech dva až sedm kumulované v úžlabních vrcholíkových květenstvích. Kalich je tvořen třemi až osmi vytrvalými, lalokovitými, vykrajovanými plátky, které se často po odkvětu zvětšují. Stejný je počet bílých, krémových nebo žlutých, zkroucených plátků pohárkovité koruny. V samčích květech bývají dvě až sto (nebo i více) tyčinek s nitkami volnými nebo srostlými ve svazečcích, jejich prašníky se otevírají podélnými štěrbinami. Samičí květy mají svrchní semeník se třemi až osmi čnělkami s bliznami, které opyluje hmyz. Počet chromozomů je x = 15, polyploidie druhů bývá častá a vysoká.\n\nPlody jsou dužnaté bobule obsahující až 16 semen uspořádaných kolem středové osy. Semena jsou rozšiřována ptáky, netopýry a ostatními zvířaty požírajícími zralé plody.\n\nZ rostlin tohoto rodu, převážně stromů, se již po tisíciletí používá dřevo (všeobecně nazývané eben) nebo plody (nazývané kaki). Dřevo má úzkou šedobílou běl a velmi tmavé, někdy až zcela černé jádro. Je velmi tvrdé, obtížně obrobitelné a dobře leštitelné, mívá hmotnost okolo 1000 kg/m³.\n\nPro nejkvalitnější dřevo s krásnou barvou a velkou trvanlivosti se používají převážně druhy:\nPro získání chutných plodů se na plantážch pěstují hlavně druhy:\n\nDlouhodobé požadavky na velké množství vytěženého dřeva jsou příčinou postupného snižování počtu jedinců určitých druhů tohoto rodu. Podle Mezinárodního svazu ochrany přírody (IUCN) je v současnosti 15 druhů rodu tomel považováno za ohrožené (Endangered) a 14 druhů je vyhodnoceno jako kriticky ohrožené (Critically Endangered). Mnohé státy na toto varování reagují zákazem jejich těžby i obchodování.\n\n\n \n"}
{"id": "376283", "url": "https://cs.wikipedia.org/wiki?curid=376283", "title": "Gewehr 43", "text": "Gewehr 43\n\nSamonabíjecí puška G 43 (\"Gewehr 43\" nebo \"Karabiner 43\") byla zdokonalením předešlého typu firmy Walther G 41(W). Byla předána ke zkouškám roku 1942. Odlišuje se od předchozího modelu především tím, že odběr prachových plynů po výstřelu neprobíhá u ústí, ale nyní ve střední části hlavně. Další menší vylepšení zahrnují například odnímací zásobník nebo kliku závěru přemístěnou z pravé strany na levou. Zbraň je výrobně jednodušší, lehčí i spolehlivější. Oficiálně nebyla zavedena do výzbroje Wehrmachtu, ale na základě Hitlerova nařízení probíhala v letech 1943 až 1945 její velkosériová výroba u firmy Walther i dalších výrobců. Celkově bylo dodáno armádě 450.000 kusů, z nichž bylo 10% se zaměřovacím dalekohledem jako zbraň pro odstřelovače.\n\n\n"}
{"id": "376286", "url": "https://cs.wikipedia.org/wiki?curid=376286", "title": "Blizzard North", "text": "Blizzard North\n\nBlizzard North byla vývojářská firma na počítačové hry. Původně toto studio sídlilo v Redwood City, poté se přestěhovalo do San Matea. Samotný Blizzard Entertainment sídlí v Irvine (jižní Kalifornie).\n\nBlizzard North bylo původně nezávislé studio. V roce 1993 ho založili Max Schaefer, Erich Schaefer a David Brevik pod jménem Condor. Bylo však koupeno Blizzardem zhruba půl roku před tím, než vydalo svůj hit, hru Diablo. Diablo bylo nesmírně úspěšné a jeho pokračování, Diablo II z roku 2000, ještě úspěšnější. Pro Diablo II vydalo o rok později datadisk .\n\nDo června 2003 začali práce na dvou dalších hrách, ale 30. června 2003 několik klíčových zaměstnanců Blizzard North opustilo, aby založili nové společnosti Flagship Studios (sem odešlo 8 zaměstnanců) a Castaway Entertainment (sem odešlo 9 zaměstnanců). Odchod zaměstnanců z Blizzard North pokračoval, celkem odešlo 30 zaměstnanců.\n\nOdchody byly způsobeny spory s vlastníkem samotného Blizzardu, společností Vivendi a také z důvodu touhy po změně. Odchody měly za následek zrušení jedné ze dvou vyvíjených her. Blizzard Entertainment tuto hru později označoval za hru ve stylu Blizzard North.\n\n1. srpna 2005 Blizzard Entertainment ohlásil uzavření Blizzard North. Klíčovým důvodem byla nízká kvalita vyvíjeného Diabla III, které nedosahovalo kvalit očekávaných od Vivendi. Z bývalých zaměstnanců Blizzard North se několik objevilo mezi tvůrci další hry Blizzardu, World of Warcraft: The Burning Crusade. Byli to Joseph Lawrence, Wyatt Cheng, Matt Uelmen. Další bývalý zaměstnanec Blizzard North, Phroilan Gardner, pracoval na karetní hře World of Warcraft.\n\nDalší zaměstnanci, Eric Sexton, Michio Okamura a Steven Woo, založili novou společnost, Hyboreal Games.\n\nSpolečnost zanikla v roce 2005.\n\n\n\n"}
{"id": "376287", "url": "https://cs.wikipedia.org/wiki?curid=376287", "title": "Wallerstein", "text": "Wallerstein\n\nWallerstein je obec v okrese Donau-Ries v Bavorsku v Německu, asi 70 km JZ od Norimberka.\n\n"}
{"id": "376296", "url": "https://cs.wikipedia.org/wiki?curid=376296", "title": "Adak", "text": "Adak\n\nAdak (IPA: ˈeɪdæk) je město na Aljašce ve Spojených státech amerických. Nachází se v souostroví Aleuty, jako jeden z ostrovů. Cestovní ruch je zde závislý na rybolovu, který zde má velký význam. Není zde k dispozici pozemní krátkovlnný rádiový signál, nejbližší radiostanice je několik stovek kilometrů daleko. Podle sčítání lidu z roku 2009 zde žilo 361 obyvatel.\n"}
{"id": "376297", "url": "https://cs.wikipedia.org/wiki?curid=376297", "title": "Jaroslav Radimský", "text": "Jaroslav Radimský\n\nJaroslav Radimský (31. ledna 1889, Třebíč – 2. května 1946, Brno) byl český překladatel z polštiny a němčiny. Civilním povoláním byl soudní úředník.\n\nVlastním jménem Jaroslav Rypáček, příjmení úředně změněno v roce 1922 na Radimský. Narodil se v rodině gymnaziálního profesora Františka Rypáčka a jeho ženy Ludmily, rozené Lazarové.\n\nDne 7. června 1913 se v Brně oženil se vzdálenou příbuznou Boženou Rypáčkovou (1899–??).\n\nVystudoval práva, pracoval jako soudní úředník, naposledy jako předseda senátu vrchního soudu v Brně. Je pochován na Ústředním hřbitově města Brna, skup. 81, řada 1, hrob č. 5.\n\n\n\n\n"}
{"id": "376298", "url": "https://cs.wikipedia.org/wiki?curid=376298", "title": "Konstantinopolské hradby", "text": "Konstantinopolské hradby\n\nKonstantinopolské hradby jsou řady kamenných opevnění obklopující někdejší hlavní město Východořímské říše Konstantinopol (dnešní instanbulskou městskou část Fatih v Turecku), vybudované římským císařem Konstantinem I. Velikým. Hradbám chránícím Konstantinopol se během historie dostalo množství nejrůznějších úprav a vylepšení. Staly se největším opevněním postaveným ve starověku a jedním z nejkomplexnějších a nejpropracovanějších systému městského opevnění vůbec.\n\nPrvní hradby postavené císařem Konstantinem kolem nově vybudovaného hlavního města Římské říše obklopovaly celé město, aby jej chránily jak proti útokům ze souše, tak i z moře. Jak se město postupně rozrůstalo, byly v 5. století našeho letopočtu vybudovány hradby nové, jež se později nazývaly Theodosiánské. Ačkoliv ostatní části opevnění nebyly tak dobře vybudovány jako Theodosiánské hradby, byly plně obsazené hradby takřka nedobytné pro většinu obléhacích technik středověku a ochránily Konstantinopol a Byzantskou říši před útokem Avarů, Arabů, Rusů, Bulharů a dalších národů (viz rozcestník obléhání Konstantinopole) po několik set let. S nástupem střelných zbraní se klasická středověká opevnění stala zastaralá a neúčinná proti dělům, jež byla mnohem účinnější, než dřívější obléhací stroje, což nakonec přispělo i ke konečnému pádu Konstantinopole do rukou osmanských Turků 29. května roku 1453.\n\nHradby města, jemuž Turci dali jméno Istanbul, byly udržovány i za vlády osmanských sultánů. Teprve v 19. století, když se město začalo rozrůstat i za hranice středověkého osídlení, začaly být některé části hradeb bourány. Navzdory upadající údržbě hradeb se mnohé části opevnění zachovaly dodnes. V osmdesátých letech 20. století byl spuštěn rozsáhlý program na záchranu původního městského opevnění, díky kterému dnes mohou být hradby spatřeny ve své původní podobě.\n\nPůvodní opevnění řeckého města Byzantion bylo vybudováno již v 7. století před naším letopočtem, kdy bylo město založeno řeckými kupci z Megary, podle legendy vedených Byzem, po němž Byzantion nesl své jméno. V té době ve městě vznikla akropolis. Navzdory obchodně strategické pozici byl Byzantion (latinsky ) v římské době relativně nevýznamným městem. Jeho význam stoupl během občanské války mezi císařem Septimiem Severem a uzurpátorem Pescenniem Nigerem, který v Byzantionu dokázal vzdorovat obléhání po tři roky (193–196). Když jej Septimius Severus nakonec dobyl, nechal za trest zničit jeho silné zdi a zbavil Byzantion svého postavení. Nicméně Septimius Severus si uvědomoval význam polohy Byzantionu a město bylo vybudováno znovu. Vznikly zde mnohé antické památky, například Hipodróm. Kromě toho se město dočkalo i nových městských hradeb. Nezachovaly se žádné podrobnosti o Severánských hradbách, až na to, že hlavní cesta s hlavní městskou bránou se nacházela kousek před vstupem na pozdější konstantinopolské Constantinovo forum.\n\nCísař Konstantin I. přesunul hlavní město Římské říše z Říma do Byzantia, z něhož vybudoval \"Nova Roma\" – \"Nový Řím\". Město, jemuž císař dal jméno Konstantinopol, bylo také rozšířeno vybudováním nového městského opevnění, které stály asi 15 římských stadií (2,8 kilometrů) západně od Severovských hradeb. Konstantinovy hradby se skládaly z jednoduché zdi posílené o věže stavěné v pravidelné vzdálenosti od sebe, které se začaly začaly budovat roku 324 a byly dokončeny až za vlády císaře Konstantina II. Je známa přibližná poloha a směr Konstantinových hradeb; hradby se táhly z oblasti Plateiské brány, která se nacházela u mořských hradeb Zlatého rohu do blízkosti brány svatého Aemiliana, která se nacházela v Prontopontských hradbách. Constantinovy zdi přežily po většinu byzantského období, ačkoliv jejich úlohu primární obrany města později nahradily Theodosiánské hradby; v době nástupu císaře Justiniána I. Konstantinovy hradby stále stály, ale jen Zlatohorská brána (často připisována do období Konstantina, ale doba jejího postavení je nejistá) stále sloužila svému účelu až do roku 1509, kdy byla zničena při zemětřesení.\n\nBrána, kronikáři známá jako Attalova brána, byla popsána byzantským scholastikem Manuelem Chrysolorem jako vybudovaná z „širokých mramorových bloků s vysokým otvorem“ opatřená druhem kryté kolonády. V počátečních staletích byla kolonáda zdobena mnoha sochami, včetně jedné sochy císaře Konstantina, které však byly zničeny při zemětřesení roku 740. Později za byzantské éry byla na bránu vyvedena malba zobrazující ukřižování Krista, které v osmanské době dalo bráně její turecké jméno \"İsakapi\" – \"Ježíšova brána\" Již v pátém století se Konstantinopol natolik rozrostla, že Konstantinovy hradby již přestaly městské zástavbě, mimo město známé jako Exokionion, stačit.\n\nRoku 408, za vlády východořímského císaře Theodosia II., začala výstavba hradeb nových, rozkládajících se asi 1,5 kilometrů západně od starých hradeb Constantinových, táhnoucí se 5630 metrů mezi Marmarským mořem a čtvrtí Blachernae poblíž Zlatého rohu. Nové hradby, které navzdory faktu, že stavba byla zahájena v době, kdy císař Theodosius II. dosáhl věku sedmi let, začaly být známy jako \"Theodosiánské hradby\" (řecký přepis \"Theodosianon Teichos\"). Stavba probíhala pod dozorem praetoriánského prefekta Východu Anthemia a byla dokončena roku 413. Zdi se táhly asi 5,5 kilometrů od jihu k severu, od Mramorové věže, (turecky \"Mermer Kule\", v řeckém přepisu \"Pyrgos Vasileiou kai Kōnstantinou\" – Věž Basileova a Constantinova) na propontském pobřeží ke čtvrti Blachernae končící někde v oblasti Porfyrogenitova paláce (v turečtině známého jako \"Tekfur Saray\"), kde sousedily s pozdějšími blacherskými hradbami.\nNový Řím nyní obepínal sedmi kopců a ospravedlňoval tím, podobně jako původní Řím, své přízvisko \"Eptalofos\". 6. listopadu 447 však silné zemětřesení zničilo velké části zdi. Theodosius II. tedy přikázal městskému prefektovi Cyrovi z Floru (někdy uváděný také jako Konstantin) dohlédnout na urychlené obnovení opevnění vzhledem k tomu, že město bylo v té době ohroženo hunským vládcem Attilou. Cyrus zahrnul do práce na hradbách členy konstantinopolských \"démoi\" (více známé jako frakce v konstantinopolském hippodromu) a povedlo se mu obnovit opevnění během šedesáti dní, což dokazují dva nápisy v latině a řečtině na Mevlevihanské bráně. V tutéž dobu byla vystavěna i druhá vnější zeď a před hradbami byl vykopán široký příkop.\n\nZdi jsou budovány ve dvou obranných liniích, které od sebe odděluje vodní příkop. Hlavní vnitřní hradba (, \"Esō Teichos\" či \"Mega Teichos\", „Velká zeď“) je pevná stavba 5 metrů silná a 12 metrů vysoká. Je obložena pečlivě otesanými bloky z vápence, zatímco vnitřek tvoří malta vyrobená z vápna a drcených cihel. Konstrukce je proložena vždy sedmi až jedenácti pásy cihel, přičemž každý má tloušťku kolem čtyřiceti centimetrů. Tyto cihlové pásy nejsou pouze dekorace, ale slouží zároveň k posílení soudržnosti stavby tím, že propojují kamenné obložení s jádrem tvořeným maltou, což zvyšuje odolnost konstrukce proti zemětřesení. Zeď je posílena 97 věžemi, jež dosahují výšky 18 až 20 metrů, mají většinou čtvercový, ale někdy též šestiúhelníkový či osmiúhelníkový půdorys, a jsou rozestavené vždy zhruba 55 metrů od sebe. Každá věž měla na vrchu otevřené prostranství obehnané cimbuřím. Vnitřek věže byl většinou rozdělen podlahou na dvě části. Zatímco do spodní části se vstupovalo z města a sloužila jako sklad, do horní části byl přístup z ochozu na opevnění. V horní části byly také okna na rozhled a v případě ohrožení na střelbu. Přístup ke zdem byl zajištěn velkými rampami přistavěnými podél opevnění.\n\nVnější zeď (řecky Ἕξω Τείχος, tedy \"Exō Teichos\" nebo též \"Proteichisma\") byla postavena ve vzdálenosti 15 až 20 metů od brány, čímž vytvářela mezi dvěma zdmi prostranství zvané \"perivolos\". Vnější zeď měla u základů tloušťku dvou metrů a uvnitř ní se v úrovni \"perivolu\" nacházely klenuté komory. Nad nimi byl postaven ochoz s cimbuřím, a to ve výšce 8,5 metru. Přístup k Vnější zdi z města byl možný skrze hlavní brány nebo případně malými postranními brankami vybudovanými v podstavě věží Vnitřní zdi. Podobně jako vnitřní opevnění mělo i to vnější 96 půlkruhových či čtvercových věží rozmístěných napůl cesty mezi věžemi Vnitřní zdi a sloužících jako jejich podpora. Uvnitř byla místnost na úrovni \"perivolu\", doplněná plochou střechou nahoře taktéž obehnanou cimbuřím. Její dolní část pak mohla být doplněna menší postranní brankou, což umožňovalo přístup na vnější prostranství. Vnější zeď byla sama o sobě impozantní obrannou stavbou – během obléhání v letech 1422 a 1453 se Byzantinci a jejich spojenci vzhledem ke svým malým počtům zaměřili právě na obranu Vnější zdi.\n\nPříkop byl umístěn ve vzdálenosti zhruba 15 metrů od Vnější zdi, čímž vytvářel další prostranství zvané \"parateichion\", v němž podél opevnění procházela dlážděná cesta. Samotný příkop byl asi 20 metrů široký a deset metrů hluboký. Na vnitřní straně příkopu stála 1,5 metru vysoká zeď sloužící jako první obranná linie. Příčně vybudované zdi uvnitř příkopu umožňovaly jeho zatopení a udržení vody i v případě, že hradby kopírovaly zvyšující se svah.\n\nHradba zahrnovala 8 hlavních bran a řadu menších postranních branek. Cesta k hlavní bráně vedla po mostech přes vodní příkop, přičemž cesta k druhotným bránám, které se tradičně nazývaly „Vojenské brány“, vedla k vnější sekci hradeb. Není zcela stoprocentní, jestli byl tento systém právě takový. Bylo by to jistě praktické, ale některé důkazy nasvědčují tomu, že i druhotné brány byly používány k civilnímu využití. Samotné rozdělení brán na vojenské a civilní je mnoha odborníky považování za nesmysl.\nPřesná identifikace brán je velice těžká, protože se často měnila jejich jména a mnoho byzantských kronikářů, kteří psali v téže době, nazývalo brány rozdílnými jmény. Literární popisy brán navíc často odporují archeologickým nálezům (je pravděpodobné, že si byzantští kronikáři některé brány poněkud přikrášlovali). Přesto existuje dost informací o hradebních bránách. V následujícím seznamu jsou uvedeny brány, jak následovaly od jihu k severu:\n\nZlatá brána (řecky \"Χρυσεία Πύλη\", latinsky byla \"Porta Aurea\", turecky \"Altınkapı\" či \"Yaldızlıkapı\") byla hlavním oficiálním vstupem do Konstantinopole a často se používala při triumfálním návratu císařů z vítězné bitvy. Brána sloužila k těmto účelům až do éry panování Komnenovců, od té doby jediný triumfální vstup touto bránou uskutečnil 15. srpna 1261 Michael VIII. Palaiologos po získání města z rukou Latinů.\n\nPůvodně byla Zlatá brána vítězným obloukem vztyčeným roku 388 během vlády Theodosia I. na oslavu jeho vítězství nad Magnem Maximem. V těch dnech ještě tento oblouk stál mimo tehdejší Konstantinské zdi a skrz něj vedla cesta Via Egnatia. Komplex byl architektonicky propracovaný, sestával dohromady ze tří oblouků zhotovených z bloků leštěného mramoru poskládaných na sebe bez použití cementu a doplněný množstvím soch. Na vrcholu stála quadriga hlásající \"Porta triumphalis\". Vrata bran byla původně pozlacená a právě odtud pochází jméno celé stavby. Avšak roku 965 císař Nikeforos I. namísto zlatých bran nechal vestavět bronzové brány ukořistěné z dobyté Mopsuestie.\n\nPři začlenění komplexu do Theodosiánského opevnění byla přidána další vnější brána, která byla v pozdějších stoletích obložena kompletem opakovaně použitých mramorových reliéfů ve dvou řadách. Podle popisů anglických cestovatelů ze 17. století tyto reliéfy zpodobňovaly obrazy z mytologie. Tyto reliéfy (ztracené od 17. století) byly součástí stavby pravděpodobně od století 9. či 10. a tak tvořily součást triumfální brány. Podle jiných popisů na vrcholu vnější brány stála socha Viktorie, římská bohyně vítězství, držící korunu.\n\nDruhá vojenská brána, respektive Xylokerkoská brána leží mezi 22 a 23 věží. Její druhé jméno bylo odvozeno od faktu, že cesta přes tuto bránu vedla k dřevěnému cirku (amfiteátru) mimo hradby. Její současné jméno zní \"Bělehradská brána\" (\"Belgrad Kapısı\"), podle srbských řemeslníků, kteří se ve zdejším okolí usadili po dobytí Bělehradu sultánem Sulejmanem Nádherným roku 1521. Podle vyprávění byzantského kronikáře Niketa Choniata roku 1189 císař Izák II. Angelos nechal bránu zazdít, neboť podle proroctví měl tudy do Konstantinopole vstoupit císař Západu Fridrich I. Barbarossa. Znovu otevřena byla v roce 1346, ale před třetím tureckým obléháním roku 1453 byla znovu uzavřena a to až do roku 1886.\n\nBrána jara, která je také známa Pěgěská brána () byla pojmenována podle kláštera, který stál za městskou hradbou. Jméno kláštera znělo Zoodochos Pege, což znamená doslovně život-dávající jaro. Zbytky kláštera se nacházejí na nynějším předměstí Balili. Brána je též známa jako Melantská brána (Porta Melantiados), protože skrz ni vedla hlavní cesta do města Melantias a je možné, že někteří nazývali tuto bránu branou Kalagroskou (Πύλη τοῦ Καλάγρου). Když město padlo do tureckých rukou, byla brána nazvána bránou Selymbriskou (Silivri Kapısı). Brána se nacházela mezi 35 a 36 věží a významné přestavby se brána dočkala v pozdním byzantském císařství a hradební oblouk byl nahrazen až Osmany.\n\nDne 25. července roku 1261 prošla touto bránou vojska císaře z Nikaia pod vedením generála Alexia Strategopoula, které převzal město od západních křesťanů.\n\nTato brána se nachází nedaleko Brány jara, přesně před sekcí hradeb zformovaných do C známých jako „Sigma“, mezi věžemi 39 a 40. Nenese žádné turecké jméno a sami Byzantinci ji nestihli dokončit, je zhruba za polovinou konstrukce. Souběžné otevírání vnějších hradeb ji uchránilo až do počátku 20. století, ale poté byla zbourána.\n\nRhegionská brána , dnešní \"Yeni Mevlevihane Kapısı\", se nacházela mezi věžemi 50 a 51. Své jméno nesla podle čtvrti Rhegion. Někdy se také nazývala řecky – brána rudých, protože byla roku 447 postavena rudými dēmos (\"Rousioi\").\n\nBrána svatého Romana , pojmenovaná podle nedalekého kostela a dříve byla známa jako \"Čtvrtá vojenská brána\". Nachází se mezi věžemi číslo 59 a 60. Její strážnice je vysoká 26,5 metrů a je druhá největší po Zlaté bráně. Mezi branou svatého Romana a Charisiovou branou leží takzvaný \"Mesoteichion\" – \"střední zeď\", pás hradeb s délkou 1250 metrů. Je považovaný za nejslabší část opevnění, protože půda zde svažuje k údolí Lýkovy říčky a v důsledku čehož hradby stojí níže, než protější svahy. Právě zde Mehmed II. nechal rozmístit většinu svého dělostřelectva. Mnoho zřícenin této části hradeb je k vidění dodnes.\n\nTato brána známá v turečtině jako \"Topkapı\", Dělová brána, leží nedaleko za bránou svatého Romana, mezi věžemi 65 a 66. Její pojmenování pochází od velké dělostřelecké palby, která byla vedena z pozice proti bráně během obléhání roku 1453. Předtím se pro tuto bránu užíval název „civilní“ brána svatého Romana.\n\nPátá vojenská brána () leží severně od Lýkovy říčky, mezi branami 77 a 78. Také se udává jako Byzantská brána, či Brána svatého Kiriaka, turecky \"Sulukulekapı\" nebo \"Hüjum Kapısı\" – „Brána napadení“, neboť zde byl proveden drtivý průlom do Konstantinopole 29. května 1453.\n\nTato brána (řecky \"Πύλη τοῦ Χαρίσιου\") je také známa jako Polyandrionská či Myriandrionská (řecky \"Πύλη τοῦ Πολυανδρίου\"), protože vedla ke hřbitovu nacházejícím se mimo za Konstantinopolskými zdmi. Další zkomolená forma jména je Koliandros, zaznamenaná během obléhání roku 626. Poslední byzantský císař Konstantin XI. si toto místo roku 1453 vybral jako své velitelské stanoviště. V turečtině je brána známá jako \"Edirnekapı (Adrianopolská brána)\" a právě touto bránou uskutečnil svůj triumfální vstup do dobytého města Mehmed II. Brána stojí na vrcholu šestého pahorku ve výšce 77 metrů nad mořem a byla nejvyšším místem staré Konstantinopole.\n\nPrvní postranní branka byla podle písmen \"Chi-Rō\" (Kristův monogram) zaznamenaných nad ní nazývána Kristova brána. V pozdějších dobách během nadvlády Osmanů se branka nazývala \"Tabak Kapı\". Podobnými postranními brankami byla \"Yedikule Kapısı\" a další brány nacházející se mezi věžemi 30/31 a 42/43, tedy severně od \"Sigmy\". Ohledně \"Yedikule Kapısı\" se názory odborníků rozcházejí, někteří jí datují do doby Byzantské říše, zatímco jiní předpokládají její vznik až v osmanské době.\n\nPodle historika Michaela Duky se 29. května 1453 omylem neuzavřela brána, což umožnilo asi třiceti osmanským vojákům vstoupit jako první do města. Vojáci vyvěsili na vrcholu věže svojí zástavu, což znamenalo ústup obránců a pád města. Učenci jako van Willingen, Steven Runciman, a další většinou umísťovali Kerkoportu na konec Theodosiánských zdí, mezi věž 96 a takzvaný Porphyrogenitský palác, nebo též komnenijské Blachernské opevnění. Na onom místě však nebyly o existenci brány nalezeny žádné důkazy, takže je možné, že příběh je odvozen z dřívějších legend vztahujících se ke Xylokerské bráně, kterou mnoho dřívějších učenců nazývá \"Kerkoporta\".\n\nMocné Theodosiánské zdi udělaly velký dojem na západní křižáky, což dokazuje mnoho vystavěných hradů, které kopírovaly konstantinopolské opevnění. Asi nejznámější byl hrad Caernarfon, který byl postaven ve Walesu na rozkaz krále Eduarda I. Tento hrad sloužil jako rezidence krále a je zde vidět obrovský vliv konstantinopolského opevnění. S nástupem pozdního středověku se začala využívat obléhací děla, což mělo za následek snížení efektivnosti opevnění. Theodosiánské hradby však byly tak mohutné, že stále poskytovaly vynikající ochranu. Síla konstantinopolských hradeb byla jasně demonstrována při druhém osmanském obléhání v roce 1422. Při obléhání v roce 1453, které vedlo i k pádu Konstantinopole, se obráncům i přes obrovskou tureckou přesilu a dělostřeleckou palbu dařilo ubránit Konstantinopol po téměř dva měsíce. Během tohoto obléhání provedli Osmané nespočet útoků, ale konstantinopolské hradby stále pevně stály a to hlavně díky neustálým opevňovacím pracím. 29. května se však Osmanům nakonec podařilo dobýt Konstantinopol a to hlavně díky zmatku, který nastal mezi obránci, po zranění velitele Giovanniho Giustinianiho. Po dobytí Konstantinopole započaly obnovovací práce, jejichž cílem bylo obnovení konstantinopolského opevnění, které trvaly po celé první století osmanské nadvlády.\n\nTato pevnost (řecky zvaná \"καστέλλιον\") stála za Zlatou bránou od začátku 50. let 13. století , kdy byla obsazena katalánskými vojáky věrnými Janu VI. Kantakuzenovi. Po jeho rezignaci roku 1354 byla pevnost částečně zničena Janem V. Palaiologem. Avšak v letech 1389 až 1390 Jan V. nechal celou pevnost přebudovat a rozšířit až k přímořskému opevnění. Brzo poté byl Jan V. donucen sem uprchnout před svým vnukem Janem VII. Palaiologem, který proti němu vedl vojenský převrat. Jan V. úspěšně vytrval po několik měsíců v obležení, při kterém byla pravděpodobně použita děla. Roku 1391 byla však Jan V. donucen sultánem Bajezidem pevnost zbourat, protože v případě neuposlechnutí by sultán oslepil Janova syna Manuela II., který byl sultánem držen v zajetí. Císař Jan VIII. Palaiologos se pokusil pevnost znovu vybudovat roku 1434, ale plán byl opět zmařen osmanským sultánem, tentokrát Muradem II.\n\nPo konečném dobytí Konstantinopole Murad II. pevnost roku 1457 přebudoval, a to i spolu se sedmi věžemi (čtyři na Vnitřní zdi, jsou to věže osm až jedenáct, a tři větší vzadu). Pevnost byla nazvána \"Yedikule Hisar\" (turecky \"Pevnost sedmi věží\") a po větší část osmanského období sloužila jako pokladnice a vězení. Velvyslanci zemí, které byly zrovna ve válce s říší, byli většinou uvězněni zde. Jedním z nejvýznamnějších vězňů byl mladý sultán Osman II., kterého zde uvěznili a popravili roku 1622 janičáři.\n\nBěhem napoleonských válek bylo v pevnosti uvězněno množství Francouzů, mimo jiné i spisovatel a diplomat Francois Pouqueville, jenž zde byl držen po více než dva roky (1799 až 1801) a který později napsal rozsáhlý popis celého komplexu.\n\nV severozápadním cípu města stála městská čtvrť Blachernae s důležitým kostelem Panagia Vlacherniotissa, který ležel mimo Theodosiánské opevnění. Pro jeho obranu před útokem Avarů zde byla kolem roku 627 za vlády císaře Herakleia postavena jednoduchá zeď. V roce 814 nechal císař Leon V. proti Herakleiovské zdi postavit novou kvůli bezpečnosti před bulharskými nájezdy. Ve 12. století za vlády komnenovských císařů se palác v Blachernae stal oblíbenou rezidencí císařů a čtvrtý císař tohoto rodu, Manuel I., vybudoval zeď navazující na Theodosiánské hradby na ochranu císařského paláce a které byly později (pravděpodobně za vlády Izáka II. Angela) propojeny s Herakleiovskou zdí. Navzdory těmto snahám zůstala obrana blachernaeské čtvrti problematická; právě zde útočící křižáci čtvrté křížové výpravy prolomili obranu a vstoupili do města.\n\nBlachernaeské hradby se skládají z jednoduchých zdí postavených v různých dobách. Jsou průměrně 12–15 metrů vysoké a jsou tenčí než Theodosiánské hradby a mají těsnější k sobě postavené věže. Hradby jsou situovány na prudkém svahu a nedisponují vodním příkopem, až na jejich nižší konec vedou ke Zlatému rohu, kde dal císař Jan IV. vybudovat jiný příkop. Opevnění začíná na konci Theodosiánských hradeb s Komnenovskými hradbami, propojují se s angelovskou zdí až k herakleiovské zdi, která se táhne a propojuje s Mořskými hradbami u Zlatého rohu. Zeď Leona V. leží proti herakleiovské zdi.\n\nZeď Manuela Komnena je z architektonického hlediska výborné opevnění, táhnoucí se 220 metrů s 9 věžemi a malou bránou (\"paraportion\") svatého Kallinika mezi druhou a třetí věží a další branou za šestou věží, dnešní \"Eğri Kapı\" – \"Křivá brána\", která je totožná se starou \"Kaligaria Pylē\", „Brána čtvrti výrobců bot“. Křivá brána si své vysloužila kvůli cestě naproti klikaté objížďce kolem hrobky, o které se předpokládá, že patří Hazretu Hafízovi, společníku proroka Mohameda, který padl během prvního arabského obléhání města roku 674. Komnenovská zeď končí třetí věží od brány a novější zeď (z konce 12. století), architektonicky ne tak propracovaná, pokračuje dále v délce asi 400 metrů. tato zeď disponuje čtyřmi čtvercovými věžemi a bránou, Gyrolimnskou bránou (Πύλη Γυρολίμνης z \"Argyrē Limnē\" – Stříbrné jezero) mezi druhou a třetí věží, vedoucí k blachernskému paláci a která je v současnosti zazděná. Hradba se dále napojuje na dvě budovy: Věž Izáka Angela postavená roku 1188 postavená jako císařská rezidence a druhou budovou je věž známá jako Anemovo vězení pocházející ze 7. století, ale je pojmenované po Michaelu Anemovi, generálu ve službách císaře Alexia Komnena, který zde byl uvězněn poté, co ztroskotal jeho pokus o spiknutí proti císaři.\n\nOdtud začíná Herakleiova zeď a táhne se asi 100 metrů až k Mořským hradbám. Zeď obsahuje tři silné šestihranné věže a Blachernskou bránu (Πύλη τῶν Βλαχερνῶν). Zeď Leona V. je doplňuje zvenčí a tvoří typ pravoúhlé pevnosti s vnějším prostorem kolem 25 metrů mezi těmito dvěma zdmi. Na okraji Leonovy zdi stojí Věž svatého Mikuláše, původně postavená Leonem V. a později přestavěná císařem Romanem I. Leonova zeď je tenčí a architektonicky jednodušší než Herakleiova a disponuje čtyřmi malými věžemi a jednou, v současnosti zničenou, bránou která tvoří vnější protějšek Blachernských hradeb. Od té doby, co byly vybudovány Mořské hradby u Zlatého rohu ve vzdálenosti od pobřeží, byla zeď prodloužena od konce pozemních hradeb až k pobřeží, takzvanému \"Vrachiolionu\", postaveném v téže době, roku 627, jako hlavní herakleiovská zeď. Má pouze jednu bránu, zvanou „Dřevěná“ (Ξυλόπορτα, nebo Ξύλινη Πύλη)\n\nPozemní hradby procházejí skrz předměstí současného Istanbulu a jsou doprovázeny pásem parků nacházejících se podél nich. Opevnění je též rozděleno na menší části množstvím moderních silnic vedoucích na západ od města. Množství těchto částí bylo v 80. letech 20. století zrekonstruováno s podporou UNESCO, ale program opravy zdí byl kritizován za poškozování historických pozůstatků, za zaměření se na povrchovou obnovu, za použití nevhodného materiálu a celkově za špatnou kvalitu obnovovacích prací. To se projevilo během zemětřesení roku 1999, kdy se rekonstruované části zbortily, zatímco původní stavba nacházející se pod novou částí zůstala nepoškozena. Ohrožení ze strany městského znečištění a nedostatek úsilí vydaného na obnovu zdí pobídly organizaci World Monuments Fund, aby Konstaninopolské hradby přidala na seznam sta nejohroženějších míst na světě.\n\nMořské hradby obepínaly město po stranách Marmarského moře a zálivu Zlatý roh (řecky \"Χρυσοῦν Κέρας\"). Na základě zbývajících stop víme, že přímořské opevnění existovalo již v době před přestavbou původního města Byzantion na Konstantinopol. Přesný letopočet konstrukce středověkých hradeb je však stále předmětem diskusí. Dlouho byla výstavba hradeb nacházejících se u mořského pobřeží připisována Konstantinovi I., který nechal vybudovat i hlavní pozemní hradby. Přesto však první písemná zmínka o jejich konstrukci pochází až z roku 439. V onom roce bylo městskému prefektovi Cyrovi Panopolskému zadáno opravit městské hradby a dokončit jejich přímořskou část. Tato iniciativa je propojena s jinou událostí, jež se ve středomořské oblasti odehrála. Toho samého roku totiž padlo do rukou Vandalů Kartágo, což naznačovalo růst nové námořní hrozby ve Středomoří. Nicméně hradby byly zmíněny jako dokončené či fungující až v mnohem pozdější době, někdy kolem roku 700.\n\nMořské opevnění bylo architektonicky podobné Theodosiánským zdem, lišilo se však jednodušší strukturou. Opevnění se skládalo z jedné zdi, jež byla oproti pozemním hradbám mnohem nižší. Konstrukci doplňovaly vnitřní obvodní hradby postavené okolo přístavů. Přístup k hradbám obklopujícím Zlatý roh bránil mohutný řetěz či trám užívaný od dob Leona III. Syrského. Řetěz byl doplněn plovoucími sudy a byl položen přes ústí zátoky. Jeden konec tohoto řetězu byl upevněn k Eugeniově věži nacházející se v novodobém předměstí jménem Sirkeci, druhý pak byl připevněn k velké čtvercové věži v Galatě. Sklepení této věže se později přeměnilo na podzemní mešitu \"Yeraltı\".\n\nBěhem prvních staletí své existence čelila Konstantinopol jen několika námořním hrozbám. Zvláště po Justiniánových válkách se Středozemní moře stalo \"římským jezerem\". První námořní střetnutí u samotné Konstantinopole se odehrálo během obležení města perskou Sasánovskou a Avarskou říší. Přestože tentokrát byzantské námořnictvo dokázalo proti útočníkům účinně zasáhnout, brzy mělo čekat Byzantskou říši mnohem větší nebezpečí. Tím byli Arabové, kteří v 7. století získali byzantské východní provincie (oblast Sýrie a Egypta) a začali se prosazovat také ve Středozemním moři, což se projevilo zejména ovládnutím Kréty. Toto nové ohrožení vyžadovalo po byzantských císařích více se věnovat mořskému opevnění. To bylo zrekonstruováno na začátku 8. století za vlády Tiberia III. či Anastasia II. Císař Michael II. začal s celoplošnou rekonstrukcí (týkající se zejména zvýšení hradeb), dokončenou ovšem až jeho následníkem Theofilem. Během obléhání města čtvrtou křížovou výpravou se nicméně přímořské opevnění ukázalo jako slabé místo byzantské obrany, a to vzhledem k tomu, že se Bénátčanům podařilo tento úsek hradeb dobýt.\n\nNa základě této zkušenosti vynaložil Michael VIII. Palaiologos po znovuovládnutí města roku 1261 značnou péči na zvýšení a zpevnění mořských hradeb, zejména kvůli případné invazi Karla z Anjou.\n\nToto opevnění, někdy nazývané též Propontská hradba, bylo s výjimkou přístavů a nábřeží postaveno téměř u břehů moře. Stavba měřila 12 až 15 metrů, bylo v ní zabudováno deset bran, tři menší branky a 188 věží. Celé opevnění bylo dlouhé skoro 8460 metrů, navíc bylo doplněno vnitřní zdí dlouhou 1080 metrů rozpínající se okolo přístaviště Vlanga. Velké části hradeb byly poškozeny při budování pobřežní silnice \"Kennedy Caddesi\" v letech 1956 až 1957. Od Mramorové věže se k okraji starověké akropole (dnešní \"Sarayburnu\") nacházely tyto brány:\n\n\nZeď nacházející se u Zlatého rohu, kudy proplouvala většina plavidel, se táhla v celkové délce 5600 metrů od mysu svatého Demetria až k Blachernám, kde se napojovala na pozemní opevnění. Přes značné poškození hradeb zaviněné stavbou železnice v 70. letech 19. století dodnes se značnou přesností známe rozestavení věží a bran. Zeď byla postavena dále ve vnitrozemí, v některých místech až ve vzdálenosti 40 metrů od břehu moře a měřila 10 metrů do výšky. Součástí zdi bylo 17 bran (další dvě byly doplněny během éry Osmanské říše) a 110 věží. Brány byly v tomto pořadí:\n\n\nBěhem celé existence Byzantšké říše byla městská posádka relativně malá: císařská stráž a nepočetná městská hotovost (kerketon) pod velením městského prefekta byly jedinými ozbrojenými silami, které byly v Konstantinopoli přítomny neustále. Každá hrozba pro Byzantskou říši měla být zničena pravidelnou armádou v poli dříve, než se dostala k samotnému městu. V dobách potřeby, například při zemětřesení roku 447 či při nájezdech Avarů počátkem 7. století, mohlo být zmobilizováno obyvatelstvo, nebo mohly být přivedeny posily naverbované v provinciích.\n\nV raných staletích se císařská garda skládala z jednotek \"Scholae Palatinae\" založených císařem Konstantinem I. Velikým a kteří nahradili Pretoriánskou gardu a exkubitorů (latinsky \"Excubitores\", řecky \"Εξκουβίτορες\" – ochránci), založených císařem Leonem I. Během času však tyto jednotky degradovaly na pouhé přehlídkové oddíly a když císařové, kteří v 8. století čelili úspěšnému povstání themních armád a sledovali nepopulární ikonoklastickou politiku, vybudovali tagmatickou armádu pro zajištění své bezpečnosti. Ačkoliv tagmata formovala jádro císařských expedičních sil a většinu času byla armáda mimo Konstantinopol, dva oddíly, \"Numeroi\" a \"Teicheiōtai\", byly trvale umístěny v Konstantinopoli. Jejich ležení se nacházelo v okolí Velkého paláce, ale i v jiných místech, jako například v nevyužívaných kostelech. Tyto jednotky nikdy nebyly příliš početné, čítaly nanejvýš několik tisíc příslušníků, jejich stavy však byly doplňovány z několika oddělených táborů nacházejících se kolem Konstantinopole, v Thrákii a Bithýnii.\n\nDůvodem k nevelkému počtu příslušníků městské posádky byla nedůvěra císařů i obyvatelstva k většímu počtu vojáků přítomných ve městě, jednak kvůli hrozbě vzpoury a pak také značnému finančnímu břemenu, jaké by vydržování velké posádky představovalo. Navíc větší vojenská síla v Konstantinopoli nebyla většinou nezbytná, základní bezpečnost poskytovali již samotné hradby. Historik John Haldon podotýká: „Za předpokladu, že byly zajištěny brány a opevnění poskytovalo základní sílu, bylo město v dobách před užíváním střelného prachu a děl v bezpečí dokonce i před velikou nepřátelskou přesilou“.\n\nNěkterá opevnění byla vybudována v různých dobách v okolí Konstantinopole a měla společně s hlavními městskými hradbami tvořit celistvý obranný systém. První a největší z těchto mimoměstských hradeb je 56 kilometrů dlouhá Anastasiánova hradba (v řeckém přepisu \"Anastaseio Teichos\" či také \"Makron Teichos\" – „Dlouhá zeď“) vybudovaná v polovině 5. století jako vnější obrana Konstantinopole, přibližně 65 kilometrů západně od města. Je 3,5 metru silná a přes 5 metrů vysoká, ale její efektivita byla omezená. Někdy v 7. století byla Anastasiánova hradba opuštěna kvůli příliš nákladné údržbě a velké množství mužů, kteří by byli třeba, aby ji dokázali efektivně hájit. Po mnoha další staletí byl její materiál využíván pro stavby v okolí, ale některé části Anastasiánovy hradby jsou zachovalé až dodnes.\n\nKromě toho, mezi Anastasiánovou hradbou a vlastním městem se nacházelo několik menších měst a pevností, jako například Selymbria, Rhegion, či velké konstantinopolské předměstí Hebdomon („Sedmé“, dnešní Bakırköy pojmenované podle sedmi římských mil od městských hradeb), kde se nacházely velké vojenské tábory. Za „Dlouhými hradbami“ chránily severní přístup městečka Bizye a Arcadiopolis. Tyto lokality měly strategickou polohu podél hlavních tras do města a tvořily vnější obranu Konstantinopole po celou její historii; sloužily jako shromaždiště pro byzantské síly, které se zde utkávali s nepřátelskými armádami, nebo získávaly čas pro obránce v Konstantinopoli. Je příznačné, že během konečného osmanského obléhání roku 1453, některé z těchto městeček, například Selymbria, kapitulovaly až po pádu samotné Konstantinopole. V Anatolii podobnou roli představovala velká města Nikaia a Nikomédie a velký polní tábor v Malagině.\n\nGalata, pozdější čtvrť \"Sykai\", byla opevněna za vlády Justiniána I., ale místní osídlení postupně upadalo a po 7. století vymizelo; zůstala pouze stará Galatská věž (\"kastellion tou Galatou\") v současné Karaköy, která střežila řetěz chránící námořní vstup do Zlatého rohu. Po dobytí města křižáky roku 1204 se Galata stala benátskou čtvrtí, a později, když se Konstantinopol dostala zpět pod vládu Byzantinců, janovskou exteritoriální kolonií zcela mimo byzantský vliv. Navzdory byzantskému odporu dokázali janované svou kolonii obehnat příkopem a připojením svých opevněných domů s hradbami vytvořili první opevnění kolonie. Modernější Galatská věž (Řeky nazývaná \"Christea Turris\" – \"Kristova věž\") byla Janovany vybudovaná roku 1348 a další pás hradeb na severu byl vybudován v roce 1349. Další janovské expanze následovaly v letech 1387, 1397 a 1404, čímž se uzavřela oblast větší než Janovanům původně byzantskými císaři přidělena sahající na severu od dnešního distriktu Azapkapı k Şişhane, a odtud k Tophane a Karaköyi. Po dobytí města osmanskými Turky byly tyto hradby udržovány až do 70. let 19. století, kdy byly z většiny strženy kvůli industrializaci a růstu města. V současnosti pouze Galatská věž, viditelná z většiny historického centra Istanbulu, zůstala nedotčená spolu s několika menšími zbytky hradeb.\n\nSesterské pevnosti Anadoluhisarı a Rumelihisarı leží severně od Konstantinopole, v nejužším bodě Bosporu. Tyto pevnosti byly vybudovány osmanskými Turky, aby mohli kontrolovat tento strategický koridor v době před finálním pádem Konstantinopole. \"Anadoluhisarı\" (turecky \"Anatolská pevnost\"), dříve také zvaná \"Akçehisar\" nebo \"Güzelcehisar\", byla vybudována na příkaz sultána Bajezida I. roku 1394 a zpočátku nebyla víc než 25 metrů vysoká, surová pětihranná hlídková věž obklopená zdí. Mnohem větší a propracovanější \"Rumelihisarı\" (Rumelská pevnost) byla vybudována sultánem Mehmedem II. za pouhé čtyři měsíce v roce 1452. Skládá se ze tří velkých a jedné malé věže, propojené zdí posílenou o 13 malých hlídkových věží. S děly namontovanými na hlavních věžích získala Osmanská říše absolutní kontrolu nad veškerou lodní dopravou Bosporem. Po dobytí Konstantinopole Turky Rumelihisarı sloužila jako obchodní kontrolní stanice a vězení, zejména pro vyslance států, s nimiž byla Osmanská říše ve válečném stavu. Po rozsáhlém poškození utrpěném roku 1509 při zemětřesení byla pevnost opravena a využívána k původním účelům až do 19. století.\n\n\n\n"}
{"id": "376311", "url": "https://cs.wikipedia.org/wiki?curid=376311", "title": "Sextus Iulius Africanus", "text": "Sextus Iulius Africanus\n\nSextus Julius Africanus (asi 160/170 – po 240) byl křesťanský cestovatel a autor nejstarších církevních dějin.\n\nIulius Africanus zřejmě pocházel z Libye, ačkoli sám uvádí, že pochází z Jeruzaléma. Je možné, že sloužil ve vojsku Septimia Severa při jeho výpravě proti Osrhoene roku 195. Není o něm příliš známo, krom toho, že žil v Emauzích a že byl vyslán k císaři Elagabalovi žádat o povolení k rekonstrukci města. Jeho poslání bylo úspěšné a Emauzy se nadále nazývaly Nikopolis. Dionýsios bar Salibi jej označuje za biskupa, ale někteří pochybují o tom, že byl byť jen presbyterem.\n\nIulius Africanus je především znám jako autor spisu Χρονογραφίαι (\"Chronografiai\") – kroniky světa –, která zahrnuje období od stvoření světa po rok 221. Dílo se dochovalo pouze fragmentárně v dílech jiných autorů, především Eusebia z Kaisareie a Georgia Synkella. Autor v díle porovnává události židovsko-křesťanských dějin s událostmi dějin řeckých a římských. Iulius Africanus je tak poprávu považován za zakladatele křesťanské historiografie.\n\nIulius Africanus je autorem i dalších menších děl, která se ale podobně jako jeho nejdůležitější dílo nedochovala. Jsou však známy názvy některých z nich: \"Epistula ad Aristidem\" řeší problém rozdílu mezi rodokmeny Ježíše Krista v Matoušově a Lukášově evangeliu. Dalším z jeho dochovaných dopisů je list adresovaný Órigenovi, jenž se zabývá hodnověrností starozákonního příběhu o Zuzaně.\n\nIulius sepsal též spis nazvaný \"Výšivky\" ( \"Kestoi\"), který věnoval císaři Alexandru Severovi. Jedná se o čtyřiadvacetidílnou sbírku encyklopedicky pojednaných témat z oblasti hospodářství, magie, válečného umění, přírodních věd či medicíny.\n\n\n\n"}
{"id": "376320", "url": "https://cs.wikipedia.org/wiki?curid=376320", "title": "Věra Řepková", "text": "Věra Řepková\n\nVěra Řepková (21. července 1910 Držkov – 3. května 1990 Košťálov) byla česká klavíristka.\n\nNarodila se jako čtvrté dítě v rodině učitele v Držkově a hudebníka Antonína Řepky a jeho manželky Marie, rozené Kotrbové. V roce 1914 se rodina přestěhovala do Bohdalovic, kde se začala učit hrát na klavír. Koncertně poprvé vystupovala v šesti letech. \n\nJako výjimečný talent byla přijata na mistrovskou klavírní školu Pražské konzervatoře, bez toho, že by musela Konzervatoř absolvovat. Studium ukončila v roce 1928. Od roku 1929 až do roku 1964 byla zaměstnána jako sólistka v Československém rozhlasu (Ostrava, Košice, Brno, Praha). \n\nOd roku 1969 do smrti žila v Košťálově, kde je též pochována.\n\nJednalo se o významnou propagátorku klavírního díla českého skladatele Bedřicha Smetany, stala se první českou klavíristkou, která toto dílo nastudovala kompletně. Společně s Dr. Mirko Očadlíkem pořádala po celém Československu klavírní recitály Smetanovy hudby. Celkem nahrála přes 10 000 skladeb od více než 1 000 autorů.\n\nZa své dílo získala např. dvakrát Státní cenu (1948 a 1952) a titul zasloužilá umělkyně (1960). \n\n\n"}
{"id": "376324", "url": "https://cs.wikipedia.org/wiki?curid=376324", "title": "Důsledky první světové války", "text": "Důsledky první světové války\n\nV důsledku první světové války došlo především v Evropě, ale též v Asii, Africe, ale i v dalších světových oblastech, k drastickým politickým, kulturním a společenským změnám, jež zásadním způsobem ovlivnily další průběh 20. století. Vznikly nové státy a dřívější státy zanikly. Zřízeny byly nové mezinárodní organizace, přičemž hlavní z nich představovala nově ustanovená Společnost národů. První světová válka, která byla ukončena příměřím, jež vstoupilo v platnost 11. listopadu 1918, si mezi roky 1914 a 1918 vyžádala životy přibližně 9,5 milionu vojáků a další statisíce mužů bylo v bojích doživotně zmrzačeno. Miliony civilistů navíc zemřely v důsledku světového konfliktu v zázemí. První světová válka se tak stala do té doby nejkrvavějším světovým konfliktem. Mírové smlouvy mezi vítězi a poraženými byly podepsány během mírové konference konané v letech 1919 až 1920 v Paříži.\n\nPřímým politickým důsledkem války byl pád tří tradičních evropských panovnických dynastií, Habsburků, Hohenzollernů a Romanovců. Došlo též k rozpadu Rakouska-Uherska, carského Ruska a Osmanské říše. Vedle oslabených západních mocností Velké Británie a Francie, se mezi velmoci definitivně zařadily Spojené státy americké, jejíž ekonomika z války profitovala nejvíce. Versailleská smlouva podepsaná na mírové konferenci s Německem zakořenila v tamější společnosti touhu po odplatě, což později využil pro svůj politický vzestup Adolf Hitler. Nenaplněné ambice a válečné cíle Itálie a Japonska vedly také v těchto zemích k růstu revizionistických nálad a v Itálii přispěly ke vzniku fašismu. Pro střední a východní Evropu, kde se rozpadly mnohonárodnostní monarchie a vzniklo množství menších států, znamenal konec první světové války vypuknutí nových vojenských konfliktů mezi těmito nástupnickými státy.\n\nPo první světové válce se v Evropě změnily nejen politické instituce, ale též zvyky a tradice, móda, výrobní systémy, morální hodnoty, společenské vztahy, způsob myšlení a další aspekty života.\n\nHospodářské vyčerpání a následné vojenské zhroucení Centrálních mocností vedlo v roce 1918 k ukončení bojů první světové války. Jako první požádalo o příměří s Dohodou vyčerpané Bulharsko, na jehož území se v září probily britské, řecké, francouzské a srbské jednotky. Smlouva o příměří s Bulharskem byla v Soluni podepsána 29. září 1918, přičemž v platnost vstoupila následující den. O měsíc později, 30. října, následovala krok Bulharska Osmanská říše, jejíž zástupci před spojenci kapitulovali na ostrově Lémnos. K podpisu příměří došlo na palubě britské lodi Agamemnon v přístavu Mudros a odtud je smlouva známá jako tzv. mudroského příměří. Posledním z válčících spojenců Německého císařství tak zůstalo Rakousko-Uhersko. Na konci října však Italové podpoření Brity, Francouzi a Američany přešli z postavení na řece Piavě do ofenzívy a po porážce u Vittorio Veneta byla rozpadající se monarchie donucena před postupujícími italskými vojsky kapitulovat. Příměří podepsala rakousko-uherská komise v čele s generálem Viktorem Weberem von Webenau ve Villa Giusti nedaleko Padovy 3. listopadu.<br> Osamocené Německo, jehož situace na západní frontě byla navíc po neúspěchu jarní Ludendorffovy ofenzívy kritická, tak bylo přinuceno vzdát se. Příměří mezi Německým císařstvím a Dohodou bylo podepsáno 11. listopadu nedaleko Compiègne, čímž první světová válka oficiálně skončila. \n\nNa stranu vítězů, tedy k hlavním mocnostem Dohody Spojenému království, Francii, Itálii, Japonsku a Spojeným státům americkým, se během mírových jednání v Paříží zařadily i další spojenci a přidružené státy zapojené do konfliktu na straně Dohody. Jednalo se o Belgii, Srbsko a Černou Horu bojující ve válce proti Centrálním mocnostem od roku 1914, Rumunsko a Portugalsko, jež se k Dohodě připojily v roce 1916 a Čínskou republiku, Brazílii a Řecko, které se do války zapojily v průběhu roku 1917. Vedle nich se mezi vítězné státy zařadily také Bolívie, Kuba, Ekvádor, Guatemala, Haiti, království Hidžáz, Honduras, Libérie, Nikaragua, Panama, Peru, Siam, Uruguay, ale také nově vytvořené státy Československo, Stát Slovinců, Chorvatů a Srbů a obnovené Polsko. Během mírových jednání mezi vítězi naopak chybělo Rusko válčící na straně Dohody do roku 1917, které se od vypuknutí bolševické revoluce propadlo do krvavých bojů občanské války.\nV poraženém Německu a Bulharsku vypukly revoluce a prohraná válka vedla k zániku Rakousko-Uherska. Během mírových jednání bylo pak jako s poraženými nástupci podunajské monarchie jednáno s delegáty z Rakouské a Maďarské republiky. Osmanská říše byla při mírových jednáních připravena o většinu území, načež i zde došlo k revoluci a následnému vzniku Turecka. \n\nPo uzavření příměří svolaly vítězné státy Dohody do Paříže mírovou konferenci, která byla oficiálně zahájena 18. ledna 1919. Na konferenci pak byly se zástupci poražených států v průběhu let 1919 až 1920 dojednány jednotlivé mírové smlouvy, které položily základ tzv. Versaillského mírového systému. Klíčovou roli na konferenci sehráli především představitelé tří hlavních vítězných mocností, tedy francouzský premiér Georges Clemenceau, premiér Spojeného království David Lloyd George a americký prezident Woodrow Wilson, kteří při jednáních společně s italským premiérem Vittoriem Orlandem vytvořili takzvanou \"Radu čtyř\" (anglicky \"Big Four\").\n\nVersailleská smlouva, která ustanovila mírové podmínky mezi vítězi a Německem a zakládala mezinárodní organizaci Společnost národů, byla v Zrcadlovém sále zámku ve Versailles podepsána 28. června 1919 a v platnost vstoupila 10. ledna 1920. S Rakouskem byla mírová smlouva uzavřena 10. září 1919 v zámku Saint-Germain-en-Laye. S Bulharskem byla dohoda uzavřena 27. listopadu 1919 v Neuilly-sur-Seine a s Maďarskem, které bylo považováno za nástupnický stát po Uhersku, byla Trianonská smlouva podepsána 4. června 1920. Sèvreská smlouva uzavřená s Osmanskou říší 10. srpna 1920 v Sèvres vedla v Turecku ke kemalistickému povstání vedenému Mustafou Kemalem Atatürkem a následné řecko-turecké válce, po které byla Sèvreská smlouva 24. července 1923 nahrazena smlouvou Lausannskou.\n\nV důsledku první světové války definitivně přestal fungovat \"Koncert velmocí\" ustanovený na Vídeňském kongresu v roce 1815. Jedním ze zásadních důsledků války byl zánik starých a vznik nových států ve střední a východní Evropě. Během války a krátce po ní byly donuceny abdikovat tradiční dynastie Romanovců, Hohenzollernů, Habsburků a Osmanů. Tak došlo k výrazné demokratizaci Evropy, neboť ve většině nástupnických států bylo monarchistické zřízení po vzoru vítězných mocností USA a Francie nahrazeno republikami. Následkem války byl rozpad Ruského impéria, Rakouska-Uherska i Osmanské říše. Oslabené západní evropské mocnosti Velká Británie a Francie si status velmocí udržely, avšak světovou politickou silou se nově staly Spojené státy americké. V Rusku se po občanské válce ustanovil Sovětský svaz, načež se zdejší extrémně levicová komunistická strana stala vládnoucí silou v největší evropské zemi. Sovětské Rusko a Výmarská republika, která se po listopadové revoluci ustanovila v poraženém Německu, byly na nějaký čas izolovány a dočasně přišly o status mocností.\n\nVedle územních změn, jež potvrdila jednání vítězů, na pařížské mírové konferenci, došlo v Paříži k založení nové mezinárodní organizace, Společnosti národů, jejíž vznik prosazoval především americký president Wilson. Organizace si kladla za cíl s pomocí diplomatických vyjednávání a zásad kolektivní bezpečnosti udržet světový mír. Společnost národů, jejímiž členy se však USA kvůli odmítavému postoji Kongresu nestaly, ale nebyla schopna mír zajistit. Mnoho zemí Evropy se již krátce po válce propadlo do občanských válek, v nichž se světovým konfliktem posílená socialistická levice střetávala s nacionální pravicí. Po první světové válce se navíc dříve okrajový extremismus stal masovou politickou silou, který v podobě komunismu respektive fašismu, ovlivnil dějiny zbytku 20. století.\n\nV důsledku první světové války a během války občanské vznikly na území drolícího se Ruského impéria tyto státy:\n\n\nNěmecké císařství\n\nRakousko-Uhersko\n\n\nOsmanská říše\n\nNěmecká říše\n\n\nOsmanská říše\n\n\nRakousko-Uhersko\n\nRuské impérium\n\nBulharsko\n\nRusko zažilo v důsledku první světové války turbulentní politické změny. Kvůli válečnému vyčerpání zde k nepokojům a protestům došlo již v průběhu roku 1915. Kritickou situaci v zemi pak vyhrotily obrovské ztráty během Brusilovovy ofenzívy a velmi tuhá zima na přelomu let 1916 a 1917. Následné nepokoje a vzpoury v ruské armádě vygradovaly během únorové revoluce. V důsledku toho v březnu 1917 rezignovala vláda a abdikoval také poslední ruský car Mikuláš II., načež byla ustanovena prozatímní vláda Georgije Lvova. V září 1917 pak bylo parlamentem schváleno vyhlášení Ruské republiky.\n\nNový režim však pokračoval ve válce s Centrálními mocnostmi, což nahrálo radikální straně bolševiků volající po okamžitém uzavření příměří. Vůdce bolševiků Vladimir Iljič Lenin dopravený do Ruska s pomocí Němců pomohl zorganizovat listopadový převrat a svržení prozatímní vlády. 26. prosince 1917 pak bolševici uzavřeli s Němci příměří, načež byla mezi oběma stranami 3. března 1918 podepsána brestlitevská mírová smlouva. V této smlouvě se bolševici zřekli většiny evropského území zahrnující Polsko, Finsko, Kuronsko, Estonsko, Litvu, Bělorusko, Besarábii a Ukrajinu. Tvrdé mírové podmínky však proti \"Rudým\", kteří postupně ovládli centrální oblasti evropského Ruska, postavilo množství domácích nepřátel. Po ukončení bojů první světové války se tak Rusko prakticky okamžitě propadlo do bojů války občanské. Proti bolševikům povstali nejen bělogvardějci tzv. \"Bílí\", kteří požadovali návrat carského režimu, ale též rolničtí partyzání tzv. \"Zelení\" či anarchistické bojůvky, jejichž členové byli známí jako \"Černí\". Do krvavých bojů v Rusku se zapojily i síly států Dohody, především Britové, ale též Francouzi, Američané či Japonci. Nezanedbatelnou roli pak sehrály rovněž Československé legie, které na své cestě přes Sibiř přechodně ovládly Transsibiřskou magistrálu.\n\nRudé armádě se nakonec podařilo v občanské válce zvítězit a to i přes to, že se zároveň musela čelit polským vojskům během polsko-sovětské války. Ruská sovětská federativní socialistická republika vyhlášená bolševiky již roku 1918 byla 30. prosince 1922 na zasedání 1. všesvazového sjezdu sovětů spojena společně s Ukrajinskou, Běloruskou a Zakavkazskou SSR, načež byl vyhlášen vznik Svazu sovětských socialistických republik. SSSR vzešlý z občanské války se v průběhu 20. století stal světovou mocností.\n\nV mnohonárodnostním Rakousko-Uhersku způsobila první světová válka vzedmutí silné vlny nacionalismu. U nevládnoucích národů monarchie Čechů, Poláků, Jihoslovanů, Ukrajinců, Slováků, či Italů se pak záhy začaly projevovat separatistické tendence posilované odporem k pokračující válce a narůstající bídě v zázemí. Vyčerpaná monarchie, která se dostala do vleku německého vojenského velení, se přes pokusy císaře Karla o uzavření míru začala na podzim roku 1918 hroutit.\n\nJako první z národů monarchie vyhlásili nezávislost již 6. října Poláci, přičemž nakrátko došlo k vytvoření tří polských vlád ve Varšavě, Lublinu a Krakově. Polské síly začaly obsazovat území Haliče a nová Polská republika, jež toužila obnovit území bývalé Republiky obou národů, si nárokovala rovněž Těšínsko a část Oravy a Spiše. V Praze došlo v den rakousko-uherské kapitulace, tedy 28. října, k vyhlášení samostatného Československa. K historickým českým zemím mělo být připojeno území Slovenska, Podkarpatské Rusi a nároky si nově vytvořené Československo činilo i na oblast Těšínska. 29. října vyhlásily samostatnost rovněž jihoslovanské národy monarchie. Nově vzniklý Stát Slovinců, Chorvatů a Srbů pak existoval pouze do prosince téhož roku, kdy se spojil se Srbskem a Černou Horou, načež došlo k vytvoření Království Srbů, Chorvatů a Slovinců. Na rozpadající se monarchii získala území i Itálie, jejíž vojska obsadila přístav Terst a území Jižního Tyrolska, a také Rumunsko, které dobylo oblasti Transylvánie a Bukoviny.\nČást maďarské politické reprezentace vedená poslancem Mihály Károlyim požadovala již v říjnu 1918 zastavení bojů. 30. října pak v Budapešti došlo k tzv. Astrové revoluci, během níž byl rozvášněným davem usmrcen uherský premiér István Tisza. Jeho nástupcem byl jmenován Károlyi, načež byla 16. listopadu vyhlášena Maďarská republika. Poté, co však Dohodové mocnosti potvrdily územní zisky Československa a Rumunska, které obsadily velké části bývalých Uher, Károlyi rezignoval a na jaře 1919 se v okleštěném Maďarsku ustanovila Maďarská republika rad, která se se svými sousedy pustila do vojenského konfliktu. Rozdělení bývalých Uher bylo potvrzeno Trianonskou smlouvou, která Maďarsko připravila o 230 000 km² území a asi 13 milionů obyvatel. V Rakousku, u kterého po válce hrozilo osamostatnění Tyrol i odtržení Vorarlberska, zesílila po ztrátě Jižního Tyrolska a českých území snaha o připojení se k Německu. Dohodové mocnosti však tzv. \"Anschluss\" nedovolily. Rakouská republika byla definitivně vytvořena teprve mírovou smlouvou ze Saint-Germain.\n\nMezi soupeřícími nástupnickými státy monarchie došlo kvůli hraničním sporům k sérii vzájemných konfliktů. Československo a Polsko se kvůli sporu o Těšínsko v lednu 1919 střetly v sedmidenní válce. Kvůli nárokům na území Horních Uher, respektive Slovenska, se pak Československo utkalo ve vojenském konfliktu rovněž s Maďarskem. Československo v tomto souboji podpořilo rovněž Rumunsko, jehož jednotky okupovaly Budapešť. Poláci bojující na západě s Československem a Německem, se na východě při snaze o obsazení Litvy, Běloruska a Ukrajiny střetli ve válce se sověty a Litevci a při bojích o Ukrajinu také s Ukrajinci.\n\nVyčerpaná Osmanská říše bojující ve válce na straně Centrálních mocností požádala o příměří 30. října 1918. Přestože se sultán Mehmed VI. i po uzavření příměří udržel u moci, okupovaly Istanbul a další části země vojska vítězů. O osudu říše se rozhodovalo během mírových jednání v Paříži. Britové a Francouzi, kteří měli na Středním východě své vlastní zájmu, si sféry vlivu v Osmanské říši rozdělili již během války v tzv. Sykes-Picotově dohodě. Územní nároky na maloasijském pobřeží si činili také Italové, kteří se odvolávali na příslib Dohody z tzv. Londýnské dohody, a Řekové, kteří argumentovali právem řeckých komunit v Malé Asii na sebeurčení. Problémy na Středním východě před mocnostmi vyvstávaly i kvůli slibům, jež během války daly Arabům, Židům, Arménům a Kurdům.\nMocnosti a hlavně Britové se v Paříži postavili především za řecké nároky, které na konferenci velmi úspěšně propagoval Eleftherios Venizelos. Výsledná Sèvreská smlouva, kterou sultánovi zástupci podepsali 10. srpna 1920, připravila Osmanskou říši o většinu jejího území. Britskými mandáty se staly Irák, Palestina a Zajordánsko. Francie získala Sýrii a Libanon a byla jí vymezena sféra vlivu na jihu Malé Asie. Řecku bylo mocnostmi dovoleno obsadit Drinopol, Thrákii, Smyrnu s okolím a osm ostrovů v Egejském moři. Italové obdrželi Rhodos a Dodekanské ostrovy a jako sféra vlivu jim byla přidělena jihozápadní část Anatolie. Smlouva navíc počítala s vytvořením samostatného arménského státu a autonomního Kurdistánu. Dále měly být demilitarizovány úžiny Bospor a Dardanely, osmanská armáda měla být snížena na 50 000 mužů a o státním rozpočtu a veřejných půjčkách okleštěného státu měly rozhodovat vítězné mocnosti. V turecké společnosti vyvolaly tyto tvrdé mírové podmínky zděšení a probudily turecký nacionalismus. Do čela ozbrojeného tureckého odboje se postavil velitel Mustafa Kemal Paša.\n\nMustafa Kemal zmobilizoval turecké síly a v létě 1922 porazil řecká vojska, která okupovala západní část Malé Asie. Vyhnání řeckých jednotek z Anatolie přinutilo mocnosti, které neměly na nový konflikt s Turky dostatek sil, revidovat Sèvreskou smlouvu. Poslední osmanský sultán Mehmed VI. byl Brity eskortován z Istanbulu na Maltu a prezidentem nově ustanovené Turecké republiky se stal Mustafa Kemal zvaný \"Atatürk\". Dne 24. července 1923 pak turecká delegace podepsala v Lausanne se spojenci novou mírovou smlouvu. Lausannská smlouva ponechávala Turecku suverenitu nad celým územím Malé Asie až po Sýrii, přičemž byly ignorovány dřívější záruky mocností učiněné Arménům a Kurdům.\n\nPřestože bylo Italské království před válkou členem Trojspolku dokázaly dohodové státy jeho vládu získat na svou stranu a v květnu roku 1915 vyhlásila Itálie válku Rakousku-Uhersku. Spojenci za tento obrat Italům v tzv. Londýnské dohodě tajně příslíbili rakousko-uherská území v Dalmácii a jižním Tyrolsku. Ve světové válce pak Itálie ztratila přibližně 600 000 padlých vojáků a její na moderní válku nepřipravená ekonomika se nezhroutila jen díky podpoře západních spojenců. Přestože po porážce Centrálních mocností stanula Itálie v roce 1918 na straně vítězů, rozšířila se v zemi silná deziluze a mýtus o zmrzačeném vítězství. Zklamání veřejnosti z nedostatečných válečných zisků nezabránilo ani obsazení Tridentska, Istrie a Terstu, které Itálie zabrala rozpadajícímu se Rakousku-Uhersku. Spojenci však na mírové konferenci ve Versailles odmítli italské požadavky na Dalmácii, kterou si nárokovalo nově vzniklé Království Srbů, Chorvatů a Slovinců a na Rijeku, která se měla stát svobodným městem.\n\nBezprostředně po válce došlo v Itálii k výraznému vzepětí levicových nálad. V roce 1919 zvítězili socialisté v podzimních parlamentních volbách, avšak italskou levici oslabovalo štěpení strany a neschopnost jejich lídrů vytyčit pevnou politickou linii. Válečné roky však oživily i radikální italskou pravici, což ukázal válečný hrdina, básník Gabriele d'Annunzio, který v čele nacionalistických dobrovolníků obsadil nezávislý stát Fiume a proklamoval připojení Rijeky k Italskému království. Poté, co však italská vláda tento d'Annunziův krok odmítla, ustanovili nacionalisté v Rijece Italské regentsví Carnaro a samotné Itálii vyhlásili válku. Po blokádě a ostřelování města byl d'Annunzio na konci roku 1920 donucen město vyklidit.\n\nKdyž se zdálo, že liberální premiér Giovanni Giolitti vyvede zemi z poválečných zmatků, došlo v roce 1921 k prudkému propadu italské ekonomiky, která se dostala do všeobecné krize. Hospodářské problémy a revoluční klima ve společnosti způsobené válkou pak v zemi připravily ideální podmínky pro nástup radikálního fašistického hnutí, v jehož čele stál Benito Mussolini. Mussoliniho fašistická strana založená v roce 1919 rychle zesílila a v říjnu 1922 zorganizovali italští fašisté puč známý jako Pochod na Řím, kdy se přibližne 25 000 squadristů vypravilo k hlavnímu městu. V Římě pak král Viktor Emanuel III. 28. října pověřil Mussoliniho sestavením vlády.\n\nPříměří se státy Dohody uzavřelo Německé císařství 11. listopadu 1918 v železničním voze nedaleko francouzského Compiègne. Přestože byla země na konci roku 1918 na pokraji hospodářského krachu, zůstaly německé oddíly až do konce války hluboko na nepřátelském území a propaganda i vojenské velení neustále slibovaly národu blížící se vítězství. Z hořké porážky pak většina vyčerpané německé společnosti vinila především novou politickou reprezentaci. V zemi se záhy rozšířil mýtus o \"ráně dýkou do zad\" či o zradě v zázemí. Pravicové kruhy vinu za porážku nejčastěji svalovaly na socialisty a židy. Země se po uzavření příměří prakticky ihned ocitla v občanské válce mezi nacionály a socialisty a na východě se německé oddíly střetly s Poláky.\nPoslední německý císař Vilém II., který před blížící se revolucí uprchl z Berlína do belgického Spa, odstoupil 9. listopadu. Říšský kancléř Max Bádenský pak předal vládu vůdci sociálních demokratů Friedrichu Ebertovi. Ebert ve spolupráci s umírněnými stranami prosadil vytvoření parlamentní demokratické republiky a s pomocí vojska a dobrovolnických sborů (tzv. \"Freikorps\") odrazil snahy radikální levice o vytvoření republiky rad. Krvavé srážky extrémní pravice a levice byly přesto v Německu během Listopadové revoluce všudypřítomné a radikálním socialistům se na krátkou dobu dokonce podařilo ustanovit republiky rad v Alsasku či Bavorsku. Mezi významné pokusy socialistů či nacionálů o převrat patřily kupříkladu Povstání spartakovců, Kappův puč či Pivní puč.\n\nPo vypracování tzv. Výmarské ústavy na počátku roku 1919 byla mladá pomalu se stabilizující republika těžce zasažena výsledky mírové konference v Paříži. Versailskou smlouvou, jejíž podpis byl vynucen i s pomocí pokračující námořní blokády, připravili vítězové Německo o zámořské kolonie a rozsáhlá území na západě i východě země, donutili jej k radikálnímu odzbrojení a k ponižujícímu přiznání výlučné viny a zodpovědnosti za rozpoutání války. Státy Dohody pak následně přinutily Výmarskou republiku k placení vysokých válečných reparací. Výše reparací byla v roce 1921 stanovena na 132 miliard marek ve zlatě. Vyplácení této obrovské sumy, jež bylo rozpočítáno na dalších 30 let, republiku kritickým způsobem zatěžovalo. Na německou neschopnost splácet zareagoval francouzský premiér Raymond Poincaré, který na počátku roku 1923 nařídil vojenské obsazení klíčové německé průmyslové oblasti v Porúří. Již tak slabá německá ekonomika se v důsledku tohoto kroku zcela zhroutila a v zemi došlo k nekontrolovatelné hyperinflaci.\n\nPorážka v první světové válce a následné tvrdé mírové podmínky Pařížské mírové konference byly hlavním předpokladem k nástupu Adolfa Hitlera k moci. Hitler dožadující se revize Versaillského mírového systému, jež německá společnost považovala za nespravedlivý, získal další impulz pro převzetí moci po vypuknutí velké hospodářské krize na počátku 30. let. Následky první světové války tak v konečném důsledku zapříčinily nový světový konflikt o jednadvacet let později.\n\nPrvní světová válka zcela rozvrátila předválečnou světovou ekonomickou stabilitu. Evropské mocnosti kvůli zvyšujícím se výdajům na financování války záhy upustily od tzv. \"zlatého standardu\" a začaly své obrovské půjčky krýt prostřednictvím inflačních peněz. Největším věřitelem válčících států se pak staly Spojené státy americké.\n\nBěhem války se ekonomiky evropských zemí zapojených v celosvětovém konfliktu zcela přeorientovaly na válečnou výrobu a po válce se jen velmi pomalu zotavovaly. Francie a Spojené království si sice udržely status velmocí, avšak došlo k rozpadu tradičních monarchií Ruska, Rakouska-Uherska i Osmanské říše. Poražené Německo se po válce podobně jako Rusko zmítalo v revolučním chaosu a jeho ekonomika byla po nekontrolovatelné hyperinflační krizi v roce 1923 stabilizována teprve za pomoci tzv. Dawesova plánu. V Rusku, kde došlo v roce 1922 k ustanovení Sovětského svazu, se rozvíjelo izolované a centralizované sovětské hospodářství. Nově vzniklé nástupnické státy střední a východní Evropy se proti sobě v poválečném období často vymezovaly celními bariérami. Hospodářské vyčerpání a zkáza způsobené válkou tak Evropu definitivně odsunuly z pozice nejsilnější světové ekonomické oblasti, přičemž její místo zaujaly Spojené státy americké.\n\nSpojené státy americké, jejichž hospodářství zažívalo již od konce 19. století nebývale rychlý vzestup, byly zemí nejvíce ekonomicky profitující z první světové války. Z předválečného příjemce zahraničního kapitálu se z USA během války stal klíčový věřitel států Dohody. Americkou ekonomiku navíc nastartovala evropská poptávka po vojenském materiálu a také následné dodávky do poničené a vyhladovělé poválečné Evropy. Masivní nárůst výroby pak umožnil americkým firmám zaplavit evropský trh levným zbožím, kterému Evropané v té době nedokázali konkurovat, případně jej těsně po válce vůbec nedokázali vyrábět. Evropští spotřebitelé byli navíc po válce mimořádně ochotní spotřebovávat díky syndromu takzvané odložené spotřeby. Nebývalý vzestup zaznamenal v USA v meziválečném období především automobilový průmysl.\n\nAmerická výroba a investice vedly k rychlému poválečnému růstu v Evropě i jinde ve světě, avšak brzké přesycení americké ekonomiky vedlo k recesi a prudkému zvyšování nezaměstnanosti, která ze 4% v roce 1919 stoupla do roku 1921 na necelých 12%. Krizí si po válce prošlo především americké zemědělství, když zvyšující se světová produkce vedla k prudkému poklesu cen zemědělských produktů. Na jaře roku 1920 nastala malá světová ekonomická krize krachem na tokijské burze. Přes tyto problémy se ekonomika USA ještě ve 20. letech znovu oživila a nezaměstnanost do roku 1923 klesla na 3,2%. Spojené státy se tak v důsledku války definitivně staly největší ekonomikou světa a New York se po válce zařadil vedle Londýna k největším světovým finančním a obchodním centrům.\n\nZ asijských států na první světové válce nejvíce profitovalo Japonské císařství. Japonsko zapojené do války na straně Dohody se během války stalo mezinárodním věřitelem a došlo k rychlému rozvoji jeho průmyslu. Z průmyslových odvětví se pak v Japonsku nejrychleji rozvíjelo strojírenství a ocelářství soustředěné na stavbu lodí a také textilní průmysl zaměřený na produkci hedvábí a bavlny. Rozvoj těchto odvětví následně podmínil poválečný rozvoj japonského zahraničního obchodu. Hlavním japonským vývozním artiklem se stalo hedvábí a bavlněné textilie exportované především do USA, Číny a Indie. Z čínského trhu v meziválečném období Japonci vytlačovali britský obchod. Dalším důsledkem války pro japonskou ekonomiku byl fakt, že jeho flotila nově zdatně konkurovala západním velmocím v námořní dopravě.\n\nBěhem války došlo ke snížení importu do Číny a naopak pro její obchodní partnery začala Čína představovat zdroj surovin. Čínská ekonomika se i po roce 1918 opírala především o zemědělství, kde nadále pracovala velká většina obyvatelstva. Zemědělství však bylo nevýdělečné a jen pomalu zde docházelo k modernizaci výroby. Zahraniční investoři vkládali svůj kapitál především do stavby čínských železnic a v menší míře též do průmyslu. Z průmyslových odvětví se v poválečné Číně rozvíjel hlavně textilní a strojírenský průmysl, které se soustředily do velkých pobřežních center jako Hongkong či Šanghaj. Významnou změnou, jež čínské ekonomice přinesla světová válka, bylo snížení množství obchodu s evropskými a především pak britskými partnery, které vystřídal zájem z Japonska a USA.\n\nPřímým důsledkem první světové války byl nebývalý počet zabitých vojáků a civilistů. Velká válka byla do té doby nejkrvavějším vojenským konfliktem, v němž se však přesné ztráty vyčíslují jen velmi obtížně. Odhaduje se, že v letech 1914 až 1918 zemřelo v boji, v důsledku zranění či kvůli nemocem přibližně 9,5 milionů vojáků, přičemž přes 4 miliony mužů padlo v armádách Ústředních mocností a téměř 5,5 miliony mužů zemřelo v uniformách vojsk Dohody. Nejvyšší vojenské ztráty zaznamenalo Německo, kde se nejčastěji hovoří o přibližně 2 037 000 padlých vojácích. Na straně Dohody pak nejvyšší ztráty zaznamenalo carské Rusko, které za válku zaplatilo přibližně 1 811 000 padlými. V bojích dále zemřelo 1 398 000 Francouzů, přibližně 1 100 000 mužů z Rakouska-Uherska, přes 800 000 vojáků z Osmanské říše, 723 000 Britů, 578 000 Italů, 278 000 Srbů, 250 000 Rumunů, necelých 200 000 vojáků Britského impéria, 114 000 Američanů, 88 000 Bulharů, 38 000 Belgičanů, 26 000 Řeků a 7 000 Portugalců. Tyto ohromné ztráty spolu se sníženou porodností během války značným způsobem zredukovaly produktivní část mužské populace v mnoha zapojených zemích. Kupříkladu Francie, Německo či Británie ztratily v odvodových ročnících narozených mezi roky 1892 až 1895 přibližně 35 až 37 procent mužů. Mnozí přeživší navíc utrpěli taková zranění, která z nich učinila doživotní invalidy.\nKromě ztrát na bojištích však velká válka přinesla i strádání a nebývale vysokou úmrtnost civilistům v zázemí. Odhady hovořící o zemřelých civilních obyvatelích zmiňují více než 6 milionů obětí. Největší měrou se na nich podílejí především Osmanská říše, kde během války došlo ke genocidě Arménů, a Rusko. Za značnou částí ztrát v řadách civilního obyvatelstva stály zásobovací potíže, jež dolehly na většinu ve válce zapojených států. Zesláblé zázemí, pak navíc silně zasáhla epidemie španělské chřipky, která se po celém světě rozšířila ještě před koncem světového konfliktu.\n\nPadlé vojáky světové války dnes na mnoha místech připomínají válečné památníky a velké vojenské hřbitovy. Ostatky velké části padlých vojáků nebyly identifikovány a jsou tak hromadně uloženy ve velkých kostnicích nebo anonymních hrobech. Jména nezvěstných a padlých jsou pak často zaznamenávána na památnících. Například na památníku v severofrancouzském Thiepvalu je zapsáno 70 000 jmen nezvěstných britských vojáků z bitvy u řeky Sommy.\n\nVálka, jež v Evropě a dalších státech připravila o život miliony lidí, rozvrátila velké množství rodin. Smrtí otců se z mnoha dětí stali během bojů sirotci a další tisíce zmrzačených mužů nebyly po válce schopny zaopatřit sebe ani své blízké, což vedlo k vážným sociálním problémům mnoha rodin. Totalitní charakter světového konfliktu navíc v evropské společnosti do značné míry legimitizoval krutost, což se v meziválečném období projevilo ve zvýšené agresivitě a kriminalizaci evropské společnosti. Už během války se pak rozmohla především kriminalita mládeže. Dalším negativním důsledkem války byl nebývalý počet válečných uprchlíků. Odhaduje se, že světový konflikt a následný chaos ve válkou destabilizovaných regionech vyhnali mezi lety 1914 až 1922 ze svých domovů přibližně 4 až 5 milionů lidí. V tomto ohledu bylo nejpostiženější zemí Rusko, kde situaci ještě vyostřila občanská válka, avšak velké přesuny obyvatel se udály i na území Osmanské říše. Zde kromě genocidy a exodu Arménů došlo k poválečné výměně obyvatel turecké a řecké národnosti, a ze svých domovů odešly i stovky tisíc obyvatel dalších balkánských států.\nV důsledku války se navíc do značné míry změnily společenské pozice mužů a žen. Postupující ženská emancipace souvisela i s oslabením role muže jako hlavy rodiny, což způsobila nejen jejich absence v rodinách během válečných let, ale též fakt, že mnoho z nich nemohlo po návratu domů živit rodinu. Někdy se v souvislosti s důsledky války hovoří i o krizi mužnosti. První světová válka přiblížila ženy samotným bojištím a v nebývalé míře též zapojila ženy dělnice do tovární výroby ve zbrojovkách a dalších průmyslových podnicích. Změnu poválečného postavení žen v západní společnosti dokumentují i jejich nově nabytá politická práva. Během války nebo krátce po ní získaly ženy volební právo ve více než desítce evropských států včetně Spojeného království, Německa či Československa. Již během války se navíc stalo běžným jevem, že ženy začaly ve velkém nosit kratší sukně a dlouhé kalhoty. Dalším novinkou a jedním z nejviditelnějších znaků ženské emancipace pak byly krátce zastřižené vlasy. Moderně oblékané dívky prosazující uvolněnější mravy byly ve 20. letech označovány výrazem \"Flapper\".\n\nNadšení z konce války kombinované s otrlostí, kterou si společnost vypěstovala během válečných let, vedly k rozmachu zábavy, která byla často na hranici nebo i za hranicí předválečného vkusu a tradiční morálky. Ze Spojených států se do Evropy v meziválečném období rozšířily nové hudební a taneční styly jako jazz, swing nebo charleston. \n\nJako reakce na válku se ve dvacátých letech rozmohl politický i náboženský pacifismus odmítající další válku. Politický pacifismus přerostl v meziválečné Evropě v politiku appeasementu. Změnil se také vztah mnoha lidí k velkým církvím. Pro mnoho vojáků a jejich rodin válka znamenala velký odklon od organizovaného náboženství. Státní církve na obou stranách fronty se během války aktivně zapojovaly do štvavé válečné propagandy. Mnoho věřících proto po válce z církví vystoupilo nebo přestalo být nábožensky aktivní. První světová válka se výrazným způsobem spolupodílela na vytváření hodnotového žebříčku většinové populace, který se ve většině částí světa rozvíjí dodnes.\n\nV průběhu první světové války pracovaly obě válčící strany na zlepšení stávajících i vývoji nových zbraní, jež by pomohly zvrátit patovou situaci na frontách. Nově byly masově využívány vylepšené ponorky, letadla, kulomety, plamenomety či dalekonosná děla s dostřelem až 130 kilometrů. Úplnou novinku představovaly tanky, samopaly, letadlové lodě nebo chemické zbraně. \nDošlo i k zefektivnění účinnosti tradičních děl. Právě palba dělostřelectva se během statických zákopových bojů ukázala být nejvražednějším způsobem boje. Děla pravděpodobně na bojištích způsobila až 70% úmrtí. V průběhu války se palba artilerie nejen zpřesňovala, ale armády díky zlepšující se komunikační síti stále lépe kooperovaly útoky dělostřelectva s postupem pěchoty.\n\nKulomety, které byly ve výzbroji řady armád běžné již od přelomu 19. a 20. století, byly do bojů za první světové války nasazovány v masovém měřítku. Palebná síla kulometů způsobená jejich vysokou kadencí vedla v bojích k zvýhodnění bránící se strany a vysokým ztrátám v řadách útočníků. Právě masové nasazení kulometů tak bylo jednou z příčin zákopové války. Vývoj těchto zbraní za války vedl k jejich odlehčení, což umožnilo lepší mobilitu kulometných jednotek. Kromě pozemních bojů byly kulomety záhy nasazovány i do vzdušných bojů. Mezi známé kulomety první světové války se zařadily dánský Madsen, britský lehký kulomet Lewis, těžký kulomet Vickers či německý MG 08.\n\nPoptávka po lehké zbrani, jež by umožňovala hustou palbu, vedla vojenské konstruktéry v průběhu války k vytvoření samopalů. Zcela prvním z nich byl italský samopal Villar-Perosa z roku 1915, který však kvůli řadě nedostatků nevyhovoval kladeným požadavkům. A tak první skutečně moderní samopal patentoval v témže roce německý konstruktér Hugo Schmeisser. Tato zbraň byla však do výroby pod názvem MP 18 zavedena až v roce 1918, na fronty se dostala teprve těsně před koncem války a nemohla tak již průběh bojů ovlivnit. V meziválečném období se však samopal rozšířil do výzbroje pěchoty v dalších státech.\n\nVojenský potenciál letounů dynamicky vyvíjených od počátku 20. století byl na počátku války spatřován především v možnostech průzkumu a bombardování. Při vypuknutí války disponovalo největším množstvím letadel a vzducholodí carské Rusko, avšak kvůli nevýkonnému průmyslu nebylo v průběhu konfliktu schopno adekvátně reagovat na výrobní tempo ostatních států a nedokázalo nahrazovat vlastní bojové ztráty. Během prvních střetů se potvrdily přednosti letadel při leteckém průzkumu, což ještě umocnili statické zákopové boje na západní frontě, kde se již nedalo k tomuto účelu využít jezdectvo a ani příliš pomalé a zranitelné vzducholodě nebo balóny. Letadla začala být postupně využívána při bombardování nepřátelských linií nebo strategických cílů a po zabudování kulometu se letouny zapojily do vzdušných bojů. Obě strany začaly vyvíjet stále výkonnější stíhací letouny, mezi nimiž vynikal německý trojplošník Fokker Dr.I proslavený leteckým esem Manfredem von Richthofenem. V německém i rakousko-uherském letectvu byl úspěšně nasazen i proslulý Albatros D.III. Na druhé straně se na konci války osvědčily například britské dvojplošníky SE.5 a Sopwith Camel nebo francouzské SPAD S.VII a Nieuport 17. Technologický vývoj letadel během první světové války umožnil jejich nasazení při strategickém bombardování a v létě 1918 provedly britské stíhačky i první úder po startu z letadlové lodi Furious. \n\nPrvní světová válka představovala konflikt, ve kterém byly do bojů poprvé v masovém měřítku nasazeny ponorky. Německé námořnictvo je využívalo při boji s britskou námořní blokádou a U-Booty rovněž napadaly i spojenecké obchodní lodě v Atlantiku. Britové ponorky využili při operacích v Baltském moři a v bitvě u Gallipoli, avšak ponorky ve válce využívaly i další přímořské státy. S jejich nasazením došlo poprvé k vypuknutí ponorkové války, na kterou musely reagovat obě strany vývojem nových zbraní, technologií i změnou taktiky. Ve velké míře byly proti ponorkám nasazovány miny, britské námořnictvo začalo využívat systém konvojů a proti ponorkám se uplatnilo i nasazení lehkých hladinových plavidel. V roce 1916 byl pak jako předchůdce sonaru vyvinut systém ASDIC. I přes vysoké ztráty se ponorky ukázaly jako důležitá zbraň moderní námořní války a i proto Versailleská smlouva zakazovala Německu jejich poválečnou stavbu či provozování. \n\nBěhem světového konfliktu došlo navíc k vynalezení či masovému rozšíření mnoha dnes již běžných věcí. Například německá firma Teekanne zásobující vojáky na frontě začala s masovou distribucí čaje v bavlněných pytlících (tzv. \"Teebombe\"). Snahy o zlepšení hygieny nejen u vojáků, ale i v zázemí vedla k vyvinutí účinějších hygienických ubrousků a menstruačních vložek. Díky válce se začali v masovém měřítku používat náramkové hodinky a zipy. Byla vyrobena korozivzdorná ocel, která se začala ve velkém využívat při výrobě chirurgických nástrojů, ale též kuchyňského náčiní. Pro potřeby rychle se vyvíjejícího letectví došlo k zdokonalení radiokomunikace. Snaha válčících států ušetřit uhlí a elektrickou energii potřebné na svícení a topení v domácnostech pak vedla v mnoha zemích k zavedení letního času.\n\nZážitky z první světové války motivovaly ty, kteří v ní byli zapojení, sepisovat své vzpomínky do románů a básní. Mezi válečné veterány, jejichž spisy se zařadily mezi nejvýznamnější literární díla patří kupříkladu Němec Erich Maria Remarque (\"Na západní frontě klid\", \"Cesta zpátky\", \"Tři kamarádi\"), Francouz Henri Barbusse (\"Oheň\") či Američan Ernest Hemingway (\"Sbohem, armádo\"). Díla těchto autorů jsou charakteristická odporem k válce a ukazují světový konflikt jako zbytečný a nesmyslný. Často se věnují utrpení a osudům vojáků na frontách či složitostem, jež provází jejich poválečné návraty do normálního života. Ve Spojených státech válka ovlivnila i další autory tzv. Ztracené generace, kupříkladu Williama Faulknera. Na pozadí Velké války se pak odehrává i děj knihy \"Doktor Živago\" ruského prozaika Borise Leonidoviče Pasternaka či milostná novela \"Petr a Lucie\" francouzského spisovatele Romaina Rollanda. Jako básníci prosluli například Francouz polského původu Guillaume Apollinaire nebo Ital Giuseppe Ungaretti. Český spisovatel Jaroslav Hašek se ve světě proslavil svým čtyřdílným románem \"Osudy dobrého vojáka Švejka za světové války\", který válku ironizuje a ukazuje její nesmyslnost. \n\nS poválečným rozvojem filmového průmyslu se první světová válka stala i častým námětem filmů. Už v roce 1918 režíroval Charles Chaplin komediální snímek \"Dobrý voják Charlie\", v němž sám jako představitel hlavní role zesměšňuje zbytečnost války. Mezi první filmy zachycující válečné hrůzy patří snímek francouzského režiséra Abela Gance \"Žaluji\" z roku 1919. V dalších letech docházelo k natáčení válečných filmů podle slavných knižních předloh, například americký snímek \"Na západní frontě klid\" režiséra Lewise Milestona z roku 1930 nebo film \"Sbohem, armádo\" natočený režisérem Frankem Borzagem v roce 1932.\n\nK námětu první světové války se filmy často vracely a stále vracejí i po druhé světové válce. Lze jmenovat například film \"Stezky slávy\" režiséra Stanleyho Kubricka z roku 1957, oscarového \"Lawrence z Arábie\", jež v roce 1970 natočil David Lean nebo australský film \"Gallipoli\" od režiséra Petere Weira z roku 1981.\n\nVálka ovlivnila rozvoj množství nových avantgardních uměleckých směrů. V reakci na válečné hrůzy vznikl ještě během války dadaismus, na který později navázal surrealismus. Po válce došlo i k rozšíření dalších směrů, například expresionismu, futurismu nebo kubismu. \n\nMnoho umělců bylo přímými účastníky bojů, což se promítlo do jejich poválečné tvorby. Britský surrealistický malíř a krajinář Paul Nash, který bojoval na západní frontě, vytvořil na základě svých zážitků množství obrazů. Mezi nejznámnější patří jeho obrazy \"We are Making a New World\", \"The Menin Road\", \"Ypres Salient at Night\" či \"The Mule Track\". V německé armádě se bojů na západní i východní frontě zúčastnil malíř Otto Dix, který vytvořil sérii padesáti grafik vydaných v roce 1924 pod názvem \"Der Krieg\". V letech 1929 až 1932 pak Dix namaloval olejomalbu \"Der Krieg\" od roku 1968 umístěnou v drážďanské Galerii nových mistrů. Oficiálním válečným umělcem pro kanadskou i britskou vládu byl anglický malíř Wyndham Lewis. Během války byl zařazen u dělostřelectva a je autorem obrazů \"Third Battle of Ypres\" a \"A Battery Shelled\". Mezi další umělce ovlivněné účastí v první světové válce se řadí Eric Kennington, David Bomberg, Hans Larwin, Fortunino Matania, John Nash, Christopher R. W. Nevinson, William Roberts, Stanley Spencer nebo Henry Tonks.\n\nZ českých umělců se Velká válka odrazila například v dílech malířů Františka Kupky (\"Tranchée de la Feuillere\"), Josefa Váchala (\"Soča\", \"Rombonská strž\") nebo kubistického sochaře Otto Gutfreunda.\n\n\n\n"}
{"id": "376326", "url": "https://cs.wikipedia.org/wiki?curid=376326", "title": "Bnej Atarot", "text": "Bnej Atarot\n\nBnej Atarot ( בְּנֵי עֲטָרוֹת, doslova „\"Synové Atarotu\"“, v oficiálním přepisu do angličtiny Bene Atarot, přepisováno též Bnei Atarot) je vesnice typu mošav v Izraeli, v Centrálním distriktu, v Oblastní radě Chevel Modi'in.\n\nLeží v nadmořské výšce 51 metrů v hustě osídlené a zemědělsky intenzivně využívané pobřežní nížině, nedaleko od jižního okraje Šaronské planiny. Na jihozápadním straně obec míjí vádí Nachal Jehud.\n\nObec se nachází 15 kilometrů od břehu Středozemního moře, cca 15 kilometrů východně od centra Tel Avivu a cca 87 kilometrů jižně od centra Haify. Leží v silně urbanizovaném území, na východním okraji aglomerace Tel Avivu, jejímiž východními výspami jsou zde města Savijon a Jehud-Monoson. 5 kilometrů na severu je to pak město Petach Tikva. 2 kilometry jihozápadním směrem od mošavu leží Ben Gurionovo mezinárodní letiště. Bnej Atarot obývají Židé, přičemž osídlení v tomto regionu je etnicky převážně židovské.\n\nBnej Atarot je na dopravní síť napojen pomocí dálnice číslo 40. Z té tu obočuje k západu, do Tel Avivu, silnice číslo 461. K východu pak vede místní silnice číslo 4613. Východně od mošavu prochází železniční trať z Lodu do Kfar Saba, která ale v tomto úseku není využívána pro osobní přepravu.\n\nBnej Atarot se nachází na místě zemědělské osady Wilhelma, založené v roce 1902 členy německé protestantské sekty templeři a pojmenované na počest Viléma II. Během druhé světové války byli němečtí osadníci v mandátu Palestina jako příslušníci nepřátelského národa internováni a deportováni Brity.\n\nNynější mošav Bnej Atarot byl na místě vysídlené Wilhelmy založen v roce 1948. Toto území dobyla izraelská armáda během Operace Danny v červenci a srpnu 1948. Mošav osídlili obyvatelé opuštěné židovské vesnice Atarot severně od Jeruzalému, která byla zničena arabskou legií během války za nezávislost a její osadníci se museli vystěhovat. Kromě nich se dočasně v bývalé Wilhelmě usadili i evakuovaní židovští obyvatelé z vesnic Nechalim (v Horní Galileji) a Be'erot Jicchak (v Negevu), kteří si pak roku 1952 založili stejnojmenné samostatné vesnice severně odtud.\n\nBnej Atarot si zachoval zemědělský charakter včetně souboru architektury původních usedlostí, které vykazují německou (středoevropskou) inspiraci. Blízkost metropolitní oblasti Tel Aviv vedla k suburbanizaci a zemědělský charakter obce se postupně snižuje. Stojí tu 66 původních rodinných farem. Na severovýchodním okraji mošavu byla koncem 90. let vystavěna nová rezidenční čtvrť skládající se z rodinných domů. V nedávné době vedla blízkost Ben Gurionova letiště k tomu, že se někteří obyvatelé odstěhovali kvůli přílišnému hluku.\n\nSprávní území obce dosahuje 4000 dunamů (4 kilometry čtvereční). Místní ekonomika je založena na zemědělství. V mošavu se nachází pomník obětem války za nezávislost.\n\nPodle údajů z roku 2014 tvořili naprostou většinu obyvatel v Bnej Atarot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací, která ale po roce 2008 prudce narůstá. K 31. prosinci 2014 zde žilo 979 lidí. Během roku 2014 populace stoupla o 2,7 %.\n\n\n"}
{"id": "376330", "url": "https://cs.wikipedia.org/wiki?curid=376330", "title": "MAS 49", "text": "MAS 49\n\nSamonabíjecí puška MAS 49 vznikla zdokonalením MAS 44, která byla zkonstruována krátce po druhé světové válce francouzskou zbrojovkou \"Manufacture d´Armes de Saint-Etienne\". Tato puška se osvědčila ve výzbroji francouzské armády a cizinecké legie v Indočíně a Alžírsku. Nahrazena byla až v osmdesátých letech útočnou puškou FAMAS.\n\nPuška pracuje na principu odběru prachových plynů příčným kanálkem ve stěně hlavně. Zařízení k odběru plynů je umístěno nad hlavní a zakryto dřevěným nadpažbím. Zbraň nemá plynový píst a prachové plyny jsou vedené kanálkem přímo na čelo nosiče závorníku. Uzamčení závěru bylo řešeno použitím vertikálně sklopného závroníku. Schránkový odnímatelný zásobník má kapacitu deseti nábojů a drží ve zbrani pomocí externího záchytu zásobníku, který zapadá do zářezu v pouzdře závěru. Zbraň může být nabíjena také nábojovými pásky. Pažba a je použita z pušky MAS 1936 a dioptrická mířidla jsou horizontálně stavitelná.\n\nVarianta MAS 49/56 má tlumič výšlehu, zařízení pro střelbu puškových granátů, zkrácenou hlaveň a kratší předpažbí. Oproti MAS 49 má možnost upevnění nožového bajonetu. Některé zbraně byly vyrobeny i pro náboj 7,62 x 51 mm NATO.\n\n\n"}
{"id": "376331", "url": "https://cs.wikipedia.org/wiki?curid=376331", "title": "Glycobacteria", "text": "Glycobacteria\n\nGlycobacteria je jedna z taxonomických skupin bakterií navržená Cavalier-Smithem v roce 1998 jako infraříše. Kmeny zařazované do této skupiny mají na povrchu buněčné stěny lipopolysacharidy (proto název).\n\nDo této skupiny se řadí podle autora všechny bakterie kromě kmenů Chloroflexi a Deinococcus-Thermus.\n"}
{"id": "376332", "url": "https://cs.wikipedia.org/wiki?curid=376332", "title": "Seznam francouzských křižníků", "text": "Seznam francouzských křižníků\n\nSeznam francouzských křižníků zahrnuje chráněné, pancéřové, lehké, těžké, minové, raketové a vrtulníkové křižníky francouzského námořnictva. Součástí seznamu jsou lodě získané jako kořist ve světových válkách.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "376333", "url": "https://cs.wikipedia.org/wiki?curid=376333", "title": "Phycobacteria", "text": "Phycobacteria\n\nPhycobacteria je označení pro vývojovou větev (podkmen) všech sinic bez Gloeobacteria (tedy rodu \"Gloeobacter\", který nemá tylakoidy). Do skupiny Phycobacteria tedy patří řády:\n\n\n"}
{"id": "376335", "url": "https://cs.wikipedia.org/wiki?curid=376335", "title": "SO36", "text": "SO36\n\nLegendární klub SO36 je hudební klub na Oranienstrasse v blízkosti náměstí Heinrichplatz ve čtvrti Kreuzberg v Berlíně v Německu.\n\nJméno převzal z historického poštovního kódu této oblasti SO36, ve kterém SO znamená Südost (Jihovýchod). Čtvrť Kreuzberg byla historicky domovem \"punk rockového\" hnutí i jiných alternativních německých stylů.\n\nSO36 se původně soustředil ve velké míře na punkovou hudbu a v 70. letech byl často navštěvován muzikanty, jakými byli \"Iggy Pop\" a \"David Bowie\". V té době klub soupeřil s newyorským \"CBGB\" jako jedné z nejlepších scén nové vlny ve světě, nicméně na rozdíl od CBGB klub SO36 stojí dodnes a na berlínské hudební scéně zůstává místem, které prezentuje nové umělce, přičemž zůstává věrný své punkové minulosti.\n"}
{"id": "376336", "url": "https://cs.wikipedia.org/wiki?curid=376336", "title": "Jiří Živný", "text": "Jiří Živný\n\nJiří Živný (24. května 1876 Vinohrady – 9. července 1948 Praha) byl český dramatik a překladatel z angličtiny a francouzštiny. Civilním povoláním byl úředník. \n\nNarodil se v rodině stavitele Arnošta Živného (*1841) a manželky Ladislavy, rozené Kremličkové (*1851) na pražských Vinohradech. Byl nejstarší z pěti dětí. Později se rodina přestěhovala do Bubenče. Jiří Živný vystudoval nižší gymnázium a obchodní akademii. Poté pracoval jako úředník Městské spořitelny v Praze, kde dosáhl postavení vrchního pokladníka. V roce 1931 odešel do důchodu.\n\nByl pochován na pražských Olšanských hřbitovech.\n\nPoužíval pseudonymy \"Jiří Almar\", \"Almar\", \"V. Jiřík\" a šifru \"J.Ž.\"\n\nJe autorem tragikomedie \"Motýlek\" a aktovky \"Vyhnanci\". Přispíval též do časopisu \"Moderní revue\".\n"}
{"id": "376339", "url": "https://cs.wikipedia.org/wiki?curid=376339", "title": "Boje o Aleutské ostrovy", "text": "Boje o Aleutské ostrovy\n\nBoje o Aleuty byly vojenskou kampaní mezi USA a Japonskem, která byla vybojována během druhé světové války na Aleutských ostrovech a v okolních vodách. Kampaň začala japonským náletem na aljašský přístav Dutch Harbor 3. června 1942, což bylo součástí císařskou armádou prosazené operace \"AL\". Poté se Japonci vylodili na ostrovech Attu a Kiska. V roce 1943 přešli Američané do protiútoku a vyhnali Japonce z Aleut. Byl to jediný pozemní útok Japonského císařství na vlastní (kontinentální) USA.\n\nV říjnu 1942 se Japonská císařská armáda vylodila na Aleutském ostrově Attu. Japonská armáda pod velením Jasua Jamasakiho rychle dobyla jediný obydlený bod na ostrově \"Attu Station\". Protiútok však na sebe nenechal dlouho čekat. Válečná plavidla pod velením kontradmirála Kinkaida vypluly ze Studeného zálivu 4. května 1943 a 7. května se vylodí na plážích 7. divize, která byla součástí 51. operačního svazu, kterému velel kontradmirál Rockwell. Tento datum výsadku nebyl dodržen, kvůli špatnému počasí. Operaci zahájily ponorky Nautilus a Narwhal, které 11. května vysadily na Šarlatové pláži průzkumný oddíl. Za několik hodin vstoupilo na břeh dalších 400 mužů a pochodovali na jih k Holtzově zátoce. Na Červené pláži proběhlo vylodění bez problémů. Nepřítel se zatím neukázal. Na jihu v zátoce Massacre se vylodilo přes 2 000 vojáků, ale se zpožděním kvůli husté mlze. Vylodění nebylo pro Japonce překvapení a proto se pokusili jej zničit ještě na moři. To se ale nepovedlo a tak plukovník Jamazaka zůstal odkázán sám na sebe. Plukovník rozhodl stáhnout všechny síly do údolí mezi Holtzovou zátokou a zátokou Massacre s tím, že důležitou spojku zablokuje a bude klást odpor jak jen to bude možné. Další dva dny byl postup velmi pomalý a proto byl odvolán velitel 7. divize generálmajor Brown a nahradil ho generálmajorem Eugenem Landrumem. 15. května zaútočil 32. pluk pod velením Franka L. Culina směrem k Holtzově zátoce a už 17. května se setkali se silami postupujícími z Massacre a to i přes nešťastnou událost kdy Culinovy vojáky bombardovalo vlastní letectvo. Dále americké síly dobyli Holtzovu zátoku a Japonci se museli stáhnout na východ odtud do místa nazvané Čičagovův přístav. V noci z 28. na 29. května zahájili Japonci sebevražedný protiútok. Podařilo se jim prolomit a dostali se až ke dvěma velitelským stanovištím a do nemocnice, kde ubodali všechny zraněné a místního kaplana. Poslední Japonci byli zničeni 30. května.\n\nJaponci se vylodili na Kisce 6. června 1942 a obsadili místní meteorologickou stanici. Zřídili zde také tábor pro okupační armádu čítající 5400 mužů, ponorkovou základnu a letiště. Zpětné dobytí Spojenci doprovázelo fiasko. Americké zpravodajské službě uniklo, že se císařská armáda po vyhodnocení, že je tento bod neudržitelný, tajně evakuovala, a tak vylodění obrovské flotily Američanů a Kanaďanů na ostrově roku 1943 vyšlo naprázdno. Než byl v mlžném počasí a nepřehledném terénu celý ostrov obsazen a došlo ke zjištění, že zde žádní Japonci nejsou, zemřelo zde přes dvacet spojeneckých vojáků ve vzájemných mylných střetech. Japonci na ostrově zanechali výzbroj, výbavu, své padlé a živí na ostrově zůstali jenom čtyři psi. Je přitom neuvěřitelné jaké množství munice padlo na nebráněný ostrov a jediné co Američani našli byly budovy popsané protiamerickými nápisy.\n\n\n"}
{"id": "376350", "url": "https://cs.wikipedia.org/wiki?curid=376350", "title": "Chráněná krajinná oblast Broumovsko", "text": "Chráněná krajinná oblast Broumovsko\n\nChráněná krajinná oblast Broumovsko byla založena 27. března 1991. Rozkládá se v geomorfologickém celku Broumovská vrchovina v turistickém regionu Kladské pomezí. Má rozlohu 43 000 ha. V oblasti se nacházejí mj. pískovcová skalní města a stolové hory.\n\n\n"}
{"id": "376353", "url": "https://cs.wikipedia.org/wiki?curid=376353", "title": "Antonín Starý", "text": "Antonín Starý\n\nAntonín Starý, MUDr., (9. červenec 1878, Český Herálec, dnes část obce Herálec (okres Žďár nad Sázavou) – 28. říjen 1942, Praha) byl český lékař – dermatovenerolog. Mimo to překládal beletrii z angličtiny, němčiny a francouzštiny. Používal pseudonym K. Studna.\n\n\n\n\n"}
{"id": "376357", "url": "https://cs.wikipedia.org/wiki?curid=376357", "title": "Vincenneský lesík", "text": "Vincenneský lesík\n\nVincenneský lesík (francouzsky: \"Bois de Vincennes\") je lesopark na východě Paříže. Pojmenován je podle blízkého města Vincennes. Park se nepovažuje za součást Paříže, protože je neobydlený. Administrativně však patří k 12. obvodu Paříže. Dne 15. října 1917 zde byla postavena před popravčí četu Margarethe MacLeodová alias Mata Hari a zastřelena. \n\n"}
{"id": "376360", "url": "https://cs.wikipedia.org/wiki?curid=376360", "title": "Panoš", "text": "Panoš\n\nPanoš, do 16. století také panoše, je označení nižšího šlechtice. Termín je odvozen od slova \"pán\" a původně označoval služebného šlechtice, pomocníka v boji, později podřízeného služebníka. Po polovině 15. století zůstal označením nezámožné nižší šlechty, klientů mocnějších a bohatších rodin, jimž náleželo oslovení \"urozený a slovutný\".\n\nOd poloviny 16. století titul označoval osoby obdařené vladyctvím a přijaté do rytířského stavu v prvních dvou generacích, aby tak byly odlišeny od starožitných rytířských rodin. Příslušelo jim oslovení \"slovutný panoše\". Až ve třetí generaci se rod zařadil mezi starožitné a jeho členové mohli být oslovováni \"urozený vladyka\". Tato praxe byla formálně zakotvena i v Obnovených zřízeních zemských, ale fakticky přestal být titul panoše podobně jako vladyka používán v průběhu 17. století, kdy splynul s prostým šlechtictvím, popřípadě s rytířským titulem.\n\nPanoši byli často majitelé malých dvorů, mohlo se ale jednat i o významné finanční podnikatele (Václav Hrzán z Harasova). V 15. století se uplatnili zejména ve vojenství jako nižší nájemní velitelé (Mikuláš Španovský z Lisova, Vamberečtí, Leskovcové, Malovcové, Bechyňové z Lažan). V druhé polovině 15. století docházelo k pauperizaci panošů, kteří často odcházeli do měst.\n\nMezi panoše patřil i známý právník Albrecht Rendl z Oušavy.\n\n"}
{"id": "376368", "url": "https://cs.wikipedia.org/wiki?curid=376368", "title": "Olof Peter Swartz", "text": "Olof Peter Swartz\n\nOlof Peter Swartz (21. září 1760 Norrköping - 19. září 1818 Stockholm) byl švédský botanik. \nSwartz promoval roku 1781 ve věku 21 let na uppsalské univerzitě. Mezi lety 1783 až 1787 cestoval po Západní Indii a Severní Americe a sbíral rostliny. Poté se stal profesorem ve Stockholmu. Zajímal se především o kapraďorosty a mechorosty.\n\nByl po něm pojmenován rostlinný rod \"Swartzia\".\n\n"}
{"id": "376375", "url": "https://cs.wikipedia.org/wiki?curid=376375", "title": "Marie Kalašová", "text": "Marie Kalašová\n\nMarie Kalašová (26. listopad 1854, Horní Beřkovice – 17. únor 1937, Praha) byla česká spisovatelka a překladatelka z italštiny, francouzštiny a němčiny.\n\nNarodila se v rodině MUDr. Martina Kalaše a jeho ženy Marie Amálie, rozené Bernardové (1825-1894), v domě čp. 22 v Horních Beřkovicích. Dr. Kalaš byl osobním lékařem hrabat Desfours-Walderode na tomto panství. Marie měla čtyři sestry a bratra, který zemřel v dětském věku. Z jejích sester jsou známé zpěvačka Klementina Kalašová (1850-1889) a akademická malířka Zdeňka Kalašová (1857-1924). Rodina se přestěhovala do Roudnice nad Labem, kde Marie navštěvovala školu. Spolu se sestrami se věnovala hudbě, kreslení a poezii.\n\nKdyž v Bahii v Brazílii zemřela sestra Klementina, žily sestry Marie a Zdenka střídavě v Itálii a ve Vídni. Po manželově smrti roku 1893 se matka s dcerami Marií a Zdenkou přestěhovala na Smíchov, ale hned následující rok zemřela. Od roku 1906 žily sestry v Praze na Hradčanech v domě \"U kamenného sloupu\" (též nazývaného Luna Sol) na Úvoze čp. 160-IV, který zakoupily. Tento dům odkázala Marie Kalašová České akademii věd a umění.\n\nMezi její přátele patřili Josef Václav Sládek, Jaroslav Vrchlický, Jakub Deml, Julius Zeyer či Jiří Karásek ze Lvovic. Osobně se znala s Romainem Rollandem, Mauricem Maeterlinckem a dalšími francouzskými a italskými spisovateli, se kterými se seznámila za svých pobytů v Itálii a Francii. Stýkala se i s osobnostmi nastupujících generací jako byli Jiří Karásek ze Lvovic, Otakar Březina či Oskar Theer.\n\nVe své době patřila k našim nejvýznamnějším českým překladatelům. Napsala významnou antologii z díla Julia Zeyera \"Myšlenky ze spisů básníkových \"(1902). Cenná je také její korespondence s Jaroslavem Vrchlickým a Juliem Zeyerem. Vlastní literární tvorbu reprezentují zejména přednášky, úvody a úvahy, ve kterých se zabývá překládanými autory. \n\n\n\n\n\n"}
{"id": "376381", "url": "https://cs.wikipedia.org/wiki?curid=376381", "title": "Jan Steen", "text": "Jan Steen\n\nJan Havickszoon Steen (1626, Leiden – pohřben 3. února 1679) byl holandský malíř.\n\nNarodil se v Leidenu, kde jeho katolická rodina vedla už po generace hostinec. Chodil do katolické školy, do které nejspíše chodil také Rembrandt van Rijn. Steen byl přijat do učení Nicolase Knupfera (1603–1660), německého malíře historických a figurálních obrazů z Utrechtu. Vliv Knupfera se dá nalézt ve stylu umístění předmětů a použití barev. Další pramen inspirace nalezl v dílech Adriaena van Ostade z Haarlemu, malíře vesnických scén.\n\nV roce 1648 Jan Steen vstoupil do malířského spolku Sv. Lukase v Leidenu, brzy na to se stal asistentem proslulého malíře Jana van Goyena (1596–1656) a bydlel s ním. Steen si vzal Goyenovu dceru Margriet, se kterou měl osm dětí. V Haarlemu žil od roku 1660 až do roku 1670, v této době byl velmi produktivní. Po smrti své ženy v roce 1669 a otce v roce 1670 se vrátil zpět do Leidenu, kde strávil zbytek života. V dubnu 1673 se znovu oženil s Marií van Egmont, která mu dala další děti. V roce 1674 se stal prezidentem Spolku sv. Lukase. Zemřel v 1679 a byl pohřben v rodinné hrobce v Pieterskerku.\n\nHlavním tématem byl Steenových prací byl každodenní život, mnoho žánrových scén, které jsou plny zmatku a veselosti. Pojem Steenova domácnost se stal označením pro chaotickou, marnivou domácnost; zdá se však, že veselé scény byly chápány spíše ironicky a kriticky. Velké množství Steenových obrazů se odvolává na stará holandská přísloví a literaturu. Často použil členy své rodiny jako modely svých maleb.\n\nSteen se nebál různých stylů a témat: maloval obrazy s historickými, mytologickými a náboženskými náměty a také portréty, obrazy přírody a obyčejné scény ze života. Steen namaloval za svůj život na 800 obrazů. Jeho práce je dnes velmi ceněna.\n\nNeměl žádného studenta, naopak jeho práce vykazuje známky inspirace od mnoha jiných malířů.\n\n"}
{"id": "376383", "url": "https://cs.wikipedia.org/wiki?curid=376383", "title": "Trevor Pinnock", "text": "Trevor Pinnock\n\nTrevor Pinnock (* 16. prosince 1946 v Canterbury, Velká Británie) je anglický dirigent a cembalista. Je uměleckým vedoucím hudebního tělesa The English Concert, které již přes 30 let hraje barokní hudbu dobovými hudebními nástroji.\n\nJako cembalista cestuje a vystupuje po Evropě také s komorním souborem Academy of St. Martin in the Fields (Akademie sv. Martina v Polích).\n\nS hudbou začínal v rodném městě Canterbury již v dětství, neboť v místní arcibiskupské katedrále působil jako zpěvák a později i coby varhaník. Zde se také seznámil se starou církevní hudbou. Starou hudbu později také vystudoval na Královské hudební akademii v Londýně. Zajímala ho především hudba pocházející ze 17. století. V roce 1972 založil hudební těleso The English Concert.\n\nKromě toho také působí jako dirigent a hostoval již mnohokrát u řady předních světových symfonických orchestrů, s nimiž často hraje i novější hudbu z období romantismu.\n\n"}
{"id": "376387", "url": "https://cs.wikipedia.org/wiki?curid=376387", "title": "Generální guvernér Pákistánu", "text": "Generální guvernér Pákistánu\n\nGenerální guvernér Pákistánu byla funkce, jejíž vykonavatel byl stálý zástupce krále Jiřího VI. (1947–1952) a později královny Alžběty II. (1952–1956) na pákistánském území. Funkce byla stvořena po rozpadu Britské Indie v roce 1947 a zanikla v roce 1956, kdy byla v Pákistánu vyhlášena republika. Pákistánští generální guvernéři byli \"de facto\" hlavami státu. Prvním člověkem v této funkci se stal Muhammad Alí Džinnáh; poslední, v pořadí čtvrtý generální guvernér Iskandar Mírza z úřadu odstoupil v březnu 1956, načež se stal 1. pákistánským prezidentem.\n"}
{"id": "376393", "url": "https://cs.wikipedia.org/wiki?curid=376393", "title": "Matteo Ceirano", "text": "Matteo Ceirano\n\nMatteo Ceirano (1870, Cuneo – 19. března 1941, Turín) byl italský podnikatel, zakladatel několika firem, zabývajících se výrobou automobilů, z nichž nejúspěšnější byla značka Itala.\n\nNejstarší bratr Mattea, Giovanni Battista Ceirano, byl průkopník automobilismu a tak se Matteo s dalšími dvěma bratry Ernestem a Giovannim vyučil a poté i pracoval v jeho dílně, opravující a později vyrábějící jízdní kola a automobily. Jedním z mechaniků zde byl i mladý Vincenzo Lancia. \n\nOd října roku 1898, kdy Giovanni Battista se společníky (Attilio Calligaris, Pietro Fenoglio, Emanuele di Bricherasio a Cesare Goria Gatti) založil firmu Ceirano & C., až do převzetí dílny firmou FIAT na jaře následujícího roku vyráběli automobil vlastní konstrukce s dvouválcovým motorem o objemu 663 cm³ a výkonem 3,5 k. Ten se za pomoci jejich patentů a dokumentace odkoupené Fiatem stal vzorem pro první osobní automobil Fiat 3,5HP. K Fiatu přešli všichni zaměstnanci, Giovanni Battista se stal generálním zástupcem pro prodej, avšak už v roce 1901 i s Matteem odešel a znovuobnovili společnost \"Fratteli Ceirano & C.\" Do roku 1903 vyráběli tři modely automobilů: dva s jednoválcovým motorem, typ 5 HP a 6/8 HP a typ 16 HP se čtyřválcovým motorem o objemu 4,5 l. V roce 1903 však Matteo z firmy vystoupil, přibral další společníky a založil novou společnost \"Ceirano Matteo & C. – Vetture Marca Itala\". V září téhož roku firma změnila jméno ještě jednou na \"Itala Fabbrica Automobili\". \n\nJejich první vůz s objemem motoru 14,8 litru zvítězil v závodě do vrchu, rok nato, 4. září 1905 zvítězil v Coppa Florio a o rok později i v prvním ročníku závodu Targa Florio. Vůz Itala s motorem o objemu téměř 7,5 litru řízený hrabětem Borghese v roce 1907 zvítězil v náročném, šedesát dnů trvajícím závodě Peking–Paříž. \n\nMatteo s Michele Ansaldim v roce 1908 založil další firmu – Società Piemontese Automobili, ze které však Ansaldi odešel ještě před koncem první světové války. \n\nMatteo firmu opustil až v roce 1918. Je pohřben na Cimitero monumentale v Turíně.\n"}
{"id": "376395", "url": "https://cs.wikipedia.org/wiki?curid=376395", "title": "Italská kuchyně", "text": "Italská kuchyně\n\nItalská kuchyně je považována za jednu z nejlepších na světě. Touto kuchyní se inspirovalo mnoho a mnoho dalších. Těšit se v ní můžeme na různé druhy masa a ryb, zeleninu (uvařenou na mnoho způsobů), těstoviny (Itálie se může pyšnit více než 400 druhy), nádivky, zmrzliny (italské zmrzliny jsou považovány také za jedny z nejlepších), dezerty. Podle množství zemědělských plodin se dělí na tři skupiny: severní, střední a jižní.\n\nItalská kuchyně se vyvíjela v průběhu staletí. Ačkoli země známá jako Itálie se sjednotila až v 19. století, kořeny její kuchyně se dají vystopovat až do 4. století př. n. l.. Jídlo a kultura byly v té době velmi důležité, jak je vidno z kuchařky (Apicius), která pochází z prvního století před naším letopočtem. V průběhu staletí ovlivňovaly její vývoj sousední regiony, dobyvatelé, vysoce postavení kuchaři, politický převrat a objevy z nového světa. Italské jídlo se začalo utvářet po pádu římské říše, když se různá města začala oddělovat a tvořit své vlastní tradice. Vzniklo mnoho různých druhů chleba a těstovin a různé variace v přípravě i vaření. Země byla rozdělena. Regionální kuchyně je reprezentována některými z hlavních měst v Itálii. Například Milán (sever Itálie) je známý díky rizotům, Bologna (střed země) je známá pro své tortellini a Neapol (na jih) se proslavila pizzami a špagetami.\n\nMůžeme zde například zmínit polévku Acquacotta (pochází z Toskánska). Je to hustá a pikantní polévka. Připravuje se ze zeleniny (rajčata bez tekutiny, celer, mrkev atd.) a sušených hub. Nahoru se pro ozdobu i chuť dodává vařené vejce. Známá je také zeleninová polévka minestrone.\n\nNejvíce se používá maso telecí a kuřecí, které se připravuje na spousty způsobů – grilování, vaření, dušení.\n\nRyby smaží, grilují a pečou s přidáním citronové šťávy a různého koření. Italové si hodně zakládají na rybích polévkách.\nTaké nesmíme samozřejmě zapomenout na dary moře. Zde dokáží skvěle připravit ústřice, kraby, raky, langusty, humry, sépie a chobotnice.\n\nTěstoviny (\"pasta\") jsou význačné svoji kvalitou a oblibou. Mají asi 400 druhů těstovin jako nám známé spaghetti, tortellini a ravioli. Vyrábí se z vody a semolinové mouky, ale jsou i vaječné těstoviny, které jsou po čerstvých nejkvalitnější. \n\nPizza je jedním z pokrmů, které italskou kuchyni proslavily po celém světě. Připravuje se z mouky, kvasnic, soli a olivového oleje. Na takovýto základ se potom pokládají různé suroviny podle chuti, především rajčata a mozzarella.\n\nRýže se používá hlavně na severu Itálie v krajích Lombardie a Piemonte. Rýže je také častou ingrediencí polévek a dalších chutných pokrmů, například rizota.\n\nZelenina je zde také hojně požívaná. Například se z ní dělají čerstvé saláty, oblohy k hlavnímu chodu nebo pouze jako dekorace pokrmu. Jejich oblíbenými druhy zeleniny jsou: fenykl, rajčata, chřest, cuketa, lilek a jiné.\n\nItálie je proslulá kvalitními uzeninami a salámy. Nejvíce uzenin pochází z kraje Emilia Romagna, pro které je typická sušená šunka prosciutto nebo mortadella.\n\n\nItálie je mimo jiné také proslulá výrobou různých sýrů. Každý sýr má v italské kuchyni své místo. Například parmezán (\"parmigiano-reggiano\") se používá převážně na těstoviny, mozzarella zase na pizzu.\n\n\nNejtypičtějším kořením Itálie je bazalka.\n\nMezi italské dezerty patří např. zabaione, panna cotta, tiramisu nebo zuccotto.\n\nPravá italská zmrzlina (gelato) má smetanovou (krémovou) chuť. Jedním z vynikajících výrobců pravé italské zmrzliny je PreGel (r. 1967). \n\nTiramisu má celkem pestrou historii. Pochází z Toskánska. Ve Florencii se v 19. století stal oblíbenou pochoutkou. Dále se dostal do Anglie a do Ameriky (San Francisco). Hlavními igredienciemi tiramisu je sýr mascarpone, vaječné žloutky, cukr, silné espresso, máslo (pro tu správnou chuť) a kvalitní kakao.\n\nItálie patří mezi největší producenty vína na světě. \nColombano je jedno z míst, kde se pěstuje vynikající víno. Později zpracovávané pomocí lihu. Italská vína patří jedním z nejlepších na světě co se týče kvality a chuti. Existuje mnoho odrůd. Ale přesto jedna jasně vítězí – a to je Sangiovese, dále jsou známé Barbera, Chianti, Nebbiolo, Aglianico del Vulture, Catarrato Bianco Siciliano, Nero ďAvola, Montepulciano, Trebbiano Toscano a Primitivo.\n\n\n"}
{"id": "376397", "url": "https://cs.wikipedia.org/wiki?curid=376397", "title": "Live Mesh", "text": "Live Mesh\n\nWindows Live Mesh byla služba pro sdílení dat a vzdálený přístup k počítači přes síť internet vytvořený softwarovým gigantem Microsoft. Program funguje na technologii P2P. Data mohou být sdílena a nebo může být k celému počítači přistupováno vzdáleně.\n\n\nSlužba může fungovat buďto přes webové rozhraní či jako samostatný program instalovaný do počítače. V současné době existuje vydání Microsoft Windows Live Mesh pro Windows XP 32-bit, Windows Vista 32-bit a 64-bit, Windows 7 32-bit a 64-bit.\n\nSlužba Live Mesh byla ze začátku oficiálně k dispozici jen zákazníkům Microsoft Windows pouze ve Spojených státech amerických. Ovšem díky nastavení anglického jazyku pro Windows šel tento produkt stáhnout i v České republice, stejně tak jako kdekoliv jinde ve světě.\n\nOd 23. 11. 2008 je Live Mesh uvolněno i široké veřejnosti v České republice oficiálně.\nDne 13.2.2013 byla služba Live Mesh ukončena a částečně nahrazena službou SkyDrive (neumožňuje synchronizaci více adresářů).\n\nNásledně se služba SkyDrive z důvodu licenční politiky, přejmenovala na OneDrive.\n\n"}
{"id": "376403", "url": "https://cs.wikipedia.org/wiki?curid=376403", "title": "Jákský opatský kostel", "text": "Jákský opatský kostel\n\nOpatský kostel v obci Ják, monumentální bazilika bývalého benediktinského opatství v obci Ják, je výjimečným, skoro symbolickým výtvorem architektury románského stylu v Maďarsku. Dobře zachovaný kostel je dnes jedinečným zástupcem maďarských středověkých klášterů a díky své umělecké bohatosti a mistrovskému umístění do krajiny se stal středem pozornosti odborníků i laiků.\n\nKostel se nachází 10 km jižně od města Szombathely, uprostřed obce Ják, v údolí potoka Sorok.\nToto architektonické umělecké dílo bylo postaveno na vrcholu kopce, zvedajícího se nad údolím potoka, takže návštěvník si již z dálky všimne této dominanty, ať přichází ze severu nebo z východu. Masivní kostelní věže, tyčící se nad obcí, jsou vidět již z dálky a prozrazují, že zde na každého čeká neobyčejná podívaná.\n\nStrategické umístění obce v centrální části pahorkatiny mezi okolními obcemi potvrzuje domněnku, že již dlouho před založením opatství zde stálo rodové sídlo a hospodářské centrum rodiny Jáků, které hrálo významnou roli v životě této oblasti.\n\nPodle stylových znaků je možné určit dobu založení kostela do období kolem r. 1220. Potvrzuje to i královská bula z r. 1325, ve které král Karel Robert z Anjou žádá vasvárskou kapitulu, aby rozhodla, komu připadne právo být patronem kláštera v Jáku. V tomto dokumentu je o zakladateli (Martin Ják Veliký) zmínka jako o „Velikém“ (Comes Marthinus Magnus) s tím, že byl stavebníkem kláštera svatého Jiří (monasterium Sancti Georgii Jaak). Na dokument byl v 17. století neznámou rukou připsán zajímavý výpočet (1651–1214 = 437), ve kterém dle tehdy ještě známých údajů vypočítali stáří kláštera. Opat kláštera figuruje v dokumentech již od r. 1223, známý je i rok vysvěcení kostela – 2. května 1256. Kostel byl zasvěcen svatému Jiří, křesťanskému mučedníkovi ze 3. století. Jeho postava byla zobrazena na nástěnném obraze za hlavním oltářem.\n\nPůdorys kostela byl založen tak, že vnitřní svazkové pilíře a svazky prutů (přípor) podél vnější strany boční lodě nestály proti sobě. Na vnější straně bylo postaveno 5 svazkových pilířů, uvnitř vznikly jen 4. Ani styčné body apsid se stěnami lodí nejsou pravidelné. Tyto nepravidelnosti a rozdíly poukazují na to, že stavba byla několikrát přerušena a původní stavební plány byly vícekrát změněny.\n\nZpočátku se plánovala trojlodní bazilika se třemi půlkruhovitými apsidami, která měla být rozčleněna pěti pilíři nesoucími dřevěný strop. Podle této představy byla vybudována severní stěna kostela a boční apsida. V průběhu výzkumů se před hlavním portálem našly i základy plánovaného předsálí. V této etapě byly práce přerušeny a plány někdo pozměnil.\n\nZměny byly pravděpodobně vynuceny růstem počtu osob v klášteře, takže bylo nutné zajistit, aby se do chóru vešel větší počet mnichů. Proto bylo kněžiště oproti původním plánům prodlouženo prostorem čtvercového půdorysu a snížil se i počet vnitřních pilířů. Tím se změnil poměr vnitřního prostoru kostela. Možná, že k přerušení stavby přispěla i smrt původního architekta a v práci se později pokračovalo podle představ nového stavitele.\n\nV druhé fázi výstavby byly zhotoveny kamenné ozdoby kostela. Tuto práci prováděli řemeslníci, kteří ovládali kamenosochařské práce na tehdejší nejvyšší technické úrovni. Znali též postupy stavby klenby, které se používaly na území současné Francie a Německa, uměli zhotovit ozdobné geometrické prvky normandské architektury. S velkou pravděpodobností se osobně zúčastnili výstavby mnoha kostelů v západní Evropě. V této době byla dokončena výstavba obvodových zdí, zdobeného portálu, obou věží, empory, bylo provedeno zaklenutí lodí a stavba nosné konstrukce kleneb. V té době byla vybudována klenba nartexu a chóru. Práce byly poté podruhé přerušeny, pravděpodobně v tom hrála roli smrt stavebníka a vliv mohly mít i nájezdy Tatarů. I když se Tataři dostali do blízkosti obce, příliš velké škody nenadělali, ve výstavbě se později opět pokračovalo.\n\nTřetí etapa výstavby začala mnohem později, až poté, co se Tataři stáhli. Pravděpodobným dalším důvodem prodlení byl útěk nebo odchod dřívějších řemeslníků. Následující etapa byla započata skupinou kameníků najatých v západní části Maďarska. Jelikož tito řemeslníci neznali již dříve používané nové metody výstavby klenby, pokračovali dál po staru a severní boční loď zakryli způsobem, na který byli zvyklí – zakryli loď prkenným stropem. Po dokončení stavby byl kostel vysvěcen v r. 1256.\n\nDějiny kostela jsou úzce spjaté s klášterem, který stojí v těsném sousedství. O něm máme k dispozici jen málo údajů. V průběhu staletí došlo několikrát k výměně majitelů. V r. 1455 jej získal Bertold Elderbach, jeho syn později objekt odkázal Tomáši Bakóczovi (Bakócz Tamás), takže objekt byl do nedaleké minulosti v majetku jeho dědiců, patřil rodině Erdődy.\n\nDo historie kláštera se významně zapsal rok 1532. V tomto roce Turci, obléhající město Kőszeg, napadli i klášter a těžce poškodili obě budovy. V této době došlo k dekapitaci některých soch v kostele. Po odchodu Turků se řeholníci pravděpodobně vrátili, ale je jisté, že rokem 1562 zde skončil klášterní život. Opuštěnou budovu v r. 1576 zapálili obyvatelé města Szombathely. Kostel pravděpodobně nebyl příliš poškozen, budova mohla být obnovena. V letech 1660 a 1666 opat Ferenc Folnay provedl větší stavební úpravy, vyvolané poškozením po úderu blesku. V tomto období byla zbourána část kláštera, opat nechal obnovit jižní zdi, nahradil poškozené jižní pilíře hrubými čtvercovými pilíři. Požárem zničený dřevěný strop byl ve dvou lodích nahrazen valenou klenbou, jižní loď a sakristie byla navýšena o jedno podlaží. Opat nechal do severní stěny prorazit okenní otvory v barokním slohu. Věže byly v letech 1733 a 1735 zakryty cibulovitou helmicí, k jejichž poškození došlo při vichřici v r. 1785. Poté byly zakryty jehlanovitou zděnou helmicí.\n\nPoslední větší rekonstrukce proběhla v letech 1896 až 1904 na základě projektů maďarského architekta Frigyese Schulka (Frigyes Schulek Frigyes). V průběhu rekonstrukce se snažili o obnovení kostela v původní formě, a jak bylo v té době v oblasti ochrany památek zvykem, byly provedeny neopodstatněné, výrazné stavební úpravy, u kterých nebyly vždy zachovány původní části. Byly vyměněny poškozené kamenosochařské prvky portálu, do tympanonu byly umístěny nové reliéfy. Věže byly obnoveny v původní výšce a namísto barokních helmic byly vytvořeny kopie původních zděných kamenných helmic podle kostela v obci Zsámbék. Byly opraveny poškozené části zdiva, zazděny barokní okenní otvory a bylo strženo horní patro jižní lodě. Byla provedena obnova vnější kamenosochařské výzdoby budovy, část původních artefaktů se dostala do Muzea krásných umění v Budapešti (Szépművészeti Múzeum), další část byla převezena do lapidária Muzea Savaria (Savaria Múzeum) ve městě Szombathely.\n\nKostel byl zakladateli umístěn v krajině dokonalým způsobem. Stal se dominantou, která je dobře viditelná již ze vzdálenosti 10–15 km, z dálky přitahuje naši pozornost a vypadá, jako by ovládala své okolí masivní hmotou kamenné budovy.\n\nKostel je z jižní části obehnán ochrannou zdí, která je pro vstup do prostoru kostela prolomena dekorativní bránou postavenou za opata Folnayho v r. 1663. Brána je zdobena erbem výše zmíněného opata. Vstoupíme-li touto branou, dostaneme se k jižní straně kostela, na které se nachází jižní portál, sloužící pro vstup laiků. Tato brána je mnohem menší než hlavní portál, výzdoba je také mnohem skromnější. Přesto jsou zde zajímavé sloupy zdobené vinoucím se listovím, reliéf s beránkem božím a další výzdoba s figurami draka. Nalevo od vstupu do kostela, před západní stranou, se nachází kaple svatého Jakuba (Szent Jakab kápolna). Z tohoto místa se nám otevírá pohled na nejvýznamnější maďarskou památku románské architektury, na bohatě zdobený hlavní portál.\n\nHlavní portál s mohutným ostěním osloví diváka na první pohled. Stavitel úmyslně soustředil skoro veškeré výzdoby objektu na toto místo. Do portálu, nad kterým je zdobená archivolta, byl postaven mnohonásobně členěný, ústupkovitý vstup, který se nálevkovitě zužuje směrem dovnitř. Celá plocha ostění je pokryta ornamentálním vlysem, různorodou a bohatou výzdobou, která vychází z tzv. normandského stylu, využívajícího geometrické vzory. Dvě významné figurální ozdoby – sochy lvů, hlídajících po stranách vstup – jsou jen kopiemi originálů.\n\nV tympanonu nad vstupem je vyobrazení Krista sedícího na trůnu, se dvěma anděly po stranách. Na čelní straně nad tympanonem jsou umístěny nejvýznamnější památky maďarského románského sochařství. Jsou to sochy Krista a 12 apoštolů v životní velikosti, které byly postaveny do stupňovitě umístěných, sloupy oddělených nik zaklenutých jetelovými oblouky. V originále se zachovaly pouze hlavy Krista a dvou po stranách stojících apoštolů, ostatní hlavy padly za oběť tureckému ničení. Hlavy těchto soch byly nahrazeny novými v době baroka. Pro sochy posledních dvou apoštolů se našlo místo už jen na průčelí budovy ve spodní části věží. Ve dvou nikách po stranách portálu se nacházejí sochy Panny Marie s Jezulátkem a Samsona bojujícího se lvem.\n\nSeverní strana kostela je méně zdobná. Severní stěna je zdobena svazky trojitých polosloupů, v obloucích hlavní římsy jsou umístěna zobrazení zvířat a rostlinných motivů. V poslední části se nachází reliéf znázorňující věřícího člověka vítězícího nad draky. Závěr kostela je opět dekorativnější. Hlavní apsida o dvou podlažích je ze dvou stran obestavěna nižšími, bočními apsidami. Sloupy členící apsidy nesou hlavní římsu, která je u hlavní apsidy zdobena motivem listů a na bočních apsidách šachovnicovým vzorem. Ostění oken je ozdobeno malými sloupky a kulovitými ozdobami. Na hlavicích sloupů se nacházejí zvířecí a rostlinné motivy, okna hlavní apsidy jsou rámována ozdobami ve tvaru sloupků, respektive pilovitými motivy. Přízemní část je ozdobena čtverhrannými nikami se slepými arkádami, ve kterých jsou umístěny sochy. Dále se nachází sakristie, kolem které je možné se dostat zpět na jižní stranu kostela k jižnímu portálu.\n\nVnitřek kostela se zdá být tmavým, osvětlují jej pouze úzká okna připomínající střílny, ale přesto každého ihned uchvátí vnitřní rozměry trojlodního románského kostela. Nad vstupem se nachází empora, která díky své velikosti možná kdysi sloužila jako samostatná kaple. Nahoře, za varhanami, se nachází trojitá nika ve tvaru trikonche, ve které kdysi měl své oddělené místo zdejší pán.\n\nBoční lodě jsou od hlavní odděleny osmiúhelníkovými pilíři, o každou stranu se opírá jedna přípora. Hlavice sloupů jsou zdobeny rostlinnými motivy nebo figurami draků. V bočních lodích pomáhají nést tíhu klenby svorníky bohatě zdobené popínavými rostlinami a listy. Na stěnách chóru a na spodní části věže se nacházejí zbytky původních fresek. V chóru je zobrazen boj svatého Jiří s drakem, na ostatních freskách je zobrazena postava zakladatele a jeho doprovodu, výjevy znázorňují založení kostela, modlícího se zakladatele a jeho úmrtí.\n\nSocha Panny Marie v levém bočním chóru pocházející z 15. století stála původně na hlavním oltáři v kapli svatého Jakuba. Oltářní obrazy pocházejí z 18. století, jejich vznik je datován rokem 1705. V sakristii se nachází 8 dalších obrazů z 18. století.\n\nNaproti hlavnímu portálu se nachází dvojitá kaple s půdorysem ve tvaru čtyřlístku, stejně stará jako kostel. Jelikož ve středověkých klášterních kostelech nebylo povoleno vykonávat farní úkony, bylo zvykem postavit pro obyvatele vesnice samostatný kostel. V obci Ják tuto funkci zajišťovala kaple svatého Jakuba. Výzdoba kaple zdaleka nedosahuje úrovně výzdoby kostela. Okna kaple jsou zdobena kulovitými motivy, vstup do kaple vykazuje podobnost s opatským kostelem. Nad dveřmi je též umístěno zobrazení Beránka Božího a draků zahryznutých jeden do druhého. Podle stylu je možné soudit, že kapli postavili titíž řemeslníci ze stejné hutě, kteří stavěli kostel. Doba stavby byla určena na období kolem r. 1250. Hlavní oltář kaple byl zhotoven kolem r. 1770, sochy zde umístěných dvou andělů pocházejí z hlavního oltáře opatského kostela. Z kazatelny kostela sem byla přemístěna socha Dobrého pastýře z 18. století.\n\nV Budapešti, ve XIV. obvodě, v parku zvaném „Városliget“, se nachází novodobá budova hradu Vajdahunyad vára (oficiální název Történelmi épületegyüttes – Historický komplex budov), jehož část tvoří tzv. Jákská kaple. Portál této kaple je věrnou kopií portálu \"Opatského kostela v obci Ják\".\n\n"}
{"id": "376406", "url": "https://cs.wikipedia.org/wiki?curid=376406", "title": "Logion", "text": "Logion\n\nLogion (z řeckého λόγιον výrok; pl. \"logia\") označuje v novozákonní kritice Ježíšův výrok či větu, kterou si původně zapamatovali jeho posluchači a která byla následně písemně zaznamenána do sbírky těchto výroků. Logion tedy obvykle představuje historický materiál, který není dostupný v jiném dobovém dokumentu (např. evangeliu).\n\nMezi nejvýznamnější takové sbírky patří hypotetická sbírka logií Q či část Tomášova evangelia. Sbírka logií Q byla zřejmě redigována evangelisty při sepsání synoptických evangelií.\n\nDalším pramenem logií jsou dva papyry nalezené v Oxyrhynchu v letech 1897 a 1904, které jsou dnes považovány buď za součást řeckého originálu apokryfního Tomášova evangelia, nebo za součást tomuto evangeliu blízkému dokumentu.\n\nSbírku logií snad cituje i apoštol Pavel, když hovoří o „výrocích Pána Ježíše“, přičemž cituje agrafon, nedochované v jiném spise: „Je blaženější dávat, než dostávat.“\n\n"}
{"id": "376416", "url": "https://cs.wikipedia.org/wiki?curid=376416", "title": "Participace", "text": "Participace\n\nParticipace (z lat. \"partem capere\", mít podíl) znamená sdílení něčeho, účast nebo podílení se na něčem.\n\nOdtud také participovat, podílet se, a participant, účastník či podílník. V poslední době se hodně hovoří o tom, že lidé by se měli podílet (participovat) na všech rozhodnutích, která se jich týkají.\n\nV rámci programu Participace funguje také Národní parlament dětí a mládeže České republiky. V tomto projektu se děti a mládež podílejí na věcech veřejných.\n\nVlastnosti mohou být věcem inherentní (bytostně vlastní), anebo se věci na nich mohou podílet čili participovat. Pomocí pojmu pariticipace (řecky \"methexis\") řešil Platón vztah mezi jsoucími věcmi a idejemi jednoho, dobra a podobně: jsoucno je dobré, pokud se podílí (participuje) na ideji dobra.\n\nSmyslem demokracie je podle Jean-Jacques Rousseaua, aby se občané podíleli na vládě. Proti čisté představě reprezentativní demokracie, kde občané svěří rozhodování zvoleným zástupcům, Rousseau a mnozí další zastávají představu participační demokracie, jež se může projevovat například referendy, veřejnou diskusí a podobně.\n\n\n"}
{"id": "376417", "url": "https://cs.wikipedia.org/wiki?curid=376417", "title": "Sbírka logií Q", "text": "Sbírka logií Q\n\nSbírka logií Q (z řeckého λόγιον výrok a německého \"Quelle\" pramen), také Pramen Q označuje v novozákonní kritice hypotetickou sbírku výroků (logií) Ježíše Krista. Existence této sbírky vysvětluje množství podobností mezi Matoušovým a Lukášovým evangeliem, které přitom nejsou obsaženy v třetím synoptickém evangeliu, evangeliu Markově.\n\nTeorie o Prameni Q vychází z vědeckého rozvoje biblistiky v 19. století a zjištěného předpokladu, že Markovo evangelium je nejstarší. S Pramenem Q pracují některé významné teorie řešení synoptické otázky, předpokládající, že Matoušovo i Lukášovo evangelium čerpalo z Markova evangelia a pramene Q (\"teorie dvou pramenů\"), případně že Lukáš čerpal i z Matouše (\"teorie tří pramenů\").\n\n"}
{"id": "376419", "url": "https://cs.wikipedia.org/wiki?curid=376419", "title": "Agrafon", "text": "Agrafon\n\nAgrafon neboli agrafa (pl. agrafa; z řec. ἄγραφος nezapsaný) označuje logion – Ježíšův výrok – který se nenachází v kanonických evangeliích. Pojmu užil poprvé v roce 1776 německý biblista J. G. Körner.\n\nAgrafon přitom nesmí být rozhovorem či dlouhou řečí, nýbrž pouhým výrokem, citátem. Za agrafa se nepovažují výroky, nalezené v apokryfních spisech románového typu (např. Kristův list Abgarovi) a výroky, obsažené přímo v kanonických evangeliích.\n\nNejznámějším novozákonním agrafem je : „Mějme na paměti slova Pána Ježíše, který řekl: ‚Je blaženější dávat, než dostávat.‘“\n\n\n"}
{"id": "376420", "url": "https://cs.wikipedia.org/wiki?curid=376420", "title": "Agrafa", "text": "Agrafa\n\nAgrafa může znamenat:\n\n"}
{"id": "376423", "url": "https://cs.wikipedia.org/wiki?curid=376423", "title": "Will Eisner", "text": "Will Eisner\n\nWill Eisner, vlastním jménem William Ervin Eisner (6. března 1917, New York – 3. ledna 2005, Fort Lauderdale), byl americký kreslíř a karikaturista, zakladatel kresleného seriálu \"The Spirit\" (Duch) a autor několika kreslených románů.\n\nSepsal odborná díla \"Comics and Sequential Art\" a \"Graphic Storytelling and Visual Narrative\". Pedagogicky působil na School of Visual Arts v New Yorku, kde vyučoval karikaturistiku. Jeho umělecký vývoj odráží vnímání Židů, cizinců a barevných spoluobčanů běžnými Američany. Zpočátku tomuto stereotypnímu vkusu podléhal a zpodobňoval tyto lidi jako směšné figurky. Po roce 1947 opouští tato schémata a začíná se zabývat způsobem, jak změnit názory lidí a proto sleduje i (převážně sociální) důvody odlišného způsobu života společensky marginalizovaných skupin. V komiksovém díle \"Žid Fagin\" (česky v nakladatelství Netopejr roku 2007) popisuje fiktivní život této literární postavy z Dickensova díla Oliver Twist a ukazuje marný boj s předsudky společnosti, který nakonec zavedl tuto postavu do role školitele zlodějíčků a vykořisťovatele dětí z tzv. spodiny společnosti.\n\nNa seriálu Duch s ním spolupracoval Gene Bilbrew.\n\n"}
{"id": "376428", "url": "https://cs.wikipedia.org/wiki?curid=376428", "title": "Publius Sulpicius Quirinius", "text": "Publius Sulpicius Quirinius\n\nPublius Sulpicius Quirinius (řec. Κυρήνιος \"kyrénios\" kyrénský; asi 51 př. n. l. – 21) byl římský aristokrat a úředník, jehož místodržitelství v Sýrii je jedním ze styčných bodů datace narození Ježíše Krista.\n"}
{"id": "376432", "url": "https://cs.wikipedia.org/wiki?curid=376432", "title": "Alibi", "text": "Alibi\n\nAlibi (lat. \"alibi\", někde jinde) je argument obhajoby, který dokazuje, že obviněný byl v době spáchání zločinu „někde jinde“. Alibi tedy nehledá polehčující okolnosti, ale chce doložit, že obviněný se zločinem nemohl mít nic společného. Alibi hraje významnou roli ve vyšetřování trestných činů a protože může způsobit dramatickou změnu, je oblíbené zejména v detektivkách a kriminálních filmech.\n\nNěkdy se rozlišuje mezi technickým alibi, kdy obviněný dokládá potvrzenkami, vstupenkami, fotografiemi, že byl v době činu jinde, a alibi osobním, což je výpověď svědků. Falešné svědectví o alibi je ovšem trestný čin.\n\nV posledních letech vznikly v Japonsku a v jiných zemích agentury, které obstarávají falešná alibi zejména manželům žárlivých žen, ale také dlužníkům, lidem, kteří někam nepřišli, nesplnili slib a podobně.\n\nV přeneseném smyslu znamená alibi, že se člověk od nějaké věci plně distancuje a zejména odmítá jakoukoli, tedy nejen trestní odpovědnost za nějaký čin, rozhodnutí a podobně. Odtud pak také alibismus, strategie zejména veřejných činitelů, kteří místo aby se špatným věcem snažili zabránit, hledají doklady a vůbec způsob, jak se zbavit odpovědnosti. Projevem alibismu je i snaha odkládat nepopulární nebo riskantní rozhodnutí, přesouvat taková rozhodnutí na někoho jiného a podobně.\n\n\n"}
{"id": "376438", "url": "https://cs.wikipedia.org/wiki?curid=376438", "title": "Anafáze", "text": "Anafáze\n\nAnafáze je stádium mitózy následující po metafázi a předcházející telofázi. Během anafáze dochází k rozchodu oddělených chromatid po mikrotubulech dělicího vřeténka k opačným pólům. Zároveň se od sebe tyto póly (zpravidla tvořené centrozomy) vzdalují, jak se vůči sobě posouvají polární mikrotubuly z opačných pólů vřeténka.\n\nPřechod do anafáze je řízen celou kaskádou regulačních proteinů. Za standardních podmínek buňka čeká, dokud nejsou všechny chromozomy napojeny na dělicí vřeténko. Toto napojení je zprostředkováno proteinovými komplexy zvanými kinetochory, které se nacházejí na každé chromatidě v oblasti centromery. Kinetochor, který není navázán na mikrotubulus, vysílá do okolí signály, jež nástup anafáze inhibují.\n\nJakmile jsou všechny kinetochory na dělicí vřeténko napojeny, je aktivován proteinový komplex APC (\"anaphase promoting complex\"), který polyubikvitinuje sekurin, protein inhibující aktivitu enzymu separázy. Polyubikvitinace sekurinu vede k jeho degradaci v proteazomu a aktivní separáza může rozštěpit proteiny (kohesiny), které drží sesterské chromatidy pohromadě. Oddělené chromatidy začnou putovat po mikrotubulech směrem k pólům dělicího vřeténka a nastává vlastní anafáze. Kinetochorové mikrotubuly postupně depolymerizují a kinetochory v důsledku afinity k tubulinu postupují společně se špičkou zkracujících se mikrotubulů. Afinitu kinetochorů zprostředkovává zejména protein Dam1, jedna z jejich komponent tvořící prstenec klouzající po špičce mikrotubulu.\n\n"}
{"id": "376440", "url": "https://cs.wikipedia.org/wiki?curid=376440", "title": "Fluktuace", "text": "Fluktuace\n\nFluktuace (z latinského \"fluctuare\" – houpat se na vlnách, pohybovat sem a tam) znamená nepravidelný a nesoustavný pohyb „sem a tam“. V současnosti se užívá hlavně v přeneseném smyslu pro nepravidelné změny nějaké veličiny.\n\nFluktuace znamená velikost nahodilých změn, například gravitačního pole nebo určité populace, které nelze příčinně vysvětlit a tvoří jakýsi „statistický šum“. Fluktuace nemají velký význam jako takové, omezují však možnou přesnost měření fluktuující veličiny.\n\nFluktuace je změna počtu osob v určité instituci, organizaci a podobně za jednotku času. Může se vyjadřovat v absolutních počtech, anebo v procentech. Rozlišuje se:\n\n\nFluktuace znamená nahodilý pohyb cen komodit, akcií nebo měn na trhu. Teprve po delším časovém intervalu lze z chaotické křivky fluktuací vyčíst případné trendy a dlouhodobé změny.\n\n\n"}
{"id": "376441", "url": "https://cs.wikipedia.org/wiki?curid=376441", "title": "Montefrío", "text": "Montefrío\n\nMontefrío je vesnice s asi 6000 obyvateli. Nachází se v provincii Granada v Andalusii asi 40 km severozápadně od Granady. Počátky vesnice sahají do dob předrománského osídlení. V samotné vesnici se nachází několik středověkých památek. Jedná se především o zbytky hradu, který se stal při reconquistě Pyrenejského poloostrova poslední hranicí mezi oblastmi ovládanými muslimy a španělskými králi. Tento hrad se nachází na skalním ostrohu nad vsí společně s kostelem. Současně se zde také nachází kostel umístěný v budově někdejší islámské mešity a další pozoruhodnosti. V okolí vesnice jsou olivové plantáže.\n"}
{"id": "376442", "url": "https://cs.wikipedia.org/wiki?curid=376442", "title": "Grand Prix Francie 1906", "text": "Grand Prix Francie 1906\n\nGrand Prix Francie 1906 byla první Velkou cenou v historii automobilového sportu. Konala se na okruhu vedeném po veřejných silnicích v okolí Le Mans 26. a 27. června 1906.\n\nVelkou cenu pořádal Automobile Club de France (ACF) jako pobídku pro francouzský automobilový průmysl a alternativu k závodům o pohár Gordona Bennetta, který omezoval počet přihlášených účastníků z každé země bez ohledu na velikost jejího automobilového průmyslu. Francie byla v tomto období největším výrobcem automobilů a existovalo zde několik stovek výrobců. Grand Prix žádný žádný limit omezující počet závodníků z kterékoli země neměla. ACF vybral okruh dlouhý 103,18 kilometrů vedoucí po převážně prašných cestách opatřených dehtovým postřikem, který měl každý jezdec zajet šestkrát v každém dni.\n\nNa startu se sešlo 32 vozů, které na trať vyjížděly v 90sekundových intervalech. Úkolem závodníků bylo ujet 12 kol na okruhu tvořeném veřejnými cestami východně od města Sarthe o délce 103,18 kilometrů, celkem tedy 1238,16 km. Po šesti kolech byl závod zastaven a všechny speciály strávily noc v hlídaném parc fermé. Zbývajících šest kol se jelo následující den.\n\nPrvní startoval Fernand Gabriel na voze Lorraine-Dietrich.\n\nNa konci prvního kola vedl Vincenzo Lancia na voze Fiat v čase 53 minut a 42 sekund. Po druhém kole vedl Paul Baras s vozem Brasier. Na konci třetího kola se do vedení dostal Ferenc Szisz s vozem Renault AK 90CV a vedení si první den udržel. Celkovým vítězem se stal maďarský závodník Szisz, který dojel 32 minut před Felice Nazzarem s průměrnou rychlostí téměř 101 km/h. Nejrychlejší kolo zajel Paul Baras s Brasierem v čase 52 minut 25,4 s.\n"}
{"id": "376446", "url": "https://cs.wikipedia.org/wiki?curid=376446", "title": "Jean Buridan", "text": "Jean Buridan\n\nJean Buridan, latinsky Joannes Buridanus (před 1300 Béthune (Artois) – po 1358) byl francouzský pozdně středověký filosof nominalistické orientace (kritický pokračovatel Williama Ockhama), mistr pařížské artistické fakulty a v letech 1328 a 1340 rektor celé pařížské university - Sorbonny.\n\nO Buridanově životě mnoho nevíme. V mládí studoval v Paříži, nejprve na Lemoinově koleji, kde měl stipendium pro nemajetné studenty, potom na artistické fakultě pařížské Sorbonny, kde kolem roku 1325 získal titul magistra a stal se velmi úspěšným učitelem a dokonce dvakrát rektorem univerzity. Přednášel logiku, metafyziku, přírodní filosofii čili fyziku a etiku a napsal řadu pozoruhodně originálních komentářů, hlavně k Aristotelovým spisům. Zemřel patrně mezi léty 1358 a 1361.\n\nJeště dlouho po jeho smrti se o něm vyprávěly neuvěřitelné (a vesměs nepravděpodobné) historky o konfliktech s králem, s papežem a dalšími, které jen dokládají, že byl ve své době velmi výrazná a zajímavá osobnost. Na Buridanově dlouhé a úspěšné univerzitní kariéře je zvláštní, že osoba jeho schopností nepokračovala ve studiu teologie, jak bylo v té době obvyklé. Za druhé, významní myslitelé té doby (například Tomáš Akvinský, Bonaventura, Duns Scotus, William Ockham) byli vesměs členy řeholních řádů, kdežto Buridan zůstal celý život „světským“ knězem.\n\nI když nemáme žádné náznaky, proč tomu tak bylo, z Buridanova díla je zřejmé, že pro něho byla filosofie samostatnou a světskou disciplinou, studiem toho, co člověk může poznat smysly a rozumem, nezávislým na teologii a Božím zjevení. Protože nebyl členem řádu, nebyl zapleten do velkých sporů 14. století, které téměř vyčerpaly život W. Ockhama, kdežto Buridan se mohl v klidu věnovat své filosofii a napsat neobyčejně rozsáhlé dílo.\n\nBuridan napsal komentáře téměř ke všem Aristotelovým spisům a díky pečlivým a přesným formulacím určovaly jeho knihy školskou filosofii na mnoha evropských univerzitách až dlouho do 16. století. Z dnešního pohledu je zajímavá jeho logika, daleko pozornější k faktickému jazyku a jeho možnostem než tomu bylo u jeho předchůdců i současníků. Buridan se věnuje možnostem nepřímé, metaforické i ironické řeči a dospívá k názoru, že o žádné větě nelze jednoznačně říci, zda je pravdivá nebo nepravdivá, pokud nebereme ohled na záměr (intenci) mluvčího a na kontext, v němž byla vyslovena.\n\nV metafyzice Buridan bez obav pojednává o nekonečných předmětech i o nedělitelných bodech a hájí názor, že s nimi lze zacházet, i když si je nedovedeme představit. V přírodní filosofii, středověké „fyzice“, je Buridan zastáncem teorie impetu, která později pomohla k vytvoření konceptu setrvačnosti: hozený kámen se nepohybuje proto, že by mu pohyb dodávaly například vzdušné víry, nýbrž proto, že si sám udržuje jisté množství „impetu“, které se umenšuje odporem prostředí. Naopak padající kámen kumuluje impetus, takže padá stále rychleji.\n\n\"Hlavní článek: Buridanův osel\"\n\nJeanu Buridanovi se připisuje bajka o oslu, který váhá mezi dvěma otýpkami sena tak dlouho, až nakonec zdechne hlady. Podobné téma se vyskytuje ve filosofické tradici už od Aristotela, ale bajka o oslu v Buridanových spisech není. Přisoudili mu ji patrně mnohem pozdější kritikové, kteří tak parodovali Buridanovu nauku, že lidská vůle je sice podřízena rozumu, přesto však má svobodu odkládat rozhodnutí, dokud se jí rozumové důvody nezdají dostatečně přesvědčivé.\n\n(Pozn.: Údaje v závorkách udávají rok dokončení spisu, resp. některé edice spisů, ať už humanistické, nebo moderní.)\n\n\n"}
{"id": "376447", "url": "https://cs.wikipedia.org/wiki?curid=376447", "title": "Lockheed Martin X-33", "text": "Lockheed Martin X-33\n\nLockheed Martin X-33 byl letový model (v polovičním měřítku – délka 20,3 m, rozpětí 20,6 m) vícenásobně použitelného nosného prostředku RLV (\"\") VentureStar. Model vztlakového tělesa postavila firma Lockheed Martin v roce 1997. \n\nProjekt VentureStar měl nahradit raketoplány Space Shuttle po ukončení jejich činnosti, ale po technických problémech byl projekt v roce 2001 definitivně ukončen.\n\n"}
{"id": "376450", "url": "https://cs.wikipedia.org/wiki?curid=376450", "title": "Mezinárodní matematická olympiáda", "text": "Mezinárodní matematická olympiáda\n\nMezinárodní matematická olympiáda (IMO) je nejvyšším stupněm matematických soutěží pro neuniverzitní studenty mladší 20 let. Je to zároveň nejstarší z mezinárodních oborových olympiád. První se konala v roce 1959 v Rumunsku a od té doby každoročně kromě roku 1980. Okolo 90 zemí posílá na olympiádu šest studentů doprovázených vedoucím, jeho zástupcem a popřípadě diváky. Soutěž se skládá ze šesti úloh, z nichž za každou lze získat maximálně 7 bodů.\n\nObsah úloh se pohybuje od extrémně náročných úloh z oblastí od matematické analýzy až k problémům z&bsp;oblastí matematiky, které nejsou příliš tradiční ve školách, dokonce ani na univerzitní úrovni, jako je projektivní a komplexní geometrie, funkcionální rovnice, dále je pak pevně zakotvena teorie čísel, kde jsou požadovány rozsáhlé vědomosti různých teorémů. Ačkoliv je matematická analýza k řešení problémů povolena, nikdy není k řešení nezbytná. Úlohy jsou tvořeny tak, aby jejich zadání bylo snadno srozumitelné i se základními znalostmi matematiky, ačkoliv k řešení je často nezbytné znát o mnoho více. Tento princip podle autorů poskytuje více univerzality a vytváří popud k nalezení elegantních, klamně lehce vyhlížejících problémů, k jejichž řešení je však potřeba určitá dávka vynalézavosti.\n\nProces výběru reprezentantů se liší stát od státu. Často je to postupný systém národních soutěží, ve kterém se postupně třídí účastníci, až se dosáhne závěrečných reprezentantů. Ceny jsou na IMO udělovány určitému hornímu procentu soutěžících. Týmová soutěž není oficiálně vyhlašována, ale statistiky jsou vedeny a týmové výsledky jsou neoficiálně porovnávány častěji, než výsledky jednotlivých účastníků. Všichni účastníci musí být mladší 20 let a nesmí být registrováni na žádné vysokoškolské instituci.\n\nPrvní mezinárodní matematická olympiáda se konala v Rumunsku roku 1959. Od té doby se pořádala každoročně s roční přestávkou v roce 1980, kdy byla olympiáda zrušena kvůli lidovým střetům v Mongolsku. Olympiáda byla zpočátku založena pro východoevropské země pod sovětským vlivem, ale nakonec se jí účastnili i ostatní země. Z toho důvodu se první ročníky konaly výhradně v zemích východního bloku, ale postupně se olympiáda rozšířila do mnoha dalších zemí.\n\nZdroje o umístění a dataci prvních olympiád se někdy odlišují. Tato skutečnost je zčásti dána tím, že vedoucí týmů, popř. organizátoři, na místo přijíždějí v jinou dobu než studenti a také tím, že bývají jinde ubytováni.\n\nNěkteří účastníci IMO, jako například Němec Christian Reihner (5 zlatých a jedna bronzová medaile v letech 1999–2003) dosáhli na olympiádě mimořádných výsledků. Další úspěšní účastnící, jako např. Grigory Margulis se později stali významnými matematiky. Několik účastníků také později získalo prestižní matematická ocenění, jako např. Fieldsovu medaili.\n\nSoutěž se skládá ze šesti úloh, z nichž každá může být ohodnocena 0 až 7 body. Celkově lze tedy získat 42 bodů. Jako pomůcky jsou povoleny jen psací a rýsovací potřeby. Nelze tedy používat kalkulačky. Účastníci řeší úlohy po dva následující dny, kdy v každém mají 4 a půl hodiny na vypracování tří úloh. Úlohy jsou vybírány z mnoha oblastí středoškolské matematiky, obecně je lze zařadit do geometrie, teorie čísel, algebry a kombinatoriky. Řešení úloh nevyžaduje znalosti vyšší matematiky jako infinitesimálního počtu či matematické analýzy. Nicméně je povoleno i těmito metodami úlohy řešit. Řešení jsou většinou krátká a pochopitelná. Úlohy vyžadují spíše elegantní a originální myšlenky. Významně zastoupeny jsou úlohy obsahující algebraické nerovnosti, komplexní čísla a konstrukční geometrické problémy.\n\nKaždá z účastnících se zemí, kromě pořádající, může do soutěže navrhnout úlohy, které dále posuzuje a diskutuje výběrová komise olympiády zajišťovaná pořádající zemí. Nakonec se vybere šest úloh do finálního zadání. Z tohoto důvodu jsou vedoucí týmů po celou dobu striktně separováni od studentů, neboť o problémech, které se v soutěži mohou vyskytnout, již mají informace.\n\nPříspěvky jednotlivých zemí jsou poté odsouhlaseny ostatními, vyskytnou-li mezi nimi některé spory, posuzuje daný případ hlavní koordinátor olympiády, případně nakonec její porota.\n\nSamotný výběr účastníků olympiády se liší stát od státu, který reprezentují. V některých zemích, zejména ve východní Asii proces výběru reprezentantů zahrnuje několik soutěží s obtížností srovnatelnou se samotnou olympiádou. Reprezentanti Číny se účastní ještě půlměsíčního soustředění, kde se rozhoduje o budoucích kandidátech. V USA se výběrový proces skládá ze soutěží s postupně se zvyšující obtížností a končí taktéž výběrových soustředěním. Stejná situace je i v České republice, kde jsou kandidáti vybíráni podle umístění v národním kole matematické olympiády a následujícího soustředění.\n\nV bývalém Sovětském svazu a zemích východní Evropy byli reprezentanti vybíráni již několik let předem, aby mohli být po tuto dobu pro soutěž systematicky trénováni. Mnoho zemí však tento postup již zavrhlo.\n\nÚčastníci jsou ohodnocováni na základě jejich individuálních bodových výsledků.\n\nZvláštní ceny mohou být uděleny za mimořádně elegantní řešení nějaké úlohy, popřípadě nalezení dobrého zobecnění problému. To se naposledy stalo v letech 2005, 1995 a 1988, ale ocenění byla častěji udělována do začátku 80. let.\n\nPravidlo, že medaile může získat maximálně polovina účastníků je někdy porušeno, když by jeho striktní dodržení vedlo k přílišnému zredukování počtu medailistů. To se naposledy stalo v roce 2006, kde byly možnosti udělit buď 188, nebo 253 medailí z celkového počtu 498 účastníků.\n\nZemí s nejmenším počtem obyvatel, která vyhrála IMO je Bulharsko, které je navíc jednou ze čtyř zemí (společně s Ruskem, USA a Čínou), jejichž všichni účastnící jedné IMO získali zlatou medaili (2003). Číně se toto podařilo celkem osmkrát (1992, 1993, 1997, 2000, 2001, 2002, 2004, 2006), Rusku jednou (2002) a USA taktéž jednou (1994), kdy dokonce všichni američtí reprezentanti obdrželi plný počet 42 bodů, což se žádné jiné zemi nikdy nepodařilo. Maďarsko v roce 1974 vyhrálo neobvyklým způsobem, kdy žádný z reprezentantů neměl zlatou medaili (5×stříbro, 3× bronz) stejně jako v týmu druhého NDR (4×stříbro, 4× bronz).\n\nNěkolik individuálních účastníků získalo vysoké ocenění vícekrát. Reid Barton (USA) byl první, který získal 4 zlaté medaile (1998, 1999, 2000, 2001) a je zároveň jediným, který se umístil v absolutním pořadí na prvním místě jak na mezinárodní matematické olympiádě, tak na mezinárodní olympiádě v informatice. Jediný další čtyřnásobný držitel zlaté medaile (2000, 2001, 2002, 2003) je Christian Reiher (Německo). Navíc je držitelem i jedné bronzové medaile z roku 1999. Vedle něho získalo pět medailí z nichž alespoň tři byly zlaté už jen Wolfgang Burmeister (NDR), Martin Harterich (NSR) a Iurie Boreico (Moldavsko). Ciprian Manolescu (Rumunsko) dokázal nejvíckrát ze všech získat plný počet 42 bodů. Tento výkon předvedl při všech třech svých účastech v letech 1995, 1996 a 1997. Eugenia Malinnikova (SSSR) je nejúspěšnější ženou v historii IMO. Získala tři zlaté medaile v letech 1989, 1990 a 1991 výkony 41, 42 a opět 42 bodů. Jen jediný bod v roce 1989 ji dělí od rekordu Manolesca. Terence Tao (Austrálie) se účastnil olympiády v letech 1986, 1987 a 1988. Získal postupně bronzovou, stříbrnou a zlatou medaili. Při zisku zlaté medaile mu bylo pouhých 13 let, což je rekord. V roce 2006 obdržel Fieldsovu medaili. Oleg Golbert (Rusko/USA) je jediným účastníkem v historii, který získal zlatou medaili za různé země. V letech 2002 a 2003 za Rusko, roku 2004 za USA. Vladimir Drinfel'd (SSSR) získal zlatou medaili a plný počet bodů v roce 1969 a roku 1990 získal Fieldsovu medaili. Grigorij Perelman získal plný počet bodů v roce 1982 a v roce 2006 byl taktéž oceněn Fieldsovou medailí, nicméně cenu nepřevzal.\n\nČeská republika se IMO účastní každoročně od roku 1993. Za tu dobu celkově reprezentanti ČR získali 5 zlatých, 29 stříbrných, 62 bronzových medailí a 35 čestných uznání. Jako tým se Česká republika umístila nejlépe v absolutním pořadí na 10. místě ze 73 zemí (relativně 87.50%) při své první účasti a v relativním pořadí 88.18% (absolutně na 14. místě ze 111 zemí) v roce 2017. V první dvacítce byla pětkrát, a to v letech 1995 (17.), 1997 (18.), 1998 (15.), 2005 (15.) a 2017 (14.). Nejlepšího individuálního výsledku – celkově 14. místa – dosáhl v roce 2017 Pavel Turek.\n\nI za doby federace se Československo účastnilo všech ročníků IMO. Za tu dobu celkově reprezentanti ČSR získali 10 zlatých, 50 stříbrných a 71 bronzových medailí. Družstvo se nejlépe umístilo v roce 1960 na prvním a nejhůře v roce 1981 na 14. místě. Nejlepší výsledek zaznamenal Jan Nekovář, který se zúčastnil všech tří olympiád v letech 1978–1981, v roce 1978 získal stříbrnou medaili a v letech 1979 a 1981 získal zlaté medaile a obsadil individuální první místa. Absolutního prvního místa dále dosáhli Bohuslav Diviš (1959), Ivan Korec (1960), Bohuslav Sivák a Tomáš Mašek (oba 1968) a Petr Čížek (1989).\n\n"}
{"id": "376455", "url": "https://cs.wikipedia.org/wiki?curid=376455", "title": "Laibach", "text": "Laibach\n\nLaibach je slovinská hudební skupina hrající industriál a experimentální hudbu, ovšem její umělecké působení zahrnuje mimo jiné i koláže, plakáty, filmy a instalační umění. Skupina byla založena 1. června 1980 v Trbovlje. Název \"Laibach\" je německé jméno Lublaně, slovinského hlavního města. Laibach tvoří hudební část uměleckého hnutí NSK, jehož založení inicioval. Hlavním tématem skupiny byl totalitarismus; významným prvkem potom němčina a odkazy na nacistickou minulost Evropy. Představitelé komunistického Slovinska se pokoušeli udělat vše proto, aby Laibach nezískal sebevětší popularitu, proto nic z jejich práce nesmělo být propagováno ve vysokonákladových časopisech a novinách; tak tomu bylo až do let 1983–1984. V některých dalších republikách bývalé Jugoslávie (například v Bosně a Hercegovině, kde byl partyzánský kult nejsilnější) nesměla skupina vystupovat až do roku 1989.\n\nV 90. letech vystupoval Laibach i ve Spojených státech amerických.\n\nJako první západní skupina vystoupili 19. srpna 2015 v KLDR.\n\n\n"}
{"id": "376458", "url": "https://cs.wikipedia.org/wiki?curid=376458", "title": "Štít Korženěvské", "text": "Štít Korženěvské\n\nŠtít Korženěvské (rusky: пик Корженевской) je se svou výškou 7105 m třetím nejvyšším vrcholem Tádžikistánu. Nachází se v pohoří Pamír, 13 km severně od štítu Ismaila Samaního (dříve štít Komunismu), který je nejvyšším vrcholem Pamíru.\n\nHoru objevil v roce 1910 ruský geograf \"Nikolaj Korženěvskij\" a pojmenoval ji podle své manželky Jevgenie. Štít obtéká několik větších ledovců.\n\nJako první jej v roce 1953 zdolali sovětští horolezci.\nŠtít Korženěvské patřil k pěti sedmitisícovkám (což zahrnuje i vrchol Chan Tengri, jehož výška se mnohdy udává jako 6995 m), jež musel sovětský horolezec zdolat, pokud chtěl získat Cenu sněžného leoparda – nejvyšší ocenění pro horolezce v bývalém SSSR. Štít Korženěvské byl prý po Leninově štítu druhým nejlehčím vrcholem. Nicméně nejde o žádnou malou horu. Štít Korženěvské je mezi horolezci oblíben právě pro svoji nevelkou technickou náročnost a dobrou dosažitelnost okolí pomocí dopravních prostředků.\n\n"}
{"id": "376459", "url": "https://cs.wikipedia.org/wiki?curid=376459", "title": "Lipová-lázně", "text": "Lipová-lázně\n\nObec Lipová-lázně (do roku 1960 Dolní Lipová, něm. \"Nieder Lindewiese\", \"Nieder-Lindewiese\", \"Niederlindewiese\") se nachází v okrese Jeseník v Olomouckém kraji. Žije zde obyvatel.\n\nObec Lipová-lázně sousedí na severu s obcemi Česká Ves, Vápenná a Skorošice, na jihozápadě s obcí Ostružná, na jihovýchodě s obcí Bělá pod Pradědem a na východě s městem Jeseník. Je vzdálena 4 km západně od okresního města Jeseník a 41 km severně od krajského města Olomouc.\n\nGeomorfologicky patří Lipová-lázně k provincii Česká vysočina, subprovincii krkonošsko-jesenické , oblasti jesenické , na rozhraní geomorfologického celku Rychlebské hory (podcelky Hornolipovská hornatina a Sokolský hřbet) a geomorfologického celku Hrubý Jeseník (podcelek Keprnická hornatina). Nejvyšším vrcholem v severní části patřící k Rychlebským horám je Smrk (1125 m n. m.), dále též Studený (1042 m n. m.), \"Klín\" (983 m n. m.), \"Kopřivný\" (823 m n. m.), \"Smrčník\" (799 m n. m.), \"Strážný\" (728 m n. m.), na jižní, hrubojesenické straně je to Šerák (1351 m n. m.), dále např. Mračná hora (1272 m n. m.), Obří skály (1082 m n. m.).\n\nÚzemí Lipové-lázní patří do povodí Odry, resp. Kladské Nisy. Hlavním tokem je na východ tekoucí potok \"Staříč\" pramenící pod horou Smrk, který přijímá řadu menších toků, zejména zleva \"Ramzovský potok\" s \"Vražedným potokem\".\n\nÚzemí obce pokrývá z necelých 18 % zemědělská půda (3 % orná půda, 13,5 % louky a pastviny) a z 75,5 % les.\n\nO první písemné zmínce o obci nepanuje jednotný názor: nepochybně je písemně zmíněna v tzv. \"Liber fundationis\" vratislavských biskupů z doby kolem roku 1290, dřívější zmínky (z listin z let 1257, 1284) se zřejmě vztahují k obci Lipowa poblíž polské Nisy. V té době se nazývala \"Lynda\", což odpovídá německému \"Linde\", lípa.\n\nOd první zmínky patřila ves vratislavskému biskupství, nejpozději od roku 1420 století v rámci frývaldovského panství, které však bylo od 14. do poloviny 16. století často zastavovano jiným držitelům. V uvedeném roce měla vesnice 60 lánů, poté však na dlouhou dobu z pramenů mizí a zřejmě stejně jako řada obcí v okolí zpustla a byla obnovena až novou kolonizační aktivitou vratislavských biskupů v polovině 16. století pod názvem Lipová (něm. \"Lindewiese\"). Přívlastek „Dolní“ se začal používat až po vzniku Horní Lipové v 17. století. Od té doby je doloženo i zdejší fojtství.\n\nZ obce nejsou zaznamenány potíže s rekatolizací ani škody za třicetileté války. Dotkly se jí však čarodějnické procesy probíhající v Jeseníku v letech 1622–1684, při nichž skončilo na hranici postupně osm lipovských žen, ale roku 1651 též osmiletý chlapec.\n\nTato typická lánová kolonizační ves byla od počátku zemědělským zázemím Jeseníku a s Českou Vsí byla největší vsí frývaldovského panství. Od 16. století (kdy se klimatické podmínky stávaly zemědělství nepříznivějšími) nabývají významu těžba a zpracování dřeva – Dolní Lipová byla mimo jiné proslulá svými řezbáři, pastevectví, vesnická řemesla, těžba a zpracování mramoru, dolování a pálení vápna.\n\nV Dolní Lipové byl již nejpozději roku 1638 kostelík sv. Kateřiny. V letech 1787–1788 však byl postaven nový klasicistní kostel s (pro Slezsko velmi netypickým) zasvěcením sv. Václavu. Jeho stavba se připisuje podnětu císaře Josefa II. , který tudy projížděl roku 1779 a zasazoval se o rozvoj této pohraniční oblasti. Současně byla u kostela zřízena rovněž římskokatolická fara (1785) a škola (1786).\n\nV 19. století se obec rozvíjela v souvislosti s rozmachem průmyslu v Jeseníku a okolí, stavbou železnice (1888), ale také lázeňstvím – v roce 1837 začal Johann Schroth s léčbou v Lázních Dolní Lipová.\n\nV meziválečném období se v dosud ryze německé obci utvořila poměrně početná česká menšina. Mnoho obyvatel pracovalo v průmyslových závodech v Jeseníku a právě u viaduktu v Dolní Lipové skončila střelbou do demonstrujících dne 25. listopadu 1931 Frývaldovská stávka. Obsazení pohraničí Německem v říjnu 1938 vedlo k odchodu většiny českých obyvatel, po roce 1945 bylo odsunuto naopak německé obyvatelstvo. Patronát nad ním převzala roku 1986 obec Oberstaufen v Allgäu, kde se dodnes provozuje léčba Schrothovou metodou.\n\nDosídlení obce bylo jen pozvolné a problematické, přesto však – díky blízkosti Jeseníku a možnosti zaměstnání v lázeňství a cestovním ruchu – nakonec úspěšné a od 70. let zažívá obec nový rozvoj. Již roku 1947 byla zřízena dosud existující učňovská škola. V roce 1960 byla dosavadním obec Dolní Lipová sloučena s Horní Lipovou, zmenšenou o osadu Ramzová, a společným názvem nové obce se stalo \"Lipová-lázně\". V současnosti je obec Lipová-lázně významným turistickým centrem s více než 100 penziony, hotely, chatami a jinými ubytovacími zařízeními.\n\nLipová-lázně je členem Mikroregionu Jesenicko, svazku obcí vzniklého v roce 1999. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 Euroregionu Praděd.\n\nU Dolní Lipové se nacházela osada Miroslav (něm. \"Friedenshau\"), kde bylo roku 1930 6 domů a 24 obyvatel. Osada po roce 1945 zanikla a dnes je zde stejnojmenný lyžařský areál.\n\n\"Správní příslušnost Lipové-lázní od roku 1848\"\n\nPočet obyvatel Lipové-lázní podle sčítání nebo jiných úředních záznamů:\n\n\"Celá obec Lipová-lázně\"\nV obci Lipová-lázně je evidováno 817 adres: 704 čísla popisná (trvalé objekty) a 113 čísel evidenčních (dočasné či rekreační objekty). Při sčítání lidu roku 2001 zde bylo napočteno 593 domů, z toho 527 trvale obydlených.\n\n\"Část obce Lipová-lázně (dřívější Dolní Lipová) \"\nV Lipové-lázních (Dolní Lipové) je evidováno 568 adres: 551 číslo popisné (trvalé objekty) a 17 čísel evidenčních (dočasné či rekreační objekty). Při sčítání lidu roku 2001 zde bylo napočteno 454 domů, z toho 427 trvale obydlených.\n\nZ hlediska římskokatolické církevní správy spadá Lipová-lázně do farnosti Lipová-lázně, která patří do děkanátu Jeseník diecéze ostravsko-opavské.\n\nEvangeličtí věřící patří k farnímu sboru v Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\n\nLipovou-lázněmi vede železniční trať č. 292 (Železniční trať Šumperk–Krnov). V obci jsou stanice této trati s názvy „Horní Lipová“ a „Lipová Lázně“ a zastávka s názvem „Lipová Lázně zastávka“. Ve stanici Lipová Lázně začíná rovněž regionální železniční trať č. 295 (železniční trať Lipová Lázně – Javorník ve Slezsku). Na území obce, poblíž Jeskyně Na Pomezí, je ještě zastávka této trati s názvem „Lipová Lázně jeskyně“.\n\nObcí prochází silnice I. třídy číslo 60 z Jeseníku směrem na Vápennou, Žulovou, Javorník a dále na státní hranici, odkud pokračuje jako silnice 382 do polského Pačkova. Z ní v Lipové odbočuje silnice II. třídy číslo 369 směrem na Ostružnou, Brannou a Hanušovice.\n\n\nNa území Horní Lipové zasahují i:\n\nV obci se nachází mateřská škola a základní škola nižšího i vyššího stupně (1.–9. ročník) a odborné učiliště s praktickou školou, založené roku 1947.\n\n\n"}
{"id": "376461", "url": "https://cs.wikipedia.org/wiki?curid=376461", "title": "Kontroverze", "text": "Kontroverze\n\nKontroverze (z lat. \"controversio\", od \"contra-vertere\", obrátit proti, nesprávně \"kontraverze\") znamená významnější a delší názorový spor, obvykle vedený na veřejnosti. Podobný význam má polemika.\n\nOdtud označení kontroverzní, sporný, které nechce hodnotit; v moderní době ovšem právě kontroverzní názory a často i osoby přitahují pozornost a označení „kontroverzní“ tak může působit jako reklama. Mezi obvykle diskutovaná témata se řadí například náboženství, sexualita, politika, věda a filosofie. Můžeme sem zahrnout i ekonomii, historii, sociální témata, zdravotnictví, vzdělání a v neposlední řadě i problematiku rasismu a genderu.\n\nV evropské literatuře se kontroverze objevují v římské době kolem politických a soudních případů a byly vedeny řečnicky, obvykle ve shromážděních. Velká kontroverzní a apologetická (obranná) literatura vznikla v raném křesťanství, politické, filosofické i teologické kontroverze se vedly ve středověku a zejména v době reformace. Filosofický spor o podíl vrozeného a získaného ve filosofii poznání (epistemologii) se vede už víc než dvě tisíciletí. Slavné kontroverze 19. století se týkaly například pojetí práva, otázek historie a vědy, národnostních sporů a dalších. V Čechách byl takovou kontroverzí Spor o rukopisy, Hilsnerova aféra a později Spor o smysl českých dějin.\n\nKontroverze vznikají ve veřejném životě, v politice, v otázkách etických a mravních, v teologii, ale také ve vědách, typicky o otázkách, které mají i jistý mravní význam. Kolem původně rozdílných názorů se zpravidla objeví také emoce, výpady, případně i urážky. Ze sociologického hlediska je kontroverze důležitá pro zkoumání mentality a chování člověka v dané společnosti v určitém časovém úseku. Hranice kontroverze se neustále posouvají. To, co se v minulosti mohlo zdát kontroverzní, je dnes považováno za jednoznačné a naopak.\n\nTypická kontroverzní témata se málokdy definitivně vyřeší a spor znovu propukne až po čase. Lidé se jim ve společenské konverzaci raději vyhýbají a k věcnému vyjasnění sporu dochází až po delší době, kdy už téma ztratilo svoji výbušnost.\n\nV dnešní době mají na vznik mnoha kontroverzí velký vliv média, která také většinou uměle vytváří dva názorově proti sobě stojící tábory. Poměr těchto dvou skupin je na počátku vyrovnaný, postupem času se však začne měnit v důsledku mediální manipulace. Zde je jedna ze stran označena za morálně správnou a druhá strana je prezentována jako morálně špatná. Na základě této skutečnosti se zastánci druhé skupiny mohou pod tlakem začít zdráhat projevit svůj názor. Tento problém popisuje Elizabeth Noelle-Neumannová (1973) jako teorii spirály mlčení.\n\nVedle konkrétních oborů, které kontroverze zachycují vlastními organizačními strukturami se kontroverzemi programově zabývá také sociologie vědy. Studium vědeckých kontroverzí klade důraz  na symetrické popisy nesouměřitelných pozic, na neracionální metody dosahování vědecké shody (menší důraz na kauzalitu).\n\nVědci se často neshodují na základních hypotézách a teoriích. Tyto neshody jsou přirozené a většinou vzniknou z rozdílných interpretací dat. Objevují se jednak v rámci procesu ustavování,  ale také střídání velkých vědeckých systémů (tzv. paradigmat), které jsou ve fázi „normální vědy“ schopny řešit pouze omezenou oblast vědeckých problémů. Většina vědeckých poznatků je vzájemně propojena, a tak vznik kontroverze často zpochybní i řadu dalších poznatků.\n\nVědecké kontroverze jsou silně propojeny i s dalšími systémy (náboženství, filozofie, umění...).\n\nVýzkumem vědeckých kontroverzí se v rámci programu tzv. „empirického realismu“ zabývá Harry M. Collins. Jednou ze známých vědeckých kontroverzí, kterou přibližuje v díle „\"The Golem: What Everyone Should Know About Science\"“ (1993), je spor Louise Pasteura a Félixe A. Poucheta (1859). Předmětem sporu byla tzv. spontánní generace, což je pojem teorie, podle kterého za správných podmínek může vzniknout život z neživé hmoty. Pasteur tuto teorii zpochybnil experimentem, kterým měl dokázat, že nový život vznikne jen díky existenci jiné životní formy (přítomnosti bakterie). Pasteur i Pouchet ovšem experimentovali mimo rámec standardních vědeckých metod a proto také přítomnost soukromých struktur, politické manévrování a další okolnosti do velké míry ovlivnily průběh tohoto dlouhotrvajícího sporu.\n\nSpolečenské vědy, ačkoliv se snaží zachytit všechny možné roviny kontroverzí, samy nejsou od kontroverzí ušetřeny. Známé kontroverze, tentokrát z oblasti sociální psychologie, jsou Stanfordský vězeňský experiment (1971) Philipa Zimbarda nebo Milgramův experiment (1963). Kontroverzní zde nebyly pouze důsledky experimentů na představy o „morálce“ (Zimbardo) a „původu zla“ (Milgram), ale i samotné průběhy experimentů.\n\nKontroverze mají veliký význam v současném i minulém vývoji medicíny. Příkladem mohou být kontroverze kolem nevyléčitelných nemocí a tzv. chronických onemocnění. Pacienti se zde často stávají obětmi samozvaných léčitelů (expertů mimo oficiální rámec institucí), kteří slibují vyléčení alternativní léčbou. Tyto kontroverze poukazují na skutečnost, že samotná expertíza je důležitým předmětem sporu.\n\nHodnocení expertů (lékařů) jsou kontroverzní také v rovině doprovodného jevu odlivu lidského kapitálu (tzv. 'brain-drain') i kolem hodnot titulů. Kontroverze se dále objevují kolem udělování Nobelovy ceny. Například u  Nobelovy ceny za fyziologii a lékařství za objev inzulínu (1923, Frederick Banting a John James Rickard Macleod) byl zpochybňován přínos jednoho z nositelů ceny (Macleodův). Udělení Nobelovy ceny za fyziologii a lékařství, které vyvolalo kontroverzi, se vztahuje také k roku 1949, a sice za vývoj lobotomie jako kontroverzní metody (António Egas Moniz).\n\nUmělci mohou svá díla tvořit jako prostředek k vyjádření názoru, který není všem sympatický, nebo není etické vyslovit, či jinými prostředky názor sdělit k protestu v rámci některé veřejné kauzy. Kontroverze v umění zároveň nemusí být „úmyslem“ autora, často vznikají působením různých faktorů, a to nejen estetických a politických.\n\nMezi kontroverzní umělce dnešní doby patří například Richard Prince, který prodával velké tisky cizích fotek ze sociální sítě Instagram, a slavný „street art“ umělec Banksy, u něhož je předmětem kontroverze nejen význam jeho děl, ale i tvorba na veřejném prostranství. Mezi jeho díla hodnocená jako kontroverzní patří například „líbající se policisté“. V České republice ke kontroverzním autorům patří například David Černý a jeho „Gesto“ – zobrazující zdvižený prostředník vztyčený z loďky na Vltavě směrem na Pražský hrad.\n\nTeorie konfliktu (konfliktualismus) se zabývá problematikou moci a nerovnosti ve společnosti, která je rozdělena do několika skupin, jež se snaží prosadit určitý názor, většinou svůj vlastní, na úkor ostatních (protistran). Podle této teorie je vždy pouze část zúčastněných zvýhodněna a ostatní jsou nuceni se přizpůsobit. Teorie konfliktu v podstatě koreluje s kontroverzí. V některých případech se jedná o shodnou záležitost. Opakem této teorie je teorie konsenzuální, která chápe kontroverzi jako cestu k nalezení společného závěru.\n\n\n"}
{"id": "376463", "url": "https://cs.wikipedia.org/wiki?curid=376463", "title": "Klement VIII.", "text": "Klement VIII.\n\nKlement VIII. (24. února 1536 Fano u Florencie – 3. března 1605 Řím), rozený Ippolito Aldobrandini, byl papežem od 30. ledna 1592 do 3. března 1605. Pontifikát Klementa VIII. patří mezi ty nejzajímavější a nejdůležitější, neboť završuje protireformační papežství. Zároveň byl prvním barokním papežem, pro něž byla typická záliba v přepychu a v prosazování vlastní rodiny (nepotismus).\n\nPo studiu práv na univerzitách ve Ferraře a v Bologni se mladý Ippolito Aldobrandini dostal do Říma a seznámil se s životem a politikou papežské kurie, což se mu později hodilo v diplomatické kariéře. Jako 35letý se v papežské delegaci, kterou vedl alexandrinský kardinál Michele Bonelli, účastnil roku 1571 jako auditor jednání mezi papežským legátem a španělským králem, které vyústilo v protiturecký spolek (ten následně porazil Osmanskou říši ve slavné bitvě u Lepanta) a kde si počínal tak obratně, že zastínil i samotného kardinála Bonelliho. Po návratu se jeho kariérní vzestup v době pontifikátu Řehoře XIII. (1572–1585) zastavil, ale již v prvním roce vlády Sixta V. (1585–1590) byl povýšen na datáře a získal kardinálský klobouk. Následujícího roku se stal velkým penitenciářem a v květnu 1588 byl pověřen zatím nejdůležitějším a pro něj osobně nejslavnějším diplomatickým úkolem, tedy usmířit Polsko a Habsburky v boji o krakovský trůn. Polsko bylo totiž od roku 1573 voleným královstvím a Habsburkové se již poněkolikáté snažili polský trůn získat. A tak jako již několikrát v minulosti, došlo i po smrti Štěpána Báthoryho k dvojí volbě (procísařská strana zvolila Arnošta Habsburského, protihabsburská opozice naopak Zikmunda Vasu ze švédského panovnického rodu). Kardinálu Aldobrandinimu, tajnému protivníkovi Habsburků, se však podařil husarský kousek, když se mu za jeho pražského pobytu (6.–19. prosince 1588) podařilo získat dojem, že je na habsbuské straně, přestože již v Krakově deklamoval podporu Zikmundovi III. Tímto tahem se mu podařilo zabít dvě mouchy jednou ranou, neboť zaprvé oslabil habsburskou pozici a zadruhé si zajistil prakticky absolutní věrnost Polska, které potvrdilo své postavení „pravé bašty katolické víry“ a jistého spojence Říma. Tento diplomatický úspěch fakticky zaručil Aldobrandinimu papežskou triáru.\n\nJelikož měla španělská (habsburská) strana v kardinálském kolegiu ještě stále převahu, podařilo se jí ve třech rychle po sobě následujících konkláve zamezit zvolení Aldobrandiniho a protlačit jiné kandidáty. Po pontifikátu Urbana VII. (15.–27. září 1590), Řehoře XIV. (5. prosince 1590 – 15. září 1591) a Inocence IX. (29. října – 30. prosince 1591) byl nakonec 30. ledna roku 1592 Ippolito Aldobrandini zvolen papežem. Vybral si jméno Klement VIII..\n\nPoměrně dlouhý pontifikát Klementa VIII. (13 let) může být charakterizován 9 významnými událostmi.\n\n1. Papežova angažovanost v tzv. patnáctileté válce mezi císařem a Turkem. V Uhrách vypukla v roce 1592 patnáctiletá válka mezi císařem Rudolfem II. a Osmanskou říší. V této válce se papež velmi angažoval a podařilo se mu získat slib Madridu, že finančně císaři v Uhrách pomůže.\n\n2. Absoluce udělená Jindřichu IV. Francouzský král Jindřich IV. Navarrský, ačkoliv se již roku 1593 zřekl hugenotské víry a následujícího roku byl slavnostně korunován v Chartres, se musel dostavit do Říma a 17. září 1595 předstoupil bosý před papeže. Ten Jindřicha slavnostně dotknutím proutku zbavil klatby a přijal zpátky do lůna církve. Tento triumf barokního papežství v lecčems připomínal Canossu.\n\n3. Brest-Litevská unie. Již papež Řehoř XIII. poslal do Moskvy svého legáta Antonia Possevina, aby připravil půdu pro sjednocení katolické a ortodoxní církve. Jezuitu Possevina si proto vybral i Klement VIII., který ho pověřil vedením papežské delegace na synod, svolaný roku 1596 do Litevského Brestu. Na nátlak polské vlády byla většinou zástupců ortodoxní církve prohlášena dne 6. října 1596 unie mezi katolickou a pravoslavnou církví, jejíž hlavou se stal sám papež. Mimo Polsko však praktický význam neměla, neboť ji žádná z národních pravoslavných církví neuznala.\n\n4. Připojení Ferrary. Papež si nárokoval rozhodovat o Ferrarském vévodství jako o svém lénu, v boji s konkurentem, dědicem ferrarského trůnu, Donem Cesarem, neváhal použít středověké metody exkomunikace a interdiktu, ale zároveň, plně v duchu renesančních papežů (Julius II.), povolal papežské vojsko z Uher, aby léno dobyl vojensky. Toho však nakonec nebylo třeba, Don Cesare se dědictví vzdal a Ferrara se nakonec stala na přelomu let 1597–1598 součástí papežského státu. Dohrou byly i protesty, přicházející z Prahy, neboť císař odmítal uznat včlenění Ferrary do Papežského státu, a to z pozice středověkého vnímání císaře jako vrchního leníka jednotlivých italských států.\n\n5. Zprostředkování smíru mezi Francií a Španělskem. Pod vedením papežského legáta Alessandra Medici a francouzského nuncia Gonzagy („\"šedou eminencí\"“ papežské diplomacie byl v tomto případě obratný františkánský generála Fra Bonaventura Calatagirone se svým sekretářem) byl zprostředkován mír mezi Francií a Španělskem, podepsaný 2. května 1598 ve Vervins. Ostrý kontrast s jednáním o míru v Cateau-Cambrésis, kam nebyla kurie ani pozvána, nejlépe dokládá vzestup papežství na mezinárodním poli.\n\n6. Zprostředkování smíru mezi Francií a Savojskem. Roku 1601 zprostředkoval kardinál Pietro Aldobrandini mír v Lyonu, který vyřešil dlouholetý spor mezi Francií a Savojskem o území Saluzzo.\n\n7. Popravy nepohodlných protivníků. Hned první rok svého pontifikátu nechal popravit Troila Savelliho, aby získal jeho statky Castel Gandolfo a Rocca Priora. Dále dává stít Beatrici a Francescu z patricijského rodu Cenci, oficiálně jako trest za vraždu Franceska Cenciho, ve skutečnosti, aby kurie získala cenciovské statky. Třetí případ Aldobrandinské zlovůle je poprava dědiců násilně usmrceného Lelia Massimia (což opět přinese kurii nějaké statky) a konečně nejznámější Aldobrandiniho obětí je světoznámý vědec Giordano Bruno, upálený na Campo de' Fiori na základě inkvizičního vykonstruovaného procesu roku 1600.\n\n8. Rekatolizační snahy. Klementovy rekatolizační snahy jsou nejlépe vidět v politice pražských nunciů, především pak v politice Spinelliho, díky němuž se na významná místa v Českém království dostali katolíci v čele s Lobkovicem a Dietrichsteinem.\n\n9. Vyhlášení Svatého roku 1600. Také Svatý rok 1600 patří neodmyslitelně k pontifikátu Klementa VIII. V té době údajně přijely do Říma 3 milióny poutníků. Bylo to výročí „plné přepychu a zábav“ – jak zaznamenali tehdejší kronikáři.\n\n\n"}
{"id": "376468", "url": "https://cs.wikipedia.org/wiki?curid=376468", "title": "Rogers Cup 2008 – ženy", "text": "Rogers Cup 2008 – ženy\n\nTenisový turnaj WTA Rogers Cup 2008 se konal ve dnech 28. - 3. srpna v Montrealu v hale na kurtech s tvrdým povrchem. Odměny činily 1,340,000 USD.\n\n\n"}
{"id": "376469", "url": "https://cs.wikipedia.org/wiki?curid=376469", "title": "Theofylin", "text": "Theofylin\n\nTheofylin (také psaný jako teofylin či theophyllin), též dimetylxantin, je metylxantinová léčivá látka používaná pro léčbu respiračních onemocnění, jako je chronická obstrukční plicní nemoc nebo astma. Vyrábí se pod řadou různých značek. Kvůli mnoha vedlejším účinkům se dnes v klinické praxi indikuje jen zřídka.\n\nJakožto člen rodiny xantinů, je strukturálně a farmakologicky podobný s kofeinem. Přirozeně se nachází v čaji, avšak jen ve stopových množstvích (~1 mg/l), významně menších, než odpovídá terapeutickému dávkování.\n\nTheofylin byl poprvé extrahován z čajových listů okolo roku 1888 německým biologem Albrechtem Kosselem. Látka byla chemicky identifikována v roce 1896, a případně též syntetizována jiným německým vědcem, Wilhelmem Traubem. První klinické použití theofylinu při léčbě astmatu bylo zaznamenáno v 50. letech 20. století.\n\nMezi hlavní účinky theofylinu patří:\n"}
{"id": "376483", "url": "https://cs.wikipedia.org/wiki?curid=376483", "title": "Nicolas Mahut", "text": "Nicolas Mahut\n\nNicolas Pierre Armand Mahut (výslovnost , * 21. ledna 1982 Angers) je francouzský profesionální tenista, který s krajanem Pierrem-Huguesem Herbertem zkompletoval v letech 2015–2019 kariérní grandslam v mužské čtyřhře, tj. jako osmý pár historie vyhráli všechny čtyři majory. Po boku Herberta triumfoval na US Open 2015, Wimbledonu 2016, French Open 2018 a Australian Open 2019. \n\nMezi roky 2016–2017 byl světovou jedničkou ve čtyřhře, 49. v pořadí od zavedení žebříčku a po Yannicku Noahovi druhý francouzský muž na čele singlové či deblové klasifikace. Mezi lety 2016–2017 strávil na čele žebříčku 39 týdnů během dvou období.\n\nV juniorské kategorii vybojoval singlovou trofej ve Wimbledonu 2000 a deblová vítězství na US Open 1999 a Australian Open 2000. Ve své dosavadní kariéře na okruhu ATP Tour vyhrál čtyři singlové a dvacet osm deblových turnajů. Na challengerech ATP a okruhu Futures získal šestnáct titulů ve dvouhře a dvacet čtyři ve čtyřhře.\n\nNa žebříčku ATP byl ve dvouhře nejvýše klasifikován v květnu 2014 na 37. místě a ve čtyřhře pak v červnu 2016 na 1. místě. Trénují ho bývalí tenisté Gabriel Urpi a Jérôme Haehnel. Předtím tuto roli plnili Thierry Ascione či Nicolas Escudé.\n\nV úvodním kole Wimbledonu 2010 odehrál proti americkému hráči Johnu Isnerovi nejdelší zápas tenisové historie. Čas utkání činil 11 hodin a 5 minut. Dvakrát došlo k přerušení pro tmu. Isner jej vyhrál po setech 4–6, 6–3, 7–6, 6–7 a 70–68. Své prožitky pak popsal v knize \"Le match de ma vie\" (Zápas mého života).\n\nVe francouzském daviscupovém týmu debutoval v roce 2015 frankfurtským 1. kolem Světové skupiny proti Německu, v němž s Julien Benneteauem vyhráli čtyřhru a za rozhodnutého stavu odešel poražen ze závěrečné dvouhry. Francouzské družstvo postoupilo do čtvrtfinále 3:2 na zápasy. V Davis Cupu 2017 se stal členem vítězného týmu. Do září 2018 v soutěži nastoupil k devíti mezistátním utkáním s bilancí 1–1 ve dvouhře a 7–2 ve čtyřhře.\n\nFrancii reprezentoval na Letních olympijských hrách 2016 v Riu de Janeiru, kde v mužské čtyřhře vytvořil nejvýše nasazenou dvojici s Pierrem-Huguesem Herbertem. Soutěž však opustili již v úvodním kole po dvousetové prohře od kolumbijského páru Juan Sebastián Cabal a Robert Farah. Ve smíšené soutěži byli s Caroline Garciaovou turnajovými jedničkami. Poraženi však odešli v prvním kole od brazilské dvojice Teliana Pereirová a Marcelo Melo po nezvládnutých tiebreacích.\n\nZa Francii nastoupil na Hopman Cupu 2011. Po boku Kristiny Mladenovicové vyhráli v základní skupině B dvě ze tří mezistátních utkání a skončili na druhém, prvním nepostupovém, místě. Ve dvouhrách podlehl Američanu Johnu Isnerovi a Britovi Andymu Murraymu. Naopak zdolal Itala Potita Staraceho.\n\nV juniorské kategorii vyhrál roku 1988 francouzské mistrovství 16letých stejně tak i 18letých. V sezóně 1999 si připsal deblový titul na floridském Orange Bowlu a singlové trofeje si odvezl ze Sunshine Cupu a Coffee Bowlu.\n\nNa grandslamové juniorce vybojoval vítězství ve Wimbledonu 2000, když ve finále přehrál chorvatský talent Maria Ančiće. K tomu přidal dva deblové vavříny. Nejprve s Julienem Benneteau zvítězily ve čtyřhře US Open 1999, a poté se Španělem Tommym Robredem opanovali soutěž na Australian Open 2000.\n\nMezi juniory zaznamenal bilanci utkání 93–33 ve dvouhře a 76–21 ve čtyřhře. Na juniorském žebříčku ITF dosáhl singlového maxima v lednu 2000, když figuroval na 3. příčce. Ve čtyřhře mu v prosinci 1999 patřila 1. pozice. V roce 1999 se stal s juniorským mistrem světa ITF ve čtyřhře.\n\nV sezóně 2000 vstoupil mezi profesionální tenisty, kdy mu patřila dělená 1 063. příčka žebříčku ATP. Daný rok se nejdále probojoval do čtvrtfinále challengeru v Cherbourgu, kde podlehl hráči z třetí stovky klasifikace Michailu Južnému. Na turnajích Futures dohrál třikrát také mezi poslední osmičkou hráčů. Divokou kartu obdržel na French Open 2000, ale v úvodním kole jej vyřadil 105. muž světa Markus Hipfl z Rakouska.\n\nAustralian Open 2001 zahájil prohrou od světové devětapadesátky Andreje Medveděva. První vítězný zápas na okruhu ATP Tour vybojoval na Marseille Open 2001, když porazil 121. jihoafrického hráče klasifikace Nevilla Godwina. Ve druhé fázi premiérově nastoupil k zápasu proti hráči elitní světové desítky. Poražen odešel od sedmého muže pořadí Jevgenije Kafelnikova.\n\nVšech pět singlových finále na okruhu ATP, které odehrál do roku 2015, proběhly na travnatém povrchu.\n\nPrvní trofej ve dvouhře vybojoval na wimbledonské přípravě, Topshelf Open 2013 v 's-Hertogenboschi, kde si ve finále poradil se Švýcarem Stanislasem Wawrinkou. Turnajem prošel bez ztráty setu a s jediným prohraným podáním. Bodový zisk jej následně posunul o více než sto míst vzhůru, když mu patřila 125. příčka žebříčku ATP.\n\nVe Wimbledonu 2013 startoval na divokou kartu. Ve druhém kole jej zastavil Španěl Tommy Robredo. Poté odcestoval na americký Hall of Fame Tennis Championships 2013 do Newportu, kam také obdržel divokou kartu. Turnaj vyhrál po finálovém vítězství nad bývalou světovou jedničkou Lleytonem Hewittem, ačkoli Australan v závěru druhé sady, za stavu 5-4, podával na vítězství v zápase. Trofej jej posunula do elitní světové stovky na 75. místo.\n\nNa French Open 2015 dohrál ve třetím kole. Poté, co vyřadil nasazeného Lotyše Ernestsa Gulbise, skončil na raketě turnajové dvanáctky Gillese Simona. Třetí singlový titul přidal na travnatém Topshelf Open 2015. V přímém boji o vítězství přehrál belgického tenistu Davida Goffina a z Hertogenbosche si odvezl druhý vavřín.\n\nS krajanem Pierrem-Huguesem Herbertem získali grandslamový titul v mužské čtyřhře US Open 2015. V roli dvanáctého nasazeného páru ve finále zdolali britsko-australské turnajové osmičky Jamieho Murrayho s Johnem Peersem po dvousetovém průběhu, když ani jednou neztratili podání. Jako poražený finalista odešel z deblových soutěží na French Open 2013 a Australian Open 2015.\n\nV sezóně 2016 s Pierrem-Huguesem Herbertem nejdříve ovládl únorový ABN AMRO World Tennis Tournament, aby následně získali tituly ze tří úvodních Mastersů roku, když postupně vyhráli Indian Wells Masters, Miami Miasters a Monte Carlo Rolex Masters. Bodový zisk následně přispěl k posunu vzhůru deblovým žebříčkem. V jeho vydání ze 6. června 2016, po vyřazení ve třetím kole debla na French Open 2016, se stal novou světovou jedničkou ve čtyřhře, 49. v pořadí od zavedení žebříčku a po Yannicku Noahovi (1986) druhým francouzským mužem na čele singlové či deblové klasifikace.\n\nVe Wimbledonu se nejprve v singlové části probojoval do čtvrtého kola, kde ho z turnaje odstranil Američan Sam Querrey. S Herbertem, kterého v singové časti vyřadil ve třetím kole, se v deblu probojoval do finále, kde zdolali krajany Juliena Benneteaua a Édouarda Rogera-Vasselina a získali tak druhý společný grandslamový titul. Bylo to poprvé v historii, kdy měla tato wimbledonská soutěž ryze francouzské obsazení.\n\nTřetí grandslamový vavřín ze čtyřhry přidal s Herbertem na French Open 2018. Ve finále za 1.40 hodin zdolali rakousko-chorvatské turnajové dvojky Olivera Maracha a Mateho Paviće. Ve druhé sadě přitom odvrátili čtyři setboly a zápas následně ukončili v tiebreaku. Stali se tak třetí francouzskou dvojicí, která triumfovala na Roland Garros, když navázali na vítězství Henriho Lecontea s Yannickem Noahem (1984) a Juliena Benneteaua s Édouardem Rogerem-Vasselinem (2014).\nNarodil se roku 1982 v Angers do rodiny počítačového inženýra Philippa a Brigitte Mahutových. Matka zemřela v roce 2005. Má sestru a tři starší bratry.\n\nTenis začal hrát v pěti letech. Žije na pařížském předměstí Boulogne-Billancourt, v blízkostí Stade Roland-Garros. V roce 2007 navázal partnerský vztah s Virginií, s níž se poději oženil. Dvojici se 18. srpna 2011 narodil syn Nathanaël Mahut.\n\n"}
{"id": "376488", "url": "https://cs.wikipedia.org/wiki?curid=376488", "title": "Eugen Johann Christoph Esper", "text": "Eugen Johann Christoph Esper\n\nEugen Johann Christoph Esper (2. června 1742 Wunsiedel – 27. července 1810 Erlangen), také Eugenius Johann Christoph Esper, byl německý entomolog, botanik a patolog. \n\nRoku 1781 obdržel titul doktora filozofie na univerzitě v Erlangenu za práci \"De varietatibus specierum in naturæ productis\". V následujících letech zde působil jako profesor extraordinarius, a od roku 1797 jako professor ordinarius filozofie. Od roku 1805 vedl oddělení přírodních věd. Díky jeho práci se rychle rozrostly univerzitní sbírky přírodnin.\n\nJe autorem mnoha přírodovědných publikací, často bohatě ilustrovaných.\n\nEsper byl také jedním z prvních paleopatologů a položil základy tomuto oboru patologie.\n\n"}
{"id": "376494", "url": "https://cs.wikipedia.org/wiki?curid=376494", "title": "Africký pohár národů 2010", "text": "Africký pohár národů 2010\n\nAfrický pohár národů pořádaný Angolou v roce 2010 byl 27. ročníkem fotbalového mistrovství Afriky, které je v pravidelném dvouletém intervalu organizováno pod hlavičkou CAF. Turnaj začal 10. ledna 2010 a završil se 31. ledna 2010, kdy ve finále Egypt zdolal Ghanu a obhájil tak trofej z předchozího Afrického poháru národů.\n\nPočátek turnaje byl poznamenán teroristickým útokem na autobus reprezentace Toga a jejím následným odstoupením a diskvalifikací poté, co Togo nenastoupilo ke svému prvnímu utkání ve skupině. Počet zúčastněných týmů tak klesl na 15 a také původní počet zápasů 32 se zredukoval na 29.\n\nDevět zemí se nabídlo kandidovat na hostitele turnaje včetně jedné společné nabídky:\n\n\nKvalifikace započala v říjnu 2007 a byla také současně kvalifikací na Mistrovství světa ve fotbale 2010. Celkem se jí zúčastnilo 53 národních mužstev afrického kontinentu. Ačkoli měla Angola jako pořadatel účast zajištěnou, bojovala v kvalifikaci o účast na mistrovství světa. Obdobně reprezentace Jihoafrické republiky bojovala v kvalifikaci o účast na Africkém poháru, což se jí nakonec nepodařilo, a tak zůstala jedinou africkou zemí účastnící se mistrovství světa, která se neprobojovala na kontinentální mistrovství.\n\n\nLos finálového turnaje se uskutečnil 20. listopadu 2009 v Talatona Convention Centre v Luandě, Angola. 16 týmů bylo umístěno do čtyř košů především podle hodnocení výsledků v posledních třech kontinentálních mistrovstvích. Do prvního koše připadly jako nasazené týmy tyto: Angola - pořadatelská země rovnou připadla na pozici A1 (skupina A), Egypt - obhájce trofeje, zbývající dvě místa v prvním koši připadly nejlépe hodnoceným týmům, což byly Kamerun a Pobřeží slonoviny.\n\nPro turnaj byli vybráni tito rozhodčí:\n\nPro turnaj nechala Angolská fotbalová federace postavit čtyři nové multifunkční stadiony.\n\nDne 8. ledna zaútočili v angolské exklávě Cabinda ozbrojenci na autobus s reprezentací Toga, která na turnaj přijížděla, 3 lidé byli zabiti a dalších 9 zraněno. K útoku se přihlásila organizace FLEC, usilující o samostatnost Cabindy.\n\nV reakci na to oznámila následující den tožská reprezentace odstoupení z turnaje, poté ovšem svůj názor změnila a hodlala se zúčastnit. Definitivně se pak rozhodla odstoupit 10. ledna na pokyn vlády Toga.\n\nZa odstoupení zakázala CAF Togu účast na dvou následujících afrických mistrovstvích a udělila mu pokutu 50 000 $. Zdůvodnila to tím, že odstoupení reprezentace bylo vynuceno politicky a navzdory rozhodnutí hráčů.\nTento trest však byl v květnu 2010 zrušen.\n\n<div id=\"Angola v Mali\">\n<div id=\"Malawi v Alžírsko\">\n<div id=\"Mali v Alžírsko\">\n<div id=\"Angola v Malawi\">\n<div id=\"Angola v Alžírsko\">\n<div id=\"Mali v Malawi\">\n\n<div id=\"Pobřeží slonoviny v Burkina Faso\">\n<div id=\"Ghana v Togo\">\n<div id=\"Burkina Faso v Togo\">\n<div id=\"Pobřeží slonoviny v Ghana\">\n<div id=\"Burkina Faso v Ghana\">\n<div id=\"Pobřeží slonoviny v Togo\">\n\n<div id=\"Egypt v Nigérie\">\n<div id=\"Mosambik v Benin\">\n<div id=\"Nigérie v Benin\">\n<div id=\"Mosambik v Egypt\">\n<div id=\"Egypt v Benin\">\n<div id=\"Nigérie v Mosambik\">\n\nMinitabulka týmů, které získaly shodný počet bodů:\nO konečném pořadí ve skupině rozhodl počet vstřelených gólů v této minitabulce. Zápasy s Tuniskem nebyly počítány. Každý z této trojice jeden zápas vyhrál a jeden prohrál. Nejvíce gólů vstřelila Zambie (4), proto obsadila první místo ve skupině, Kamerun (3 vstřelené góly) obsadil nakonec druhé místo.\n<div id=\"Kamerun v Gabon\">\n<div id=\"Zambie v Tunisko\">\n<div id=\"Gabon v Tunisko\">\n<div id=\"Kamerun v Zambie\">\n<div id=\"Gabon v Zambie\">\n<div id=\"Kamerun v Tunisko\">\n\n"}
{"id": "376495", "url": "https://cs.wikipedia.org/wiki?curid=376495", "title": "Jakob Friedrich Ehrhart", "text": "Jakob Friedrich Ehrhart\n\nJakob Friedrich Ehrhart (4. listopadu 1742 Holderbank – 26. června 1795 Hannover) byl německý lékárník a botanik švýcarského původu.\n\nEhrhart mezi lety 1773 až 1776 studoval v Uppsale. Byl studentem Linného. Stal se kurfiřtským botanikem a ředitelem zahrady v Herrenhausenu u Hannoveru.\n\nJe po něm pojmenován rostlinný rod \"Ehrharta\" Thunb. z čeledi Poaceae.\n"}
{"id": "376502", "url": "https://cs.wikipedia.org/wiki?curid=376502", "title": "Estádio 11 de Novembro", "text": "Estádio 11 de Novembro\n\nEstádio 11 de Novembro je multifunkční stadion v Luandě v Angole. Byl dokončen v roce 2010. Stadion byl používán pro fotbalové zápasy v soutěži Africký pohár národů 2010. Stadion má kapacitu pro 50 000 lidí.\n\n"}
{"id": "376505", "url": "https://cs.wikipedia.org/wiki?curid=376505", "title": "Estádio Nacional de Ombaka", "text": "Estádio Nacional de Ombaka\n\nEstádio Nacional de Ombaka je multifunkční stadion v Benguele v Angole. Byl dokončen v roce 2010. Stadion byl používán pro fotbalové zápasy v soutěži Africký pohár národů 2010. Stadion má kapacitu pro 35 000 lidí.\n\n"}
{"id": "376507", "url": "https://cs.wikipedia.org/wiki?curid=376507", "title": "Boolean", "text": "Boolean\n\nBoolean je v informatice logický datový typ reprezentovaný jednou ze dvou hodnot – true (pravda, 1) nebo false (nepravda, 0). Pro hodnoty typu boolean jsou definovány všechny relační operace (=, ≠, >, <, ≥, ≤). Z toho, že v tomto typu platí uspořádání \"false < true\" vyplývá, že i nad tímto typem jsou definovány standardní funkce \"succ(x)\", \"pred(x)\" a \"ord(x)\". Hodnota \"ord(false) = 0\", hodnota \"ord(true) = 1\". A dále jsou zde definovány binární operace konjunkce, disjunkce a unární operace negace. Boolean je pojmenován po Georgeovi Booleovi, objeviteli základů moderní aritmetiky.\n\n\nJeden z prvních programovacích jazyků ALGOL 60, definoval datový typ codice_1 a jeho související operace. Algol 68 zkrátil název na codice_2.\n\nOperace s codice_1 operandy:\n\n\ncodice_1 je základní datový typ využívaný v Pascalu. Následuje příklad jeho definice a použití:\n\nNěkteré překladače jako Delphi mají rozšířený typ boolean (bytebool, wordbool, longbool).\n\nV jazyce C až do verze C99 neexistuje zvláštní typ pro logické hodnoty. Operátory porovnávání čísel codice_5, codice_6, codice_7, codice_8, codice_9 (je rovno), codice_10 (není rovno), stejně jako logické operátory codice_11 (konjunkce), codice_12 (disjunkce) a codice_13 (negace) vracejí hodnoty typu codice_14, konkrétně hodnotu 1 s významem pravda a hodnotu 0 s významem nepravda; při vyhodnocování v příkazech codice_15 a codice_16, v logických operátorech codice_11, codice_12 a codice_13 a v podmíněném výrazu codice_20 se 0 bere jako nepravda a jakákoli nenulová hodnota jako pravda. Tento přístup převzala celá řada dalších jazyků, jako AWK nebo Perl; některé jazyky pouze doplnily další hodnoty, které se považují za nepravdu (například prázdný řetězec). Konstanty pro logické hodnoty bylo možné ve starších verzích jazyka C definovat pomocí direktiv preprocesoru codice_21, codice_22.\n\nUkládání jednobitové hodnoty do mnohabitové celočíselné proměnné je plýtvání pamětí, proto někteří programátoři používají pro logické hodnoty typ codice_23. Jazyk C poskytuje struktury s bitovými poli, která umožňují využívat jednu celočíselnou proměnnou pro uložení několika logických hodnot, ale mnoho programátorů je považuje za nebezpečné a nepřenositelné (díky rozdílům v ukládání dat do paměti). Proto se v mnoha programech používají pro zhuštěné ukládání logických hodnot operace s bitovými maskami (operátor codice_24 pro nastavení, operátor codice_25 pro vynulování a operátor bitové konjunkce codice_26 pro testování). Výčtové typy codice_27 zavedené v ANSI C umožňují nadeklarovat logické hodnoty jejich pomocí, ale protože se výčtové typy stále považují za pojmenované konstanty typu codice_14, výsledná vnitřní implementace zůstává nezměněna.\n\nAž od verze C99 obsahuje standard jazyka C logický typ nazvaný codice_29. Po vložení hlavičkového souboru codice_30 lze používat intuitivnější jméno codice_2 a konstanty codice_32 a codice_33. Jazyk zaručuje, že při porovnání budou libovolné dvě hodnoty true považovány za stejné (což nebylo splněno před zavedením zvláštního logického typu). Logické hodnoty se stále chovají jako celočíselné, mohou být ukládány v celočíselných proměnných a použity kdekoli, kde lze použít celá čísla, včetně indexování polí, aritmetických operací, načítání a výpisu. Tento přístup (\"hodnoty Boolean jsou pouze celá čísla\") zůstává zachován ve všech pozdějších verzích jazyka C. Neznamená to však, že lze v proměnné typu boolean uložit libovolné celé číslo.\n\nV C# jsou booleovské proměnné identifikovány pomocí vyhrazeného slova codice_2, což je alias pro předdefinovný typ codice_35. Tento typ zabírá jeden byte. Nestandardní konverze existují mezi codice_2 a dalšími typy.\n\nKód na výstupu by mohl vypadat takto:\n\nV programovacím jazyce Fortran bylo v 50. letech zavedeno klíčové slovo codice_37 a související slova codice_38, codice_39, codice_40.\n\nObjective-C nabízí typ codice_41, a hodnoty codice_42 a codice_43. Vzhledem k tomu, že Objective-C je nadstavbou C, také zde platí jazyková sémantika pro typ boolean.\n\nOCaml má typ codice_2, který má hodnoty codice_32 a codice_33.\n\nPHP nemá striktně typové proměnné, zato definuje hodnoty true a false. Některé funkce, které typicky vracejí celá čísla nebo řetězce, vracejí false v případě neúspěchu. Spolu s typovým porovnáváním může být odlišeno od hodnoty 0, která v některých případech může být výslednou hodnotou v případě úspěchu (jako například u funkce codice_47).\nV Pythonu je datový typ codice_2.\n\nV programovacím jazyce Java je zaveden primitivní typ codice_49.\n\nV jazyce Java mohou být boolean hodnoty (stejně jako ostatní primitivní typy) konvertovány na řetězce (výsledkem je řetězec \"true\" nebo \"false\").\n\nProtože GML pracuje pouze s datovými typy String (řetězec) a Real (reálné číslo), v GML neexistuje datový typ boolean. GML typ boolean simuluje tak, že definuje konstantu true, resp. false, která obsahuje reálné číslo 1, resp. reálné číslo 0.\n\n\n"}
{"id": "376509", "url": "https://cs.wikipedia.org/wiki?curid=376509", "title": "Niizuki", "text": "Niizuki\n\nNiizuki (: ) byl pátý torpédoborec třídy \"Akizuki\" japonského císařského námořnictva za druhé světové války. Během své velmi krátké kariéry se zúčastnil v červenci 1943 tří misí proti postupujícím Američanům v Šalomounově souostroví. Představoval významnou posilu pro japonské námořní síly v oblasti, neboť byl jako jediný vybaven radarem.\n\nJeho první misí v Šalomounech byl protiútok proti americkému předmostí na Rendově v noci z 2. na 3. července 1943. Druhou misí byla účast na tokijském expresu v noci z 4. na 5. července, během které radar na \"Niizuki\" včas odhalil přítomnost amerických sil v Kulském zálivu a podle radaru zaměřená torpéda potopila torpédoborec USS \"Strong\". V noci z 5. na 6. července 1943 byl při krytí druhého tokijského expresu s posilami pro Kolombangaru potopen americkými lehkými křižníky v bitvě v zálivu Kula. Spolu s ním šla ke dnu většina posádky a kontradmirál Teruo Akijama.\n\n\"Niizuki\" patřil k první sérii torpédoborců třídy \"Akizuki\". Ta byla původně navržena jako třída protiletadlových doprovodných plavidel. Nakonec ale bylo rozhodnuto instalovat jeden čtyřhlavňový torpédomet typu 92 model 4 s celkovou zásobou osmi 610mm torpéd typu 93.\n\nHlavní hlavňovou výzbroj \"Niizuki\" – a hlavní identifikační znak třídy \"Akizuki\" – představovalo osm víceúčelových 100mm děl typu 98 s délkou hlavně 65 ráží ve čtyřech dvouhlavňových věžích. K jejich zaměřování sloužily dva 4,5metrové stereoskopické dálkoměry typu 94.\n\nFotografie \"Niizuki\" se pravděpodobně nedochovala. Proto lze jeho podobu po dokončení pouze odhadnout na základě vzhledu sesterských plavidel a znalostí o úpravách na nich provedených. To se týká zejména typu instalovaného radaru a počtu a rozmístění protiletadlových děl ráže 25 mm.\n\nV roce 1943 došlo u plavidel třídy \"Akizuki\" k navýšení 25mm hlavní o dva až tři trojhlavňové komplety. \"Niizuki\" nesl – obdobně jako všechny sesterské jednotky – dvě 25mm trojčata na vyvýšené platformě před torpédometem. Mezi nimi se na platformě nacházel 2,5metrový dálkoměr pro 25mm kanóny. Druhá dvě trojčata byla umístěna v „hnízdech“ pravděpodobně vedle komínu, obdobně jako na ostatních známých jednotkách podtřídy \"Akizuki\". Druhé jejich možné umístění bylo v „hnízdech“ za torpédometem, ale toto řešení je známo až u podtřídy \"Šimocuki/Fujuzuki\". 25mm trojčata vedle komínu nesly při dokončení již dvě předchozí jednotky: \"Suzucuki\" a \"Hacuzuki\". K instalaci pátého trojhlavňového protiletadlového kompletu místo zadního dálkoměru typu 94 mezi zadním stožárem a třetí dělovou věží pravděpodobně nedošlo.\n\n\"Niizuki\" byl možná prvním torpédoborcem své třídy vybaveným radarem, který byl později instalován i na zbývajících jednotkách třídy \"Akizuki\". Je však pravděpodobnější, že byl až třetím a prvenství patří předchozím dvěma jednotkám \"Suzucuki\" a \"Hacuzuki\".\n\nInstalován byl přehledový radar proti vzdušným i hladinovým cílům a to buďto metrový \"21 Gó\", nebo centimetrový \"22 Gó\". Radar \"21 Gó\" měl otočnou anténu (buď modelu 6 o rozměrech 3,6 x 2 metry, nebo modelu 7 o rozměrech 3,6 x 3 metry) a byl instalován i na předchozích sesterských jednotkách \"Suzucuki\" a \"Hacuzuki\". Radar \"22 Gó\" používal anténu ve tvaru dvou trychtýřů a později na jednotkách třídy \"Akizuki\" nahradil radar \"21 Gó\". Někdy je uváděna instalace obou radarů současně. Oba radary se na ostatních jednotkách nacházely na plošině na předním stěžni, což instalaci obou typů zároveň vylučuje.\n\nPřehledový radar \"13 Gó\" pro sledování vzdušných cílů nebyl nainstalován.\n\nStavba torpédoborce s pořadovým číslem 108 byla schválena na základě plánu z roku 1939. Kýl byl položen v den útoku na Pearl Harbor 8. prosince 1941 loděnicí Micubiši v Nagasaki. Nová jednotka byla spuštěna na vodu 29. června 1942 a pojmenována \"Niizuki\". Od položení kýlu po spuštění na vodu uplynulo pouhých 203 dní, což byl nejkratší čas dosažený u třídy \"Akizuki\".\n\nPrvním a jediným kapitánem se stal 31. března 1943 fregatní kapitán ( \"čúsa\") Kijoši Kaneda, který již od 20. února dohlížel na dokončovací práce v Nagasaki. Dne 1. dubna byl \"Niizuki\" zařazen do nově zformované 11. (výcvikové) eskadry torpédoborců ( \"Dai-džúiči Suirai Sentai\") 1. loďstva ( \"Dai-iči Kantai\") Spojeného loďstva. Od 12. dubna probíhaly cvičné plavby ve Vnitřním moři, které trvaly až do poloviny května. Cvičení často probíhalo spolu s opraveným a přestavěným těžkým křižníkem \"Mogami\". Domovským přístavem mu v tomto období bylo Kure.\n\nJeště během cvičných plaveb 28. a 29. dubna 1943 \"Niizuki\" (spolu s torpédoborcem \"Hamakaze\") eskortoval bitevní loď \"Hjúga\" z Kure do Saseba, kde se měla \"Hjúga\" podrobit přestavbě na hybridní bitevní–letadlovou loď. Během plavby přes Bungo suidó trojici doprovodily stíhače ponorek \"č. 35\" a \"č. 36\".\n\nBěhem americké invaze na Attu v Aleutách se měl \"Niizuki\" spolu s \"Mogami\" zúčastnit plánovaného protiútoku. Proto se \"Niizuki\" 18. května 1943 vydal z Kure do Jokosuky. Japonská protiakce ale byla odvolána a \"Niizuki\" se zase vrátil do Kure.\n\nDne 31. května byl \"Niizuki\" přiřazen k 8. loďstvu ( \"Dai-hači Kantai\"), které mělo na starosti obranu jihovýchodní oblasti včetně Šalomounových ostrovů. Nejprve 8. června vyplul z Kure do Jokosuky, kde se připojil k dalším jednotkám mířícím na Truk. Spolu s nimi opustil Jokosuku 16. června a 21. června dorazil na Truk. Zde se na palubu \"Niizuki\" nalodila část 5. protiletecké jednotky ( \"Dai-go Bókútai\"). Spolu s těžkými křižníky \"Kumano\", \"Suzuja\" a torpédoborci \"Ariake\" a \"Suzukaze\" vyplul \"Niizuki\" 23. června z Truku. Transport mířil k Rabaulu, kam dorazil 25. června. Po vyložení transportovaných vojáků se ostatní lodě vrátily zpět na Truk, pouze \"Niizuki\" zůstal v Rabaulu.\n\nZde se \"Niizuki\" – jakožto nejmodernější torpédoborec v oblasti a jediná jednotka vybavená radarem – stal vlajkovou lodí 3. eskadry torpédoborců ( \"Dai-san Suirai Sentai\") 8. loďstva. Svoji vlajku na něm vztyčil kontradmirál ( \"šóšó\") Teruo Akijama.\n\nTou dobou Spojenci útočili na japonské pozice na New Georgii. Ráno 30. června 1943 se vylodili na ostrově Rendova. Následujícího dne vyplul \"Niizuki\" spolu s dalšími dvěma torpédoborci a lehkým křižníkem \"Júbari\", aby napadl americké předmostí na Rendově. Na předsunuté základně Shortland se ke svazu přidalo dalších pět torpédoborců. Těsně po půlnoci z 2. na 3. července vpluly torpédoborce do průlivu mezi New Georgií a Rendovou. Ostřelování amerických pozic na pobřeží ale bylo neefektivní. Japonský útok se pokusily narušit tři americké torpédové čluny \"PT-156\", \"PT-157\" a \"PT-161\". Do cesty se jim však postavil \"Niizuki\" a tři další torpédoborce a Američané byli nuceni ustoupit pod ochranou kouřové clony. Ačkoliv Japonci věřili, že se jim podařilo dva čluny potopit, ve skutečnosti všechny tři torpédové čluny vyvázly. Po tomto střetnutí se i japonské lodě vydaly zpět na Bougainville, kde zakotvily v Buin.\n\nNa noc z 4. na 5. července 1943 byl naplánován další Tokijský expres. \"Niizuki\", spolu s torpédoborci \"Júnagi\" a \"Nagacuki\" měl přepravit první část ze 4000 vojáků 17. armády pro posádku v Munda. \"Niizuki\" a oba další torpédoborce vypluly večer 4. července z Buin a měly v plánu proniknout pod příkrovem noci přes záliv Kula do Vila na Kolombangaře. V oblasti se však tu noc pohyboval svaz TG 36.1 kontradmirála Ainswortha složený ze tří lehkých křižníků a devíti torpédoborců, které poskytovaly krytí sedmi dalším transportním torpédoborcům. Těsně po půlnoci zachytil radar na \"Niizuki\" přítomnost amerických plavidel. Japonci nechtěli riskovat střetnutí s několikanásobně silnějším nepřítelem a rozhodli se ustoupit, aniž by vyložili přepravované vojáky. Předtím však ještě v 0:15 vystřelili svá torpéda: \"Júnagi\" typ 6. roku a ostatní „dlouhá kopií“ typu 93. \"Niizuki\" a \"Júnagi\" vypustily po čtyřech torpédech a \"Nagacuki\" přidal dalších šest. Když v 0:40 zaznamenal poprvé SG radar na USS \"Ralph Talbot\" přítomnost Japonců, bylo již pozdě. Jedno torpédo – vystřelené ze vzdálenosti 11 mil (17,7 km) a zaměřené podle radarového kontaktu hlášeného \"Niizukim\" – zasáhlo v 0:49 USS \"Strong\" doprostřed pravoboku a torpédoborec se o půl hodiny později potopil. Ainsworth odmítl uvěřit, že by Japonci byli schopní zaútočit z takové vzdálenosti, ignoroval hlášení o radarovém kontaktu z \"Ralph Talbot\" a ztrátu torpédoborce přisuzoval torpédu z ponorky.\n\n\"Niizuki\", \"Júnagi\" a \"Nagacuki\" se vrátily do Buin časně ráno 5. července 1943. Dalšího tokijského expresu, naplánovaného na nadcházející noc, se mělo zúčastnit více jednotek. Krytím dvou transportních uskupení o celkem sedmi torpédoborcích byl pověřen krycí svaz tvořený torpédoborci \"Niizuki\", \"Suzukaze\" a \"Tanikaze\". Tokijský expres vyplul za soumraku 5. července, ale pobřežní pozorovatelé o něm informovali Spojence. Zastavením tokijského expresu byla pověřena opět Ainsworthova TG 36.1 a událost vešla do dějin jako bitva v zálivu Kula.\n\nJaponský svaz obeplul Kolombangaru z jihu a zatímco první transportní skupina byla odeslána k vylodění vojáků ve Vila, druhá skupina a krycí svaz zamířily na sever do zálivu Kula, mezi Kolombangaru a New Georgií. V 1:06 6. července zaznamenal radar na \"Niizuki\" blížící se TG 36.1, která japonský krycí svaz zaznamenala až v 1:36. V 1:43 vyslal kontradmirál Akijama z paluby \"Niizuki\" k vykládce i druhou transportní skupinu – prioritou byla doprava posil, ne vyhledávání střetu s nepřítelem. Krycí skupina s \"Niizuki\" v čele pokračovala v plavbě na sever Kulským zálivem. Akijama měl v úmyslu provést noční torpédový útok a pak se stáhnout, neboť použitím děl by prozradil svoji pozici. Tato taktika mohla fungovat, kdyby Američané neměli také radar…\n\nNa americké straně se 45 děl ráže 152 mm na lehkých křižnících USS \"Honolulu\", USS \"Helena\" a USS \"St. Louis\" zaměřilo podle údajů radarů na vedoucí japonský torpédoborec – na \"Niizuki\". V 1:57 vypustily japonské torpédoborce svá torpéda. Chronologie událostí podle \"A Battle History of the Imperial Japanese Navy (1941–1945)\" naznačuje, že je vypustil i \"Niizuki\", ale ostatní prameny se shodují, že \"Niizuki\" již svá torpéda vypustit nestihl. V ten samý okamžik zahájily křižníky TG 36.1 palbu ze vzdálenosti necelých 6800 yardů (6217,9 metrů). \"Niizuki\" byl několikrát zasažen hned první salvou. Jeho kormidlo bylo zablokováno, loď opustila linii a velice rychle se začala potápět. Akijama ještě stihl ve 2:00 povolat na pomoc transportní skupinu, ale pro \"Niizuki\" již byla veškerá pomoc marná. Během několika minut se \"Niizuki\" potopil na pozici V rozpoutané bitvě nebylo možné starat se o záchranu trosečníků. \"Amagiri\" se o to pokusil, ale musel trosečníky ponechat jejich osudu kvůli přestřelce s USS \"Nicholas\". Většina mužů z 300členné posádky zahynula. Pouze pár přeživších později zajali Američané. Mezi padlými byli i kapitán \"Niizuki\" Kaneda a kontradmirál Akijama.\n\nDne 10. září 1943 byl \"Niizuki\" vyškrtnut ze seznamu lodí japonského císařského námořnictva.\n\nV lednu 2019 byl vrak \"Niizuki\" objeven výzkumnou lodí R/V \"Petrel\" v hloubce 745 metrů. Vrak se nachází ve vzpřímené poloze. Ačkoliv je vrak těžce poškozen, stožár za můstkem je celý a stále na svém místě (stejně jako 100mm kanóny a torpédomet). Anténa radaru na radarové plošině chybí, ale držák antény odpovídá typu \"21 Gó\".\n\n\n"}
{"id": "376510", "url": "https://cs.wikipedia.org/wiki?curid=376510", "title": "CMMI", "text": "CMMI\n\nCMMI je systém pravidel a cílů, které určují, co by měly týmy dělat, aby jejich práce byla dobře udělaná, bylo ji možné plánovat a byla efektivní. Vytvořeny jsou 3 varianty modelu, každá se zaměřuje na samostatnou oblast práce: vývoj technologií, poskytování služeb a nákup. \n\nCMMI model, stejně jako ostatní soudobé standardy kvality, se zaměřuje především na důslednou organizaci, plánování a sledování postupů. Jeho největším rozdílem oproti většině jiných podobných standardů (např. ISO 9001) je, že definuje 5 úrovní zralosti a tým může podle modelu svou procesní dokonalost postupně zlepšovat. \n\nÚroveň, které tým dosáhl, se hodnotí \"posouzením\", které provádí vyškolený interní nebo externí posuzovatel postupem, který je stejně jako norma definován autorskou organizací.\n\nCMMI, zkratka anglického \"Capability Maturity Model Integration\", se dá volně přeložit jako Stupňovitý model zralosti. Jde o souhrn cílů a doporučených pracovních postupů pro vývojové týmy, které vedou ke kvalitnímu plánování a řízení prací a měly by zajistit i odpovídající kvalitu výstupu. Model CMMI je volně dostupný na Internetu. \n\nAutorem modelu CMMI je tým pracující při Carnegie Mellon University, konkrétně jejich Software Engineering Institute, zkráceně SEI-CMU.\n\nSEI-CMU vydalo první model pro softwarové procesy v roce 1987. Tento model vycházel ze starších standardů a prací zejména z práce Phila Crosbyho Quality is Free, ve které definoval Maturity Grid, matici která byla pro CMMI ideovým základem.\n\nModel byl postupně vyvíjen a poprvé dostal označení CMM - Capability Maturity Model v roce 1990.\n\nV roce 1995 byla vydána verze modelu pro návrh celých technologických celků - SE-CMM System Engineering CMM. Vedle sebe tak existovaly dva velmi podobné standardy pro stejný typ práce: CMMI, označované nadále jako SW-CMM pro softwarové týmy a SE-CMM pro týmy technické.\n\nDichotomie dvou podobných modelů vedla v roce 2000 ke vzniku CMMI. Přidané slůvko integrated značí, že model integruje několik standardů dohromady. \n\nI když CMMI sloučilo dvě větve CMMI standardu, souběžně vznikaly i další příbuzné standardy: CMMI for Acquisition (CMMI-AQ) a CMMI for Services (CMMI-SVC), který je faktickým ekvivalentem standardu ITIL. V rámci rozrůstající se rodiny CMMI standardů dostává \"původní\" označení CMMI for Development (CMMI-DEV)\n\nSoučasná verze CMMI-DEV 1.3 je z roku 2009, souběžné standardy jsou novější, CMMI-SVC z r. 2010 a CMMI-ACQ z r. 2011. Změny posledních verzí všech standardů se zabývaly především sjednocení požadavků i formy (organizace) samotných standardů, aby byly vzájemně komplementární. Díky tomu je snadné do týmu / firmy adaptovat více standardů najednou. \n\nVšechny modely CMMI mají stejnou vnitřní organizaci. Definují úrovně schopností a tým tak splňuje standard CMMI vždy na nějaké úrovni. Tyto úrovně jsou dvou typů, tzv. stupně zralosti (maturity stages) a úrovně schopností (capability levels). Stupně i úrovně směřují ke stejnému cíli (nejvyšší úrovně obou stupnic jsou shodné), ale jsou tak vytvořeny dvě cesty, jak k cíli směřovat. Oba druhy úrovní jsou doporučením, jak standard uvádět postupně do praxe.\n\nSamotné schopnosti, které musí tým splňovat, jsou popsány procesními oblastmi, které jsou shodné pro obě cesty. Procesní oblasti definují věcnou náplň standardu a pro každý standard (CMM-DEV, SMMI-SVC, CMMI-AQ) jsou specifické, Každá procesní oblast má definované cíle, které musí tým naplňovat a pro jejich naplnění jsou doporučené činnosti. Činnosti jsou doporučené, tj. týmy je mohou, ale nemusí vykonávat, jsou ale navrženy tak, aby vedly k naplnění cílů. Ke každé činnosti jsou doporučené postupy, vstupy a výstupy.\n\nVšechny varianty CMMI, tj. CMM-DEV, CMM-ACQ i CMMI-SVC mají téměř shodné procesní oblasti, liší se zejména obsahem.\n\nStandard rozděluje procesní oblasti na několik skupin podle typu činností:\n\nSkupina Řízení procesů\n\nSkupina Řízení projektů\n\nSkupina Návrh a realizace (Engineering)\n\nSkupina podpůrné procesy\nStupňovitý model CMMI definuje 5 úrovní zralosti, přičemž model je navržen tak, aby firmy mohly kvalitu svých procesů přirozeně rozvíjet podle úrovní: Do každého stupně jsou zařazeny procesní oblasti, ve kterých musí tým plnit cíle.\n\nÚrovně schopností definují, jak kvalitně musí tým vykonávat jednotlivé procesní oblastí. Na rozdíl od stupňů zralosti úrovně schopností rozvíjejí všechny procesní oblastí (kromě několika \"pokročilých\" oblastí zařazených až do posledních dvou oblastí.\nÚrovně schopností odpovídají prvním třem stupňům zralosti a navazují na ně stupně 4. a 5., které jsou shodné se stupni zralosti.\n\nCMMI for Services se zaměřuje na oblast poskytování služeb, ať už jde o služby kontinuální (např. poskytování vody formou vodovodu nebo internetového připojení), pravidelné (zajištění servisu lékařským přístrojům, údržba letadel aj.) nebo jednorázové (technologická zarážka, převoz nákladu). Stejně jako CMMI-DEV model popisuje, jak musí tým zajistit připravenost poskytovat službu, jak si plánovat práci a pracovat na svém rozvoji.\n\nCMMI-SVC je sice obecně \"univerzální\", tj. stanovené cíle a postupy mohou být použity při poskytování libovolných služeb, ale svou komplexnostní a důrazem na schopnost poskytovat službu přesně v souladu s předem definovanými podmínkami, má smyl především u takových služeb, kde je jsou tyto důrazy důležité. Jde o rozvody energií, vody a správu technologií, které jsou výrobně nebo životně důležité a jejichž dodávka je pro klienta skutečně důležitá. Kromě zmíněných energií tak jde zejména o služby pro podniky, státní správu, armádu.\n\nCMMI for Acquisition, v souladu se svým názvem míří na oblast řízení nákupu od vypracování investičního záměru po dokončení akvizice. Svým obsahem je podobná s ostatními modely. Akvizicí se rozumí nákup v obecném smyslu, ale tak velkého rozsahu, aby se celý nákup řídil de facto formou projektu. Model má smyl pro oblasti typu:\nMírnou odlišností modelu je, že zatímco CMMI-SVC míří plně na vztah dodavatel-odběratel a CMMI-DEV na něj z většiny míří také (zakázkový vývoj technologií), tak CMMI-ACQ je především interní standard, protože jeho hlavním uživatelem bude oddělení akvizic a nákupu. Využití by samozřejmě mohl mít i pro firmy, které zajišťují nákup jako službu pro své klienty, ale pak už jde více o poskytování služby samotné.\n\nModel je svým určením blízký dobře známému modelu ISO 9000:2001, ale je mezi nimi několik zásadních rozdílů: Standard ISO 9000:2001 není určen pro žádnou konkrétní oblast a je aplikován na firmy z nejrůznějších oborů. Naproti tomu CMMI je určen pro vývojové týmy. ISO 9001 je stručný standard, který definuje pouze cíle, zatímco CMMI je podrobný model, který jde do podrobností, když definuje očekávané činnosti a jejich pracovní výstupy. Díky tomu má CMMI návodný charakter, takže je na jeho základě možné procesy přímo definovat. V neposlední řadě ISO 9001 nedefinuje stupně zralosti, takže nevede firmy k soustavnému zlepšování tak jako CMMI a ostatní uváděné standardy.\n\nSoučasná verze modelu CMMI je velmi blízká evropskému standardu ISO 15504, který vznikl z dřívější iniciativy SPICE. Podobnost není náhodná, CMMI se záměrně přizpůsobila standardu ISO, protože globálně působící společnosti potřebují plnit oba standardy. \n\nPro firmy pracující pro automobilový průmysl, je výhodnější používat odvozeného standardu Automotive SPICE (mírně upravený standard ISO 15504). \n\nRozhodnutí, který model jakosti je pro určitou firmu vhodnější, není příliš závislé na modelech samotných, ale především na zákaznících dané firmy a jejich požadavcích. Samotné modely jsou si podobné, liší se především úrovní detailu a zaměřením na určitou oblast podnikání. Pro firmy aspirující na dodávky do USA bude významnější model CMMI, evropské firmy zatím dávají přednost jiným standardům, ale zájem o CMMI díky globální ekonomice a jeho dominantnímu postavení v Americe i Asii trvale roste i v Evropě.\n\n\n\n"}
{"id": "376511", "url": "https://cs.wikipedia.org/wiki?curid=376511", "title": "Estádio Nacional do Chiazi", "text": "Estádio Nacional do Chiazi\n\nEstádio Nacional do Chiazi je multifunkční stadion v Cabindě v Angole. Byl dokončen v roce 2010. Stadion byl používán pro fotbalové zápasy v soutěži Africký pohár národů 2010. Stadion má kapacitu pro 25 000 lidí.\n\n"}
{"id": "376514", "url": "https://cs.wikipedia.org/wiki?curid=376514", "title": "Estádio Nacional da Tundavala", "text": "Estádio Nacional da Tundavala\n\nEstádio Nacional da Tundavala je multifunkční stadion v Lubandě v Angole. Byl dokončen v roce 2010. Stadion byl používán pro fotbalové zápasy v soutěži Africký pohár národů 2010. Stadion má kapacitu pro 25 000 lidí.\n\n"}
{"id": "376518", "url": "https://cs.wikipedia.org/wiki?curid=376518", "title": "Kinetochor", "text": "Kinetochor\n\nKinetochor je velký proteinový komplex nacházející se zpravidla v oblasti centromery chromozomů během mitózy nebo meiózy. Umožňuje napojení chromozomů na mikrotubuly dělícího vřeténka a je také z velké části zodpovědný za pohyb chromozomů k pólům vřeténka během anafáze.\n\nV elektronovém mikroskopu se kinetochory jeví jako třívrstvé struktury. Vnitřní vrstva, silná 40–60 nm, specificky rozpoznává a váže centromerovou sekvenci DNA, prostřední 25–30 nm silná vrstva zřejmě propojuje vnitřní vrstvu s vnější, a vnější 40–60 nm vrstva se váže k (+) koncům mikrotubulů. Z vnější vrstvy vyčnívá do okolí tzv. \"vláknitá koróna\", která spolu s vnější vrstvou obsahuje proteiny vážící mikrotubuly a motorové proteiny, např. CLIP170, cytosolický dynein a kineziny CENP-E a MCAK. Přítomnost těchto proteinů je důkazem, že jsou kinetochory hrají významnou roli při rozchodu chromozomů k opačným pólům v anafázi.\n\nVýše uvedený popis kinetochoru jako struktury nacházející se v krátkém úseku centromery platí pouze pro tzv. monocentrické organismy, tedy ty, na jejichž chromozomech se nachází jediná centromerická oblast. Mezi monocentrické organismy patří např. obratlovci, houby a většina rostlin. Naopak u holocentrických organismů, např. hlístice (jak se zjistilo díky využívání háďátka \"Caenorhabditis elegans\" jako modelového organismu) pokrývá kinetochor chromozom po celé jeho délce.\n\n"}
{"id": "376519", "url": "https://cs.wikipedia.org/wiki?curid=376519", "title": "Svorka", "text": "Svorka\n\nSlovo svorka může mít v různých souvislostech tyto významy:\n"}
{"id": "376520", "url": "https://cs.wikipedia.org/wiki?curid=376520", "title": "Jérôme Haehnel", "text": "Jérôme Haehnel\n\nJérôme Haehnel (* 14. červenec 1980 v Mulhouse, Francie) je současný francouzský profesionální tenista.Ve své dosavadní kariéře vyhrál 1 turnaj ATP ve dvouhře.\n\n"}
{"id": "376530", "url": "https://cs.wikipedia.org/wiki?curid=376530", "title": "Ďábel (rod)", "text": "Ďábel (rod)\n\nĎábel (\"Sarcophilus\") je rod kunovcovitých známý svým jediným žijícím druhem tasmánským čertem.\n\nExistují další 2 druhy tohoto rodu, \"S. laniarius\" a \"S. moornaensis\", ale ty jsou známy pouze jako fosílie z pleistocénu. S. laniarius byl větší, než je současný jediný žijící druh S. harrisii. Vztah mezi těmito třemi druhy je nejasný, zatímco někteří tvrdí, že S. harrisii je trpaslík S. laniarius. Jiní tvrdí, že jde o úplně jiný druh.\n\n"}
{"id": "376539", "url": "https://cs.wikipedia.org/wiki?curid=376539", "title": "Jař", "text": "Jař\n\nJař (též jařina) je označení pro obilí (plodiny), které se vysévá na jaře a sklízejí v létě. Vždy se jedná o speciální odrůdy, které jsou k tomu uzpůsobené (např. jarní pšenice, jarní ječmen). Tyto odrůdy mají kratší vegetační období. V případě podzimního výsevy by tak umrzly a způsobily by výrazné výnosové ztráty. Opakem jařin jsou ozimy, které se vysévají na podzim.\n\nVe středověkém trojpolním hospodářství slovo jař označovalo 1. část tříletého cyklu.\n"}
{"id": "376541", "url": "https://cs.wikipedia.org/wiki?curid=376541", "title": "Chvalová", "text": "Chvalová\n\nChvalová je obec v okrese Revúca v Banskobystrickém kraji na Slovensku.\n\nV historických záznamech je obec poprvé zmiňována v roce 1343, kdy byla postoupena od místních pánů Szkárosyů šlechtické rodině Soldosy. V 16. století byla zničena Turky. V letech 1938 - 1945 byla anektována Maďarskem.\n"}
{"id": "376545", "url": "https://cs.wikipedia.org/wiki?curid=376545", "title": "Jaenneke Pis", "text": "Jaenneke Pis\n\nJaenneke Pis je bronzová soška v Bruselu zobrazující malou močící holčičku. Tvoří protějšek k mnohem známějšímu symbolu města – čůrajícímu chlapečkovi (Manneken Pis).\n\nSošku vytvořil Denis-Adrien Debouvrie v roce 1985. O dva roky později byla umístěna na konec slepé uličky \"Impasse de la Fidélité\"/\"Getrouwheidsgang\", asi 200 m severně od Grand Place. Jde o jednu z postranních ulic odbočujících z \"Rue des Bouchers\"/\"Beenhouwersstraat\", známé především množstvím restaurací. Soška je umístěna poblíž baru Délirium Café. Na noc bývá zabezpečena mříží.\n\nV roce 1998 byla v Bruselu odhalena třetí „čůrající socha“, tentokráte psa – Zinneke Pis.\n\n"}
{"id": "376546", "url": "https://cs.wikipedia.org/wiki?curid=376546", "title": "RS-27A", "text": "RS-27A\n\nRS-27A je raketový motor střední velikosti vyvinutý společností Rocketdyne, jako pohon pro první stupeň raket Delta II a Delta III. Vývoj začal v roce 1987 a první let se konal roku 1989. Jako palivo slouží směs RP-1 a tekutého kyslíku. Využívá otevřeného cyklu, tzn. část paliva je spálena a takto vzniklá energie je využita pro pohon palivového čerpadla. \n\nRS-27A je vylepšenou verzí staršího motoru RS-27 používaného u starších typů raket Delta, oproti němu má zvětšený expanzní poměr trysky z 8:1 na 12:1, což zvyšuje jeho účinnost ve větších výškách. Spalovací komora je chlazena cirkulací paliva skrz 292 kanálků ve stěnách komory. Motor se vyznačuje vysokou spolehlivostí.\n\n\n"}
{"id": "376549", "url": "https://cs.wikipedia.org/wiki?curid=376549", "title": "Baba Yara Stadium", "text": "Baba Yara Stadium\n\nBaba Yara Stadium (znám také jako Kumasi Sports Stadium) je multifunkční stadion v Kumasi v Ghaně. Je to největší stadion v Ghaně s kapacitou 40 000. Je pojmenován po fotbalistovi Baba Yara, který byl jedním z nejvýznamnějších fotbalistů v Ghaně. Jako pravé křídlo hrál například za klub Asante Kotoko a za ghanský národní tým.\n\nKumasi Stadium se používá převážně pro fotbalové zápasy, i když je také používán pro atletiku. Je domovem jednoho z nejpopulárnějších klubů v Africe, Asante Kotoko a stejně tak i King Faisal Babes. Kumasi je druhým největším městem a centrem As Meninas.\n\nPrvní z velkých renovací stadion zažil roku 1971. Stadion dále musel být přestavěn pro Africký pohár národů 1978 a třetí důležitá a zatím poslední renovace byla dokončena roku 2008, rovněž kvůli Africkému pohárů národů.\n\nStadion hostil šest utkání základní skupiny a jedno semifinálové utkání Afrického pohárů národů roku 1978. Během roku 2000 hostili další ročník Afrického poháru národů v Ghaně a Nigérii a v roce 2008 pak 7 zápasů. Stejně zápasů pak bylo použito při Africkém poháru národů roku 2008.\n"}
{"id": "376552", "url": "https://cs.wikipedia.org/wiki?curid=376552", "title": "Radek Bajgar", "text": "Radek Bajgar\n\nRadek Bajgar (*19. září 1962 Kroměříž) je český publicista, producent, scenárista a režisér, původním povoláním lékař.\n\nVystudoval Lékařskou fakultu Masarykovy univerzity v Brně v roce 1986 a jako psychiatr se živil do roku 1989. Byl redaktorem, později šéfredaktorem magazínu Reflex. Od roku 1993 pracoval pro TV Nova jako šéfredaktor publicistiky a podílel se například na pořadech \"Na vlastní oči\", \"Občanské judo\" nebo \"Tabu\". Od roku 2004 byl vedoucím projektu české soap opery \"Ulice\", v roce 2006 se stal vedoucím oddělení vývoje nových formátů. Později byl kreativním producentem na Nově a v České televizi. V letech 2015 až 2016 byl podruhé šéfredaktorem časopisu Reflex.\n\nJako televizní režisér debudoval filmem \"Villa Faber\" z roku 2011. Na jaře 2014 Česká televize uvedla jeho autorský seriál \"Neviditelní\", na kterém se kromě režie podílel také jako hlavní scenárista a producent. V roce 2016 měl v kinech premíéru jeho film \"Teorie tygra\".\n\n"}
{"id": "376553", "url": "https://cs.wikipedia.org/wiki?curid=376553", "title": "Charles W. Gilmore", "text": "Charles W. Gilmore\n\nCharles Whitney Gilmore (1874 – 1945) byl americký paleontolog, který pojmenoval několik dinosaurů pocházejících ze Severní Ameriky a Mongolska. Jmenovitě jsou to tito: \"Alamosaurus\", \"Alectrosaurus\", \"Archaeornithomimus\", \"Bactrosaurus\", \"Brachyceratops\", \"Chirostenotes\", \"Mongolosaurus\", \"Parrosaurus\", \"Pinacosaurus\", \"Styracosaurus\" a \"Thescelosaurus\".\n\nGilmore dále vedle popisu a pojmenování dinosaurů sepsal několik monografií, například monografii o rodu \"Stegosaurus\" z roku 1914, monografii o masožravých dinosaurech z roku 1920, recenzi z roku 1936 \"Apatosaurus\", nebo nejvíce známou studii mláděte dinosaura rodu \"Camarasaurus\" (r. 1925).\n\n"}
{"id": "376559", "url": "https://cs.wikipedia.org/wiki?curid=376559", "title": "Guy Sigsworth", "text": "Guy Sigsworth\n\nAllan Arthur Guy Sigsworth (* 14. června 1968) je britský hudební producent, společně se zpěvačkou, skladatelkou a producentkou Imogen Heap bývalý člen kapely Frou Frou.\n\nV 70. letech byl žákem Leeds Grammar School, kde on a jeho kapela vystoupili v památné verzi písně Red House, která skončila předčasně, když si zle pořezal ruku o činel.\n\nSigsworth začal svoji kariéru prací se Sealem na jeho prvním albu \"Seal\", kde se podílel na čtyřech skladbách. Zpěváka potkal v sousedním londýnském bytě. Poté založil elektronickou kapelu s názvem Acacia, která vydala album \"Cradle\" u vydavatelství Warner Bros.. Odtud pokračoval spoluprací s řadou společně smýšlejících hudebníků, pracoval s Timem Simenonem (Bomb the Bass), Talvinem Singhem, francouzským producentem Hectorem Zazou a islandskou zpěvačkou Björk.\n\nSigsworth se poprvé dočkal uznání kritiků za svoji práci na albu Björk z roku 1995 s názvem \"Post\", stejně tak za \"Homogenic\" z roku 1997 a později \"Vespertine\". V roce 1998 byl Sigsworth představen Imogen Heap, která podepsala smlouvu s nyní zaniklou společností Almo Sounds. Díky své práci s Björk byl vybrán, aby pomohl Heap nahrát a produkovat její první album \"iMegaphone\". Rovněž pracoval na elektronických albech skupiny Lamb.\n\nSigsworth pracoval také na undergroundovém albu skupiny Mandalay, které, i když nezískalo velkou popularitu, zaujalo Madonnu. Po poslechu nahrávky kontaktovala Sigswortha a výsledkem bylo \"What It Feels Like for A Girl\", které Madonna spolunapsala, produkoval Sigsworth, Madonna a Mark \"Spike\" Stent. Píseň byla vydána na albu \"Music\" (2000) a v dubnu 2001 vyšla i jako singl.\n\nRoku 2006 se podílel na albu norské umělkyně Kate Havnevik s názvem \"Melankton\", spoluprodukoval i její album z roku 2011 \"You\".\n\nV roce 2007 produkoval Sigsworth v Los Angeles a Londýně album \"Flavors of Entanglement\" od Alanis Morissette, které vyšlo 10. června 2008.\n\nPodílel se i na albu Britney Spears z roku 2008 s názvem \"Circus\".\n"}
{"id": "376563", "url": "https://cs.wikipedia.org/wiki?curid=376563", "title": "STS-127", "text": "STS-127\n\nSTS-127 byla mise raketoplánu Endeavour k Mezinárodní vesmírné stanici (ISS). Cílem bylo dopravit k ISS dvě součásti japonského modulu Kibó – (JEM EF) a (ELM-ES). Během letu se uskutečnilo celkem 5 výstupů do kosmu (EVA).\n\nStart byl původně plánován na 13. června 2009, ale kvůli úniku vodíku NASA odložila start na 14. června a následně až na 12. července. Raketoplán nakonec úspěšně odstartoval během šestého pokusu o start dne 15. července 2009 ve 22:03:10 UTC. Po úspěšné misi raketoplán dosedl na přistávací dráhu Kennedyho vesmírného střediska 31. července 2009 v 16:48:08 UTC.\n\n\n\n\nRaketoplán Endeavour k letu STS-127 odstartoval 15. července 2009 ve 22:03:10 UTC.\n\nPo dvou dnech sbližovacích manévrů se raketoplán připojil k Mezinárodní vesmírné stanici (ISS) v pátek 17. července 2009 v 17:47 UTC. Po otevření všech průlezů se obě posádky setkaly a poprvé v historii bylo naráz na jednom umělém kosmickém tělese celkem 13 lidí. Brzy po vstupu do stanice se Tim Kopra stal oficiálně členem Expedice 20 a naopak Kóiči Wakata ukončil svou činnost v rámci dlouhodobé posádky.\n\nPrvní výstup do kosmu (EVA-1) se uskutečnil už v sobotu 18. července 2009. Dave Wolf a Tim Kopra při výstupu především připravili externí japonskou plošinu JEF k přenesení (sejmutím tepelné izolace propojovacích uzlů a odpojením temperační kabeláže), upravili izolaci, která bránila dobrému výhledu kamery na japonském manipulátoru JRMS, rekonfigurovali vozík CART na hlavním nosníku stanice, v nákladovém prostoru raketoplánu odpojili kabeláž od nosiče ICC (), sejmuli tepelnou izolaci z experimentu MAXI (), upravili překryty stykovacích mechanizmů CBM na modulech Harmony a Unity a nakonec vyklopili držák UCCAS () na nosníku P3 (tento držák se nepodařilo úplně vyklopit a zajistit při misi STS-119 v březnu 2009). EVA-1 trvala 5 hodin a 32 minut. Ještě během výstupu došlo pomocí robotických manipulátorů k přenesení plošiny JEF z nákladového prostoru raketoplánu na externí uzel modulu Kibó.\n\nV neděli 19. července 2009 byla plošina ICC s náhradními díly pro stanici vyzdvižena z nákladového prostoru raketoplánu a pomocí manipulátorů SRMS a SSRMS přemístěna na dočasnou pozici v konstrukci stanice. V dalších dnech byly při výstupech do kosmu některé díly z ICC přemístěny na plošinu ESP-3, ICC obsahovala také akumulátory, které byly vyměněny v nosníku P6. Zbytek neděle strávili kosmonauti většinou údržbou a opravami stanice (opravovali americkou toaletu a běhací dráhu).\n\nVýstup EVA-2 proběhl 20. července 2009. Wolf a Marshburn při něm přenesli několik velkých náhradních dílů z ICC na ESP-3. Konkrétně šlo o tzv. SGANT (), což je zařízení s velkou parabolickou anténou pro spojení stanice se Zemí v pásmu Ku, čerpadlo amoniaku PM () pro aktivní termoregulační (chladicí) systém stanice a jednotku LDU () pro pohon mobilního transportéru MT na hlavním nosníku stanice. Před koncem výstupu se kosmonauti věnovali fotodokumentaci, instalaci různých kousků dodatečné tepelné izolace a úklidu nářadí a jiného vybavení. Výstup trval 6 hodin 53 minut.\n\nV pondělí 21. července 2009 kosmonauti na ISS nejprve pomocí staničního manipulátoru SSRMS přenesli paletu JLE s japonskými externími experimenty na konec nově instalované plošiny JEM a později téhož dne ještě pomocí SSRMS uchopili nosič ICC (obsahující náhradní akumulátory) na jeho dočasné pozici u P3 a umístili ho na konci SSRMS co nejblíže nosníku P6, kde byly akumulátory měněny při následujících výstupech EVA-3 a EVA-4.\n\nWolf a Cassidy zahájili výstup EVA-3 ve středu 22. července 2009. Během výstupu nejprve připravili kontejnery s experimenty na paletě JLE k jejich pozdějšímu přenesení na plošinu JEF, udělali pár drobnějších prací (přemístění držadel na Harmony a upevnění kabeláže na Destiny) a pak se věnovali hlavnímu úkolu – výměně bloků akumulátorů v nosníku P6. V plánu bylo vyměnit 4 bloky (z celkem 6 na P6). Kosmonautům se ale podařilo demontovat jen 3 bloky akumulátorů, 2 z nich nahradit novými a 2 staré uložit na ICC k dopravě na Zemi. Jeden starý blok zůstal v dočasné pozici na stojanu na P6 (a jeden slot v P6 zůstal prázdný). Výstup EVA-3 trval 5 hodin a 59 minut.\n\nHlavní náplní práce na ISS ve čtvrtek 23. července 2009 bylo přenášení 3 kontejnerů s experimenty z palety JLE na plošinu JEF (pomocí japonského manipulátoru JEM RMS). Jako první byl přenesen experiment MAXI (). Druhým přeneseným zařízením byl ICS (), který umožňuje nezávislé spojení japonského řídicího střediska v Cukubě se všemi částmi modulu Kibó (přes japonskou telekomunikační družici DRTS (). Posledním přenášeným experimentem byl SEDA-AP () pro měření kosmického prostředí v okolí stanice.\n\nVýstup EVA-4 zahájili Cassidy a Marshburn 24. července 2009. Hlavním cílem výstupu bylo dokončit výměnu zbývajících 4 bloků akumulátorů v nosníku P6. Výměna sice trvala více než 6 hodin, ale byla úspěšná. Nosník ITS-P6 tak obsahoval kompletní sadu nových akumulátorů (6 bloků) které by měly vydržet nejméně do roku 2015. Akumulátory jsou nikl-vodíkové (NiH2), mají garantovanou životnost nejméně 6,5 roku a 38000 nabíjecích a vybíjecích cyklů, každý blok akumulátorů má hmotnost cca 170 kg, rozměry 1 x 0,9 x 0,5 m a každý blok je schopen pojmout 8 kWh elektrické energie. EVA-4 trvala 7 hodin a 12 minut.\n\nV sobotu 25. července 2009 měli kosmonauti na ISS volný den. Během dne se sice porouchalo americké zařízení na odstraňování oxidu uhličitého z atmosféry stanice (a hrozila kvůli tomu nutnost předčasného odpojení raketoplánu), ale technici na Zemi nalezli vhodný způsob manuálního řízení zařízení tak, aby jeho funkčnost nebyla omezena. Žádná oprava ani údržba na stanici nebyla potřeba a mise STS-127 pokračovala dál normálně.\n\nV neděli 26. července 2009 došlo k přenesení už prázdné japonské palety JLE z plošiny JEF zpět do nákladového prostoru raketoplánu (pomocí manipulátorů SSRMS a SRMS) k dopravě na Zemi.\n\nPátý výstup do kosmu (EVA-5) provedli Cassidy a Marshburn v pondělí 27. července 2009. Během výstupu přepojili napájecí kabeláž gyroskopů CMG na Z1 (aby byl každý CMG napájen z jiného okruhu), upravili a sejmuli část tepelné izolace manipulátoru SPDM (DEXTRE) a nainstalovali dvě kamery na plošině JEF. Před koncem výstupu ještě nainstalovali na povrch plošiny JEF a modulu JEM (Kibó) několik dodatečných madel a držáků vybavení, upravili a upevnili kabeláž na povrchu stanice a přemístili vybavení pro další výstupy (úchyty nohou, nářadí) do výhodnějších pozic. Výstup trval 4 hodiny a 54 minut.\n\nOdpojení raketoplánu od ISS proběhlo v úterý 28. července 2009 v 17:26 UTC.\n\nZatímco raketoplán se ve středu 29. července 2009 pomalu vzdaloval od stanice a probíhala závěrečná kontrola stavu jeho tepelné ochrany, k ISS (na zadní port modulu Zvezda) se v ručně řízeném režimu úspěšně připojila nákladní kosmická loď Progress M-67.\n\nZ nákladového prostoru raketoplánu byla 30. července 2009 ve 12:34 UTC vypuštěna malá družice DRAGONSat () složená ze dvou studentských pikodružic Bevo-1 a AggieSat-2 (obě jsou z univerzit v Texasu). Obě družice se měly později vzájemně oddělit k samostatnému letu, ale pro závadu zůstaly spojeny. Cílem družic bylo ověřit možnosti GPS měření polohy na oběžné dráze pro autonomní sbližování a spojování (budoucích družic). Také další malá družice ANDE-2 () byla v 17:23 UTC úspěšně vypuštěna z nákladového prostoru raketoplánu. Krátce po vypuštění se družice rozdělila na dva základní díly, dvě koule o průměru cca 0,5 m. Těžší koule měla název Castor (50 kg) a lehčí Pollux (25 kg). Cílem experimentu (připraveném vojenskou námořní výzkumnou laboratoří USA) bylo měření hustoty horních vrstev atmosféry (sledováním rozdílů ve změnách dráhy obou koulí). Koule také posloužily jako testovací objekt pro radarovou pozemní sledovací síť.\n\nPřistání raketoplánu Endeavour STS-127 na letišti SLF v Kennedyho vesmírném středisku proběhlo bez problémů při první plánované příležitosti v pátek 31. července 2009 ve 14:48:09 UTC.\n\nZáznam online startu na stránkách ČAS\nPopis STS-127 v Malé encyklopedii kosmonautiky (MEK)\n"}
{"id": "376570", "url": "https://cs.wikipedia.org/wiki?curid=376570", "title": "STS-128", "text": "STS-128\n\nSTS-128 byla mise raketoplánu Discovery k Mezinárodní vesmírné stanici (ISS). Na stanici raketoplán dopravil víceúčelový logistický modul (MPLM) Leonardo se zásobami. Modul obsahoval např. 3 skříně s experimenty, obytnou buňku pro modul Kibó, běhací dráhu C.O.L.B.E.R.T. a systém pro čistění atmosféry ARS (). Během letu se uskutečnily celkem 3 výstupy do kosmu (EVA). Náplní výstupů byla především výměna amoniakové nádrže ATA () a sejmutí vnějších experimentů EuTEF a MISSE z modulu Columbus.\n\n\n\n\nPodle původního plánu měl raketoplán Discovery vzlétnout 25. srpna 2009. Po několikadenním odkladu (nejprve kvůli bouřkám, později pro potíže s ventily hlavní nádrže ET) úspěšně odstartoval 29. srpna 2009 ve 3:59 UTC.\n\nPosádka provedla standardní kontrolu tepelné ochrany raketoplánu pomocí senzorů OBSS (Orbiter Boom Sensor System).\n\nV pondělí ráno 31. srpna 2009 se raketoplán připojil k Mezinárodní vesmírné stanici (ISS). Při přibližování nebylo možno kvůli poruše použít jemnější manévrovací motorky typu „vernier“, ale velitel lodě Rick Sturckow musel poprvé v historii raketoplánů využít pro připojení trochu silnější a hrubší standardní manévrovací motorky RCS ().Krátce po vstupu na stanici se Nicole Stottová stala oficiálně členem dlouhodobé posádky Expedice 20, Tim Kopra naopak své působení na ISS skončil a vrátil se na Zemi v Discovery STS-128. Modul MPLM Leonardo byl dočasně připojen k ISS v pondělí 31. srpna 2009. V jeho útrobách bylo cca 6800 kg nákladu, který kosmonauté postupně přenesli do stanice. Šlo například o dvě skříně s experimenty, laboratorní mrazák pro uchovávání vzorků, jednu spací kóji pro člena dlouhodobé posádky, nový systém pro čištění atmosféry a běhací dráhu C.O.L.B.E.R.T.\nPři prvním výstupu do volného prostoru (EVA-1) v noci z 1. na 2. září 2009 Olivas a Stottová demontovali starou nádrž ATA (o hmotnosti cca 600 kg) z hlavního nosníku stanice a umístili ji na dva dny na konec staničního manipulátoru SSRMS. Následně sejmuli z modulu Columbus experiment EuTEF () a dvě desky MISSE (). První výstup trval 6 hodin a 35 minut.\n\nPátý letový den (2. – 3. září 2009) byl téměř celý věnován přenášení nákladu mezi modulem MPLM a ISS. Byla také plně zprovozněna nová spací kóje v modulu Kibó pro jednoho člena dlouhodobé posádky.\n\nDruhého výstupu (EVA-2) se 3. – 4. září 2009 zúčastnili Fuglesang a Olivas. Během výstupu především namontovali novou(plnou) nádrž ATA () na staniční nosník P1 a starou nádrž, která byla od EVA-1 umístěna na manipulátoru SSRMS, upevnili do nákladového prostoru raketoplánu k dopravě na Zemi (po naplnění má být stará ATA v roce 2010 opět dopravena k ISS a namontována na nosník S1). EVA-2 trvala 6 hodin a 39 minut.\n\nSedmý letový den (4. – 5. září 2009) byl trochu volnější. Posádka STS-128 měla půl dne volna a pak pokračovala v přenášení nákladu z modulu Leonardo. Během dne také proběhla společná tisková konference obou posádek na ISS.\n\nPoslední plánovaný výstup (EVA-3) proběhl 5. – 6. září 2009. Olivas a Fuglesang postupně vyklopili konstrukci PAS () na nosníku S3, vyměnili porouchanou jednotku RGA-2 (), nainstalovali dvě GPS antény, vyměnili jistič RPCM () na nosníku S0 a připravili kabeláž na povrchu stanice pro budoucí připojení modulu Tranquility (Node 3/Cupola) v roce 2010. Kosmonautům se nepodařilo zapojit jeden konektor v kabeláži a tak ho zatím jen překryli tepelnou izolací a ponechali zapojení na některou budoucí misi. Výstup trval 7 hodin a 1 minutu.\n\nPo dokončení přenášení nákladu byl v úterý 8. září 2009 brzy ráno modul Leonardo pomocí manipulátoru SSRMS přenesen zpět do nákladového prostoru raketoplánu a pak už se obě posádky rozloučily a uzavřely průlezy mezi raketoplánem a stanicí.\nK vlastnímu odpojení a odletu raketoplánu od ISS došlo 8. září 2009 v 19:26 UTC. Ještě tentýž letový den posádka provedla závěrečnou kontrolu stavu tepelné ochrany raketoplánu pomocí OBSS ().\n\nRaketoplán se samostatně pohyboval po oběžné dráze a byly provedeny přípravy na přistání.\n\nKvůli nestabilnímu počasí na Floridě přistál raketoplán Discovery STS-128 na kalifornské základně Edwards dne 12. září 2009 v 0:53 UTC po 14 denní misi.\n"}
{"id": "376580", "url": "https://cs.wikipedia.org/wiki?curid=376580", "title": "STS-129", "text": "STS-129\n\nSTS-129 byla zásobovací mise raketoplánu Atlantis k Mezinárodní vesmírné stanici (ISS). Kromě dopravy zásob a náhradních dílů ke stanici posádka připravila ISS na přílet nového modulu Tranquility (Node 3), na Zemi se s posádkou raketoplánu vrátila členka 21. dlouhodobé expedice Nicole Stottová.\n\n\n\nCílem STS-129 bylo umístit na povrch stanice náhradní díly pro zajištění dlouhodobého provozu ISS. Let má trvat 11 dní a během mise se uskutečnily 3 výstupy do kosmu (EVA). V nákladovém prostoru raketoplánu byly umístěny dvě externí nosné konstrukce ELC-1 a ELC-2 () a na nich dva náhradní silové gyroskopy CMG () stabilizačního systému, dvě nádrže NTA () na dusík pro tlakování termoregulačního systému, nádrž s amoniakem ATA (), náhradní koncový úchopový modul LEE staničního manipulátoru SSRMS, dva moduly čerpadel pro termoregulační systém, buben s kabelem pro mobilní základnu (pojízdná plošina pro manipulátor SSRMS) a vysokotlaká nádrž s kyslíkem pro zásobování přechodové komory při výstupech do kosmu.\n\nKromě náhradních dílů raketoplán přivezl ke stanici množství zásob a experimentů. Při experimentu MISSE-7 (\"\") byly na povrchu stanice umístěny držáky se 700 vzorky materiálů, vystavené působení kosmických vlivů. Mezi jinými se jednalo o vzorky materiálů skafandrů, které budou použity při lunárních misích a materiály solárních panelů kosmické lodě Orion.\n\nRaketoplán Atlantis byl převezen z budovy OPF-1 () do montážní budovy VAB () 6. října 2009. Po připojení externí nádrže ET () a startovacích motorů SRB () byla celá sestava STS-129 převezena na startovací komplex LC-39A ve středu 14. října 2009. Kontejner s nákladem byl na rampu dopraven 30. října 2009. Zkušební odpočítávání TCDT () za účasti letové posádky proběhlo 3. listopadu 2009.\n\nPo bezproblémovém průběhu odpočítávání raketoplán Atlantis odstartoval do kosmu 16. listopadu 2009 v 19:28 UTC.\n\nV úterý 17. listopadu 2009 především proběhla standardní kontrola tepelné ochrany raketoplánu pomocí senzorů OBSS () na dlouhém nástavci, umístěnem na konci raketoplánového manipulátoru SRMS (). Během dne byly provedeny sbližovací manévry a pokračovaly přípravy na připojení k Mezinárodní kosmické stanici ISS (astronauti nainstalovali středovou kameru do spojovacího adaptéru a vysunuli připojovací mechanizmus). Proběhla také kontrola skafandrů pro budoucí výstupy do otevřeného kosmu.\n\nPo několika závěrečných sbližovacích manévrech se Atlantis dostal do blízkosti stanice ISS a ve vzdálenosti cca 200 m pod stanicí provedl otočku RPM (), aby kosmonauti z ISS mohli vyfotografovat spodní část raketoplánu. Vlastní připojení k ISS pak nastalo s mírným předstihem proti plánu v 16:51 UTC. O dvě hodiny později byly otevřeny poslední průlezy a obě posádky se setkaly na palubě stanice. Nicole Stottová se v tom okamžiku stala členkou posádky STS-129 a ukončila svou činnost v rámci dlouhodobé posádky ISS.\n\nJeště před koncem třetího letového dne byla první plošina ELC1 pomocí manipulátorů SRMS a SSRMS vyzdvižena z nákladového prostoru raketoplánu a připojena ke spodní části P3 na hlavním nosníku stanice ISS. Na plošině ELC1 byly umístěny tyto náhradní díly: nádrž s amoniakem ATA (), nabíjecí elektronika BCDU (), silový gyroskop CMG (), úchopové zařízení LEE () pro manipulátor SSRMS, nádrž s dusíkem NTA (), plazmový kontaktor PCU () a čerpadlo amoniaku PMA (). Na ELC1 byly ještě dvě volné pozice na pozdější umístění dalších dílů.\n\nPrvní výstup do kosmu v rámci mise STS-129 proběhl ve čtvrtek 19. listopadu 2009. Foreman a Satcher během výstupu EVA-1 nainstalovali náhradní anténu SASA () na nosník Z1, příchytku potrubí amoniaku na modul Unity, promazali úchopové mechanizmy na mobilní základně MBS () a na japonském manipulátoru JEM RMS, připravili kabeláž pro anténu SGANT () na nosníku Z1, propojili dva konektory na nosníku S0, které jsou nutné pro budoucí modul Tranquility, a v nadplánu ještě vyklopili jednu konstrukci PAS () na nosníku S3. Úspěšný výstup EVA-1 trval celkem 6 hodin a 37 minut.\n\nV noci na 20. listopadu 2009 se na ISS automaticky spustil poplach, upozorňující na snižování tlaku ve stanici, a následně se pak spustil i požární poplach. Brzy se ukázalo, že prvotní tlakový poplach byl falešný a jeho následkem bylo zastavení ventilátorů ve stanici, na což po chvíli zareagoval bezpečnostní systém v modulu Columbus požárním poplachem. Posádka nebyla v ohrožení, ale událost astronauty vyrušila ze spánku, takže řídicí středisko posunulo budíček dalšího dne o 30 minut.\n\nV pátek 20. listopadu pracovníci řídicího střediska v Houstonu informovali posádku o tom, že tepelná ochrana raketoplánu byla vyhodnocena jako nepoškozená a schopná zajistit bezpečný návrat na Zemi. Žádná cílená kontrola už tedy nebyla potřeba a astronautům tak odpadl jeden z původně plánovaných úkolů. Na programu dne byly dvě tiskové konference, přenášení nákladu a přípravy na výstup EVA-2 a instalaci plošiny ELC2 na staniční nosník S3.\n\nFalešný podtlakový poplach se na ISS zpustl i v noci na 21. listopadu (včetně následného požárního poplachu). Přesná příčina zatím nebyla jasná. Tlak v interiéru stanice zůstal normální, ale poplach přerušil standardní proceduru kosmonautů před výstupem do kosmu, kdy spí v modulu Quest ve sníženém tlaku atmosféry. Tentokrát museli spánek dokončit v normálním tlaku, takže před výstupem jim nezbylo, než déle dýchat čistý kyslík z masek. To způsobilo mírný odklad zahájení výstupu EVA-2.\n\nJeště před zahájením výstupu EVA-2 byla 21. listopadu plošina ELC2 vyzdvižena z nákladového prostoru raketoplánu a nainstalována na staniční nosník S3. Na ELC2 se nacházel další gyroskop CMG, čerpadlo PMA, plná dusíková nádrž NTA, kontejner CTC () s řadou menších náhradních dílů, vysokotlaká kyslíková nádrž HPGT () a buben s kabelem pro mobilní transportér TUS-RA (). Na ELC2 zůstala jedna volná pozice pro případné pozdější připojení dalšího bloku vybavení nebo náhradních dílů. Během výstupu EVA-3 mají být na ELC2 ještě namontovány dvě desky s materiálovými experimenty MISSE 7 (), které jsou zatím uskladněny v nákladovém prostoru raketoplánu.\n\nForeman a Bresnik zahájili výstup EVA-2 ve 14:31 UTC (cca o hodinu později proti původnímu plánu). Mezi úkoly EVA-2 patřila instalace adaptéru GATOR () na modul Columbus (sestava GATOR se skládala ze dvou antén a příslušné kabeláže), přemístění měřicí jednotky FPMU () z S1 na P1, vyklopení další konstrukce PAS () na S3 a instalace jednotky WETA () pro bezdrátový přenos videosignálu z kamer na helmách skafandrů. Všechny tyto úkoly se podařilo splnit a v nadplánu byl ještě vyklopen další (poslední) PAS na S3 a provedeno pár drobnějších prací na povrchu stanice (kontrola kabeláže, úpravy držáků EVA vybavení). Výstup EVA-2 skončil ve 20:39 UTC (trval 6 hodin a 8 minut).\n\nV neděli 22. listopadu měli astronauti na ISS trochu osobního volna, ale absolvovali také dvě tiskové konference a připravovali vše potřebné pro pondělní závěrečný výstup do kosmu (EVA-3). Během dne dostal Randy Bresnik ze Země radostnou zprávu, že jeho žena porodila zdravou dcerku.\n\nSatcher a Bresnik vystoupili potřetí do kosmu 23. listopadu ve 13:24 UTC. Zahájení výstupu EVA-3 mělo cca hodinové zpoždění proti plánu kvůli problému s ventilem u nádoby na pití v Satcherově skafandru. Během výstupu astronauti úspěšně nainstalovali novou kyslíkovou nádrž HPGT () na povrch modulu Quest (sestava nádrže HPGT měří téměř 2 metry a má hmotnost přes 550 kg), namontovali dvě desky s experimenty MISSE-7A a 7B na plošinu ELC2 a přenesli dva panely proti mikrometeoritům z modulu Quest na externí plošinu. Kromě toho stihli udělat pár drobnějších prací v nadplánu (povolení šroubu u jedné nádrže s amoniakem, která bude příští rok vyměněna, instalace izolačních pokrývek na mobilní servisní systém a instalace hadicových spojek mezi nosníky P1/P3 a S1/S3). Výstup EVA-3 byl zakončen v 19:06 UTC (trval 5 hodin a 42 minut).\n\nV úterý dopoledne byla zvýšena dráha ISS pomocí manévrovacích motorků raketoplánu o cca 1,5 km. Během dne proběhla závěrečná společná tisková konference a slavnostní předání velení ISS mezi Frankem De Winne a Jeffem Williamsem (čistě technicky ale byla Expedice oficiálně zahájena až po odletu Sojuzu TMA-15 od ISS 1. prosince 2009). Odpoledne (kolem 17:30 UTC) se posádky rozloučily a byly uzavřeny průlezy mezi raketoplánem a stanicí. Na palubu raketoplánu přešla i Nicole Stottová, která tak ukončila svůj dlouhodobý pobyt na ISS). Obě tělesa zůstala spojena ještě přes noc.\n\nRaketoplán Atlantis se odpojil od ISS ve středu 25. listopadu v 9:53 UTC. Po standardním inspekčním obletu stanice se raketoplán motorickým separačním manévrem vzdálil. Ještě téhož dne odpoledne byla provedena závěrečná kontrolu povrchu raketoplánu pomocí senzorů OBSS.\n\nVe čtvrtek 26. listopadu astronauti otestovali systémy raketoplánu, potřebné pro návrat na Zemi a provedli i další nezbytné činnosti před přistáním (úklid kabiny, zaklopení parabolické antény pro pásmo Ku). Z řídicího střediska bylo také potvrzeno, že povrch raketoplánu je podle dat z OBSS v pořádku.\n\nPoslední přípravy na přistání proběhly bez problémů a počasí na Floridě bylo výborné, takže raketoplán Atlantis přistál hned při první plánované příležitosti na dráze č. 33 letiště SLF () na Kennedyho vesmírném středisku v pátek 27. listopadu 2009 ve 14:44 UTC. Mise STS-129 tedy trvala celkem 10 dní, 19 hodin a 16 minut.\n\n\"Vítej doma, Atlantis, gratulujeme Vám k velice úspěšné misi\" si vyslechla posádka z řídícího střediska v Houstonu.\n\nRaketoplán vezl na orbitální komplex také 4000 háďátek obecných (Caenorhabditis elegans), na kterých se ověřovalo působení stavu beztíže na živý organismus. Tento druh červů také přežil pád raketoplánu Columbia z výšky 62 130 m při misi STS-107.\n\nZpět na Zemi Atlantis STS-129 dopravil šest myší, které byly na orbitální komplex ISS dovezeny při misi STS-128 v září raketoplánem Discovery. Mezitím 3 z neznámých příčin uhynuly.\n\n"}
{"id": "376585", "url": "https://cs.wikipedia.org/wiki?curid=376585", "title": "John Olivas", "text": "John Olivas\n\nJohn Daniel Olivas (* 25. května 1966, North Hollywood, Kalifornie) je americký astronaut. \n\nJohn Olivas je ženatý a má pět dětí. \n\nDříve, než nastoupil do NASA pracoval jako medicínský technik. V tomto oboru získal i doktorát (Rice University). \nRoku 1998 byl Olivas vybrán pro kosmonautský trénink. Od té doby pracuje pro NASA a zúčastnil se několika vesmírných letů.\n\n\n"}
{"id": "376587", "url": "https://cs.wikipedia.org/wiki?curid=376587", "title": "STS-130", "text": "STS-130\n\nSTS-130 byla montážní mise raketoplánu Endeavour k ISS. Hlavním úkolem mise byla doprava a instalace modulu Tranquility (Node 3) a Cupola ke stanici. Při čtrnáctidenní misi se uskutečnily tři výstupy do vesmíru o celkové délce 18 hodin a 14 minut.\n\nNASA zveřejnila složení posádky 5. prosince 2008:\n\nRaketoplán Endeavour byl převezen z budovy OPF () do montážní budovy VAB () 11. prosince 2009. Po připojení externí nádrže ET () a startovacích motorů SRB () byla celá sestava STS-130 převezena na startovací komplex LC-39A ve středu 6. ledna 2010. Kontejner s nákladem byl na rampu dopraven 18. ledna 2010. Zkušební odpočítávání TCDT () za účasti letové posádky proběhlo 21. ledna 2010.\n\nRaketoplán Endeavour měl původně odstartovat do kosmu 7. února 2010 v 9:39 UTC. Odpočítávání doběhlo až do závěrečné fáze, ale pak musel být start kvůli velké oblačnosti a silnému větru na kosmodromu odvolán a o den odložen. Na druhý pokus už se počasí umoudřilo a raketoplán úspěšně odstartoval v pondělí 8. února 2010 v 9:14:07 UTC.\n\nPosádka provedla standardní kontrolu tepelné ochrany raketoplánu pomocí senzorů OBSS () a několik motorických manévrů pro přibližování ke kosmické stanici ISS. Během tohoto dne také astronauti provedli kontrolu skafandrů, které budou použity pro výstupy do otevřeného prostoru a také přípravu na spojení s Mezinárodní vesmírnou stanicí (ISS). Ta se skládá z kontroly naváděcích systémů a z vysunutí stykovacího uzlu raketoplánu.\n\nPo závěrečných sbližovacích manévrech se raketoplán setkal s ISS a ve vzdálenosti cca 200 m pod stanicí provedl snímkovací otočku RPM (Rendezvous Pitch Maneuver). K vlastnímu spojení obou těles došlo přesně podle plánu 10. února 2010 v 5:06 UTC. Po kontrole hermetičnosti spojů a otevření všech průlezů se posádky přivítaly a zahájily společnou činnost na stanici.\n\nČlenové obou posádek společně pracovali na přípravách výstupu EVA-1, opravovali zařízení na recyklaci vody a přenášeli náklad mezi raketoplánem a stanici. V druhé polovině dne se kosmonauti zúčastnili živých rozhovorů a americkými TV stanicemi a poté si vychutnali volné odpoledne.\n\nPrvní výstup do kosmu (EVA-1) proběhl 5. letový den (v pátek 12. února 2010 od 2:17 UTC) a byl věnován hlavně prvotní instalaci modulu Tranquility (Node 3) na levoboční uzel modulu Unity. Behnken a Patrick nejprve sejmuli izolaci CBM (Common Berthing Mechanism) uzlu na Tranquility a odpojili kabely temperačního topení modulu. Pomocí staničního manipulátoru SSRMS pak byl modul Tranquility přenesen z nákladového prostoru raketoplánu a automatizovaně připojen k levobočnímu CBM uzlu modulu Unity. Behnken a Patrick dále upevnili na povrch modulu Destiny dva vaky s vybavením pro příští výstupy a demontovali z manipulátoru Dextre jednu skříňku (která bude vyměněna za novou při letu STS-132). Nakonec kosmonauti propojili napájecí, datové a temperační kabely mezi stanicí a modulem Tranquility. Tím byly splněny všechny plánované úkoly výstupu EVA-1. Výstup byl oficiálně zakončen v 8:49 UTC (trval 6 hodin 32 minut).\nTento den strávily posádky stanice a raketoplánu pracemi na aktivaci nového modulu, přípravami na druhý kosmický výstup mise a rozhovory s médii.\n\nPoklop do nového modulu Tranquility otevřeli astronauté 13. února ve 3:17 SEČ. Jeho systémy ale nebudou aktivovány, dokud nebude modul integrován do staničního chladicího systému (což se stane při druhé kosmické vycházce v letový den 7), takže zde byla tma a nefungovala klimatizace. Členové posádky se tedy museli spokojit se svítilnami a přenosnými klimatizačními jednotkami, v prvních chvílích v novém modulu také museli nosit ochranné masky proti případným poletujícím částicím. Do modulu dnes přesunuli část jeho vybavení (podložku pod tělocvičný přístroj, která absorbuje jeho vibrace) a zařízení pro odstraňování oxidu uhličitého ze vzduchu, dále do Tranquility instalovali elektrické a datové kabely a v 5:32 SEČ otevřeli poklop do modulu Cupola se sedmi okny. Ty ale byly zakryty izolačními panely (budou odstraněny při třetím kosmickém výstupu desátý letový den), úkolem bylo připravit kopuli na její přesun z jednoho uzlu modulu Tranquility na druhý (osmý den letu). Do uzlu, na kterém je zatím kopule uchycena, byl instalován kryt, který bude bránit úniku vzduchu z modulu po odejmutí kopule a poté byl poklop tohoto malého modulu opět uzavřen.\n\nV tento den bylo hodně času vyhrazeno na případnou podrobnou inspekci tepelného štítu raketoplánu Endeavour, která ale nebyla nutná. Inženýři dokončili analýzy fotografií, pořízených během inspekcí v letové dny 2 a 3 a NASA oznámila, že tepelný štít raketoplánu je v dobrém stavu a při návratu letoun ochrání. Poškození raketoplánu, objevená při jeho příletu ke stanici (viz letové dny 3 a 4), byly také prohlášeny za neškodné. Mohou sice při vstupu do atmosféry produkovat úlomky trosek, které by ale nezískaly dostatečnou energii k tomu, aby poškodily raketoplán.\n\nDnešní den astronauté také strávili přípravami na druhý kosmický výstup, který se uskuteční v noci na neděli, bylo nutné především připravit nový skafandr pro Patricka. Ten, který použil při prvním výstupu, vykazoval problémy s rozvodem elektřiny. Došlo i na rozhovory s médii.\n\nVýstup EVA-2 proběhl v neděli 14.02.2010 od 3:20 do 9:14 SEČ (trval 5 hodin a 54 minut). Behnken a Patrick provedli druhý výstup do kosmu (EVA-2) v neděli 14. února 2010 od 3:20 do 9:14 SEČ (výstup trval 5 hodin a 54 minut). Při výstupu byl propojen a aktivován první okruh (A) kapalinového termoregulačního systému modulu Tranquility (zbývající okruh B byl zapojen při výstupu EVA-3) a následně byl připraven modul Cupola k přenesení (odaretováním zámků cílového CBM uzlu a instalací odvětrávacího ventilu). Nakonec bylo ještě na modul Tranquility namontováno několik úchytných madel a tepelně izolačních překrytů. Po ukončení výstupu testy potvrdily správnou funkci nově zapojené části termoregulačního systému.\n\nDo letového plánu byl přidán dodatečný letový den 11, který má poskytnout dostatek času na přenášení dalšího vybavení do modulu Tranquility (recyklace vody, toaleta, generátor kyslíku). Mise STS-130 tak byla prodloužena na cca 14 dní.\n\nV pondělí 15. února 2010 byl modul Cupola zachycen manipulátorem SSRMS a po drobných problémech s uvolněním poutacích šroubů byl nakonec úspěšně přenesen a nainstalován na dolní CBM uzel modulu Tranquility.\n\nHlavním výsledkem 9. letového dne (16. února 2010) mise STS-130 bylo úspěšné přemístění tunelu PMA-3 z horního CBM uzlu modulu Harmony na levoboční osový uzel modulu Tranquility pomocí manipulátoru SSRMS. Tunely PMA na ISS slouží k propojení modulů. PMA-1 je mezi moduly Unity a Zarja (tedy mezi americkým a ruským segmentem stanice). Tunel PMA-2 je umístěn na přední straně modulu Harmony a slouží pro připojování raketoplánů k ISS. Přemístěný tunel PMA-3 byl v této fázi provozu stanice brán jako nepoužitý náhradní díl a byl využit jako skladiště.\n\nBěhem výstupu EVA-3 (zahájeného 17. února 2010 v 3:15 SEČ) Behnken a Patrick nejprve zapojili zbývající (druhý) amoniakový okruh termoregulace modulu Tranquility a připojili kabely temperačního topení k tunelu PMA-3. Na modulu Cupola sejmuli izolační pokrývku a uvolnili řadu pojistných šroubů na výklopných překrytech každého ze 7 oken modulu. Pilot Virts pak z ISS postupně vyzkoušel otevření a uzavření jednotlivých překrytů. V rámci výstupu EVA-3 kosmonauti dále namontovali na povrch Tranquility několik úchytných madel a držáků vybavení a také zapojili nový kabel ke konvertoru pro přenos videosignálu mezi nosníkem ITS-S0 a modulem Zarja (to v budoucnu umožní staničnímu manipulátoru SSRMS operovat i z úchytu na ruském segmentu stanice). Výstup EVA-3 trval celkem 5 hodin a 48 minut (skončil v 9:03 SEČ). Ještě před koncem výstupu EVA-3 byly současně otevřeny překryty všech 7 oken modulu Cupola a kosmonautům se tak nově naskytl výborný pohled na Zemi i na stanici.\n\nNa začátku 11. letového dne přijali členové posádek na ISS poděkování od prezidenta USA Baracka Obamy a odpovídali na otázky studentů, kteří byli u prezidenta v Bílém domě. Později během dne kosmonauti pokračovali v přenášení nákladu mezi raketoplánem a stanicí a především přemístili skříně generátoru kyslíku, recyklace vody, zpracování moči a toalety do nového modulu Tranquility. V laboratorním modulu Destiny tak vznikl prostor pro umístění dalších vědeckých přístrojů. Koncem dne byla zvýšena dráha ISS pomocí manévrovacích motorků raketoplánu. Během 33 minut dlouhé operace byla výška dráhy stanice zvýšena o cca 2 km (na 335 x 352 km).\n\nBylo dokončeno přenášení nákladu, posádky se rozloučily, rozdělily a byly uzavřeny průlezy mezi raketoplánem a kosmickou stanici (19. února 2010 v 9:08 SEČ).\n\nVlastní odpojení raketoplánu od ISS proběhlo 20. února 2010 v 1:54 SEČ, poté následoval oblet kolem stanice a odlet raketoplánu do bezpečné vzdálenosti (Endeavour STS-130 strávil u stanice 9 dní 19 hodin a 48 minut). Ještě téhož dne odpoledne byla provedena závěrečná kontrola povrchu raketoplánu pomocí senzorů OBSS.\n\nPosádka raketoplánu udělala testy systémů raketoplánu, potřebné pro návrat na Zemi a provedla i další nezbytné činnosti před přistáním (úklid kabiny, zaklopení parabolické antény pro pásmo Ku). Předpověď počasí pro Floridu i Kalifornii nebyla moc dobrá, ale všichni doufali, že se počasí zlepší.\n\nPočasí na Floridě se na poslední chvíli zlepšilo, takže raketoplán Endeavour STS-130 přistál na letišti SLF () na Kennedyho vesmírném středisku při první plánované příležitosti 22. února 2010 ve 3:20:31 UTC. Mise STS-130 trvala celkem 13 dní 18 hodin a 6 minut.\n\n"}
{"id": "376588", "url": "https://cs.wikipedia.org/wiki?curid=376588", "title": "Torsten Ralf", "text": "Torsten Ralf\n\nTorsten Ralf (2. ledna 1901 Malmö - 27. dubna 1954, Stockholm) byl švédský operní tenor, spojovaný hlavně s wagnerovskými rolemi, jeden z předních dramatických tenorů meziválečného období.\nRalf započal svá vokální studia ve Stockholmu u Haldise Ingebjarta a Johna Forsella, a později pokračoval v Berlíně u Herthy Dehmlow. Debutoval roku 1930 jako Cavaradossi ve Štětíně. Po angažmá v Chemnitzu (1931-1933) a Frankfurtu (1933-1935), účinkoval v Staatsoper Dresden (1935). Pravidelně se také objevoval v mnichovské Státní opeře a Vídeňské opeře, v rolích Florestana, Tannhäusera, Lohengrina, Stolzinga, Siegmunda, Tristana, Parsifala, Bacchuse, ale také Radamese a Otella.\n\nByl prvním Apollonem v opeře \"Daphne\" roku 1938.\n\nRoku 1952 obdržel titul \"Dvorního švédského operního zpěváka\". Ralf zemřel neočekávaně ve věku 53 let, ale jeho hlas se zachoval na několika nahrávkách.\n"}
{"id": "376590", "url": "https://cs.wikipedia.org/wiki?curid=376590", "title": "STS-131", "text": "STS-131\n\nSTS-131 byla mise raketoplánu Discovery k Mezinárodní vesmírné stanici ISS. Cílem letu bylo doplnění zásob a vybavení na stanici. V nákladovém prostoru byl logistický MPLM modul Leonardo a nová nádrž ATA s amoniakem pro termoregulační systém ISS. Při misi proběhly celkem 3 výstupy do kosmu jejichž hlavním úkolem bylo výměna nádrže ATA na povrchu stanice. Start mise proběhl úspěšně 5. dubna 2010 v 10:21 UTC (12:21 SELČ), přistání proběhlo 20. dubna 2010 v 15:08:35 SELČ.\n\n\nRaketoplán Discovery byl převezen z budovy OPF () do montážní budovy VAB () 22. února 2010. Po připojení externí nádrže ET () a startovacích motorů SRB () byla celá sestava STS-131 převezena na startovací komplex LC-39A 3. března 2010. Zkušební odpočítávání TCDT () za účasti letové posádky proběhlo 5. března 2010. Během předstartovních příprav se na pravém manévrovacím OMS motoru raketoplánu našly porouchané ventily a hrozil dlouhodobý odklad startu, což by v současném stavu NASA nebylo moc dobré. Pozdější testy ale ukázaly, že ventily i bez opravy nepředstavují ohrožení bezpečnosti a na zasedání manažerů FRR (Flight Readiness Review) dne 26. března 2010 bylo oficiálně potvrzeno plánované datum startu na 5. dubna 2010.\n\nRaketoplán Discovery odstartoval do kosmu po bezproblémovém průběhu odpočítávání v pondělí 5. dubna 2010 v 10:21 UTC (12:21 SELČ).\n\nPo otevření dveří nákladového prostoru raketoplánu a po vyklopení parabolické antény pro pásmo Ku se ukázalo, že nefunguje vysokorychlostní telekomunikační systém (přes družice TDRS). Kosmonauti i technici na Zemi tento problém řeší, ale mise může pokračovat i bez spojení v pásmu Ku. Základní data lze přenést jinými přenosovými kanály a velkoobjemová data lze dostat na Zemi po připojení k ISS. Také při přibližování k ISS se raketoplán dokáže obejít bez Ku antény. Kosmonauti totiž mohou využít jiné prostředky navigace, např. ruční laserové dálkoměry. Posádka provedla standardní kontrolu tepelné ochrany raketoplánu pomocí senzorů OBSS () a několik motorických manévrů pro přibližování k ISS.\n\nPo dvou dnech postupného přibližování k ISS došlo k připojení raketoplánu k Mezinárodní kosmické stanici ve středu 07.04.2010 v 9:44 SELČ.\n\nVe čtvrtek 08.04.2010 ráno, byl logistický MPLM modul Leonardo přenesen pomocí staničního manipulátoru SSRMS z nákladového prostoru raketoplánu na dolní CBM uzel modulu Harmony. Během dne pak byl modul otevřen (kolem 14:00 SELČ) a bylo zahájeno přenášení nákladu a vybavení v něm uloženého. Kosmonauti se začali připravovat na výstup EVA-1.\n\nPátý letový den, 09.04.2010, byl na programu mise STS-131 první výstup do kosmu (EVA-1). Mastracchio a Anderson výstup zahájili v 7:31 SELČ. Náplní výstupu byla příprava výměny nádrže ATA na ITS-S1, sejmutí experimentu MPAC/SEED z japonské externí plošiny JEM-EF a výměna porouchaného měřicího gyroskopu RGA na ITS-S0. Tyto plánované úkoly byly splněny. Výstup byl dokončen ve 13:58 SELČ a trval tedy 6 hodin a 27 minut. Dne 09.04.2010 bylo také rozhodnuto prodloužit misi o jeden den. Důvodem prodloužení byla nutnost provést závěrečnou kontrolu tepelné ochrany raketoplánu pomocí OBSS ještě u ISS, protože na raketoplánu nefungoval vysokorychlostní komunikační systém v pásmu Ku a data z OBSS tedy bylo třeba odeslat na Zemi pomocí komunikačních kanálů ISS.\n\nNa programu šestého letového dne bylo přenášení vybavení z MPLM modulu Leonardo do různých prostor stanice a příprava na výstup EVA-2.\n\nVýstup EVA-2 zahájili Mastracchio a Anderson v neděli 11.04.2010 v 7:30 SELČ. Hlavním cílem výstupu byla výměna amoniakové nádrže ATA na ITS-S1. Při upevňování nové ATA na S1 se ale kosmonauti dostali do potíží a čtyři úchytné šrouby se jim nakonec podařilo utáhnout až po několika neúspěšných pokusech a v jiném pořadí, než bylo plánováno. Kvůli vzniklému časovému skluzu tak bylo možno při EVA-2 novou ATA propojit se zbytkem stanice jen elektricky, zatímco propojení dusíkových a amoniakových hadic muselo být odloženo až na výstup EVA-3. Také plánované sejmutí MMOD desek z plošiny ESP-2 k dopravě na Zemi muselo být při EVA-2 zrušeno a odloženo na jindy. Výstup EVA-2 trval celkem 7 hodin a 26 minut (skončil ve 14:56 SELČ).\n\nV pondělí 12.04.2010 byl na programu půlden volna a pak pokračovalo přenášení nákladu z MPLM modulu Leonardo a také přípravy na výstup EVA-3.\n\nDne 13.04.2010 od 8:14 SELČ proběhl třetí výstup do kosmu (EVA-3). Vystoupili opět Mastracchio a Anderson. Nejprve se jim poměrně rychle podařilo dokončit nedodělky z EVA-2 (zapojení dusíkových a amoniakových hadic k nové nádrži ATA na S1 a přenesení MMOD desek z plošiny ESP-2 do přechodové komory modulu Quest k dopravě na Zemi). Následovalo přenesení a uchycení staré ATA do nákladového prostoru raketoplánu. Při uchycování ale opět nastaly problémy s jedním z upevňovacích šroubů a trvalo téměř 3 hodiny, než se podařilo problém vyřešit a všechny šrouby dostatečně dotáhnout. Zpoždění proti plánu dosáhlo téměř 2 hodin, takže muselo být zrušeno sejmutí a přenesení konstrukce LWAPA (Light-Weight Adapter Plate Assembly) z modulu Columbus do nákladového prostoru raketoplánu. Ve zbytku času kosmonauti připravili kabeláž pro instalaci nové (záložní) antény SGANT (Space to Ground ANTenna) na nosník Z1 (samotná anténa bude instalována až při příštím letu raketoplánu) a provedli ještě několik menších prací na povrchu stanice (např. přemístění úchytů nohou a vaků s nářadím). Výstup EVA-3 skončil ve 14:38 SELČ (trval 6 hodin a 24 minut).\n\nDesátý letový den (14.04.2010) bylo na programu další přenášení nákladu z MPLM modulu Leonardo, tradiční společná tisková konference posádek, vzdělávací akce pro střední školy v USA a také pár hodin osobního volna kosmonautů.\n\nVe čtvrtek 15.04.2010 bylo dokončeno přenášení nákladu mezi stanicí a MPLM modulem Leonardo. Modul byl uzavřen a pak měl být přemístěn zpět do nákladového prostoru raketoplánu. objevily se ale problémy s ovládáním zámků v CBM uzlu, kterým je Leonardo připojen ke stanici. Problémy si vyžádaly dodatečné testy z řídicího střediska, takže přenesení MPLM muselo být odloženo o několik hodin. S velkým zpožděním proti plánu byl nakonec modul odpojen od stanice a manipulátor SSRMS ho přenesl nad nákladový prostor raketoplánu. Pro nedostatek času jedenáctého letového dne byl modul v této poloze ponechán přes noc. Usazení modulu do nákladového prostoru raketoplánu bylo dokončeno v pátek 16.04.2010 ráno.\n\nBěhem dvanáctého letového dne (16.04.2010) proběhla předčasná závěrečná kontrola tepelné ochrany raketoplánu pomocí OBSS a odeslání naměřených dat na Zemi pomocí komunikačních systémů ISS (kvůli poruše antény pro pásmo Ku na raketoplánu).\n\nV sobotu 17.04.2010 se posádky rozloučily, došlo k uzavření průlezů a raketoplán odletěl od stanice (ve 14:52 SELČ).\n\nPosádka raketoplánu udělala testy systémů raketoplánu, potřebné pro návrat na Zemi a další nezbytné činnosti před přistáním (úklid kabiny, zaklopení parabolické antény pro pásmo Ku).\n\n19.04.2010 měl raketoplán Discovery STS-131 přistát na Kennedyho vesmírném středisku na letišti SLF () na Floridě. Nevyhovující počasí (nízká oblačnost a přeháňky) si ale vynutilo odklad přistání o jeden den.\n\nV úterý 20.04.2010 kolem 14:03 SELČ raketoplán na cca 3 minuty zažehl motory OMS a po sestupu atmosférou přistál v 15:08 SELČ na dráze Kennedyho vesmírného střediska na Floridě. Raketoplán tak dokončil 33. misi STS k Mezinárodní kosmické stanici ISS.\n\n"}
{"id": "376591", "url": "https://cs.wikipedia.org/wiki?curid=376591", "title": "Naoko Jamazakiová", "text": "Naoko Jamazakiová\n\nNaoko Jamazaki (山崎 直子, \"Jamazaki Naoko\", Hepburnův přepis ; * 27. prosince 1970) je bývalá japonská astronautka pracující pro JAXA a druhá žena japonského původu, která byla kvalifikována pro vesmírné lety. Do vesmíru vzlétla v dubnu 2010 při misi STS-131.\n\nStudovala letecké inženýrství na univerzitě v Tokiu, dosáhla hodnosti bakalář roku 1993 (magistr roku 1996).\n\nOd roku 1996 pracovala v týmu JAXA pracujícím na modulu Kibó, od roku 1998 ve skupině stavící centrifugu pro Mezinárodní vesmírnou stanici (ISS).\n\nV únoru 1999 byla vybrána do skupiny astronautů JAXA, do září 2001 procházela všeobecným výcvikem ve středisku JAXA v Cukubě. V létě 2003 se trénovala v Hvězdném městečku, od roku 2004 se připravovala v Johnsonově vesmírném středisku v Houstonu, v únoru 2006 získala v NASA kvalifikaci letové specialistky. Nadále zůstala v Houstonu v souvislosti s přípravou vypuštění japonského modulu.\n\n10. listopadu byla agenturami NASA a JAXA oznámena její nominace do posádky letu STS-131 plánovaného na únor 2010. Do vesmíru odstartovala na palubě raketoplánu Discovery 5. dubna 2010. Let trval 15 dní.\n\nK 30. srpnu 2011 odešla z JAXA, poté pracovala jako učitelka astronomie.\n\nNaoko Jamazakio, rozená Sumino (角野), se vdala za Taičiho Jamazakiho (山崎 大地, \"Jamazaki Taiči\") a má s ním jednu dceru. Baví jí potápění, lyžování, létání a hudba.\n\n"}
{"id": "376592", "url": "https://cs.wikipedia.org/wiki?curid=376592", "title": "STS-132", "text": "STS-132\n\nSTS-132 byl misí raketoplánu Atlantis k Mezinárodní vesmírné stanici ISS. Cílem letu byla doprava a instalace ruského modulu MIM-1/MRM-1 (Malyj Issledovatel'skij Modul 1 / Mini Research Module 1) alias Rassvet na ISS. Během mise se uskutečnily celkem 3 výstupy do kosmu jejichž hlavním úkolem byla výměna akumulátorů v nosníku ITS-P6.\n\n\nRaketoplán Atlantis byl převezen z budovy OPF () do montážní budovy VAB () 13. dubna 2010. Po připojení externí nádrže ET () a startovacích motorů SRB () byla celá sestava STS-132 převezena na startovací komplex LC-39A 22. dubna 2010. Zkušební odpočítávání TCDT () za účasti letové posádky proběhlo 24. dubna 2010.\n\nRaketoplán Atlantis po klidném odpočítávání odstartoval do kosmu 14. května 2010 v 18:20:09 UTC (20:20:09 SELČ) - ihned na první pokus. Po startu posádka otevřela nákladový prostor raketoplánu (cca po dvou obletech okolo Země) a začala se připravovat na připojení ke stanici ISS, kde už na ně čekala stálá posádka - Expedice 23.\n\nPosádka provedla standardní kontrolu tepelné ochrany raketoplánu pomocí senzorů OBSS (). Kvůli zaseklému kabelu u naklápěcího mechanizmu jednotky LDRI () byl omezen pohyb některých senzorů a kontrola byla provedena jen částečně. Dále proběhlo několik motorických manévrů pro přibližování k ISS a další přípravy na spojení (instalace sbližovací kamery, vysunutí stykovacího mechanizmu).\n\nPo závěrečných sbližovacích manévrech se raketoplán připojil k Mezinárodní kosmické stanici ISS v neděli 16. května 2010 v 16:28 SELČ. Staniční manipulátor SSRMS vyzvedl z nákladového prostoru raketoplánu plošinu ICC () a přenesl ji na mobilní základnu stanice k dočasnému uskladnění.\n\nPrvní výstup do kosmu (EVA-1) uskutečnili Reisman a Bowen už 17. května 2010 od 13:54 SELČ. Během výstupu postupně nainstalovali záložní parabolickou anténu SGANT () na nosník Z1, namontovali konstrukci EOTP () na manipulátor Dextre a na ICC povolili pár šroubů u nových akumulátorů, určených pro výměnu v nosníku P6. Výstup EVA-1 skončil ve 21:19 SELČ (trval 7 hodin a 25 minut).\n\nRuský modul MRM 1 (Mini Research Module 1) alias Rassvet byl vyzdvižen z nákladového prostoru raketoplánu a po přenesení pomocí SSRMS připojen ke spodnímu uzlu modulu Zarja.\n\nDruhý výstup do kosmu (EVA-2) byl na programu 19. května 2010. Na začátku výstupu Bowen a Good uvolnili zaseknutý kabel u naklápěcí jednotky na OBSS (takže pro závěrečnou kontrolu povrchu raketoplánu před přistáním už byly všechny senzory opět plně funkční). Hlavní náplní výstupu EVA-2 byla výměna akumulátorů na nosníku P6. Kosmonautům se podařilo vyměnit 4 ze 6 bloků akumulátorů (o jeden více proti plánu). Na konci výstupu ještě kosmonauti úspěšně dotáhli šrouby u antény SGANT (nedodělek z EVA-1), takže po uvolnění aretačních zámků mohla být anténa aktivována. Výstup EVA-2 trval celkem 7 hodin a 9 minut (začal ve 12:38 SELČ a skončil v 19:47 SELČ).\n\nVe čtvrtek 20.05.2010 byl modul Rassvet/MRM 1 na ISS poprvé otevřen. Kosmonauti odebrali vzorky vzduchu z modulu a pak jej opět uzavřeli. Vykládání nákladu z modulu Rassvet nastane až po odletu raketoplánu Atlantis od stanice. Na programu 7. letového dne bylo také přenášení nákladu mezi raketoplánem a stanicí. V druhé polovině dne měla posádka pár hodin osobního volna.\n\nPři výstupu EVA-3 Good a Reisman nejprve nainstalovali jednu záložní hadicovou spojku do amoniakového okruhu termoregulačního systému stanice (mezi nosníky P4 a P5), poté úspěšně dokončili výměnu zbývajících 2 bloků akumulátorů v P6 a přenesli úchytný sokl PDGF () z nákladového prostoru raketoplánu do přechodové komory modulu Quest. Rozměrný PDGF bude uvnitř ISS dovybaven a při plánovaném výstupu v červenci 2010 ho Wheelock a Caldwell-Dysonová nainstalují na povrch modulu Zarja. Staniční manipulátor SSRMS tak získá další základnu, na kterou bude moci \"překročit\" a operovat pak i v ruské části ISS. Před koncem EVA-3 kosmonauti ještě připravili na povrchu stanice skříňky s nářadím, které bude použito při budoucích výstupech do kosmu. Výstup EVA-3 skončil v 19:13 SELČ, takže trval celkem 6 hodin a 46 minut. Staré akumulátory na plošině ICC přenesl manipulátor SSRMS zpět na staniční mobilní základnu.\n\nPlošina ICC byla uložena zpět do nákladového prostoru raketoplánu, pokračovalo přenášení nákladu mezi raketoplánem a stanicí a kosmonauti měli i trochu osobního volna.\n\nBylo dokončeno přenášení nákladu a konala se společná tisková konference posádek na ISS. Pak se posádky rozloučily a byly uzavřely průlezy mezi raketoplánem a kosmickou stanicí. Odpojení raketoplánu od stanice se uskutečnilo ještě téhož dne, tedy v neděli 23. května 2010 v 17.22 SELČ. Po standardním inspekčním obletu stanice raketoplán odletěl do bezpečné vzdálenosti.\n\nByla v plném rozsahu provedena závěrečná kontrola povrchu raketoplánu pomocí senzorů OBSS. Vyhodnocení na Zemi potvrdilo, že tepelná ochrana raketoplánu je neporušená a vyhovující pro zajištění přistání.\n\nKosmonauti se začali připravovat na návrat na Zemi. Provedli testy systémů raketoplánu, potřebných pro návrat na Zemi, a další nezbytné činnosti před přistáním (úklid kabiny, zaklopení parabolické antény pro pásmo Ku).\n\nRaketoplán Atlantis STS-132 přistál na letišti SLF () na Kennedyho vesmírném středisku hned při první plánované příležitosti ve středu 26. května 2010 ve 14:48:11 SELČ.\n\n"}
{"id": "376593", "url": "https://cs.wikipedia.org/wiki?curid=376593", "title": "Délirium Café", "text": "Délirium Café\n\nDélirium Café je bar v Bruselu, který nabízí více než 2000 druhů piv. V lednu 2004 byl zapsán do Guinessovy knihy rekordů jako místo, kde lze zakoupit 2004 druhů piva. Lze zde koupit celou řadu piv z Belgie a více než 60 zemí světa. \n\nBar se nachází ve slepé uličce \"Impasse de la Fidélité\" / \"Getrouwheidsgang\", jedné z postranních ulic odbočujících z \"Rue des Bouchers\" / \"Beenhouwersstraat\" (proslulé množstvím restaurací).\n\nNaproti baru je umístěna soška čůrající holčičky – Jaenneke Pis, která je protikladem světoznámého symbolu Bruselu – čůrajícího chlapečka (Manneken Pis). Jsou zde také bary specializované na rum a absinth, rovněž se širokým sortimentem z celého světa.\n\n"}
{"id": "376604", "url": "https://cs.wikipedia.org/wiki?curid=376604", "title": "Kantaxantin", "text": "Kantaxantin\n\nKantaxantin je xantofyl (tedy karotenoid) a zároveň pigment. Je v přírodě poměrně běžný, poprvé byl izolován z některých jedlých hub, ale nalezen byl i v zelených řasách, bakteriích, korýších, rybách (kapr, mořanovití, cípalovití). Značí se jako E161g.\n\nKantaxantin se někdy přidává do krmiva pro drůbež, chovné lososy a pstruhy. Takto krmená zvířata pak mají intenzivněji zbarvený žloutek u drůbeže, respektive maso u pstruhů a lososů.\n\nKantaxantin se při dlouhodobém nadměrném příjmu (například jako součást „opalovacích tabletek“) může hromadit v sítnici a způsobit její poškození (retinopatii).\n"}
{"id": "376606", "url": "https://cs.wikipedia.org/wiki?curid=376606", "title": "G1 fáze", "text": "G1 fáze\n\nG fáze je období buněčného cyklu navazující na mitózu. Označení je odvozeno z anglického \"growth\" (růst), protože buňka, která právě prošla dělením, nyní potřebuje dosáhnout původní velikosti buňky mateřské. Tato fáze je zpravidla nejdelším úsekem buněčného cyklu. V buňce probíhá intenzivní sestavování nových organel vyžadující syntézu mnoha proteinů, jak strukturních, tak i enzymů a regulačních proteinů. Trvání G fáze závisí na dostupnosti živin a koncentraci růstových faktorů v okolí buňky. Proliferující lidská buňka, která se rozdělí v průměru jednou za 24 hodin, stráví v G fázi i za optimálních podmínek kolem 9 hodin.\n\nNa konci G fáze má buňka několik možností, jak pokračovat dále. Většina buněk v těle mnohobuněčného organismu po určitém počtu dělení přechází do klidového stádia, tzv. G fáze, kde po určitou dobu (někdy až do konce života) setrvávají a nedělí se. Buňky v příznivých podmínkách vystavené působení růstových faktorů mohou po překonání kontrolního bodu G vstoupit do S fáze a navázat dalším buněčným dělením.\n"}
{"id": "376609", "url": "https://cs.wikipedia.org/wiki?curid=376609", "title": "Smyčka (kniha)", "text": "Smyčka (kniha)\n\nSmyčka je román českého spisovatele Pavla Kohouta z roku 2008.\n\nStudent Univerzity Karlovy Jan Soukup se zamiluje před 2. světovou válkou do krásné mladé herečky Kamily Nostitzové, která je však milenkou předního sociálnědemokratického politika a profesora UK Felixe Fischera, který se kvůli ní rozvede. Jan žárlí, za protektorátu vystupuje proti Fischerovu názoru, že bychom se neměli bránit. Fischer před Hitlerem utíká do Londýna, kde se stává blízkým spolupracovníkem Edvarda Beneše. Po uzavření vysokých škol nacisty je Jan totálně nasazen v Drážďanech, kde opět potkává Kamilu, která nestačila utéci za manželem do Londýna. Stávají se milenci, Kamila je naoko rozvedená s Fischerem, aby byla pro nacisty menším cílem.\nPo únoru 1948 se připravuje sloučení KSČ se sociální demokracií, na této akci spolupracuje Jan. Kamila po návratu zruší rozvod. Poté Jana pozve na schůzku, aby ho poprosila, aby se sešel s jejím manželem, kde by jednali o sloučení.\nPo schůzce s Fischerem Jana odvezou k šéfovi nově vznikající StB, Jan se stává jejím agentem s krycím jménem Kamil a dostane za úkol střežit právě Fischera.\nStB pověří Soukupa, aby Fischerovi oznámil, že je v ohrožení a mohl by vyjet přednášet na univerzitu do Vídně. Fischer po zprávě, že dalšího odpůrce sloučení Laštovičku přejelo auto, nabídku přijímá pod podmínkou, že se Laštovičkova smrt vyšetří. K Fischerovi za několik dní přijede policie, je mu zabaven pas a je obviněn z šíření poplašné zprávy.\nJan zasáhne, na StB mu oznámí, že v noci nechají nehlídaný hraniční koridor s Rakouskem, aby mohl Fischer přejít.\nPodivným způsobem umírá i další odpůrce sloučení Josef Pýcha.\nAkce s přechodem hranic se nepodařila, nějaký poručík si vymyslel noční cvičení nováčků, avšak Fischer tušil past a stačil utéci jinde.\nJan doručí Fischerovi, který se ve Vídni zkontaktoval s rakouskými sociálními demokraty, jeho starý pas (podle dohody měl dostat nový, takže Fischerovi bylo jasné, že zabavení pasu bylo jen naoko), někdo mu pošle pálenku, po vypití se skácí k zemi, odveze jej falešná sanitka, která jej unese do vazební věznice na Pankrác.\nJan se urychleně vrací do Prahy, vydání Rudého práva se předělává na příkaz politbyra - nová hlavní zpráva - na státní hranici s Rakouskem chytili při nezákonném přestupu západního agenta Felixe Fischera.\nJana si pozve Richard Teringl- toto mu oznámí a vyhrožuje mu, že pokud bude říkat něco jiného on či Kamila, tak skončí jako Fischer.\nKamila má hrát v Národním divadle Mackbetha, premiéra se ruší, jeden z herců údajně dostal infekční žloutenku (záminka, aby Kamila byla uklizena z očí veřejnosti).\nKamila byla s údajnou žloutenkou na izolaci, poté ji převezli do zotavovny ministerstva vnitra v Jáchymově.\nJan se s ní před procesem s Fischerem sešel na pražském Slavíně, byl po školení, jak má vypovídat jako korunní svědek proti Fischerovi, rozhodl se, že řekne pravdu, protože proces bude přenášet v přímém přenosu rozhlas a on si myslí, že tak stranu dokáže očistit od špatných lidí, a že jen Teringl intrikuje.\nFelix byl ve vazbě psychicky týrán, ale nepovolil.\nJana si v noci před procesem pozvali na StB, dostal několik ran boxerskými rukavicemi jako varování a dozvěděl se, že proces bude přenášen s časovou prodlevou - tzv. \"časová smyčka\".\nPři výpovědi u soudu na něj dolehla tíseň a on odpovídal tak, jak měl.\n1953 - z Jana se stal šéfredaktor Rudého práva a zasloužilý umělec, namlouvá si, že by jeho výpověď stejně nic nezměnila, vzal si pionýrskou vedoucí Janinku, Teringl se stal ideologem strany a přiznal se, že kdyby Jan řekl něco jiného u toho soudu, tak by mu všichni uvěřili, ale tím, že řekl \"ano\" na otázku, jestli byl u zatčení Fischera, tak Teringlovi vytáhl hlavu ze smyčky.\nFischer zemřel ve vězení, Kamila se proto oběsila v koupelně, Soukup to původně nechtěl dát ani do novin.\n\n\n"}
{"id": "376610", "url": "https://cs.wikipedia.org/wiki?curid=376610", "title": "Petrovice (Skorošice)", "text": "Petrovice (Skorošice)\n\nPetrovice (něm. \"Petersdorf\") jsou vesnice ležící v Olomouckém kraji, v okrese Jeseník. Jsou částí obce Skorošice, od které leží asi 2,5 km západním směrem.\n\nPrvní písemná zmínka o Petrovicích pochází z roku 1284; tehdy se uvádějí pod názvem \"Petri villa\", Petrova ves, patrně podle jména svého lokátora. Vznikla v rámci kolonizace zdejšího kraje prováděné vratislavskými biskupy a v jejich držení také až do konce patrimoniální správy, tedy roku 1850, zůstala, a to nejdříve u Vidnavy, později v rámci panství Frýdberk (dnes Žulová). Již od počátku se tu zmiňuje i zákupní fojtství, ves však zůstala celkem malá (12 lánů v roce 1420) a pak dokonce zcela zpustla a musela být roku 1576 obnovena. Zemědělství nebylo příliš výnosné, obyvatelé se proto hospodářsky využívali okolní lesy. Až do rozmachu průmyslové výroby zde bylo čilé domácí přadláctví, později zde byla výrobna potaše a roku 1852 tu vznikla dílna na výrobu žulových koryt, jeden z prvních kamenických podniků v kraji. Následný velký rozmach těžby a zpracování kamene ve druhé polovině 19. století se však obci vyhnul.\n\nOd počátku obecního zřízeni byly Petrovice samostatnou obcí. Po odsunu původních německých obyvatel v roce 1946 v nich však bydlel jen zlomek dřívějšího počtu obyvatel, pokus o založení pastevního družstva ztroskotal a roku 1949 byly Petrovice připojeny jako osada ke Skorošicím. S nimi byly také 1. ledna 1976 připojeny k Žulové, ale 23. listopadu 1990 se Skorošice opět staly samostatnou obcí a Petrovice opět jejich místní částí.\n\nK vesnici patřily patřily také dvě osady, obě na severozápad od Petrovic na svazích hory Špičáku a obě prakticky z Petrovic dostupné jen přes vedlejší Vojtovice:\n\nHraničná (něm. \"Gränzgrund\", \"Grenzgrund\") byla založena na panských pozemcích roku 1690. Vedle lesnictví se zde provozovala těžba železa, sice v malém měřítku, ale až do roku 1967. Roku 1930 měla 23 domů a kapli, po II. světové válce však zcela zanikla a k 1. lednu 1976 byla i úředně zrušena.\n\nNové Chaloupky (něm. \"Neuhäuser\"), poblíž Hraničné o něco blíže Petrovicím, jsou zmiňovány poprvé roku 1739. V roce 1836 i v roce 1930 se zde napočetlo 5 domů, které v zásadě stále stojí, i když osada se po roce 1950 úředně neuvádí.\n\nPočet obyvatel Petrovic podle sčítání nebo jiných úředních záznamů:\nV Petrovicích je evidováno 43 adres : 42 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 35 domů, z toho 22 trvale obydlených.\n\n \n"}
{"id": "376612", "url": "https://cs.wikipedia.org/wiki?curid=376612", "title": "Zinneke Pis", "text": "Zinneke Pis\n\nZinneke Pis je socha čůrajícího psa v Bruselu. Je to třetí z „čůrajících“ soch v tomto městě, jehož symbolem je čůrající chlapeček (Manneken Pis), doplněný v roce 1987 o čůrající holčičku (Jaenneke Pis).\n\nSocha čůrajícího psa se od roku 1998 nachází na rohu ulic \"Rue des Chartreux\"/\"Kartuizersstraat\" a \"Rue du Vieux-Marché\"/\"Oude Graanmarkt\". Slovo „zinneke“ označuje v bruselské vlámštině psího křížence.\n\n\n"}
{"id": "376613", "url": "https://cs.wikipedia.org/wiki?curid=376613", "title": "Europeana", "text": "Europeana\n\nEuropeana je internetový projekt souboru evropských digitálních knihoven s naskenovanými obrazy, knihami, filmy a archivy. Projekt vznikl z iniciativy Evropské komise. Ředitelem projektu je Jill Cousins.\n\nWebové stránky zahájily oficiálně provoz 20. listopadu 2008, vzápětí však přestaly fungovat v důsledku přetížení serveru mnohanásobnými přístupy. Po zvýšení kapacity serveru na čtyřnásobek byl v druhé polovině prosince 2008 provoz obnoven.\n\nV první verzi byl přístupný asi milión již dříve veřejně dostupných zdigitalizovaných děl. Více než polovina z nich pocházela z Francie, 10 % z Velké Británie, 1,4 % ze Španělska atd. Jednou z mála přístupných českých položek byl Kodex Vyšehradský.\n\nCílem projektu je zpřístupnit do roku 2010, kdy má být Europeana plně funkční, okolo 10 miliónů děl.\n\n"}
{"id": "376617", "url": "https://cs.wikipedia.org/wiki?curid=376617", "title": "Vznik práva", "text": "Vznik práva\n\nVznik práva je dlouhodobý společenský proces, v němž se z nepsaných rodových a náboženských závazků a povinností postupně vyděluje, upevňuje a osamostatňuje právo.\n\nHlavními prameny pro studium práva jsou jednak staré náboženské texty, obsahující prvky a zárodky práva (například Bible, Manuův zákoník), a nejstarší právní dokumenty (kodexy: Chammurapiho zákoník, Zákon dvanácti desek). Vznik práva však začíná dávno předtím, než společnosti začaly užívat písmo, a nedá se tedy studovat jen z psaných dokumentů. Proto je důležitým pramenem pro vznik a rané dějiny práva také etnografické studium zárodečných podob práva v předstátních společnostech, jak se jím zabývá antropologie práva. \n\nV každé lidské společnosti platí jisté povinnosti, příkazy a zákazy, jimiž se členové společnosti musí řídit. Společnost, která by je přestala uznávat a také vymáhat, by se rozpadla nebo splynula s okolím. Proto už staří římští právníci tvrdili, že „kde je společnost, tam, je i právo“ (\"Ubi societas, ibi ius\"). Tyto nepsané požadavky jsou obvykle podpořeny náboženskou autoritou a patrně se kdysi chápaly jako součást povinností náboženských. Některé z nich platí téměř ve všech známých společnostech nedávných i historických: například zákaz incestu, příbuzenské povinnosti, pravidla pohřbívání. Ve velké většině společností platí také zákaz zabití příslušníka vlastního kmene, pravidla exogamie, případě i monogamie a různé formy vlastnictví.\n\nMezi lidmi přirozeně vznikají konflikty a občas dochází k násilí. Jedním z velmi rozšířených společenských pravidel je povinnost pomsty: příbuzní zabitého se musí pomstít pachateli. Tím se sice zabíjení může omezit, zároveň však se konflikty rozšiřují na větší skupiny lidí a pomsty se může opětovat: pokud se příbuzným zabitého podaří zabít vraha, mohou to jeho příbuzní pokládat za důvod k pomstě. Tak vzniká tzv. řetězová pomsta, proti níž se staré společnosti různě bránily. Účinnost této obrany přímo závisí na síle společenské autority.\n\nJedním ze způsobů byla krevní msta (vendeta): příbuzní mají povinnost pomstít zabitého, zabití vraha se však nesmí pokládat za vraždu. Jiným způsobem bylo ustanovení azylu čili útočiště (viz například Bible, Joz 20,2; Num 35,6-32). V mnoha starých společnostech platí, že pokud se pachatel uchýlí na některé z určených posvátných míst, nesmí ho tam nikdo zabít. Azyl tak mohl zabránit okamžité pomstě a umožnil další vyjednávání mezi pachatelem a příbuznými zabitého. V některých společnostech byli zvláštní vyjednavači, kteří jménem pachatele vyhledali poškozené a nabídli jim odškodnění.\n\nJakkoli se už v těchto případech autorita společnosti zasazuje za omezení konfliktů a násilností, podstatným krokem ke vzniku práva je teprve instituce soudce. Soudce je nezávislá třetí osoba, jíž společnost svěřuje rozhodování sporů a zároveň zakazuje poškozeným, aby si s pachatelem vyrovnávali účty sami. Na rozdíl od vyjednávače, který zprostředkuje mezi skrytým pachatelem a poškozenými, instituce soudce je možná teprve tam, kde je společenská autorita natolik silná, že zabrání pomstě i když se pachatel a poškození před soudcem sejdou.\n\nSoudce (případně člen poroty) je člověk se zvláštní autoritou, takže jeho rozhodnutí většina společnosti přijímá a podporuje. I když nemá k dispozici žádnou donucovací moc, může spor definitivně ukončit, protože společnost může na odsouzeného vykonávat značný tlak, případně ho i vyloučit. Vyloučení ze společnosti se ve většině starých společností rovnalo trestu smrti: osamělý člověk nemohl v pralese (v prérii a pod.) obstát. Německý antropolog práva Uwe Wesel cituje výrok afrického náčelníka: „Les ho už zabije.“\n\nAutoritu soudcovského rozhodování velmi posiluje, pokud jsou ostatní přesvědčeni, že rozhoduje spravedlivě. Minimálním požadavkem spravedlnosti může být, aby se v podobných případech rozhodovalo podobně. Z toho vzniká princip precedentu, rovněž doložený v mnoha starých společnostech. Etnologové však zaznamenali i případy, kdy se porota rozhodne vyhlásit určitý rozsudek jako obecně platnou zásadu, obvykle nepsaný zákon. Tím dostává společnost přesný pokyn, čeho se člověk má vyvarovat, případně co by ho čekalo, kdyby jednal podobně. Zde se už může uplatnit i preventivní funkce práva.\n\nRole soudce se podstatně změnila, když ve společnosti vznikla centrální autorita (panovník, vláda) a začala soudcovská rozhodnutí vymáhat donucovací mocí. Tento krok se ale už odehrával v historické době, takže fungování soudců, zákonů a práva ve společnostech se soustředěnou mocí a v pozdějších státech patří do oblasti dějin práva.\n\n\n"}
{"id": "376619", "url": "https://cs.wikipedia.org/wiki?curid=376619", "title": "Irena Čubírková", "text": "Irena Čubírková\n\nIrena Čubírková, rozená Srncová (15. března 1923, Vrádište - 28. září 1966, Praha) byla třetí ženou popravenou v Československu za kriminální skutky po roce 1918. Na dne 10. října 1951 zavraždila s pomocí milence a jeho manželky svého muže Jána Čubírka a vraždu za jejich přispění nainscenovala jako nehodu, 7. prosince roku 1964 pak zavraždila svého druha Ambroze Ščepku.\n\nV roce 1951 žila rodina Čubírkových v Trutnově ve východních Čechách. Irena Čubírková svého manžela podváděla. Ján Čubírek její nevěru ale zjistil a získal o ní důkaz. Irena proto pojala úmysl se jej zbavit. Do svého plánu zasvětila svého milence Václava Bernarta. Ke spolupráci se jí povedlo získat i milencovu manželku, které namluvila, že Čubírek si její nevěru vymyslel a že s jejím mužem nikdy nic neměla.\n\nPrvní pokus o vraždu nevyšel. Čubírková se pokusila manžela otrávit lékem Fluocit, který na Čubírka ale nepůsobil (jednalo se o lék na ženské potíže). Byl tedy vymyšlen další plán. Čubírková měla manžela vylákat na procházku do lesa, kde měl čekat Bernart, Čubírka omráčit a oběsit. Čubírek ale procházku odmítl a nevědomky si tak prozatím zachránil život. Až třetí pokus se podařil.\n\nDne 10. října 1951 byl Čubírek na nemocenské a volný čas trávil lakováním nábytku. Aby lak lépe schnul, chtěl do místnosti snést z půdy kamna a zatopit v nich. U souseda se dokonce sháněl po kamnových rourách. Tato skutečnost později přispěla k tomu, že policie uvěřila, že šlo o nešťastnou náhodu.\n\nIrena Čubírková nabídla manželovi alkohol s přidanými léky na spaní a Čubírek poté, co něco vypil, skutečně usnul. Čubírková zavolala Bernarta, který spícímu Čubírkovi rozbil hlavu, čímž jej usmrtil. Mrtvolu přenesli pod schody na půdu, ze kterých na mrtvého Čubírková s Bernartovou svrhly kamna. Vyšetřování bylo tehdy skončeno jako nešťastná náhoda bez cizího zavinění.\n\nV Trutnově žila Čubírková až do roku 1959, kdy se se svým druhem Ambrozem Ščepkou přestěhovala do obce Boleráz v okrese Trnava na Slovensku. Zde žili v areálu statku, Ščepka se staral o dobytek, Čubírková pásla. Příchod na Slovensko pro Čubírkovou znamenal jistý společenský sestup. V Trutnově žila v podstatě životem dámy, v Bolerázu žila ve statku se Ščepkou, který měl hrubé způsoby a byl opilec. Ščepka jí v opilosti údajně několikrát vyhrožoval, že ji zabije a její hlavu hodí do záchoda.\n\nDne 7. prosince 1964 slavil Ščepka svůj svátek a již od rána se opíjel. Večer toho dne v opilosti spadl ze židle a usnul na podlaze. Čubírková se rozhodla, že se problémového partnera zbaví nadobro. Dvakrát jej sekerou udeřila do hlavy, hlavu pak oddělila pomocí sekery, nože a sekáčku na maso od zbytku těla.\n\nTělo vměstnala do pece na chléb a zatopila v ní. Oheň udržovala celkem 35 hodin. Ze Ščepkova těla pak zůstal jen popel a několik ohořelých zbytků kostí. Popelem Čubírková posypala cestu před domem. Od sousedů si vypůjčila nákupní tašku do níž vložila hlavu zabalenou v montérkách. I s taškou pak odešla na MNV nahlásit zmizení Ambroze Ščepky.\n\nPak odešla na nádraží a Ščepkovu hlavu pohodila na toaletě. Vlakem odjela do Trnavy, kde rovněž nahlásila jeho zmizení. Hlava byla na toaletě rychle objevena. Mezi vyslýchanými se octla i Čubírková.\n\nČubírková působila při výslechu nejistě a když pak vyšetřující našli na pohovce malou kůstku, o které expertiza prokázala, že není zvířecího původu, pojali podezření. Vyšetřovatelé také zjistili nebývale teplou chlebovou pec, ač byli ujištěni, že u Čubírků se domácí chléb nepekl. Čubírková se přiznala.\n\nV souvislosti s případem v Bolerázu, byl exhumován hrob Jána Čubírka a opožděně provedeno zevrubné ohledání jeho ostatků. Prohlídka prokázala, že zranění, jež Čubírek utrpěl, nemohla za žádných okolností způsobit padající kamna. Čubírková se záhy doznala i k vraždě svého manžela.\n\nRozsudek nikoho nepřekvapil. Čubírková byla odsouzena k trestu smrti, žádost o milost byla zamítnuta a dne 28. září 1966 byla v Praze na Pankráci oběšena. Václav Bernart byl odsouzen na 15 let vězení, jeho manželka souzena nebyla, neboť se na ni vztahovala vyhlášená amnestie.\n\n"}
{"id": "376640", "url": "https://cs.wikipedia.org/wiki?curid=376640", "title": "Adéla Anhaltská", "text": "Adéla Anhaltská\n\nAdéla Anhaltsko-Bernbursko-Schaumbursko-Hoymská (23. února 1800, Hoym – 13. září 1820, Oldenburg) byla princeznou z vedlejší linie rodu Askánců a první manželkou pozdějšího oldenburského velkovévody Augusta.\n\nNarodila se z manželství anhaltsko-hoymského knížete Viktora II. s Amálií Nasavsko-Weilburskou. Měla starší sestru Hermínu, která se stala druhou manželkou rakouského arcivévody Josefa a matkou uherského palatina Štěpána. Mladší sestra Ema se provdala za knížete Jiřího z Waldecku a Ida, po Adéliině smrti, za pozdějšího oldenburského vévodu Augusta.\n\nDne 24. července roku 1817 uzavřela v Schaumburku sňatek s oldenburským následníkem Augustem, synem velkovévody Petra I.. Manželství skončilo po třech letech, kdy Adéla zemřela na následky porodu. Její manžel, nemaje mužského dědice, se 24. června 1825 oženil s její mladší sestrou Idou.\n\n"}
{"id": "376643", "url": "https://cs.wikipedia.org/wiki?curid=376643", "title": "Zbojníci (seriál)", "text": "Zbojníci (seriál)\n\nZbojníci (v anglickém originále Help! I'm a Teenage Outlaw) je britský televizní seriál premiérově vysílaný v letech 2004–2006. Natáčení probíhalo v Česku na Švihově a dalších hradech. Autorem hudby se stal hudebník Michal Pavlíček.\n\nŠef tlupy zbojníků. Našel na půdě deník svého dědečka svižného Nicka.Chrání vesničany, zkouší vynálezy Mudrce(vizMudrc)a hlavně okrádá sira Johna.Miluje lady Devroex.\n\nVynálezce, kterému se vynálezy nedaří. V jednom díle se stane dokonce (v díle strašlivá muka) vynálezem sira Johna. Ale většinou mu jen škodí. \n\nNeteř sira Johna,kterého nemá příliš v lásce. Před zbojníky tají, že je lady a před sirem Johnem tají, že je zbojnice. S Mudrcem a Nickem se seznámila tak, že je dostala do bryndy a pak jim pomohla. \n\nNeustále bojuje proti Nickovi a obírá svou neteř. Neví, že je zbojnice. \n\nSyn sira Johna, který se učí lekce flirtování a sira Johna to velmi štve. \n\nChudák, který ochutnává pokrmy sira Johna. Vždy se tak bojí otravy až dostane infarkt. \n\nStrážce sira Johna.Nejhloupější strážce na světě.Pustí klidně i svižného Nicka převlečeného za dívku.\n\n\n\n"}
{"id": "376646", "url": "https://cs.wikipedia.org/wiki?curid=376646", "title": "Ida Anhaltská", "text": "Ida Anhaltská\n\nIda Anhaltsko-Bernbursko-Schaumbursko-Hoymská (10. března 1804, Schauburg – 31. března 1828, Oldenburg) byla princeznou z vedlejší linie rodu Askánců a druhou manželkou pozdějšího oldenburského velkovévody Augusta.\n\nNarodila se z manželství anhaltsko-hoymského knížete Viktora II. s Amálií Nasavsko-Weilburskou. Měla tři starší sestry: Hermína se provdala za rakouského arcivévodu Josefa, Adéla za pozdějšího oldenburského velkovévodu Augusta a Ema za knížete Jiřího z Waldecku.\n\n13. září 1820 zemřela po porodu její starší sestra Adéla, která darovala život dvěma dcerám. Princ August ale potřeboval dědice a proto 24. června 1825 v Schaumburku uzavřel druhý sňatek. Ida zemřela na následky porodu prvního syna.\n\n"}
{"id": "376648", "url": "https://cs.wikipedia.org/wiki?curid=376648", "title": "Astronauti ESA", "text": "Astronauti ESA\n\nAstronauti ESA jsou členové sboru astronautů Evropské kosmické agentury (European Astronaut Corps). Sbor astronautů ESA je mezinárodní, nyní sdružuje všechny astronauty členských zemí. Původně v některých zemích fungovaly i národní oddíly astronautů, ale v roce 1998 bylo rozhodnuto o jejich zrušení. Celkem mělo status astronauta ESA osmadvacet lidí, v současné době (začátek roku 2020) má sbor patnáct aktivních členů.\n\nPrvní astronauti ESA se objevili v důsledku dohody s NASA o účasti Evropanů v letech raketoplánu Space Shuttle. V březnu 1977 NASA formulovala požadavky na účastníky kosmických letů a ESA neprodleně zahájila výběrový proces. 18. května 1978 byla oznámena jména prvních tří budoucích astronautů, byli to Ulf Merbold z Německa,Claude Nicollier ze Švýcarska a Wubbo Ockels z Nizozemska. V červenci téhož roku astronauti zahájili přípravu v Houstonu. Všichni tři se dostali do vesmíru, první Merbold v roce 1983, následovaný o dva roky později Ockelsem, Nicollier si na první let počkal až do roku 1992.\n\nPo letech Merbolda (1983) a Ockelse (1985) další lety pod hlavičkou ESA nepokračovaly. Národní kosmické agentury evropských zemí organizovaly lety do kosmu na základě dvoustranných úmluv s Američany a Sověty.\n\nOživení pilotované kosmonautiky ESA začalo koncem osmdesátých let, v souvislosti s rozvojem programu evropského raketoplánu Hermes a orbitální stanice Columbus. V roce 1989 začal výběr kandidátů do oddílu astronautů ESA pro lety v rámci výše uvedených evropských programů, ale předpokládaly se i lety na amerických a sovětských lodích. O několik let později byl Hermes zrušen a stanice Columbus skončila jako modul ISS, a tak lety Shuttlem či Sojuzy zůstaly jako jediná možnost kosmických cest. Výsledky výběru započatého roku 1989 byly vyhlášeny 15. května 1992. Do sboru astronautů ESA přišlo celkem šest nováčků – Belgičanka Marianne Merchez, Španěl Pedro Duque, Francouz Jean-François Clervoy, Němec Thomas Reiter, Švéd Christer Fuglesang a Ital Maurizio Cheli. Příprava astronautů byla soustředěna do Evropského astronautického centra (European Astronaut Centre, EAC) v Kolíně nad Rýnem, založeného v roce 1990.\n\nPočínaje rokem 1992 evropští astronauti každoročně navštívili stanici Mir či později ISS, v devadesátých letech létali spíše v raketoplánech, v letech 2002 – 2005 výhradně v Sojuzech, poté opět v raketoplánech.\n\nV březnu 1998 bylo rozhodnuto o zrušení národních oddílů astronautů zemí Evropské kosmické agentury (tj. oddílů Francie, Německa a Itálie) a shromáždění všech aktivních astronautů v jediném sboru astronautů ESA, s plánovaným stavem 16 členů, po čtyřech z Francie, Německa, Itálie a ostatních zemí. Přechod trval do roku 2002. Stav šestnácti lidí nebyl naplněn, po odchodech roku 2007 měl oddíl pouze osm členů. Od dubna 2008 probíhal další nábor nových kandidátů, z 8413 přihlášených bylo vybráno šest nových astronautů; Samantha Cristoforettiová a Luca Parmitano z Itálie, Alexander Gerst z Německa, Dán Andreas Mogensen, Brit Timothy Peake a Thomas Pesquet z Francie.\n\n"}
{"id": "376649", "url": "https://cs.wikipedia.org/wiki?curid=376649", "title": "Kerbindak", "text": "Kerbindak\n\nKerbindak (též někdy \"kärbindacque\") je stará karetní hra původem z Holandska. První písemné záznamy o ní sahají do konce 13. století. O hře Kerbindak se zmiňuje také nizozemský spisovatel Philips van Marnix, lord of Sint-Aldegonde (1538–1598) ve svém díle Biëncorf der Heilige Roomsche Kercke (\"Beehive of the Holy Roman Church\"), dobové satiře namířené proti tehdejší katolické církvi.\n\nDo Českých zemí proniká Kerbindak ve století 15. díky diplomatické výpravě vyslané Jiřím z Poděbrad (1420-1471). Velké obliby se však hra netěšila a záhy byla vystřídána hrami jednoduššími jako je např. flus, což byla obdoba dnešního oka či kvarteto, zvané strašák.\n\nV současné době zažívá Kerbindak obrodu mezi vysokoškolskými studenty, zejména pro svou zábavnost, výbornou hratelnost a rychlý spád.\n\nKerbindak je jednoduchá karetní hra pro 2-8 hráčů.\nHraje se s 52 kartami(\"srdce, káry, piky, kříže\"). Každá karta má svou hodnotu. U očíslovaných karet je hodnota stejná, u obrázkových karet je hodnocení následující: kluk-11, dáma-12, král-13, eso-14. Cílem hry je zbavit se všech karet na ruce.\n\nNa začátku se rozdá všem hráčům stejný počet karet (obvykle 3-6). Jedna karta se položí lícem nahoru a zbytek balíčku se odloží vedle. Hráči se postupně zbavují karet jejich odhazováním na lícem otočenou kartu. Odhodit však mohou pouze kartu s hodnotou o jedno nižší, stejnou a vyšší či kartu, která je celým násobkem nebo dělitelem poslední vyhozené karty. Pokud hráč nemá v rukou vhodnou kartu, vezme si jednu z balíčku. Hra končí až zůstane jediný hráč s kartami v ruce. Proherce pak rozdává karty a začíná výherce předchozí hry.\n\nMožnosti odhazování karet:\n\nna 2 : 2, 3, 4, 6, 8, 10, 12 (dáma), 14 (eso)\n\nna 3 : 2, 3, 4, 6, 9, 12 (dáma)\n\nna 4 : 2, 3, 4, 5, 8, 12 (dáma)\n\nna 5 : 4, 5, 6, 10\n\nna 6 : 2, 3, 5, 6, 7, 12 (dáma)\n\nna 7 : 6, 7, 8, 14 (eso)\n\nna 8 : 2, 4, 7, 8, 9\n\nna 9 : 3, 8, 9, 10\n\nna 10 : 2, 5, 9, 10, 11 (kluk)\n\nna 11 (kluk) : 10, 11, 12\n\nna 12 (dáma) : 2, 3, 4, 6, 11, 12, 13\n\nna 13 (král) : 12, 13, 14\n\nna 14 (eso) : 2, 7, 13, 14\n\nOMASTA, Vojtěch, RAVIK, Slavomír. \"Velká kniha karetních her. Praha: 2000.\"\nJ. A. Kossmann-Putto and E. H. Kossmann. \"The Low Countries: History of the Northern and Southern Netherlands (1987\")\n"}
{"id": "376654", "url": "https://cs.wikipedia.org/wiki?curid=376654", "title": "3. pobaltský front", "text": "3. pobaltský front\n\n3. pobaltský front ( ) byl název vojenské formace Rudé armády za druhé světové války.\n\n3. pobaltský front vznikl 21. dubna na základě rozkazu Stavky z 18. dubna osamostatněním levého křídla Leningradského frontu.\n\nV červenci 1944 front v Pskovsko-ostrovské operaci prorazil německou opevněnou linii Panter a postoupil o 50-130 km. V srpnu září 1944 Maslennikovova vojska v Tartuské operaci postoupila o dalších 100 km a dostala se na přístupy k Rižskému zálivu. V Rižské operaci v září říjnu 1944 front společně s 2. a 1. pobaltským frontem dobyl Rigu a většinu Lotyšska.\n\n16. října 1944 byl front zrušen, velitelství frontu a 54. armáda přešly do zálohy Stavky, 67. armáda byla převelena k Leningradskému, 61. armáda k 1. pobaltskému a 1. úderná se 14. leteckou armádou k 2. pobaltskému frontu.\n\n\n\nVelitel\n\nČlen vojenské rady\n\nNáčelník štábu\n\n"}
{"id": "376655", "url": "https://cs.wikipedia.org/wiki?curid=376655", "title": "Osel poitouský", "text": "Osel poitouský\n\nOsel poitouský, známý i pod francouzským jménem Baudet de Poitou, je nejmohutnější plemeno domácího osla.\n\nOsel poitouský je největším plemenem domácího osla a rozměry předčí mnohá plemena koní. Dorůstá výšky v kohoutku až 170 cm a hmotnosti přes 350 kg. Je černý nebo tmavohnědý, pouze okolí tlamy je bílé nebo světle krémové. Jeho srst je hustá, bohatá, podobná vlně a splývá po straných těla, podobně jako u dlouhosrstých plemen psů. Má dlouhou splývající hřívu podobnou koňské, která často tvoří nad čelem nápadnou čupřinu. Nad vysokými úzkými kopyty mu vyrůstají nápadné rousy, tj. věnec dlouhých chlupů.\n\nPochází ze západní Francie, z oblasti Poitou, kde se využívá zejména ke křížení s koňmi za účelem chovu mul. Jinak slouží jako soumar, k jízdě, méně často k zápřahu. dříve sloužil ve francouzské armádě jako tahoun těžkých děl. Francouzsky se nazývá Baudet de Poitou Je velmi silný, skromný a odolný vůči nemocem, ale přitom přátelský, trpělivý a učenlivý. Dožívá se věku 35 let. V České republice je chován pouze jako zvláštnost v ZOO nebo v zájmových chovech.\n\nV České republice je chován v Zoopark Vyškov a ZOO Olomouc.\n\n"}
{"id": "376660", "url": "https://cs.wikipedia.org/wiki?curid=376660", "title": "LuraDocument Format", "text": "LuraDocument Format\n\nLuraDocument Format byl proprietární formát společnosti \"Algo Vision LuraTech\" pro velkou kompresi skenovaných dokumentů. (Pro grafiku byl určen formát LuraWave.)\n\nLuraDocument je souborový formát pro vícestránkové dokumenty, obsahující text a grafiku. Při kompresi je využito rozdělení každé stránky dokumentu do tří vrstev:\n\nUvedené rozdělení textové a obrazové vrstvy zaručuje kompresní poměr 1:150 – 1:500, přičemž i při velmi vysoké kompresi zůstává text stále čitelný a grafika výrazně kvalitnější, než u zavedených kompresních formátů.\n"}
{"id": "376663", "url": "https://cs.wikipedia.org/wiki?curid=376663", "title": "Letařovice", "text": "Letařovice\n\nLetařovice (neoficiálně též Letařice) jsou vesnice ležící 3,5 km jižně od Českého Dubu na ostrohu nad hlubokým údolím řeky Mohelky. Jsou součástí obce Bílá v okrese Liberec. Vesnici dominuje filiální kostel sv. Jakuba Staršího. Kolem něho se nachází hřbitov, na němž byly pohřbíváni také obyvatelé z blízkých Hradčan i dalších okolních vesnic. Část domů je soustředěna kolem hlavní komunikace nebo v její blízkosti, jinak je zástavba této vesnice poměrně rozptýlená. K Letařovicím patří také samoty Písek a Hruškovec a mlýn na řece Mohelce v údolí pod vesnicí (mezi Trávníčkem a Libíčí). Řada zdejších domů je roubených.\n\nOsídlení v této lokalitě je archeologickými nálezy potvrzeno již v mladší době kamenné, kdy se zde nacházelo tvrziště. První písemná zmínka o vesnici je z roku 1352, název pravděpodobně vyjadřoval, že se jednalo o ves lidí Letařových. Ve 14. a 15. století patřily Letařovice křižovníkům svatomářským, po roce 1437 byly zemanským sídlem.\n\nV 80. letech 19. století byl starostou Letařovic zdejší statkář Josef Košek, který byl také okresním starostou v Českém Dubu (cca od roku 1896 přinejmenším do počátku 20. století), předsedou Hospodářského spolku pro okres českodubský (od jeho založení v roce 1886), předsedou Národní Jednoty Severočeské pro Letařovice a okolí, předsedou kuratoria Pokračovací školy hospodářské v Českém Dubu (od roku 1896), předsedou Českého školského spolku „Karolína Světlá“ v Českém Dubě (od jeho založení v roce 1900), předsedou českodubského okrsku Národní Jednoty Severočeské (od jeho založení v roce 1904) a revizorem Okresní hospodářské záložky v Českému Dubu. \n\nNárodní jednota severočeská pro Letařovice a okolí, založená koncem 19. století, v roce 1903 měla 37 členů. V roce 1919 zde působila Pěvecko hudební ochotnická jednota Smetana. Samostatnou obcí byly Letařovice až do počátku 50. let 20. století.\n\nVesnice měla vlastní obecnou školu (od roku 1883 dvojtřídní). Dříve byla škola v klasicistní budově čp. 24 (v současnosti rekreační objekt), která je na portálu datována letopočtem 1801. V roce 1886 byla stavitelem Karnoldem postavena nová, novorenesanční školní budova čp. 30, která se nachází cca 130 metrů severovýchodně od kostela sv. Jakuba Staršího.\n\nVe zdejší škole vyučovali:\n\nV roce 1903 chodilo do letařovické školy 116 žáků, z toho 50 chlapců a 66 dívek (jinde se uvádí 39 chlapců a 62 dívek, tj. celkem 101 žáků). Obecná škola vyučovala žáky z Bohumilče, Hradčan, Janovic, Letařovic, Libíče, Loukoviček, Podjestřábí, Radvanic, Trávníčku a Vorklebic.\n\nV roce 1961 měla škola 13 žáků z obcí a osad Hradčany, Letařovice, Trávníček, Libíč. V létě 1963 souhlasilo MNV Hradčany se zrušením Základní devítileté školy s 1. – 5. ročníkem v Letařovicích, a to k 1. září. Rušenou školu navštěvovalo pouze pět dětí a provoz byl ekonomicky neúnosný. Děti přešly do ZDŠ v Českém Dubu \"(z celé obce jich tam nově chodilo 15)\". Bohužel se dlouho nedařilo zajistit autobusové spojení do Českého Dubu pro místní dojíždějící děti. Těm nezbývalo než dvakrát denně chodit pěšky 4-6 km \"(v roce 1965 šlo o 13 dětí)\". V roce 1965 došlo k převozu školní tabule a lavic z letařovické školy do ZDŠ v Českém Dubu.\n\nNyní je ve vsi také asi 25 rekreačních objektů, patřících lidem z Prahy a dalších měst (např. Liberce, Jablonce nad Nisou či Mladé Boleslavi). Bývalá škola čp. 30 (po zrušení školy sloužící jako rekreační objekt) patřila herečce Slávce Budínové, která zemřela v roce 2002.\n\nNa začátku 20. století provozovali v Letařovicích své řemeslo hostinský a kramář Karel Brož a truhlář J. Slavík. Větší usedlosti zde v té době měli Josef Košek (čp. 10) a František Mizera (čp. 12).\n\nHlavní komunikací v Letařovicích je slepá místní komunikace odbočující ze silnice III/27711 severně od Hradčan, která končí na prostranství před letařovickým kostelem.\n\nSpojení veřejnou dopravou je zajištěno pouze autobusovou linkou 540300 se dvěma spoji v úterý a dvěma spoji v pátek z Českého Dubu přes Hradčany, Trávníček a Dehtáry do Kohoutovic a dále buď přes Bílou zpět do Českého Dubu, nebo do Hodkovic nad Mohelkou. Nejbližší železniční stanice Sychrov je v 9 km vzdálených Radimovicích.\n\nStudenti pražského Malostranského gymnázia natočili v roce 2009 v Letařovicích a jejich okolí hudebně historický film Letařovice – Z deníku legionářova. Film popisuje život vojáka Josefa Reišla, který za první světové války bojoval v československých legiích, zatímco za té druhé pomáhal partyzánům ukrývat se. Film ukazuje proměny této vsi v průběhu věků a končí smrtí hlavního hrdiny v době normalizace. Postava byla inspirována příběhem skutečného legionáře jménem Josef Najman, jehož deník tvůrci objevili a také zhudebnili jeho Truchlivou píseň o smrti Aničky, kterou film začíná.\nFilm se natáčel převážně přímo v obci Letařovice, a také v blízkých Hradčanech a na radnici Českého Dubu hlavně v létě 2009. Premiéru měl až na podzim 2010 v českodubském muzeu a v pražském kině Aero.\n"}
{"id": "376664", "url": "https://cs.wikipedia.org/wiki?curid=376664", "title": "E-maily z pekla", "text": "E-maily z pekla\n\nE-maily z pekla (v angl. orig. \"The Wormwood File: E-mail from Hell\") je kniha, kterou v roce 2004 vydal pravoslavný spisovatel a novinář Jim Forest. Byla přeložena do řady jazyků, česky vyšla v roce 2007. Jde o volné pokračování slavné Lewisovy knihy \"Rady zkušeného ďábla\", které má čtenáři přiblížit některá pokušení současného světa, která se v Lewisově době nevyskytovala, či nebyla tak rozšířena. \n\nKniha má podobné uspořádání, charakter i účel jako její „první díl“, ovšem dopisy mají charakter e-mailů a autor v nich probírá témata, která Lewisův svět neznal, či která v něm ještě nebyla tak aktuální (např. dnešní rozsáhlá sekularizace a odpor k organizovanému náboženství, interrupce, roztříštěnost křesťanství, televize, internet, hudební nosiče a podobně). Oproti prvnímu dílu se změnila doba i prostředky, cíle ale zůstávají nezměněné.\n\nAutorem pekelných e-mailů je Tasemník (orig. \"Wormwood\"). Z nezkušeného zelenáče v Lewisově knize se stal zkušený démon, který pro změnu radí zelenáči Umaštěnkovi (orig. \"Greasebeek\"), jak dostat do pekla prvního klienta.\n\n\"Máš štěstí, že pracuješ v kultuře, ve které by většina lidí byla raději považována za zvrhlíky, než za hlupáky. Náš Nepřítel, jak známo, zdůrazňuje, že blahoslavení jsou čistého srdce, ale dnešní lidé by mnohem raději byli blahoslavení kvůli vysokovýkonným mozkům. Ať si čistá srdce ponechají hlupáci. Blahoslavení jsou bystří!\"\n"}
{"id": "376672", "url": "https://cs.wikipedia.org/wiki?curid=376672", "title": "Marcello Tegalliano", "text": "Marcello Tegalliano\n\nMarcello Tegalliano (latinsky \"Marcellus\") byl podle tradice druhý benátský dóže (717-726). Pravděpodobně byl \"magister militum\" prvního dóžete Paoluccia Anafesta. Avšak dokonce Paolucciova pozice je nejasná a Marcello je pravděpodobně pouze chyba za Marcella, \"magister militia\" Pavla, ravennského exarchy.\n"}
{"id": "376673", "url": "https://cs.wikipedia.org/wiki?curid=376673", "title": "Mokřina", "text": "Mokřina\n\nMokřina může být:\n\n\n"}
{"id": "376682", "url": "https://cs.wikipedia.org/wiki?curid=376682", "title": "Enzenkirchen", "text": "Enzenkirchen\n\nEnzenkirchen je obec v Rakousku v spolkové zemi Horní Rakousko v okrese Schärding. Žije zde 1798 obyvatel (1. ledna 2011).\n\nMěsto leží ve výšce 373 m n. m.\n"}
{"id": "376684", "url": "https://cs.wikipedia.org/wiki?curid=376684", "title": "Maďarské království", "text": "Maďarské království\n\nMaďarské království, ( ), existující v letech 1920 až 1946, byla konstituční monarchie bez krále pod vedením regenta – admirála Miklóse Horthyho.\n\nKdyž dne 1. srpna 1919 padla komunistická Maďarská republika rad, nastalo v Maďarsku období politické nestability a soupeření o moc. Situace se stabilizovala po volbách v lednu 1920. Vítězně z bojů vyšly Malorolnická strana a Strana křesťansko-národního sjednocení. Prvním úkolem vlády bylo stanovit formu státního zřízení a zvolit hlavu státu. 1. března 1920 maďarské národní shromáždění (kde měly výraznou převahu konzervativní síly) vyhlásilo Maďarské království.\n\nShromáždění se ale rozhodlo nepovolat posledního rakouského císaře Karla I., který měl na uherskou korunu legitimní nárok. Místo něj byl prohlášen admirál ve výslužbě a válečný hrdina Miklós Horthy za regenta Maďarského království, a to na neomezenou dobu. V březnu a v říjnu 1921 se sice Karel I. pokusil znovuzískat uherský trůn (poprvé formou přesvědčování, podruhé ozbrojenou silou), oba pokusy ovšem Horthy překazil (při druhém porazil u Budapešti Karlovy jednotky) a koncem roku byli Habsburkové oficiálně detronizováni. Karel I. byl přinucen odejít do exilu a Horthy zůstal regentem po dobu 24 let, kdy maďarskému „království bez krále“ vládl admirál bez loďstva.\n\nTrianonskou smlouvou, podepsanou 4. června 1920, byly stanoveny nové hranice Maďarska jakožto nástupnického státu Uherska. Maďarsko ztratilo celých 71,5 % svého území. Území bylo rozděleno mezi státy sousedící s Maďarským královstvím:\n\n\nPodpisem smlouvy se Maďarské království také zavázalo k platbě válečných reparací, k zachování vlastní suverenity (nesmělo se již nikdy spojit s Rakouskem) a velikosti armády překračující počet 35 000 mužů.\n\nZtráta území a obyvatel, (každý čtvrtý Maďar se ocitnul na území cizího státu) vedla ke zhoršení ekonomické a hospodářské situace. Maďarské království přišlo o všechny solné doly, o všechny doly těžící drahé kovy a o 90 % veškerých lesů v bývalých Uhrách.\n\nVláda Pála Telekiho provedla v prosinci 1920 slibovanou pozemkovou reformu, kolem 400 tisíc bezzemků dostalo v průměru 3 akry půdy. Roku 1921 byl vydán zákon o účinnější ochraně pořádku ve státě, který byl namířen především proti komunistům a pravicovým extrémistům. Tento zákon poslal do vězení budoucí vůdce Maďarska Mátyáse Rákosiho a Ference Szálasiho.\n\nNa jaře 1921 se poslední Habsburk Karel I. na základě ústní podpory francouzského ministerského předsedy Aristida Brianda pokusil získat zpět maďarský trůn. Inkognito přicestoval do města Szombathely, kde mu vyjádřili podporu významní politici a důstojníci, včetně ministerského předsedy Telekiho. Následně se vydal do Budapešti, aby převzal od Horthyho úřad hlavy státu. Po vzrušené debatě Horthy krále přesvědčil, že to není možné udělat okamžitě, a Karel se tak vrátil do Szombathely s Horthyho příslibem, že předání vlády umožní do tří týdnů. Místo toho ovšem Horthy upevnil svou moc a záhy přinutil Karla k odchodu ze země. Pál Teleki pak byl nucen rezignovat a čistky zaměřené proti legitimistům a podporovatelům Habsburků se rozběhly v politických i vojenských kruzích. Do křesla předsedy vlády se 14. dubna 1921 posadil István Bethlen.\n\nJiž v říjnu 1921 se Karel I. opět pokusil získat trůn Maďarského království. 20. října přiletěl ze Švýcarska letadlem a následujícího dne sestavil v Šoproni prozatímní vládu a přejal vrchní velení nad vojskem plukovníka Antonína Lehára (bratra známého skladatele Franze Lehára). 22. října jeho \"„Královská armáda“\" vyrazila vlakem na Budapešť. Cesta se změnila v triumfální pochod: Na nádražích jej vítaly davy lidí, vojenské posádky, které dostaly příkaz krále zadržet, se přidávaly na jeho stranu, železničáři, kteří dostali příkaz demontovat na trati koleje, to odmítli udělat. 23. října Karlova armáda dorazila k Budapešti na předměstí Büdaörs. Horthy byl zaskočen a kvůli nedostatku jiných možností se uchýlil k tomu, že nechal rozdat zbraně studentům, kterým namluvil, že na město táhne československá armáda. Druhému restauračnímu pokusu se však stala osudnou zrada jednoho z Karlových velitelů, generála Hegedüse. Jeho přičiněním dostaly při vyjednávání o příměří Horthyho jednotky výhodnější pozice a následně dohodnuté příměří porušily. Vládní vojska pod vedením budoucího premiéra Gyuly Gömböse tak nakonec porazila královu armádu a Karel byl za asistence Dohodových mocností deportován ze země do exilu na ostrov Madeira, kde o pár měsíců později zemřel na zápal plic. Aby už nemohlo docházet k podobným pokusům a také na nátlak západních mocností, přijalo národní shromáždění dne 6. listopadu 1921 zákon o detronizaci Habsburků. \n\nObnova politické stability ovšem souvisela s úspěšnou rekonstrukcí maďarského hospodářství.\nTomu měla napomoci půjčka od Společnosti národů. Maďarské království získalo od Itálie a Spojeného království částku 250 milionů zlatých korun. V roce 1925 byly zahájeny průzkumné práce u nalezišť bauxitu v Zadunají a u Veszprému. K posílení stabilizace došlo se zavedením nové měny pengő 1. ledna 1927.\n\nDne 5. dubna 1927 byla podepsána maďarsko-italská smlouva o vzájemném přátelství a spolupráci. Maďarské království se tak vymanilo z mezinárodní izolace. Ovšem roku 1929 maďarské hospodářství těžce zasáhla Velká hospodářská krize. Zpočátku došlo k výraznému poklesu cen zemědělských produktů. Následovalo propouštění z továren. Nespokojenost obyvatel vyvrcholila 1. září 1930 masovou demonstrací v Budapešti, která byla potlačena střelbou policejních sborů. Tento vývoj nahrával levicovým organizacím, angažovat se začala ilegální komunistická strana. István Bethlen po 10 letech působení rezignoval a regent Miklós Horthy jmenoval premiérem Gyulu Károlyiho.\n\nGyula Károlyi zastával tento post jen krátce, 1. října 1932 byl na jeho místo dosazen pravicový extrémista Gyula Gömbös. Ten v rozhlase představil svůj program o 95 bodech nazvaný \"Národní pracovní plán\". Následně po návštěvách Gömböse v Itálii a Německu podepsalo v březnu 1934 Maďarské království spolu s Rakouskem a Itálií tzv. Římské protokoly.\n\nNa domácí politické scéně vedl Gyula Gömbös, který zvítězil i v předčasných volbách konaných roku 1935. Polovina poslanců parlamentu se hlásila ke krajní pravici. Fašistický fanatik Ferenc Szálasi založil ve stejném roce Nemzeti Akaratnak Pártja (\"Strana národní vůle\"). V říjnu 1936 Gyula Gömbös umírá a na jeho místo je jmenován konzervativec Kálmán Darányi, který se několikrát pokusil potlačit nacizující tendence v zemi. V dubnu 1937 nechal zatknout Szálasiho a zakázal jeho stranu, když se objevily důkazy o připravovaném nacistickém převratu. Jenomže Szálasi byl brzy propuštěn a 23. října založil novou Maďarskou národně socialistickou stranu, nazývanou Strana Šípových křížů. Následně byl v červnu 1938 Szálasi opět uvězněn.\n\nKálmán Darányi vyhlásil 5. března 1938 Györský program s cílem přezbrojit armádu a zvýšit její početní stav. Následně byl 13. května premiér odvolán. Jeho nástupcem se stal finanční expert Béla Imrédy. 20. srpna 1938 se v Maďarském království konaly velkolepé oslavy u příležitosti 900. výročí smrti krále Štěpána I. Uherského.\n\nBéla Imrédy vedl československo-maďarské jednání konané 8. října 1938 v Komárně, které skončilo neúspěchem. V důsledku Mnichovské dohody podepsané 29. září 1938 získalo Maďarské království 2. listopadu 1938 Vídeňskou arbitráží území o rozloze 12 000 km². Jednalo se o jižní část Slovenska obydlenou především Maďary a část Podkarpatské Rusi. Tu následně v březnu 1939 zabralo celou - Maďarská invaze na Podkarpatskou Rus.\n\nV únoru 1939 se ujal vlády již podruhé Pál Teleki s úmyslem podpořit konzervativně nacionální politiku na úkor fašistických extrémistů.\n\nZačátku druhé světové války, tedy útoku Třetí říše na Polsko, se Maďarské království neúčastnilo, naopak vyhlásilo neutralitu a přijalo na své území více jak 100 000 uprchlíků z Polska. Někteří z nich v zemi zůstali, část pokračovala přes Jugoslávii na západ. \n\nV roce 1940 se Maďarské království chystalo vojensky napadnout Rumunské království a získat zpět území Sedmihradska (Transylvánie), obydlené Maďary. Část území o rozloze 43 000 km² Maďarskému království připadla 30. srpna 1940, na základě Druhé vídeňské arbitráže. Szálasi byl předčasně propuštěn a ihned se postavil do vedení Šípových křížů. Maďarské království se dne 20. listopadu, společně se Slovenským státem a Rumunskem, připojilo ke státům Osy.\n\nKoncem března 1941 Hitler požadoval jednak umožnění volného průchodu německé armády přes území Maďarského království a jednak účast maďarských vojsk na vpádu do Jugoslávie. Maďarští politici stáli před složitým rozhodnutím. Buď ustoupí Němcům, poruší tak tři týdny starou smlouvu s Jugoslávií a definitivně přeruší poslední vazby se západními mocnostmi, nebo na druhou stranu získají nazpět část území obývané Maďary. Premiér Pál Teleki se pod vahou odpovědnosti zhroutil a 3. dubna 1941 se zastřelil. Jeho nástupce László Bárdossy, bývalý vyslanec v Berlíně, nařídil 11. dubna téhož roku pochod maďarské armády do Jugoslávie.\n\nPočet obyvatel Maďarského království se od roku 1920 téměř zdvojnásobil a území se rozšířilo z 93 000 km² na 171 000 km². Ovšem za tyto zisky muselo Maďarská království zaplatit větší účastí ve válečných taženích. Dne 26. června 1941 shodily maskované německé letouny, které se vydávaly za sovětské, bomby na Košice. Regent Miklós Horthy následně vyhlásil válku Sovětskému svazu.\n\nKe konci roku 1941 zastavila Rudá armáda postup německých vojsk u Moskvy. Německo požadovalo po všech svých satelitech, včetně Maďarského království, větší vojenskou účast.\n\nV lednu 1942, na přímý rozkaz několika maďarských důstojníků, byl v regionu Bačka, který je součástí Vojvodiny, zavražděn velký počet srbských a židovských civilistů a jejich těla posléze naházena do Dunaje a Tisy.\n\nDne 9. března 1942 byl dosavadní premiér László Bárdossy nahrazen konzervativním zemědělským odborníkem Miklósem Kállayem.\n\nV létě 1942 byla na východní frontu poslána další maďarská armáda, posílená o \"„trestné prapory“\", v nich byly především aktivisté ilegální komunistické strany, odpůrci režimu apod. Výběžek donské fronty byl prodlouženým křídlem stalingradského bojiště. U Stalingradu chtěl Hitler rozhodnout válku ve svůj prospěch. Donská fronta měla podle jeho názoru podřadný význam, proto tam byla posílána vojska Itálie, Maďarska a Rumunska, podporovaná německým dělostřelectvem a německým polním četnictvem. Německé dělostřelectvo mělo držet v šachu sovětské dělostřelectvo a hlavním úkolem německého polního četnictva bylo hlídat italská, maďarská a rumunská vojska. Pokud mělo německé polní četnictvo podezření ze zbabělosti či nespolehlivosti satelitních jednotek, potrestalo je jedním ze čtyř trestů:\n\n\n\n\nKdyž byla dne 12. ledna 1943 zahájena sovětská ofenzíva na Donu, umrzly ve čtyřicetistupňových mrazech tisíce honvédů. Následně uposlechl velitel maďarských honvédů Gusztáv Jány nesmyslný rozkaz od Hitlera, aby maďarská armáda během ústupu kladla odpor a zpomalila tak Rudou armádu. Německá vojska mezitím stihla uprchnout. Výsledkem tohoto nesmyslného rozkazu bylo 40 000 padlých, 35 000 zraněných a 60 000 zajatých honvédů.\n\nMezitím se Kállayova vláda snažila od roku 1942 vést tajná jednání se Spojenci. První pokusy začaly již v létě v Turecku, Švédsku a Švýcarsku, Britskou vládu ovšem tato jednání nezajímala. Na konci roku 1942 vláda Spojeného království informovala o svém postoji vlády Spojených států a Sovětského svazu. Prvním úspěchem bylo několik setkání maďarské delegace (vedené Albertem Szent-Györgyiem) s britskými diplomaty v Istanbulu. Podle podmínek z 9. září 1943 mělo Maďarské království snížit hospodářskou a vojenskou pomoc poskytovanou Německu, stáhnout své jednotky z území Sovětského svaz a v okamžiku, kdy armády Spojenců dosáhnou maďarských hranic, vyhlásit válku Německu. Kállay podmínky přijal, vše ovšem záviselo na tom, zda vstoupí spojenecké jednotky do Maďarského království přes Balkán nebo Itálii a hlavně, jestli před Rudou armádou nebo po ní. Maďarské království požadovalo, aby v případě vyhlášení války Německu bylo okupováno vojsky Spojených států a Spojeného království, nikoli Rudou armádou Sovětského svazu. Když ale bylo rozhodnuto, že se vojska USA a Spojeného království vylodí v Normandii a východní část střední Evropy osvobodí Rudá armáda, bylo od těchto plánů upuštěno. Kromě toho vstoupila maďarská vláda do kontaktu s princem Ottou Habsbursko-Lotrinským, synem posledního maďarského krále Karla I., a požádala ho, aby po skončení války stanul v čele případné federace podunajských národů. Kállay zmocnil Ottu Habsbursko-Lotrinského, aby vystupoval jako hlava státu Maďarského království, jakmile Horthy odstoupí, k čemuž ovšem nedošlo.\nNicméně německá tajná služba věděla o Kállayových mírových plánech a Hitler na Horthym požadoval jeho odvolání. To regent odmítl. Z toho důvodu se v Berlíně začaly připravovat plány na přímou okupaci Maďarského království. Horthy byl pozván na vyjednávání do Klessheimu (dnes Rakousko), kde byl Němci dočasně zajat, aby nemohl vydat rozkaz k odporu. Hitler naléhal, aby okupaci povolil. Horthy nejprve odmítal, ale po výhrůžkách podvolil. Na rozkaz náčelníka generálního štábu nekladla maďarská armáda dne 19. března 1944 okupačním silám žádný odpor (tzv. Operace Margarethe).\n\nNásledně byl Miklós Kállay odvolán a na jeho místo nastoupil bývalý vyslanec v Berlíně Döme Sztójay. Ten sestavil novou vládu výhradně z politiků krajní pravice a zakázal opoziční strany. V hospodářské oblasti vláda schválila zvýšení vývozu potravin a surovin do Německa. Namísto stažení maďarských jednotek byly na frontu poslány další divize. Odpovědí na tyto kroky bylo bombardování Budapešti angloamerickými vzdušnými silami. První velký bombový útok postihl hlavní město 3. dubna 1944, následovalo dalších 19 náletů.\n\nAž do této doby chránil Židy v Maďarském království před fyzickou likvidací zákon. Od 29. března 1944 začalo platit nařízení, které nutilo Židy nosit žlutou hvězdu. Člověk toho vyznání už také nemohl dále vykonávat povolání učitele, lékaře či advokáta. Židé byli shromažďováni v ghettech a následně transportováni do Osvětimi. První takový transport vyjel 15. května 1944. Do konce června jich bylo z venkova deportováno asi 440 000, z nichž 320 000 se domů nikdy nevrátilo. Horthy tyto deportace po několika měsících, na nátlak světových osobností reagující na svědectví dvou uprchlých vězňů, počátkem července 1944 zastavil. Tímto činem zachránil život 200 000 budapešťských Židů. Až do této doby Horthy údajně stále věřil tomu, že Židé jsou posíláni do táborů na nucenou práci a po jejím skončení se vrátí zpátky do Maďarska. \n\nNa počátku srpna 1944 se Rudá armáda po mohutné ofenzívě dostala k linii Karpat. Nastalo to, čeho se Horthy a všichni přední politici obávali. Před hranicemi stála sovětská vojska, zatímco angloamerické jednotky byly daleko. Současně s průlomem fronty byla v Bukurešti svržena Antonescova vláda, Rumunsko požádalo o příměří a jeho armáda se postavila proti Německu.\n\nHorthy odvolal vládu, začal sestavovat novou a současně zahájil jednání se Sovětským svazem. Dle předběžného příměří z 11. října 1944 se Maďarské království mělo vzdát území získaného po roce 1938 a vyhlásit válku Německu. Tento riskantní krok byl ovšem špatně připraven a když Horthy vyhlásil v rozhlasu příměří se Spojenci o den dříve, než bylo dohodnuto, tj. 15. října 1944, reagovali na to nacisté vysláním do Budapešti nechvalně proslaveného SS komanda vedeného Ottou Skorzenym a únosem Horthyho syna. Horthy byl nucen své prohlášení vzít zpět. Následně mu byla odebrána moc regenta Maďarského království a byl převezen do „ochranné vazby“ do Německa. Hlavou státu se stal jako „Vůdce národa“ vůdce Šípových křížů Ferenc Szálasi.\n\nPo nacistickém převratu došlo k dalšímu vraždění a pronásledování Židů. Během akcí Šípových křížů přišla o život asi polovina z celkových 200 000 členů budapešťské židovské komunity.\n\nMaďarský stát v té době již čelil blížící se okupaci Sovětským svazem, což přinášelo demolici maďarské infrastruktury ze strany ustupující armády Třetí říše. Dne 13. února 1945, po dvouměsíčním obléhání, byla Budapešť dobyta vojsky Rudé armády. 4. dubna 1945 po dlouhotrvajících a těžkých bojích dovršila Rudá armáda osvobození maďarského území. Tento den se později v Maďarské lidové republice stal státním svátkem.\nExistence novodobého Maďarského království končí s vyhlášením Druhé Maďarské republiky dne 1. února 1946. Jelikož bylo Maďarsko osvobozeno sovětskou Rudou armádou, odehrával se poválečný vývoj v plné režii Sovětského svazu. Vše vyvrcholilo 15. srpna 1949, kdy byla vyhlášena Maďarská lidová republika.\n\n"}
{"id": "376686", "url": "https://cs.wikipedia.org/wiki?curid=376686", "title": "Vláda Karla Kramáře", "text": "Vláda Karla Kramáře\n\nVláda Karla Kramáře existovala od 14. listopadu 1918 až do 8. července 1919. Byla první vládou Všenárodní koalice. Ve vládě byly zastoupeny všechny strany, které tehdy působily v Revolučním národním shromáždění. Předsedou vlády se stal státoprávní demokrat Karel Kramář, vůdčí osobnost I. odboje. Součástí vlády byly strany Českomoravská strana agrární, Českoslovanská sociálně demokratická strana dělnická, Česká státoprávní demokracie a Česká strana národně sociální. Klerikálním stranám bylo přiděleno ministerstvo bez portfeje. Ve vládě existovalo Ministerstvo národní obrany (vedl ho Václav Klofáč) i Ministerstvo vojenství (Milan Rastislav Štefánik). První jmenované mělo na starosti domácí vojsko, druhé zahraniční legie.\n\nVláda podala demisi po volbách do obecních zastupitelstev v roce 1919, v nichž Kramářova národní demokracie utrpěla porážku. Byla následována první vládou Vlastimila Tusara.\n\n"}
{"id": "376687", "url": "https://cs.wikipedia.org/wiki?curid=376687", "title": "Timothy Geithner", "text": "Timothy Geithner\n\nTimothy Franz Geithner (* 18. srpna 1961) je americký ekonom a politik, který v letech 2009–2013 zastával post ministra financí ve vládě prezidenta Baracka Obamy. Před nástupem do vlády působil jako prezident Federální rezervní banky v New Yorku.\n\nGeithner se narodil v Brooklynu. Většinu svého dětství prožil mimo Spojené státy. Vystudoval Dartmouth College, kde získal bakalářský titul z vlády a asijských studií. Magisterský titul z mezinárodní ekonomie a východoasijských studií získal na Johns Hopkins University.\n\nGeithner po vystudování pracoval u konzultační firmy Kissinger Associates, Inc., kterou založil Henry Kissinger. Po třech letech nastoupil na ministerstvo financí. Pracoval jako attaché na americké ambasádě v Tokiu. V administrativě Billa Clintona pak zastával několik významných pozic v nejvyšším vedení ministerstva financí. Geithner z ministerstva odešel v roce 2002. V letech 2001 až 2003 pak působil jako ředitel oddělení v Mezinárodním měnovém fondu. Ve svých 42 letech byl jmenován prezidentem Federální rezervní banky v New Yorku. V této pozici například zamítl nabídku Sanforda Weillse na převzetí banky Citigroup. V březnu 2008 rovněž zorganizoval záchranu a prodej banky Bear Stearns. V témže roce hrál klíčovou roli v rozhodnutí vlády, aby nezachraňovala banku Lehman Brothers od bankrotu. Jako představitel ministerstva financí také Geithner řešil řadu finančních krizí v zemích jako Brazílie, Mexiko, Indonésie, Jižní Korea a Thajsko. Geither si spolu s Henrym Paulsonem myslí, že ministerstvo financí by mělo mít nové pravomoci, aby mohlo lépe reagovat na krize, jako je například ta finanční z roku 2008.\n\nBěhem schvalovacího procesu v Senátu, se na veřejnost dostaly informace, že Geithner má nedoplatky na daních ve výši 35 000 dolarů. I přes tento skandál byl ovšem Geithner schválen v poměru 60:34 a své funkce se ujal 26. ledna 2009.\n\n"}
{"id": "376691", "url": "https://cs.wikipedia.org/wiki?curid=376691", "title": "Apex Chert", "text": "Apex Chert\n\nApex Chert je významné naleziště prekambrijských mikrofosílií (zejména sinic), nacházející se nedaleko osady Marble Bar v regionu Pilbara v Západní Austrálii. Místní geologický podklad je až 3,465 miliardy let starý a v současnosti představuje nejstarší hmatatelný důkaz o životě na Zemi. O skutečném původu těchto mikrofosílií však nepanuje mezi vědci shoda a některé práce označují struktury z Apex Chert za útvary vzniklé geologickou činností a nikoliv mikrofosílie.\n\n"}
{"id": "376693", "url": "https://cs.wikipedia.org/wiki?curid=376693", "title": "Vruboun posvátný", "text": "Vruboun posvátný\n\nVruboun posvátný (\"Scarabaeus sacer\"), označovaný také jen krátce skarabeus či skarab, je brouk z čeledi vrubounovití (\"Scarabaeidae\"). Žije ve Středomoří. Samička naklade larvy do kuličky uhnětené z trusu, kterou posléze zahrabe do země. Vyvíjející se larva se živí trusem.\n\nVruboun posvátný byl pro Egypťany symbolem Boha Ra. Obyvatelé starověkého Egypta věřili, že existují pouze v samičí formě, a proto si mysleli, že vznikají sami ze sebe.\n\nZa obzvláště mocné byli považováni skarabeové okřídlení. Amulety v jejich podobě kladli Egypťané mumiím přímo na srdce. Na jejich spodní straně byla vyryta slova 30. kapitoly Knihy mrtvých.\nDruh \"Scarabaeus sacer\" poprvé popsal Carl Linné v roce 1758 v 10. vydání \"Systema naturae\". Vruboun posvátný se tak stal typovým druhem rodu \"Scarabaeus\", i přes spory vyvolané typovým popisem P. A. Latreillea z roku 1810. Spor rozhodla Mezinárodní komise pro zoologickou nomenklaturu (\"International Commission on Zoological Nomenclature\") v roce 2014, kdy se přiklonila k typovému druhu \"S. sacer\" F. W. Hopea z roku 1837, spíše než Latreilleově určení typového druhu z roku 1810 (\"Dynastes hercules\").\n\n\n"}
{"id": "376698", "url": "https://cs.wikipedia.org/wiki?curid=376698", "title": "Zelda Fitzgeraldová", "text": "Zelda Fitzgeraldová\n\nZelda Sayre Fitzgeraldová (24. července 1900, Montgomery, Alabama, USA – 10. března 1948, Asheville, Severní Karolína), rozená \"Zelda Sayreová\", byla americká spisovatelka a manželka spisovatele F. Scotta Fitzgeralda. Byla ikonou 20. let – její manžel ji nazýval „první americkou žabkou“. Po úspěchu jeho prvního románu \"Na prahu ráje\" se Fitzgeraldovi stali celebritami. Noviny v New Yorku v nich viděli ztělesnění doby jazzu a bouřících dvacátých let: mladí, bohatí, krásní a energetičtí.\n\nZelda Sayreová vyrostla v bohaté a pedantské jižanské rodině. Dokonce už v dětství se její drzé chování stalo předmětem montgomerských drbů. Krátce poté, co dokončila střední školu, potkala při tanci F. Scotta Fitzgeralda. Smršť námluv začala. I když on veřejně přiznával své pobláznění, ona pokračovala ve vídání se s jinými muži. I přes boje a delší rozchod se v roce 1920 vzali a první část desetiletí strávili jako literární celebrity v New Yorku. Později ve 20. letech se přestěhovali do Evropy, kde se stali známými utečenci ztracené generace. Zatímco Scott obdržel příznivou kritiku za \"Velkého Gatsbyho\" a povídky a pár se stýkal s literárními osobnostmi, jakými byl Ernest Hemingway, jejich manželství bylo spletí žárlivosti, zášti a prudkosti. Scott používal jejich vztah pro materiál ke svým románům, dokonce bral útržky ze Zeldina deníku a připisoval je svým fiktivním hrdinkám. Zelda hledala svoji vlastní uměleckou identitu, psala články do časopisů a povídky a ve věku 27 let se stala posedlá kariérou baleríny a cvičila do vyčerpání.\n\nNapětí v jejím bouřlivém manželství, Scottův vzrůstající alkoholismus a její rostoucí nevyrovnanost byly předzvěstí Zeldina vstupu do sanatoria v roce 1930. Byla diagnostikována se schizofrenií. V marylandské klinice napsala poloautobiografický román \"Zachraň mi valčík\", který vyšel v roce 1932. Scott byl rozčílený, že použila materiál z jejich společného života, ačkoliv on udělal to samé, např. v románu \"Něžná je noc\", vydaném v roce 1934; tyto dva romány poskytují kontrastní portrét rozpadlého manželství.\n\nPo návratu do Ameriky odešel Scott do Hollywoodu, kde se pokusil o psaní scénářů a začal si aférku s filmovou sloupkařkou Sheilah Grahamovou. V roce 1936 nastoupila Zelda do nemocnice Highland Mental Hospital v Asheville v Severní Karolíně. Scott zemřel v Hollywoodu v roce 1940, přičemž naposledy viděl Zeldu rok a půl před smrtí. Zbývající roky strávila Zelda prací na dalším románu, který nikdy nedokončila. Hodně také malovala. V roce 1948 postihl nemocnici, v které přebývala, požár, následkem čehož zemřela. Zájem o Fitzgeraldovy opět vzrostl krátce po její smrti: pár byl předmětem populárních knih, filmů a zájmu vzdělanců. Po svém životě, kdy byla vzorem éry jazzu, bouřlivých dvacátých let a ztracené generace, našla Zelda posmrtně novou roli: po vydání populární biografie v roce 1970, která ji popsala jako oběť arogantního manžela, se stala ikonou feministek.\n\n"}
{"id": "376704", "url": "https://cs.wikipedia.org/wiki?curid=376704", "title": "Valerij Charlamov", "text": "Valerij Charlamov\n\nValerij Borisovič Charlamov (rusky: Валерий Борисович Харламов; 14. ledna 1948 – 27. srpna 1981) byl hokejista ze Sovětského svazu a je považován za jednoho z největších hráčů historie. Zemřel při automobilové nehodě. Jeho jediný syn Alexandr byl také hokejista. V hlasování Mezinárodní hokejové federace (IIHF) byl v anketě 56 expertů z 16 zemí zvolen jedním z šesti hráčů Týmu století.\n\nNarodil se v Moskvě v Sovětském svazu (dnes Rusko). Jeho otec byl Rus a matka Španělka, která do Sovětského svazu přijela během španělské občanské války. Valerij Charlamov, ač malý vzrůstem, je mnohými považován za jednoho největších mistrů hokeje. Kombinoval rychlost, velké zrychlení a perfektní držení hole spolu s tvořivostí a nepředvídatelnými pohyby, kterými držel protivníka neustále mimo pozici.\n\nCharlamov začal se systematickým tréninkem hokeje ve 14 letech, kdy vstoupil do Sportovní školy pro děti a mládež týmu CSKA na Leningradsky Prospekt, kde jeho prvními trenéry byli Vitalij Erfilov a Andrej Starovojtov. Dnes je to Specializovaná sportovní škola pro děti a mládež Valerije Charlamova pro olympijské rezervy. Ve věku 20 let byl pozván do reprezentačního týmu Sovětského svazu, aby zápasil na světové scéně. V roce 1971 hrál za CSKA Moskva v Elitní sovětské lize. Jeho gólový rekord mu vynesl jeho první cenu \"Pro nejlepšího střelce\" a byl zvolen do národního all star týmu. Následující rok se Charlamov dočkal mezinárodního uznání, když svůj národní tým vedl k zlaté medaili na Zimních olympijských hrách 1972. Mimořádnou sezónu korunoval vítězstvím v soutěži střelců a získal první ze svých dvou po sobě jdoucích ocenění pro nejužitečnějšího hráče Sovětského svazu.\n\nBěhem Série století v roce 1972 se stal Valerij Charlamov spolu se svým týmovým spoluhráčem Vladislavem Treťjakem hvězdou hokejového světa. V Montrealu v Kanadě v prvním zápase z osmi v mezinárodní sérii proti nejlepším profesionálům z Kanady relativně neznámý Charlamov udivil kanadské fanoušky a jejich hvězdný hokejový tým svoji výbušnou rychlostí, hbitostí a sílou ve skórování. Charlamov byl vyhlášen nejužitečnějším hráčem zápasu poté, co vstřelil dva góly a dovedl svůj tým k vítězství, které zatřáslo základy kanadského profesionálního hokeje.\n\nCharlamov byl také nejtrestanějším sovětským hráčem Série, počet jeho minut převýšili pouze Kanaďané Bobby Clarke a J. P. Parise, který měl hádku s rozhodčím.\n\nV šestém zápase divoce bojované série sekl Kanaďan Clarke z týmu Philadelphia Flyers Charlamova po levém kotníku a způsobil mu zlomeninu. Ačkoliv Charlamov v šestém zápase statečně pokračoval, nebyl schopen hrát v sedmém zápase a v posledním zápase nebyl efektivní. Někteří pozorovatelé říkají, že toto zranění bylo klíčovým incidentem, který převrátil vyrovnanost série v kanadský prospěch, když otočili z 3:1. Komentátoři se domnívali, že neustálé sekání Charlamova bylo za účelem neutralizace jeho nebezpečí při skórování. O několik let později řekl John Ferguson Sr., asistent trenéra Kanady: \"Zavolal jsem Clarka ke střídačce, podíval se na Charlamova a řekl: ´Myslím, že na kotníku potřebuje náplast´. Dvakrát jsem o tom nepřemýšlel. Bylo to My proti Nim. A Charlamov nás zabíjel. Myslím, že to někdo musel udělat.\"\n\nNa konci série toužili skauti z NHL po tom, získat Charlamova, ale během období studené války nebylo žádnému hráči Sovětského svazu dovoleno opustit zemi. Respekt k Charlamovovým schopnostem byl tak veliký, že ho tou dobou mnoho kanadských dětí jmenovalo jako svého oblíbeného hráče a v Sovětském svazu byl národním hrdinou a inspirací pro nejmenší začít hrát hokej.\n\nV roce 1973 hrál za tým CSKA v sovětské lize, zůstal hvězdou a byl klíčovou částí sovětské reprezentace, která po další tři roky vyhrávala mistrovství světa. Na zimních olympijských hrách 1976 vstřelil vítězný gól ve finále a získal svoji druhou zlatou olympijskou medaili. Během severoamerického turné hrál proti Philadelphia Flyers a tvrdým úderem byl knockoutován hráčem Flyers Edem Van Impem, což způsobilo, že Charlamovovi spoluhráči opustili na protest led.\n\nPozději na jaře byl vážně zraněn při automobilové nehodě a po nějaký čas nebylo pokračování jeho hokejové kariéry jisté. Nebyl schopen hrát na Kanadském poháru v roce 1976, ačkoliv se uzdravil dostatečně na to, aby se v následujících letech vrátil do sovětské reprezentace. Nikdy už ale nebyl hráčem, jakým dříve byl. Byl členem sovětského týmu, který prohrál se \"Zázrakem na ledě\" americkým týmem v medailovém kole Zimní olympiády 1980 v Lake Placid, ale získal stříbrnou medaili. V srpnu 1981 si další automobilová nehoda vzala jeho život ve věku 33 let. Valerij Charlamov je pochován na hřbitově Novokuncevskoe v Moskvě.\n\nV roce 1998 byl Valerij Charlamov posmrtně uveden do síně slávy Mezinárodní hokejové federace (IIHF).\n\nV listopadu 2005 byl uveden do Hokejové síně slávy spolu s Camem Neelym a bývalým prezidentem kanadského hokeje Murraym Costellem.\n\nKaždý rok je nejlepšímu ruskému hráči NHL udělena cena Valerije Charlamova podle hlasování všech ruských hráčů v NHL.\n\nKontinentální hokejová liga má divizi nesoucí jeho jméno.\n\n\n\n"}
{"id": "376706", "url": "https://cs.wikipedia.org/wiki?curid=376706", "title": "Międzymorze", "text": "Międzymorze\n\nMiędzymorze [miendzymože] (v českém překladu \"Mezimoří\"), známé též pod latinským názvem Intermarium byl polský projekt federace středoevropských a východoevropských států pod vedením Polska.\n\nFederaci Mezimoří prosazoval po první světové válce polský státník Józef Piłsudski. Jejími členy měly být vedle vedoucího Polska též Bělorusko, Československo, Estonsko, Finsko, Jugoslávie, Litva, Lotyšsko, Maďarsko, Rumunsko a Ukrajina. Mezimoří mělo napodobit Republiku obou národů, rozkládající se od konce 16. století do konce 18. století mezi Baltským a Černým mořem.\n\nProjekt Mezimoří byl odmítán zejména Litevci a Ukrajinci, kteří jej vnímali jako ohrožení své nezávislosti. Proti bylo i Rusko a západní státy s výjimkou Francie. Proti byl i významný polský politik Roman Dmowski, který měl vlastní koncepci (tzv. Linie Dmowského).\n"}
{"id": "376712", "url": "https://cs.wikipedia.org/wiki?curid=376712", "title": "CodeWarrior", "text": "CodeWarrior\n\nCodeWarrior je v informatice integrované vývojové prostředí (IDE) pro operační systémy Macintosh, Microsoft Windows, Linux, Solaris a vestavěné systémy. Původně byl vyvíjen společností Metrowerks, která byla v roce 1999 odkoupena společností Motorola, a její dceřinou společností Freescale Semiconductor, která se v roce 2004 osamostatnila a nadále pokračuje ve vývoji nových verzí. Existují specializované verze určené pro Sony PlayStation 2, Nintendo GameCube, Nintendo DS, Palm OS, Symbian OS a dokonce existuje i verze pro BeOS. Soustředí se na nástroje pro jazyk C a C++, ale zahrnuje také Pascal, Object Pascal, Objective-C a Java kompilátory.\n\nPůvodní CodeWarrior byl vyvinut společností Metrowerks. První verze byla určena pro počítače Macintosh s procesorem Motorola 68000, přičemž hlavní část vývoje byla prováděna s původní skupinou THINK C standardu. Stejně jako THINK C, který byl znám pro svou rychlost kompilace, byl i CodeWarrior rychlejší než Macintosh Programmer's Workshop (MPW) od společnosti Apple. V srpnu 2005 byl stále rychlejší, než originální Applovské GCC založené na vývojových nástrojích Xcode.\n\nCodeWarrior byl klíčovým faktorem úspěchu společnosti Apple při přechodu ze strojové architektury procesoru 68K na procesor PowerPC, protože poskytl kompletní a solidní překladač. Konkurenční MPW nástroje a Symantec C++ mu většinou nemohly konkurovat. Pro Metrowerks bylo snadné vytvářet vícekódové architektury (\"fat binary\"), které mohly být použity na procesorech 68K i PowerPC.\n\nPoté, co byla v roce 1999 společnost Metrowerks koupena Motorolou, začala věnovat méně pozornosti překladačům pro stolní počítače a soustředila se na vestavěné systémy. Dne 29. července 2005 společnost oznámila, že s příchodem nová verze CodeWarrior Pro 10 dojde k přerušení dalšího vývoje CodeWarrioru pro systémy Mac. Přestože Metrowerks nikdy neudal přesné důvody, bylo souzeno, že hlavním důvodem byl pokles poptávky po CodeWarrioru poté, co Apple začal zdarma distribuovat vývojové nástroje s operačním systémem Mac OS X. Kromě toho Apple přešel na procesory Intel, pro které neměl Metrowerks odpovídající produkt. V roce 2005 Metrowerks prodal svoji technologii kompilátorů pro procesor Intel firmě Nokia.\n\nBěhem svého rozkvětu byl CodeWarrior oblíben díky častému vydávání nových verzí, několika aktualizacím během roku, a znám díky masivní reklamní kampani. Jejich tzv. „geekware“ košile byly dokonce na módních stránkách novin New York Times.\n\nBěhem 90 let Apple Computer zveřejňoval měsíční série vývojových CD-ROMů, které obsahovaly zdroje pro programování pro počítače Macintosh. Tyto CD byly v počátcích žertovně titulovány s použitím odkazů na různé filmy, ale upraveny s použitím kódování twist. Například \"The Hexorcist\" (The Exorcist), \"Lord of the Files\" (Lord of the Flies), \"Gorillas in the Disc\" (Gorillas in the Mist).\n\nPrávě jeden z nich, svazek 9, byl znám pod názvem \"Code Warrior\", odkazující na film Mad Max 2: The Road Warrior. Později Apple upustil od žertovných titulů a použil více formální název \"Developer CD série\". Avšak Metrowerks si vybral právě název CodeWarrior a začal ho používat pro názvy svých produktů.\n\nCD obaly CodeWarrioru pokračovaly v tradici vývojářských CD od Applu a obsahovaly takové slogany, jako třeba \"Blood, Sweat and Code\" s nápadným písmem. Díky těmto sloganům CodeWarrior upoutal a odlišil se tak od konkurenčních produktů s konvenčními názvy, jakým byl například Symantec's THINK C.\n\nTento článek je zčásti nebo zcela založen na překladu článku CodeWarrior na anglické Wikipedii\n"}
{"id": "376716", "url": "https://cs.wikipedia.org/wiki?curid=376716", "title": "Knížectví Correggio", "text": "Knížectví Correggio\n\nCorreggio (lat. Corregium, Corrigia) je historické území v severní Itálii v provincii Emilia nazvané podle stejnojmenného města.\n\nV 11. století tu vznikla městská komuna, která však nehrála významnější roli. Město s okolím se postupně dostalo pod vládu rodu, který později přijal přídomek z Correggia. Ten získal v roce 1452 povýšení svého panství na hrabství a v roce 1559 získal i právo razit vlastní mince. Roku 1616 pak získali Correggiově knížecí titul. Nejvíce však město proslavil malíř Antonio Allageri zvaný da Correggio, představitel vrcholné renesance. \n\nHrabata\nKnížata\n"}
{"id": "376720", "url": "https://cs.wikipedia.org/wiki?curid=376720", "title": "Ditrichštejnové", "text": "Ditrichštejnové\n\nDitrichštejnové či Ditrichsteinové nebo Dietrichsteinové jsou starobylý šlechtický rod původem z Korutan, který se v 16. století rozdělil na rakouskou a českomoravskou větev.\n\nPočátky rodu kladou Ditrichštejnové až do 11. století k rytíři Dietrichovi, který poblíž Feldkirchenu vybudoval hrad Dietrichstein. Pověst bratří Grimmů vypráví o jeho zničení vojskem Markéty Pyskaté a o jeho znovupostavení. Prokazatelná posloupnost je teprve v osobě Pankráce z Ditrichštejna, který bojoval v roce 1492 s Turky a jehož synové byli povýšeni do stavu říšských pánů. Za něj, v roce 1483 byl po tureckém obléhání rodinný hrad na staré benátské cestě skutečně zničen. Své sídlo již neobnovil, ale pod jeho ruinou dal postavit kolem roku 1500 raně renesanční zámek. Ten byl v 19. století Františkem Josefem z Ditrichštejna přestavěn.\n\nPankrácův starší syn František, držitel nového zámku, se stal zakladatelem starší rodové větve Dietrichstein-Weichselstädt-Rabenstein, mladší Zikmund pak druhé linie Dietrichstein-Hollenburg-Finkenstein.\n\nZikmund byl turnajovým druhem a přítelem císaře Maxmiliána I., který již v dětsví pobýval u Ditrichštejnů v Grazu. Diplomatickou obratnost projevil při prvním vídeňském kongresu v roce 1515, který měl vyjednat alianci Habsburků a Jagellonců proti neustálému nebezpečí tureckých útoků. Jedním z výsledků tohoto setkání byla dvojí svatba mezi Ferdinandem a Annou Jagellonskou, Marií Habsburskou a Ludvíkem Jagellonským, která po smrti Ludvíka měla za následek přechod českého trůnu do habsburských rukou. Zikmundův starší syn Jiří držel rakouské statky a mladší Adam později založil moravskou větev rodu.\n\nAdam z Ditrichštejna (1527–1590) působil jako diplomat po celé Evropě a také doprovázel syny císaře Maxmiliána II. Habsburského – Rudolfa a Arnošta na cestě do Španělska ve funkci jejich vychovatele. Adam se staral také o jejich španělské dvory a výdaje u Filipa II. Peníze na chod však od císaře nedocházely včas nebo vůbec. Proto panovník dlužil Adamovi na konci výchovy jeho synů astronomických 90 000 zlatých. V roce 1554 se v Praze v katedrále sv. Víta oženil s katalánskou šlechtičnou Margaritou da Cardona, dvorní dámou císařovny Marie Španělské, která byla spřízněna s aragonskými králi. Díky sňatku Adama a Margarity, Vratislava II. z Pernštejna a Marie Manrique de Lara přichází vliv španělské renesance do českých zemí. V roce 1575 získal bohaté panství Mikulov jako náhradu za část dluhů, které se potom stalo jádrem moci moravské větve rodu. Zde se také nachází i Ditrichštejnská hrobka. Jeho syn František Serafinský předčil otce svým kněžským vlivem a politickými ambicemi a dosáhl roku 1624 povýšení rodu do knížecího stavu. Další Ditrichštejn Ferdinand dosáhl titulu dědičného říšského knížete. Když zemřel v roce 1864 poslední mužský potomek Mořic Jan z Ditrichštejna, zbyly zde po jeho bratrovi Josefovi čtyři dcery, které si rozdělily jeden z největších majetků na Moravě. Jméno, knížecí titul a erb Ditrichštejnů převzala sňatkem Alexandra Mensdorff-Pouilly s Alexandrine z Ditrichštejna jedna z větví rodu Mensdorff-Pouilly, která pak užívala jméno \"Mensdorff-Pouilly-Dietrichstein\" a hlava rodu byla \"kníže z Ditrichštejna na Mikulově\" (německy \"Fürst von Dietrichstein zu Nikolsburg\"). Poslední mužský člen této větve, Alexandr Dietrichstein-Mensdorff-Pouilly, zemřel bez mužských potomků v roce 1964.\nVztah Ditrichštejnů k hlavnímu rodovému panství byl vždy velmi silný a nejvíce se projevoval četnými privilegii, stavební aktivitou i vzácnými návštěvami. Na počátku vlády Ditrichštejnů byl Mikulov bohatým městem s rozvinutým vinařstvím a obchodem. Prodávalo se zde drahé zboží, jako například benátské sklo a barviva, nebo exotické zboží z východu. Podporovatelé obchodu byli především Židé a Novokřtěnci.\n\nKardinál a biskup olomoucký František, po přesídlení císařského dvora z Prahy do Vídně, se velmi pragmaticky a rychle přestěhoval se svým knížecím biskupským dvorem, který čítal více než 100 lidí, do lépe strategicky položeného Mikulova. Pokračoval v přestavbách, které na zámku zahájil jeho otec, v duchu manýrismu. Starý hrad se za jeho vlády stal honosným sídlem renesančního aristokrata, bohatého kulturního mecenáše, jakým kardinál František byl. Výstavný palác krášlily fasády zdobené sgrafitem a četnými balkóny s výhledem do krajiny. Interiéry byly bohatě vyzdobené zlacenými štukami a freskami od italských mistrů. Objevují jména G. Gialdiho, G. P. Tencally, G. Tencally, F. Saly. Zřejmě mezi jeho stavitele patřil i dvorní architekt Rudolfa II. Giovanni Maria Filippi. Výjimečným počinem v kulturních dějinách města bylo založení prvního divadla v českých zemích a to už v roce 1616 přímo na zámku.\n\nMimo zámek František založil na Svatém Kopečku kostel sv. Šebestiána s kampanilou a křížovou cestou (1623), na náměstí první loretánskou kapli na Moravě (1623) a první piaristické gymnázium severně od Alp (1631). Z kardinálova města se stala metropole kultury, umění, náboženství i politiky. Mikulov byl pátým největším městem na Moravě. V okolí sídla zakládal obory s letohrádky a libosady, obnovoval staré lichtensteinské rybníky, stavěl aleje. To vše podle italského stylu, se kterým se setkal při svých pobytech v Římě.\n\n\nPůvodním erbem rodu byly dva stříbrné vinařské nože se zlatými rukojeťmi ve zlatočerveném pokosem děleném štítu. Roku 1769 přijali Ditrichštejnové dodatečné příjmení vymřelého rodu Pruskovských z Pruskova a zároveň začali užívat i čtvrcený štít tohoto rodu s jelenem ve zlatočerveném poli a dvěma podkovami ve stříbrnočerveném poli, na nějž pak kladli svůj vlastní erb do srdečního štítku. Když roku 1802 získali další příjmení vymřelých hrabat Leslie, přibyl leslieovský erb tří zlatých přezek do levé třetiny velkého štítu, v pravé třetině byl erb Pruskovských a ve střední třetině pak čtyři pole vyženěná Ditrichštejny v dřívějších dobách. Štítonoši byli dva zlatí gryfové. Klenotem pak byly tytéž štítové vinařské nože postavené na zlaté korunce a chráněné třemi pštrosími péry. S obdrženým knížecí titulem a po spojení s uvedenými dvěma rody nakonec štít obsahoval jedenáct polí.\n\nV Čechách to byla panství Nové Město nad Metují, Budyně nad Ohří, Libochovice, Polná, Přibyslav, Vlachovo Březí, Nepomyšl a chvíli také Šluknov. Na Moravě pak kromě již zmíněného panství Mikulov ještě velká panství Židlochovice, Boskovice, Sokolnice, Lipník nad Bečvou a Žďár nad Sázavou. Dále měli Ditrichštejnové majetky i v Horních Rakousích, Uhrách a komendu Alcanez ve Španělsku.\n\nDitrichštejnové byli příbuzensky spojeni s Lichtenštejny, Thuny, Thurn-Taxisy, Eggenbergy, Mitrovskými, Schwarzenberky, Salmy, Mansfeldy, Lobkovici, Clam-Gallasy, Khevenhüllery,\n\n\n\n"}
{"id": "376722", "url": "https://cs.wikipedia.org/wiki?curid=376722", "title": "Porsche Panamera", "text": "Porsche Panamera\n\nPorsche Panamera je osobní automobil vyšší třídy německé automobilky Porsche s motorem vpředu a pohonem zadních kol. Vůz se vyrábí od června 2009, představen veřejnosti byl v březnu 2009 na autosalonu v Ženevě. \n\nFirmou je od počátku vývoje v roce 2005 označován jako čtyřdveřové sportovní kupé.<ref name=\"Priemer, Birgit / auto motor und sport (1)\">Birgit Priemer: \"GRAND MIT VIEREN - NEUHEIT, Porsche Panamera\". In: „\"auto, motor und sport\"“, č. 17, 3. 8. 2005, s. 30 - 33.</ref> Označení \"„Panamera“\" bylo tak jako jméno Carrera (označení nejsilnějších modelů 356 nebo 911), odvozeno od mexického dálkového závodu Carrera Panamericana. Model je konkurentem vozů Maserati Quattroporte V a Mercedes-Benz CLS63 AMG, jakož i v roce 2010 vyráběným modelům Aston Martin Rapide a Lamborghini Estoque. Taktéž má být levnější alternativou dražším automobilům jako Bentley Continental GT nebo Ferrari 612 Scaglietti\n\nPanamera se vyrábí od června 2009, finální montáž probíhá v továrně Lipsku, kde doposud probíhá montáž modelu Porsche Cayenne. Náklady na vývoj mají být pod jednu miliardu Euro. V prvním roce plánuje vyrobit 20 000 vozů. Výroba v Německu vyžaduje přibližně 1200 nových pracovních míst.<ref name=\"Ostmann, Bernd / auto motor und sport (1)\">Bernd Ostmann: \"Die kleine Tür-Schau - NEUHEIT, Porsche Panamera\". „\"auto, motor und sport\"“, č. 6, 2. 3. 2005, s. 30 - 31.</ref>\n\nPři výrobě Panamery se využívá až 40 procent shodných dílů z modelů 911 a Cayenne.<ref name=\"Priemer, Birgit / auto motor und sport (1)\"></ref>\n\nPlatformu modelu vyvíjelo Porsche samostatně. Původně byl sice plánován společný vývoj s Volkswagenem analogicky jako u modelů Volkswagen Touareg/Porsche Cayenne, VW však od společného projektu upustilo. Přesto se ale částečná spolupráce probíhá, karoserie Panamery se vyrábí, kompletuje a lakuje v továrně VW v Hannoveru. \n\nK pohonu byly použity motory modelu Cayenne, vyráběné v původní továrně firmy ve Stuttgartu. S přímým vstřikováním poskytují výkon mezi 283 až 368 kW, Panamera s přeplňovaným motorem má mít výkon kolem 500 koní. V plánu je i výroba verze Gran Turismo Panamera s hybridním pohonem, na ní spolupracuje Porsche s firmou Hanser automotive.\n\n20. dubna 2007 se na internetu objevilo první video vozu Panamera. V září 2008 uvolnilo Porsche první neúplné fotografie. První fotografie Panamery Porsche představilo 22. října 2008. Počátkem října 2008 se podařilo zachytit vůz bez zakrývaných partií na film v jihokorejském Soulu. V listopadu 2008 byly zveřejněny první oficiální snímky Panamery.\n\n"}
{"id": "376724", "url": "https://cs.wikipedia.org/wiki?curid=376724", "title": "Václav Joachim", "text": "Václav Joachim\n\nJUDr. Václav Joachim (13. listopadu 1876, Březnice – 7. července 1945, Praha) byl český právník, vysokoškolský profesor a státní úředník, dlouholetý funkcionář Právnické jednoty v Praze.\n\nVáclav Joachim se narodil v Březnici. Gymnázium vychodil v Táboře roku 1896. Právnická studia nastoupil na Právnické fakultě Univerzity Karlovy. Roku 1902 započal svou úřednickou kariéru na magistrátě hlavního města Prahy. V letech 1909–1919 byl tajemníkem Svazu českých měst. Po říjnovém převratu 1918 se stal díky Jiřímu Hoetzelovi vedoucím úředníkem ministerstva vnitra, konkrétně přednostou ústavního oddělení legislativního odboru. Od roku 1922 povýšil přímo na vedoucího legislativního odboru.\n\nUčitelem byl Václav Joachim jakožto docent a posléze profesor na pražské Vysoké škole technické. Působil též jako ředitel Svobodné školy politických nauk v Praze.\n\nDlouhá léta byl Václav Joachim funkcionářem Právnické jednoty v Praze. II. jednatelem se stal roku 1911, I. jednatelem roku 1919, II. náměstkem roku 1922, I. náměstkem roku 1931 a nakonec starostou se stal roku 1937 a byl jím až do své smrti. Zemřel na následky mrtvice na II. interní klinice Všeobecné fakultní nemocnice v Praze\n\nVáclav Joachim byl autorem novely k obecnímu zřízení č. 76/1919 Sb., pracoval na balíčku zákonů o velké Praze č. 114–116/1920 Sb. V ústavní listině stojí Joachim za články 43 a 44. Je též původcem zákona o ústavním soudu.\n\nChronologický přehled díla Václava Joachima:\n\nPro Slovník veřejného práva československého zpracoval Václav Joachim tato hesla:\n\nRoku 1940 uveřejnil Václav Joachim v Právníku krátký článek o 75. výročí Právnické jednoty v Praze. Zakončil jej úvahou vyjadřující naději:\n\n"}
{"id": "376725", "url": "https://cs.wikipedia.org/wiki?curid=376725", "title": "Kurovice (tvrz)", "text": "Kurovice (tvrz)\n\nTvrz Kurovice patří mezi nejvýznamnější dochované tvrze nižší šlechty v Česku. Původní, menší stavba ze 13. století byla pravděpodobně převážně dřevěná, dnešní nejstarší dochované zdivo pochází z první poloviny 15. století. Nová tvrz již měřila v půdoryse 30x20 metrů, skládala se ze samostatně stojící věže na jižní straně a paláce na straně západní, byla obehnána dvojitým opevněním, přes které vedl přístupový most. Tento most spolu se dvěma příkopy, které překonával, byl údajně dochován ještě na začátku 20. století.\n\nK velmi výraznému stavebnímu vývoji došlo za držitelů rodu Vrchlabských od devadesátých let 15. století do poloviny 16. století. Jednotlivé přestavby, kamenické prvky a honosné klenby, které budovali bratři Vrchlabští, se dochovaly téměř v nezměněné podobě do dnešních dnů. Dalším významným majitelem, který se výrazně podepsal na podobě tvrze byl Jáchym Zoubek ze Zdětína, který převzal tvrz od Vrchlabských ve druhé polovině 16. století. Jeho erb s nápisem „JOACHIM ZVB ZE ZDIETINA A NA MOSSTIENICI KOMORNIK MENSSI ETC.“ je vsazen jako svorník v jedné z kleneb. Poslední zásadní stavební úpravy provedl Václav Eusebius Lobkovic, který nechal přistavět poslední patro, čímž zcela zanikla samostatná věž, která tvořila až doposud dominantu stavby.\n\nTvrz v Kurovicích navštěvoval i Albrecht z Valdštejna, zejména po pražské defenestraci, kdy mu jako stoupenci Ferdinanda II. bylo zkonfiskováno panství Lukov a ves Rymice s tvrzí. V Kurovicích se tajně scházel s Ladislavem z Lobkovic. Na zámku v Holešově by byla jeho přítomnost velmi nápadná.\n\nVe 20. století sloužila tvrz jako bytový dům až do roku 1988, kdy započalo Muzeum Kroměřížska s celkovou rekonstrukcí, která byla roku 1990 přerušena. V roce 2006 přešla tvrz z majetku Zlínského kraje (zřizovatel Muzea Kroměřížska) do soukromých rukou.\n\n"}
{"id": "376727", "url": "https://cs.wikipedia.org/wiki?curid=376727", "title": "Východná", "text": "Východná\n\nVýchodná je obec na Slovensku, v Žilinském kraji, v okrese Liptovský Mikuláš. Patří do regionu Liptov. V obci se od roku 1953 koná známý folklórní festival.\n\nV obci se nachází římskokatolický kostel z 15. století, evangelický kostel z roku 1926 a pomník padlým v první a druhé světové válce.\n\nÚzemí obce Východná se rozprostírá ve východní části okresu Liptovský Mikuláš a po městech jde o jeho největší obec. Svojí rozlohou katastrálního území 19 350 hektarů zasahuje do oblasti Vysokých Tater na severu, kde hranici tvoří majestátní hora Kriváň, a na jihu do oblasti Nízkých Tater, kde hranici tvoří průhyb, na kterém sousedí s horehronskou obcí Heľpa. Západní a východní část území vyplňuje Liptovská kotlina. Součástí obce je i malá usedlost Svarín s přilehlými samotami.\n\nV obci se narodila Zlata Hajdúková, první profesionální slovenská filmová herečka.\n\n"}
{"id": "376728", "url": "https://cs.wikipedia.org/wiki?curid=376728", "title": "Jarmark (rozcestník)", "text": "Jarmark (rozcestník)\n\nJarmark (z německé složeniny Jahrmarkt, kde \"Jahr\"=\"rok\" a \"markt\"=\"trh\") je původním významem výroční trh, nyní používáno pro jakékoliv trhy.\n\n"}
{"id": "376729", "url": "https://cs.wikipedia.org/wiki?curid=376729", "title": "Adobe Flex", "text": "Adobe Flex\n\nAdobe Flex je sada technologií, vytvořená Adobe Systems pro vývoj multiplatformních RIA aplikací (Rich Internet Application) založených na Adobe Flash. První vydání je z března roku 2004 od firmy Macromedia jménem Flex Data Services. V únoru roku 2008 Adobe uvolnilo Flex 3 SDK pod licencí Mozilla Public License.\n\nFlexové aplikace se spouští v prostředí Adobe Flash Playeru, pro vývoj většinou slouží Adobe Flex Builder, což je IDE postavené na Java platformě Eclipse.\n\nNa rozdíl od programu Adobe Flash, ve Flex Builderu nemůžeme vytvářet animace, MovieClipy, kreslit apod. Na druhou stranu máme spoustu již hotových komponent (objektů) s vlastní grafikou, vlastnostmi a metodami, které nám ušetří spoustu práce, avšak přidají velikosti výsledného souboru desitky až stovky kB. Práce s Flex Builderem je rychlá. Tlačítko, vysouvací seznam nebo kalendář získáme přetažením objektu myší na scénu, avšak nemůžeme ji upravovat do takové míry, jako komponentu vlastní. Proto si jsou Flex aplikace velmi podobné.\n\nZdrojový soubor Flexu obsahuje vzhled uživatelského rozhraní, tj. typy komponent, jejich velikost a pozici na scéně, vlastnosti a funkce, podle kterých zkompiluje výsledny SWF soubor. Pro tento obsah Adobe zvolilo formát XML, konkrétně MXML. Potřebný kód v ActionScriptu se píše do prostoru CDATA.\n\nJelikož Flexový kompilátor je k dispozici zdarma, objevují se další IDE pro tvorbu Flexových a Flashových aplikací.\n\n"}
{"id": "376736", "url": "https://cs.wikipedia.org/wiki?curid=376736", "title": "Štefan Margita", "text": "Štefan Margita\n\nŠtefan Margita (* 3. srpna 1956 Košice) je operní pěvec – tenorista slovenského původu, žijící v Praze. V minulosti již působil na scénách nejslavnějších operních domů např. v milánské La Scale, londýnské Covent Garden a v roce 2008 i v newyorské Metropolitní opeře. Mezi jeho stěžejní repertoár patří opery Leoše Janáčka (Káťa Kabanová, Z Mrtvého domu, Osud) a postava Tambourmajora z opery Woczek od Albana Berga, s níž vystoupil v Paříži, Římě či Berlíně.\n\nNejdříve byl žákem na Umělecko-průmyslové škole v Košicích, kde vystudoval obor fotografie. Potom krátce praktikoval jako fotograf. Dále nastoupil na košickou konzervatoř, kde byl posluchačem profesorky Ludmily Šomorjaiové. V roce 1981 se stal členem souboru zpěvohry divadla v Prešově, odkud přešel na operní scénu v Košicích (1983–1986). V roce 1986 zvítězil na Pražském jaru a v srpnu téhož roku získal angažmá v opeře Národního divadla v Praze. V této době (1987–1991) byl současně sólistou Vídeňské Volksoper. V roce 1992 pak přešel do stálého angažmá ve Státní opeře Praha (1992–1994).\n\nOd roku 1998 působí jako svobodný umělec světového renomé bez stálého pracovního poměru. V zastoupení jedné švýcarské agentury se již po dvě desetiletí specializuje na repertoár slovanských skladatelů (má rád Leoše Janáčka) a na opery Richarda Wagnera. Opakovaně je zván k hostování do Chicaga. V Metropolitní opeře v New Yorku vystoupil poprvé v roce 2009 v Janáčkově opeře \"Z mrtvého domu\" jako Luka Kuzmič. V letech 2011–2012 ztvárnil v V sezóně 2012–2013 zde vystupoval jako Loge ve Wagnerově opeře \"Zlato Rýna\" (\"Das Rheingold\") Během své pěvecké kariéry se opakovaně vrací také na jeviště Národního divadla v Praze. V roce 2015 zde vytvořil postavu Luky Kuzmiče v Janáčkově \"sibiřské\" opeře Z mrtvého domu v inscenaci Daniela Špinara. Se stejným režisérem spolupracoval i v roce 2018 na opeře Billy Budd od Benjamina Brittena, kde ztvárnil tragickou roli Captaina Vera. \n\nŠtefan Margita se v roce 1992 oženil se zpěvačkou Hanou Zagorovou. Dne 28. října 2017 převzal z rukou českého prezidenta Miloše Zemana medaili Za zásluhy.\n\n\n"}
{"id": "376738", "url": "https://cs.wikipedia.org/wiki?curid=376738", "title": "Pius III.", "text": "Pius III.\n\nFrancesco Nanni Todeschini Piccolomini, synovec Pia II., (29. května 1439, Siena – 18. října 1503, Řím), byl papež v roce 1503.\n\nV Perugii vystudoval práva a stal se doktorem. Pius II. ho učinil arcibiskupem sienským a následně kardinálem-jáhnem. V papežských službách se také účastnil mnohých diplomatických cest.\n\n22. září roku 1503, v 7. den konkláve (ve 4. volbě), byl zvolen papežem. Jeho pontifikát trval pouhé tři týdny.\n\n\n"}
{"id": "376739", "url": "https://cs.wikipedia.org/wiki?curid=376739", "title": "Zvětšenina (film)", "text": "Zvětšenina (film)\n\nZvětšenina (v originále Blowup) je britsko-italský film režiséra Michelangela Antonioniho z roku 1966. Příběh fotografa, který se stal svědkem vraždy, byl natočen na motivy povídky \"Babí léto\" (v originále \"Las Babas del Diablo\") argentinského spisovatele Julia Cortázara. Film, vystihující atmosféru „swingujícího Londýna“ 60. let, se stal kultovním dílem.\n\nFilm je příběhem o fotografovi (David Hemmings), který náhodou pořídí možný důkaz vraždy, do níž by mohla být zapletena žena (Vanessa Redgrave), která navštíví fotografa v jeho studiu. Jak už je pro Antonioniho filmy typické, nemá příběh obvyklou epickou strukturu.\n\nHlavní hrdina, profesionální fotograf, je představitelem bohatého slavného umělce v Londýně 60. let. Jednoho dne narazí v parku na dva milence, které vyfotografuje. Žena z fotografovaného páru jej sleduje až do bytu a požaduje po něm film. Fotograf pak film zkoumá a zhotoví zvětšeniny, na kterých objeví mrtvé tělo. Obraz je však na zrnitých černobílých snímcích nezřetelný. Zhotovuje další zvětšeniny a pokouší se nalézt pravdu.\n\nNakonec nalezne v parku mrtvé tělo, avšak tentokrát s sebou nemá fotoaparát. Vrátí se na místo znovu, avšak tělo tam již není.\n\nFilm je o realitě, jak ji vnímáme nebo jak si myslíme, že ji vnímáme. Tento aspekt je zdůrazněn v závěrečné scéně, která je jednou z nejpůsobivějších, kdy fotograf sleduje mimickou tenisovou hru, do které se po zaváhání zapojí, když hodí hráčům zpět neviditelný tenisový míč. V následujícím záběru pokračuje ve sledování hry, když tu je náhle slyšet údery míče. Vznikla další verze reality. Poté stojí hlavní hrdina zcela sám na zeleném trávníku v parku, když tu náhle zmizí.\n\nZajímavý psychoanalytický výklad filmu publikoval Jan Stern v knize Anální vesmíry.\n"}
{"id": "376742", "url": "https://cs.wikipedia.org/wiki?curid=376742", "title": "Umění novověku", "text": "Umění novověku\n\nUmění novověku není, podobně jako samotný novověk, přesně časově vymezené. Zahajuje jej znovuzrození (renesance) klasického antického umění, tedy záměrný odklon od „barbarského“ středověkého umění a hledání inspirace v řeckém a římském umění. Antické motivy jsou dále osobitě rozvíjeny i v baroku a klasicismu. K složité proměně umění a skončení období dlouhých epoch uměleckých slohů dochází v 19. století, kdy je počínaje romantismem antický základ nahrazován novými impulzy a inspiracemi.\n\nKolébkou renesance byla Itálie, v které došlo k rozvoji cílevědomé snahy po obnovení antické tradice.\n. \nObliba renesance rostla s růstem hospodářské a politické moci italských měst (Florencie, Říma, Milána, Benátek) a s obecným růstem vzdělanosti a důvěry ve smyslové poznání jako protikladu k slepé víře.\nSochaři italské renesance: Lorenzo Ghiberti, Sandro Botticelli, Donatello - Prorok Habakuk, Andrea Verrocchio - Ježíš a nevěřící Tomáš, malíř a architekt Michelangelo Buonarroti – socha Davida. U nás se na tvorbě nejvýznamnějších sochařských děl podíleli zahraniční umělci (Alexander Colin - náhrobek habsburských císařů ve Svatovítském chrámu, Adrian de Vries - Sousoší ve Valdštejnské zahradě, zpívající fontána a řada dalších).\n\nSochařství se vlivem zachovaných antických soch stalo uměním, v kterém byly zobrazovány výjevy z antických bájí v návaznosti na portrétní sochařství císařského Říma. Bylo rozvíjeno nové umění portrétního sochařství (volně stojící sochy a bysty), byla zpodobňována nahá lidská těla. Umělci dokázali vyjádřit dramatičnost scény expresivním zobrazením emocí v obličeji, gesty či zřasenou drapérií. Velkou výzvou se pro renesanční sochaře staly jezdecké sochy a busty význačných osobností i drobné plastiky, medaile apod.\n\nManýrismem nazýváme přechodné období mezi renesancí a barokem.\nHistoricky ho lze zařadit do období reformace a postupného hroucení vžité představy jednoty katolické církve a křesťanské Svaté říše římské a lze ho charakterizovat jako odklon od harmonického řádu a prosazování forem náznaků, alegorií a jedinečnosti. Jeho rozvoj ovlivnil i objev helenistického sousoší Láokoón. Sloh byl zprvu považován za úpadkový.\nPostupně se ale prosadil na panovnických dvorech celé Evropy. Kromě Říma či Florencie byla jedním z center manýristického umění i Praha. Zde je spojován s uměnímilovným císařem Rudolfem II., na jehož dvoře působil proslulý Arcimboldo. V Praze pracoval i sochař Adrian de Vries - Valdštejnská zahrada.\n\nSochařství manýrismu zdůrazňovalo styl (manýra=stylovost). Výsledkem byl přehnaný důraz na dokonalost forem (uhlazenost a elegance). \nK nejznámějším patřili např. sochaři Benvenuto Cellini, Giovanni da Bologna, Giorgio Vasari, Angelo Bronzino-Freska v kapli Eleonory da Toledo ve Florencii, Jacopo Tintoretto, Giorgio Vasari, El Greco-Láokoón, Jacopo Bassano. V Praze to byli Giuseppe Arcimboldo a Adrian de Vries.\n\nBarokní umění má své kořeny v Itálii jako umělecký směr vzniklý rozšířením a domyšlením renesančních uměleckých tendencí. Představuje poslední jednotný univerzální umělecký sloh zahrnující architekturu, výtvarné umění, literaturu, divadlo i hudbu, který se postupně rozšířil do Nizozemí a po celé Evropě. Název baroko byl odvozen od portugalského názvu perly nepravidelného tvaru (\"pérola barroca\"). Zakladatelem barokního sochařství byl papežský architekt Gian Lorenzo Bernini, jehož předchůdcem byl Michelangelo.\n\nCelostní umění baroka stíralo hranice mezi architekturou, plastikou a malbou bylo vytvoření jednotného společného účinku. Architektura používala ke zvýšení své působivosti iluzionistickou malbu k napodobování stavebních prvků (klenby, žebra, pilastry) a plastiky nevystupovaly jako ojedinělá umělecká díla, ale jako prvky podřizující se celku. Významně se uplatnila i ornamentální štukatura. Přednost měly asymetrické formy, ovál či elipsa, efektní perspektivy, vyklenutí a vydutá zaoblení, nadsazené proporce a prostorově rozvinutá gesta. Výrazným prvkem byl pohyb. \nZávěrečným obdobím barokního slohu se stalo rokoko.\n\nNejvýznamnější sochaři a architekti Francesco Borromini, Guarino Guarini, Pietro da Cortona, Filippo Juvara, Johann Bernhard Fischer von Erlach, Lucas von Hildebrandt, Balthasar Neumann. Z malířů Caravaggio, Diego Velázquez, Peter Paul Rubens, Rembrandt van Rijn, Giovanni Battista Tiepolo.\n\nUmělci v Českých zemích: Architekti Dienzenhoferové, Jan Blažej Santini, Giovanni Battista Alliprandi.\nK nejvýznamnějším našim představitelům barokního sochařství patřil Jan Jiří Bendl, Ferdinand Maxmilián Brokoff a Matyáš Bernard Braun. Dále práce Ignáce Platzera - sousoší na Matyášově bráně Pražského hradu. Z malířů Karel Škréta, Petr Brandl a Václav Vavřinec Reiner.\n\nRokoko, (také pozdní baroko) je dekorativní formou pozdní barokní architektury vzniklé ve Francii jako dekorativní frivolní styl šlechtických interiérů reagujících na vkus Ludvíka XIV. \n\nOrnament: Rokoko je umělecký sloh užívající bohaté rokajové výzdoby abstraktního motivu dvoustranně závitnicového tvaru mušle (rocaille = mušle) a malebného kupení hmot. Každou stavbu zdobí půvabné ozdoby a rostlinné motivy a hýří zlatou a bílou barvou. Záliba v okázalé ornamentice se projevuje v architektuře, sochařství, malířství, odívání i v uměleckém kovářství.\n\nKlasicismus vznikl ve Francii na královském dvoře „krále Slunce“ Ludvíka XIV. Byl posledním uměleckým slohem (po něm jen umělecké směry), který se v evropském výtvarném umění rozvíjel současně s rokokem jako reakce na růst zájmu o antické umělecké památky, především o římské. Přebral mnoho prvků z antiky i renesance. Ve snaze odvrátit se od baroka i rokoka být střídmý, až jednoduchý s pevnými pravidly svazujícími člověka i jeho uměleckou tvorbu. Striktní pravidla a estetické normy nejčastěji inspirované antickými vzory byly zaměřeny zejména na společenské a mravní problémy. Přední místo zaujímalo abstraktní pojetí obecně rozšířených ideálů o pravdě, lásce a kráse se zdůrazňováním dobrých mezilidských vztahů a pozitivních lidských vlastnosti.\n\nRozkvět: K jeho největšímu rozkvětu došlo v době absolutistických monarchií v Evropě.\nKlasicistní stavby (banky, úřady, nemocnice a divadla) byly jednoduše zdobeny, mají trojúhelníkové štíty a rovné čisté linie. K nim patří symetrické francouzské parky a zahrady s důmyslným systémem alejí a cestiček, altánů, vodotrysků, keřů a stromů sestřihaných do geometrických tvarů.\n\nSochařství: V sochařství se projevovala snaha o věrné vyobrazení různých charakterových rysů člověka (postavy hrdinů, lotrů i podvodníků).\nV době Napoleona Bonaparte byl klasicismus nazýván empírem, v němž už nebyly tolik zdůrazňovány vlastnosti a touhy, ale naopak rozum člověka pevně svázaného se společností řadou velmi přísných a striktních pravidel.\n\nK nejvýznamnějším francouzským umělcům patřili Etienne Maurice Falconet a Jean Antoin Houdon. Z Italů Antonio Canova. Z českých umělců pak Josef Malínský a Václav Prachner.\n\nRomantismus vznikl jako reakce na monopol rozumu ve filozofii osvícenství, jako protiklad k strohému antikou inspirovaného klasicismu a jako odezva zidealizované „velké a slavné minulosti národa“. Termín romantismus byl odvozen od slova román. Byly v něm zdůrazňovány takové prvky hodnotového systému, jako je citovost, vzrušení a hrdinství. \nK rozšíření romantických idejí došlo v období napoleonských válek. Velký vliv měla zvyšující se emancipace měšťanstva a růst jeho finanční síly vlivem liberalizace výroby a podnikání a schopnosti konkurovat šlechtě. Došlo k nebývalé poptávce po spotřebním zboží, nábytku, sklu, porcelánu, keramice. A v souvislosti s tím i k nebývalému rozmachu uměleckých řemesel a k rozvoji technologií. Nedílnou součástí měšťanského života se stala záliba v četbě, recitaci, zpěvu a hudbě.\n\nVliv na umění: V umělecké oblasti došlo k jeho uplatnění ve všech disciplínách. Oblíbeným motivem bylo osamocení, nebezpečí, tajemství, noc a stesk. V literatuře to byla melancholie, splín a smutek. Malíři zobrazovali ponuré krajiny a ruiny. Osamocení hrdinové byli zmítáni vášněmi. Hudba využívala lidových motivů i snových obrazů. Mezi romantickými sochaři vynikli zejména Francouzi Francois Rude a Antoine Barye. V Čechách mělo romantické sochařství jen krátké trvání.\n\n"}
{"id": "376748", "url": "https://cs.wikipedia.org/wiki?curid=376748", "title": "Pierre Vergniaud", "text": "Pierre Vergniaud\n\nPierre-Victorin (Victurnien) Vergniaud [\"vernjó\"] (31. květen 1753 Limoges – 31. října 1793 Paříž, popraven) byl francouzský právník, státník a revolucionář z období Francouzské revoluce.\n\nByl umírněný republikán, girondista. Narodil se 31. května v Limoges v departementu Gironde, jako syn Pierre Vergniauda a Catherine Baubiatové. Původně se připravoval na dráhu duchovního na jezuitské škole v Limoges, ale odešel ze semináře a po studiu práv se od roku 1782 věnoval advokacii v Bordeaux. Jako advokát byl velmi úspěšný a brzy se stal známou osobností. Roku 1789 byl zvolen do obecné rady v departementu Gironde a brzy se nadchl pro revoluci. Poté co obhájil a prokázal nevinu Pierre Durieuxovi ve významném a slavném politickém procesu, byl roku 1791 zvolen do Zákonodárného shromáždění, kde se stal spolu s Elie Guadetem a Armandem Genosonném vůdcem umírněného levicového hnutí girondistů. Téhož roku byl díky svým skvělým řečnickým schopnostem zvolen předsedou Zákonodárného shromáždění. Měl zásadní podíl na vyhlášení války evropským zemím. V říjnu 1791 pronesl dva slavné projevy proti emigrantům a proti \"nepřísežným\" kněžím (kteří odmítli přísahat věrnost republice). Vedl tvrdou politiku proti králi a monarchii. \n\nRoku 1792 Po svržení monarchie se girondisté chopili většiny ministerských míst a stali se vládnoucí stranou ve Francii. Vergniaud musel svádět každodenní boj s radikální stranou zvanou Hora. Byl prvním žalobcem krále Ludvíka XVI. Jako poslanec Konventu (za departement Gironde) se při procesu s králem vyjádřil zprvu pro možnost odvolání k lidu, později však hlasoval pro smrt. Roku 1793 se Vergniaud dostal do tvrdého boje s Horou - kordeliéry a jakobíny. Byl však spolu s jinými girondisty 2. června svržen. Odmítl opustit Paříž, byl zatčen a v říjnu 1793 popraven při krátkém procesu s girondisty.\n\nVergniaud je považován (spolu s Dantonem a Mirabeauem) za největšího řečníka revoluce, který měl ze všech revolucionářů nejblíže k lamartinovskému mýtu girondina jako talentovaného skeptického intelektuála s rysy dekadentního až melancholického romantika. Poslanec Konventu Paganel ve svých Pamětech zaznamenal, že Vergniaud během krizových zasedání Konventu pospával: „Nikdy jsem nepotkal člověka méně vhodného k tomu, aby hrál prvořadou roli na divadle revoluce. V okamžicích bezprostředního ohrožení pro něj bylo snazší očekávat smrt, než ji vnést do nepřátelských šiků.“ A dodal: „Byl to Démosthénes, jemuž bychom mohli vyčíst to, co řecký řečník vyčítal Athéňanům: bezstarostnost, lenost a náruživou náklonnost k rozkoším.“\n\nPodle revoluční legendy právě on pronesl před revolučním soudem okřídlenou větu, že \"Revoluce, jako bůh času Saturn, začíná požírat své děti.\"\n\n\n\n\n"}
{"id": "376751", "url": "https://cs.wikipedia.org/wiki?curid=376751", "title": "Seznam papežů vládnoucích nejkratší dobu", "text": "Seznam papežů vládnoucích nejkratší dobu\n\nSeznam papežů vládnoucích nejkratší dobu přináší přehled jedenácti papežů z historie, jejichž pontifikáty patří mezi nejkratší. Do seznamu není zahrnut papež Štěpán II., jehož pontifikát trval pouhé čtyři dny (23. - 26. března 752), tudíž nestihl být slavnostně uveden do funkce a katolickou církví není od roku 1961 uznáván. Kdyby uznáván byl, byl by právě on vůbec nejkratší dobu vládnoucí papež v historii.\n\nPodle dat katolické církve:\n\n"}
{"id": "376755", "url": "https://cs.wikipedia.org/wiki?curid=376755", "title": "Leelee Sobieski", "text": "Leelee Sobieski\n\nLeelee Sobieski (* 10. června 1983) je americká herečka.\n\nNarodila se jako Liliane Rudabet Gloria Elsveta Sobieski v New Yorku. Jejími rodiči jsou americká spisovatelka a scenáristka Elizabeth (rozená Salomon) a francouzský malíř a umělec Jean Sobieski.\n\n"}
{"id": "376764", "url": "https://cs.wikipedia.org/wiki?curid=376764", "title": "Umění 19. století", "text": "Umění 19. století\n\nUmění 19. století zahrnuje pestrou škálu uměleckých slohů a směrů, které vyplňují 19. století a značí přechod od tradičních forem umění inspirovaných antikou k modernímu umění.\n\nEmpír, zvaný také císařským slohem, byl druhou fází klasicismu, resp. neoklasicismu.\nNázev pochází z francouzského slova empire (impérium). Stavělo se v něm převážně v době, kdy se Napoleon Bonaparte prohlásil císařem. Sloh se uplatnil především v architektuře, v módě a v designu nábytku.\n\nSochařství a architektura: důraz byl kladen na antické a egyptské vzory. Příkladem této architektury může být zámek Kačina, nebo přestavba barokního kláštera na celnici (Dům U Hybernů).\nV nábytkářství byla dávána přednost černozlaté barvě. Nohy u nábytku byly podle orientálních vzorů často zakončovány napodobeninami zvířecích tlap (např. lvích).\nTaké kultura odívání byla ovlivněna antickým uměním (uvolněnost a splývavost ženského oděvu s velkou dekoltáží zahalenou šátkem). Byly dováženy první kožešinové pláště a kašmírové šály z Egypta. Nová módní vlna zachvátila nejen ženskou módu, ale celkově ovlivnila i ostatní druhy umění a způsob života.\n\nNovorenesance (neorenesance) je historizující umělecký sloh vycházející z renesance a spojený s národním uvědoměním. Byla uplatňována na velkých veřejných stavbách (divadla, muzea, národní domy, sokolovny, banky, nádraží, školy apod.). Později se na jejich fasádách i v interiérech začínaly objevovat secesní prvky.\n\nArchitektura: V novorenesančním slohu byla postavena řada nejvýznamnějších staveb v Praze i v dalších městech. Patří k nim např.\nNárodní muzeum, Národní divadlo, Rudolfinum, Muzeum hlavního města Prahy, Národní dům na Vinohradech, Kostel sv. Václava na Smíchově, Vinohradská vodárenská věž, Gröbeho vila, Západočeské muzeum v Plzni, Měšťanská beseda v Plzni, Mlýnská kolonáda Karlovy Vary, Hotel Nové Lázně v Mariánských Lázních, Katedrála Božského Spasitele v Ostravě, Liberecká radnice, Bílská radnice.\n\nK nejvýznačnějším architektům patřili Antonín Barvitius, Josef Schulz, Vojtěch Ignác Ullmann, Antonín Wiehl a Josef Zítek.\n\nHlavní znaky: Naturalismus (lat. natura = příroda) byl filosofickou koncepcí uznávající přírodu za jediné jsoucno a vylučující vše nadpřirozené a transcendentní. Za základní princip výkladu všech přírodních jevů považoval zkušenost. Jeho odvozenými součástmi byly jevy duchovní povahy a především člověk se svými vlastnostmi a schopnostmi.\n\nFilosofie:K základním formám filosofického naturalismu patřil metafyzický (ontologický) a metodologický naturalismus a naturalizovaná epistemologie.\n\nLiteratura: Literární směr naturalismus vzniklý ve Francii se uplatňoval nejvíce v západní Evropě. Vycházel z pozitivistické estetiky a při zobrazování člověka a společnosti se opíral o poznatky tehdejší přírodovědy. Zdůrazňoval dokumentární stránku a vnesl do literatury některá nová témata (např. prostředí sociálních vrstev).\n\nPředním teoretikem a spisovatelem byl romanopisec Émile Zola. Mezi jeho stoupence patřili bratři Goncourtové, Huysmans, Burget a v českých zemích Čapek-Chod a Šlejhar.\n\nVýtvarné umění: bylo ovlivňováno literaturou. Výtvarní umělci se snažili věrně zobrazovat přírodní předlohy podle skutečnosti bez idealizace s výrazným zachováním syrových rysů zobrazované skutečnosti.\n\nRealismus vznikl ve Francii v 2. polovině 19. století. Byl přijat v letech 1850 až 1880.\nRealismus (skutečný) vznikl jako protiklad přísně slohového klasicismu i citového romantismu.\n\nHlavní znaky: Realismus byl výtvarnou formou odmítající idealizaci a přikrášlování, dívajíce se na skutečno střízlivě, objektivně, bez iluzí a fantazie, propagujíce zachycení dokonalé reality až k naturalistické kopii skutečnosti.\n\nSochařství a malířství: zaznamenaly odklon od biblické i antické tematiky a věnovaly pozornost námětům z běžného života, včetně sociální kritiky.\nSochařství: Francouz Jean-Baptiste Carpeaux nejslavnější sochař doby (Flora - budova Louvru, Tanec - Pařížská opera, Fontána Observatoire), Francouz Aimé Jules Dalou - realista v sochařství (Triumf Republiky - alegorické sousoší na Place de la Nation v Paříži), Belgičan Constantin Meunier - autor proslulého Dokaře. Příznivci kritického realismu: François-Auguste-René Rodin částečně patřil nejen mezi realisty ale také mezi impresionisty.\n\nMalířství: Francouz Jean-Baptiste Carpeaux byl i malířem. Jeho obrazy byly plné světelných efektů (Maškarní ples v Tuileriích), Francouz Paul Gauguin - sochař a malíř, tvořil sochy a reliéfy vycházející z jeho zážitků na Tahiti, Francouz Edgar Degas byl považován za impresionistu (postavy baletek) – doplňoval svou sochařinu i malbou. Théodor Géricaulta reprezentoval předvoj realistické malby (Prám Medusy) a vzniku realistického krajinářství, Theodor Rousseau, Jean-Francois Millet a Jules Dupte, - věnovali se uctívání přírody se snahou o pravdivost obrazu, Francouz Gustave Courbet, realizoval výstavu obrazů \"Le realisme\" (Štěrkaři, Pohřeb v Ornans, Atelier, Dobrý den, pane Courbete). Adolf von Menzel - rozvoj realistické malby v Německu.\n\nČeské sochařství a malířství: Josef Václav Myslbek připravil cestu českému realistickému sochařství zvláště v pomnících a podobiznách. Myslbekovi žáci patřili k mistrům zpracování všedních témat ze života. Jan Štursa byl jedním ze zakladatelů českého moderního sochařství. Jeho žák Karel Pokorný byl vysokoškolským pedagogem. K dalším významným žákům Myslbekovým patřili také Břetislav Benda, Quido Kocián, Jan Ladislav Kofránek, Josef Mařatka, Stanislav Sucharda, Ladislav Šaloun, Otakar Španiel. Franta Úprka a Václav Antoš patřili k představitelům sociálně kritického realismu.\n\nImpresionismus vznikl ve Francii, odkud se rozšířil do ostatních zemí. Francouzsky název impression = dojem.\nImpresionisté se snažili zachytit smyslové, přírodní a náladové dojmy, co nejpřesněji vyjádřit lyričnost, vystihnout zrakové dojmy, vyjádřit měkké a mihotavé světlo. Ve výtvarném umění šlo o zachycení okamžitých smyslových vjemů a dojmů.\n\nSochařství: Sochaři se snažili vytvářet náladovou, světlem modelovanou plastiku (měkká modelace, živá hra světel a stínů ). Pevný povrch tvarů členili drobnými výstupky a prohlubněmi, které připomínají členitě dělený malířský rukopis.\nVůdčím duchem impresionistického sochařství byl Auguste Rodin. Během své přes padesát let trvající tvůrčí činnosti vystřídal několik uměleckých směrů (romantismus, realismus, impresionismus, symbolika). Dále to byl Jean-Baptiste Carpeaux (Tanec - průčelí pařížské Opery), Paul Gauguin (Reliéf z Tahiti – dřevo), Barlach (Zpívající muž – dřevo).\nK českým impresionistickým sochařům patří především Rodinův žák Josef Mařatka (Polibek) a Bohumil Kafka.\n\nMalířství: Malířům pomáhaly krátké, rychlé tahy štětce a barevné skvrny. Hlavním vyjadřovacím prostředkem byla barevná skvrna, kterou malíři zachycovali jevy v jejich neustálé atmosférické a světelné proměnlivosti. Blízko k impresionistickému způsobu vyjadřování měli již malíři ve starším období (Diego Velázquez, Francisco Goya, John Constable, Turner). Později k hlavním představitelům patřili Édouard Manet, Claude Monet, Camille Pissarro , Alfred Sisley, Pierre-Auguste Renoir a Edgar Degas.\nV Čechách se uplatnili v osobitém národním pojetí Antonín Slavíček, Josef Mařatka aj.\n\nLiteratura a hudba: V literatuře byl estetický princip realizován posílením lyričnosti v poezii i v próze, orientací na intimní a přírodní tematiku, náznakovým vyjadřováním, hudebností verše apod. V české literatuře takovým byl Vilém Mrštík, Antonín Sova a Fráňa Šrámek.\nV hudebním umění, zachycujícím smyslové, přírodní a náladové dojmy hudbou charakterisovanou neurčitostí a zlomkovitostí melodického obrysu, novými harmonickými prostředky a barevnou instrumentací byli předními představiteli impresionismu Claude Debussy, Maurice Ravel, Richard Strauss, Skrjabin, Vítězslav Novák, Josef Suk.\n\nSymbolismus byl uměleckým hnutím, které vzniklo ve Francii v 2. polovině 19. století a významně se uplatnilo především v básnictví. Částečně navazoval na romantismus a byl reakcí na popisnost naturalismu (v Čechách Lumírovci). Jeho cílem bylo zobrazovat věci, které nelze racionálně popsat (nálady, emoce, myšlenky, city). K jeho největšímu rozmachu došlo na přelomu 19. a 20. století.\n\nPoezie: Symbolisté se snažili proniknout k podstatě skutečnosti, usilovali o vnímání umění všemi pěti smysly. K tomu jim měl pomáhat symbol, který se měl stát prostředníkem mezi skutečným světem a „světem duše“ a měl v náznaku odkrývat tajemství ukryté v nitru věcí. Symbol nebyl přímým pojmenováním věci (problému nebo stavu), ale pouhým náznakem (sugescí) podstaty věci. Umění mělo zachytit více absolutních pravd zpřístupněných nepřímými metodami.\n\nSymbolisté se snažili o jeho vytvoření soustředěným vnímáním celé umělcovy bytosti. V poezii básníci usilovali o postižení stále diferencovanějších a výlučnějších duševních stavů a prožitků moderního člověka rozvíjením její metaforické stránky. Opírali se o filosofii Schopenhauerovu. Rafinovanými prostředky rozněcovali a zjemňovali smyslovou stránku poezie, kladli důraz na melodičnost verše a uvolňovali jeho metrickou pravidelnost. Díla některých symbolistů (Émile Verhaeren, Alexander Alexandrovič Blok, Otokar Březina, Antonín Sova) mají povahu patetické sociálně filosofické vize, živě reagující na soudobou společenskou problematiku.\n\nVýtvarné umění: Ve výtvarném umění se tento směr nemohl zcela rozvinout, protože reagoval na naturalismus a především na impresionismus a některé jeho myšlenky byly podobné zaměření populárnější secese.\n\nLatinské slovo (modo=moderní) se stalo synonymem osvěty, pokroku, rozumu a svobody. Nástupem moderny na rozhraní 19. a 20. století došlo k nejdůležitější proměně ve vývoji architektury vůbec. Prvně se projevily tendence opustit historizující formy architektury 19. století a nastolit tvorbu odpovídající povaze doby a její technické, účelové í estetické úrovni. Toto období trvající asi dvacet let, předznamenalo vývoj moderní architektury na novém vývojovém stupni, spojující umění, techniku a účelnost světa vyspělé techniky.\n\nHistorie moderny: S tendencí k nástupu moderny se setkávalo umění již ve středověku jako s ironickým označením všech umělců, kteří se domnívali, že přesáhli své předchůdce.\nV pozdním středověku se však již stalo hnutím, které usilovalo o překonání různých nedostatků a stalo se vyznáním těch, kteří se stavěli proti nekritickému obdivu všeho, co lze překonat, nebo co již dokonce bylo překonáno.\n\nKoncem 17. století ve Francii vznikl „Spor starých a moderních“ (\"Querelle des anciens et des modernes\"), jehož téma (překonávání starého) se následně táhlo až do současnosti.\n\nV období romantismu bylo moderně vytýkáno, že je příčinou přerušení tradice, ztráty hodnot, rozbití morálky a společenské soudržnosti.\n\n19. století: Koncem století se k moderně přihlásilo moderní umění, které se postavilo jak proti akademismu a jeho institucím, tak proti dekorativnímu historismu.\nNa přelomu století ostře odsoudil modernismus v katolické církvi papež Pius X.. Hlavním nositelem reformního hnutí, které chtělo církev přiblížit současnému, modernímu světu se v Českých zemích stala Katolická moderna (literární sdružení katolických kněží). Řada z nich byla církví odsouzena a potrestána.\n\nLiteratura: V literatuře byla moderna prosazována požadavkem svobody uměleckého projevu.\nČeská moderna byla názvem volné skupiny mladých českých básníků a literátů, kteří se postavili proti starší generaci a proti kulturní i politické konvenci. Počítali se k ní František Xaver Šalda, Josef Svatopluk Machar, F. V. Krejčí i družina Moderní revue.\nSochařství a architektura: S nástupem moderny došlo k dosud největší proměně ve vývoji architektury vůbec. Sochařství a architektura přešly vlivem moderny na jednotný styl a uplatňovaly i spojení s dalšími složkami výtvarné činnosti. Technické a funkční zřetele se prolínaly s výtvarnými.\nSoučasně architektura i umění směřovaly k obrodě své účelnosti. Výtvarní umělci prosazovali větší svobodu v používání nových i historických výrazových prostředků. Posunuly se hranice mezi tvůrčími obory a v jednotlivostech dokonce zmizely. Pojmy z jednoho druhu umění byly přenášeny do druhů jiných, kde nabyly nového, symbolického významu.\n\nLatinské slovo (modo=moderní) se stalo synonymem osvěty, pokroku, rozumu a svobody. Nástupem moderny na rozhraní 19. a 20. století došlo k nejdůležitější proměně ve vývoji architektury vůbec. Prvně se projevily tendence opustit historizující formy architektury 19. století a nastolit tvorbu odpovídající povaze doby a její technické, účelové í estetické úrovni. Toto období trvající asi dvacet let, předznamenalo vývoj moderní architektury na novém vývojovém stupni, spojující umění, techniku a účelnost světa vyspělé techniky.\n\nHistorie moderny: S tendencí k nástupu moderny se setkávalo umění již ve středověku jako s ironickým označením všech umělců, kteří se domnívali, že přesáhli své předchůdce. V pozdním středověku se však již stalo hnutím, které usilovalo o překonání různých nedostatků a stalo se vyznáním těch, kteří se stavěli proti nekritickému obdivu všeho, co lze překonat, nebo co již dokonce bylo překonáno.\n\nKoncem 17. století ve Francii vznikl „Spor starých a moderních“ (Querelle des anciens et des modernes), jehož téma (překonávání starého) se následně táhlo až do současnosti.\n\nV období romantismu bylo moderně vytýkáno, že je příčinou přerušení tradice, ztráty hodnot, rozbití morálky a společenské soudržnosti.\nLe Corbusier, Vila ve Stuttgartu\n\n19. století: Koncem století se k moderně přihlásilo moderní umění, které se postavilo jak proti akademismu a jeho institucím, tak proti dekorativnímu historismu. Na přelomu století ostře odsoudil modernismus v katolické církvi papež Pius X.. Hlavním nositelem reformního hnutí, které chtělo církev přiblížit současnému, modernímu světu se v Českých zemích stala Katolická moderna (literární sdružení katolických kněží). Řada z nich byla církví odsouzena a potrestána.\n\nLiteratura: V literatuře byla moderna prosazována požadavkem svobody uměleckého projevu. Česká moderna byla názvem volné skupiny mladých českých básníků a literátů, kteří se postavili proti starší generaci a proti kulturní i politické konvenci. Počítali se k ní František Xaver Šalda, Josef Svatopluk Machar, F. V. Krejčí i družina Moderní revue.\n\nSochařství a architektura: S nástupem moderny došlo k dosud největší proměně ve vývoji architektury vůbec. Sochařství a architektura přešly vlivem moderny na jednotný styl a uplatňovaly i spojení s dalšími složkami výtvarné činnosti. Technické a funkční zřetele se prolínaly s výtvarnými. Současně architektura i umění směřovaly k obrodě své účelnosti. Výtvarní umělci prosazovali větší svobodu v používání nových i historických výrazových prostředků. Posunuly se hranice mezi tvůrčími obory a v jednotlivostech dokonce zmizely. Pojmy z jednoho druhu umění byly přenášeny do druhů jiných, kde nabyly nového, symbolického významu.\n\n"}
{"id": "376765", "url": "https://cs.wikipedia.org/wiki?curid=376765", "title": "Salmson 2", "text": "Salmson 2\n\nSalmson 2 byl francouzský dvojplošník používaný zejména v první světové válce. Jednalo se o průzkumné letadlo, které bylo vyvinuto dle požadavku z roku 1916 na moderní průzkumný stroj. Přes některé počáteční problémy, které byly postupně odstraněny, došlo masívní výrobě jak v podniku Salmson, tak i v licenci. Letoun i postupně modernizován, vznikaly i další verze. K průzkumu ho užívala nejen Francie, ale i někteří spojenci, další státy ho zakoupily po válce. Patřilo mezi ně i Československo, které získalo 50 kusů strojů Sal.2 A2.\n\n\n\nÚdaje podle publikace \"French Aircraft of the First World War\"\n\n\n\n"}
{"id": "376766", "url": "https://cs.wikipedia.org/wiki?curid=376766", "title": "Selský potok", "text": "Selský potok\n\nSelský potok je přírodní památka, zřízena vyhláškou ONV Ústí nad Orlicí ze dne 27. 9. 1990. Důvodem ochrany je zachování bohatého výskytu bledule jarní.\n\nVlhké rašelinné louky podél Selského potoka vyvěrajícího z mokřad Selského lesa s částečným břehovým olšovým porostem nacházející se v SZ okraji Zábřežské vrchoviny. Je to malá lokalita o výměře 6,79 hektarů v nadmořské výšce 550 až 600 metrů, s průměrnými ročními srážkami 700 mm a tvořící v podstatě jihovýchodní pokračování přírodní rezervace Selský les a navazující na cca 300 – 500 m východně vzdálenou lokalitu podobných skladeb a porostů PR V dole. Převážně jde o bohatý výskyt bledule jarní \"(Leucojum vernum)\".\n\nV území je zastoupena škála mokřadních a klasických příbřežních a částečně lučních fytospolečenstev.\n\nZvířena je zastoupena typickými druhy lučních, mokřadních a druhy lesních okrajů.\n\n\n"}
{"id": "376768", "url": "https://cs.wikipedia.org/wiki?curid=376768", "title": "Henry Fonda", "text": "Henry Fonda\n\nHenry Fonda (16. května 1905 v Grand Island, Nebraska, USA – 12. srpna 1982 v Los Angeles, Kalifornie) byl americký herec, jedna z velkých hereckých hvězd amerického filmového průmyslu 20. století a zakladatel herecké rodiny Fondů. Úspěšnou hereckou dráhu nastoupily i jeho děti Jane Fondová a Peter Fonda i vnoučata Bridget Fondová a Troy Garity.\n\nDivadlo hrál od svých 20 let, nejprve během svých studii žurnalistiky na univerzitě v Minnesotě. Později odešel hrát do New Yorku na Broadway. U filmu debutoval v roce 1935 ve hollywoodském snímku \"The Farmer Takes a Wife\", jednalo se o filmovou adaptaci hry, kterou hrál i v divadle. Za opravdu první úspěšný film je považován snímek \"Jezábel\" z roku 1938 a dále filmová adaptace románu John Steinbecka \"Hrozny hněvu\" z roku 1940, za nějž byl poprvé nominován na Oscara. Během 2. světové války sloužil tři roky v americkém námořnictvu na torpédoborci USS Satterlee.\n\nPo válce jeho filmová kariéra pokračovala westernovým snímkem \"Fort Apache\", kde si zahrál s Johnem Waynem z roku 1948. Českým filmovým i televizním divákům je známa americká filmová adaptace románu \"Vojna a mír\" z roku 1956 režiséra Kinga Vidora, kde si (společně s Audrey Hepburnovou, Melem Ferrerem a Jeremy Brettem) zahrál hlavní mužskou postavu hraběte Pierra Bezuchova. V roce 1957 si zahrál společně s Jiřím Voskovcem v dalším i u nás dobře známém snímku \"12 rozhněvaných mužů\", v tomto filmu působil také jako producent. Dalšími i u známými filmy je např. válečné drama \"Nejdelší den\" z roku 1962 a \"Bitva v Ardenách\" z roku 1965 nebo klasický western \"Tenkrát na Západě\" z roku 1968. Zde si zahrál po boku Charlese Bronsona, Claudie Cardinalové a Jasona Robardse, jednalo se o jedinou zápornou roli celé jeho kariéry. V roce 1976 si zahrál postavu admirála Chestera Nimitze ve snímku \"Bitva o Midway\".\n\nV roce 1981 nedlouho před smrtí si zahrál společně s Katharine Hepburnovou ve filmovém dramatu \"Na zlatém jezeře\", za nějž oba dva obdrželi cenu Americké filmové akademie Oscar.\n\n"}
{"id": "376769", "url": "https://cs.wikipedia.org/wiki?curid=376769", "title": "Inocenc IX.", "text": "Inocenc IX.\n\nPapež Inocenc IX. (rodným jménem Gian Antonio Facchinetti, 20. července 1519, Bologna – 30. prosince 1591, Řím) byl papežem od října do prosince roku 1591.\n\nNarodil se v Bologni, kde vystudoval církevní právo. Později se stal arcibiskupem v Avignonu, pak papežským nunciem v Benátkách a nakonec kardinálem (1583) a inkvizitorem (1586). Byl znám svými sympatiemi ke španělské koruně. Podporoval také Ligu proti francouzskému králi Jindřichu IV. Navarrskému.\n\nZemřel po dvou měsících pontifikátu.\n\n\n"}
{"id": "376771", "url": "https://cs.wikipedia.org/wiki?curid=376771", "title": "Rath", "text": "Rath\n\nPříjmení Rath (Ráth) má více nositelů:\n\n"}
{"id": "376774", "url": "https://cs.wikipedia.org/wiki?curid=376774", "title": "Umění 20. století", "text": "Umění 20. století\n\nUmění 20. století se vyznačuje nejen širokou pestrostí stylů a proudů, ale také proměnou přístupu a vnímání umění jako takového. Zatímco secese se od minulosti odkláněla ponejvíce novou dekorativností, moderna se již snaží zcela oprostit od tradice a umění postavit na nové základy. Výtvarné dílo nezobrazuje vnější skutečnost, ale stává se samostatným předmětem s vlastním obsahem i výrazem. Reakcí na modernu je postmoderní umění, které se k historickému uměleckému dědictví vrací novým způsobem. Jinými tendencemi je například zdůraznění kontextu, ve kterém se umělecké dílo nachází, nebo důraz na pojetí (ideu) uměleckého díla (konceptuální umění).\n\nSecese, česky \"odstoupení, odštěpení\", bylo hnutí mladých umělců, kteří se cítili diskriminování akademickým světem výtvarného umění a prosazovali nový dekorativní styl, v Německu nazývaný \"Jugendstil\", v západních zemích někdy \"Art nouveau\" (Nové umění). První secese vznikla 1892 v Mnichově, pro Rakousko a Čechy byla významná zejména Vídeňská secese (\"Wiener Secession\", 1897), vedená Gustavem Klimtem.\n\nPostupem času splynula se symbolismem v nové umělecké hnutí, které postupně ovládlo evropské umění, především užité a dekorativní umění, umělecká řemesla, sochařství, malířství a architekturu. Jako poslední z univerzálních mezinárodních výtvarných slohů se zapsala do tváře mnoha evropských měst (Praha, Paříž, Vídeň, Mnichov, Berlín), ovlivnila módu a životní styl konce 19. a začátku 20. století a stala se neodmyslitelnou součástí nejen evropské kultury ale i kultury Spojených států. V secesním slohu bylo vytvořeno mnoho děl s vysokou uměleckou hodnotou.\nHlavní znaky: vyvážení harmonie a kontrastu, průhlednost, dekorativnost a ornamentálnost s vlnícími se křivkami, záliba v neobyčejných barevných odstínech a v estetickém využití přírodních tvarů (listů, květů, lidských a zvířecích těl) i nových materiálů (železa, oceli, betonu a skla).\n\nSochařství: Stanislav Sucharda – pomník Františka Palackého v Praze, Ladislav Šaloun – sousoší Mistra Jana Husa na Staroměstském náměstí, Bohumil Kafka – Žižkův pomník v Praze a František Bílek – řada dřevěných soch a reliéfů.\n\nArchitektura: Victor Horta – Dům Tasselových v Bruselu, Hector Guimard – vstupy do pařížského metra, Antonín Balšánek a Osvald Polívka – Obecní dům v Praze.\nTěžiště secese však nespočívalo ani tak v sochařství a v malbě, ale především v dekoraci a v užitém umění.\n\nVýtvarné umění: Alfons Mucha – plakáty, cyklus obrazů Slovanská epopej, návrhy šperků a nábytku, Gustav Klimt – dekorativní malby, plakáty.\n\nUžité umění: Émile Gallé – skleněné vázy, Charles Rennie Mackintosh – bytová zařízení.\nKubismus (z lat. \"cubus\", krychle) jako avantgardní umělecké hnutí, chápající výtvarné umění novým revolučním způsobem, vznikl po roce 1907 v Paříži, kde se tehdy shromáždili mladí umělci z celého světa.\nImpulzem k vzniku kubismu byly práce dvou malířů, Španěla Pabla Picassa a Francouze Georga Braque, kteří kolem roku 1906 během svých studií v Paříži vytvořili několik kubistických plastik. Zpočátku pracovali nezávisle na sobě. Oba ovlivnil Paul Cézanne a africké domorodé umění.\nRoku 1907 začali pracovat společně a zůstali spolu až do vypuknutí první světové války.\nHlavní znaky: Kubistické prostorové koncepce díla spočívaly v rozkladu zobrazovaného předmětu na jednoduché geometrické tvary (především krychle) a v jejich opětovném skládání do obrazu. Zobrazené předměty pak působily dojmem, že jsou deformované a objevovaly se zároveň z několika pohledů. V jejich vzájemném vztahu pak vznikalo mnoho průhledů s neobvyklými úhly pohledu. Hlavy a figury byly utvářeny tak, aby se navzájem prolínaly jak v pohledu zepředu, tak i z boků. U soch komponovaných ze zjednodušených, téměř geometrických tvarů se tak uplatnily linie nápadně vystupujících hran a hlubokých prohlubní, které rozrušovaly celistvý dojem.\n\nVývoj kubismu prošel několika etapami: Pre-cubismem (1906–1909) se vznikem a objevováním kubistické perspektivy, analytickým kubismem (1909–1912) s přechodem k abstrakci s rozkladem a opětovným skládáním předmětů, Syntetickým kubismem (1912–1914) kdy se kubismus přiblížil abstrakci s předměty skládanými z linií a ploch a z orfismu, kdy již došlo k úplné abstrakci a využití barev a kdy se jednotlivé malířské prvky staly zcela nezávislými na realitě.\n\nSochařství: Po roce 1910 se kubistické hnutí rychle rozšířilo. K nové tvůrčí metodě se brzy hlásili noví sochaři: Francouz Henri Laurens, litevský umělec Jacques Lipchitz, Rusové Alexander Archipenko, Ossip Zadkine, český sochař Otto Gutfreund a další, kteří v té době žili v Paříži.\nPo první světové válce vznikl opět nový zájem o obnovení dávných sochařských tradic. Umělci hledali v dílech minulosti klid a novou jistotu. Vraceli se k idealizovaným figurám, aktům i k jasným, vyváženým tvarům.\n\nHlavní znaky: Stylová a tvarová kázeň a jednota, kompoziční vyváženost, přesnost a preciznost vyjádření, důraz na intelekt a svébytný tvar uměleckého díla.\n\nSochařství: V sochařství znamenal návrat ke klasicismu (po roce 1920 nazýván neoklasicismem) a k znovuobjevení antických námětů a harmonických forem. Přední osobností novoklasicismu byl francouzský sochař Aristide Maillol, který ovlivnil mimo jiné i Constantina Brâncușiho nebo Henry Moora, podobně jako svého celoživotního přítele Henri Matisse.\n\nČeské sochařství: Velký vliv měli Josef Václav Myslbek, Jan Štursa, Karel Lidický, Marta Jirásková.\n\nNázev expresionismus (francouzsky \"expression\" = výraz) vznikl kolem roku 1910 v Německu. Označoval umělecká díla, která zdůrazňovala silný výraz citu, individuální lidskou subjektivitu i společenskou a sociální kritiku.\n\nHlavní znaky: Expresionismus byl protikladem ke klidnému, tvarově neurčitému impresionismu. Podporoval vyjádření prudkých duševních hnutí a představoval uměleckou tendenci, snažící se co nejvěrněji zobrazit pochody v lidské mysli, emoce, city, vášně a pudy. Zabýval se otázkami ceny a důstojnosti lidského života v dobách těžkého pokoření národa. Projevoval rozhodný nesouhlas s ignorancí a bezcitností a hledal nové morálních hodnoty.\n\nUmění: Expresionismus byl umělecký směr, který se projevoval zejména v umění výtvarném, v literatuře a v dramatické tvorbě. Odrážel jednak rostoucí zájem o subjektivní stavy a nálady i o jejich vyjádření navenek, jednak vzrušenou náladu doby před první světovou válkou, plné kulturních i sociálních rozporů. Do popředí se dostala technika dřevořezu a akvarelu v tvorbě skupin \"Die Brűcke\" (Most) a \"Der Blaue Reiter\" (Modrý jezdec). Druhou skupinu tvořili výtvarníci Vasilij Kandinskij a Paul Klee. Působili na Bauhausu a vzájemně se ovlivňovali. Za hlavního představitele expresionismu byl považován norský malíř Edvard Munch.\n\nSochařství: To, čeho malíři dosahovali barvou, mělo být v sochařství dosaženo klenutým objemem, napětím tvarů, nadsázkami i deformacemi. Najdeme to v dílech Rodinova současníka i odpůrce Francouze Antoine Bourdelle – Hérakles-lučištník v majetku Národní galerie, i v dílech Käthe Kollwitzové, která byla vynikající grafičkou, a zejména v tvorbě sochaře Ernsta Barlacha – sociální kritika.\n\nVznik abstraktivismu – nefigurativního, abstraktního malířství a sochařství spadá do doby kolem roku 1910. V té době Vasilij Kandinskij namaloval v Mnichově svůj první abstraktní obraz. Vyhraněnou podobou se abstraktivismus projevil v architektuře jako konstruktivismus.\n\nHlavní znaky: Výtvarná díla, která nezobrazují smyslově vnimanou skutečnost, viditelné předměty nebo jevy, označujeme jako nefigurativní, nepředmětná, abstraktní. Taková díla jsou kompozicemi \"čistých\" forem, geometrických nebo přírodních (organických). I ony však chtějí zachytit něco skutečného, například duševní stav, přírodní děj nebo výtvarný řád. Například rumunský sochař Constantin Brancusi soustavně hledal nejzákladnější přírodní formy. Své sochy postupně oprostil od všech detailů. Dospěl k hlavě (vejci), ptáku (vřetenu), rybě (oválu). Jindy pro své sochy využil geometrických tvarů (polokoule, hranoly, komolé jehlany, šroubové plochy).\n\nSochařství a malířství: Nejvýznamnější nepředmětná díla vytvořili například Vasilij Kandinskij, Piet Mondrian, Kazimir Malevič a mezi prvními i František Kupka. Příznivce našel nový směr i v německém sochaři Hansi Arpovi a v průbojném anglickém sochaři Henry Kokrovovi.\n\nČeské sochařství: Před rokem 1950 nebyl v Čechách sochař, který by se cele věnoval abstraktní tvorbě. Nepředmětné plastiky lze nalézt v díle Hany Wichterlové, Vincence Makovského a Bedřicha Stefana. Teprve další generace výtvarných umělců se dočasně věnovala ve větší míře nefigurativní tvorbě.\n\nKonstruktivismus vznikl jako architektonické a umělecké hnutí v Rusku na sklonku první světové války kolem roku 1917. K jeho zakladatelům patřil především ruský avantgardní umělec Vladimir Tatlin – socha zvaná: „Věž třetí internacionály“. Spoluzakladatelem byl sovětský konstruktivista a fotograf Alexandr Ročenko.\n\nHlavní znaky: Byl to styl, který přeceňoval konstrukce na úkor ostatních složek. Zdůrazňoval technickou dokonalost, krásu hmoty a účelnost stavby. Prolínal se s raným funkcionalismem. Na rozdíl od něj však kladl větší důraz na dynamismus (vertikalitu konstrukcí, diagonály).\n\nArchitektura a technika: Styl měl blízko k architektuře a k světu strojů. Jeho základem byla geometrie přímek, ploch, kružnic, hranolů a křivek v prostoru. Významným ruským konstruktivistickým architektem byl Konstantin Melnikov.\n\nČeské sochařství: V Čechách měl konstruktivismus ohlas zejména v architektuře. Do sochařství pronikal v tvorbě Zdeňka Pešánka, který se zabýval tvorbou světelných objektů. Roku 1930 vytvořil pohyblivý (kinetický) světelný \"pomník\"- pro transformační stanici v Praze. Po roce 1960 konstruktivistické postupy uplatnilo již více sochařů: architekt El Lisický, bratři Naum Gabo (vlastním jménem Nahum Pevsner) a Anton Pevsner. Oba po Říjnové revoluci pracovali v Moskvě a později emigrovali do Paříže.\n\n Architektonický purismus (z latinského \"purus\" = čistý) byl jako úsilí o stylovou čistotu uplatňován v historizující architektuře a v obnově historických památek v 19. století. Další pojem purismus se používá ve 20. století v architektuře – v české architektuře představitelé puristické čtyřky ve 20. a 30. letech – Jaroslav Fragner, Evžen Linhart, Karel Honzík, Vít Obrtel.\nHlavní znaky: Purismus byl reprezentován dvěma směry. Bylo pro něj v 19. století charakteristické přísné lpění na tzv. čistém slohu, které se projevovalo odstraňováním veškerých pozdějších úprav. Proti takovému přístupu vystupovali zastánci analytické památkové péče Alois Riégl a Max Dvořák. Tyto zásahy na jedné straně doslova fyzicky zachránily rekonstruované stavby před rozpadem a v přeměnu ve zříceniny (Karlštejn). Na druhé straně však také znamenaly velice výrazné poškození historické podoby stavby. Přičemž velmi často spíš než o návrat k původní podobě stavby šlo o realizaci romantických představ a de facto i falšování historické podoby obnovovaných budov.\nV Čechách byl významným neogotickým restaurátorem v puristickém duchu např. Josef Mocker, který rekonstruoval řadu středověkých památek.\n\nDadaismus se zrodil uprostřed první světové války (1914–1918) ve Švýcarsku a v USA jako protest proti nesmyslnému vraždění na válečných frontách. Tvořili ho sochaři, malíři a básníci, kteří se uchýlili do Švýcarska, do země, která nevedla válku. Po roce 1918 se hnutí rychle rozšířilo do dalších zemí, především do Německa a do USA. K dadaistům se přihlásil Hans Arp, v Německu byl jeho šiřitelem Kurt Schwitters, ve Francii a v USA Marcel Duchamp.\n\nHlavní znaky: Dadaisté popírali vše, co bylo vytvořeno v uměleckých ateliérech, vytvářeli si vlastní vztah k hmotě a k materiálům i předmětům, které je obklopovaly. Netvořili sochy, ale montovali objekty. Využívali náhod, překvapení a hry bez pravidel, které vedly k souvislostem vymykajícím se racionálnímu chápání. Objevili nové tvůrčí metody – koláže, ready-made (předem zhotovené).\n\nVýtvarná umění: Kurt Schwitters se proslavil reliéfními objekty z odpadového materiálu (dřeva, papíru apod.), kterým dal název Merz. Marcel Duchamp byl vyhraněným odpůrcem všeho \"klasického\". Obesílal výstavy jen běžně nalezenými předměty. Bez jakékoli úpravy je prohlásil za hotová výtvarná díla a dal jim jméno ready-made.\nDadaismus v Čechách: V českém umění zapůsobil dadaismus převážně na básníky. Ohlas mezi výtvarníky našel až teprve ve spojení se surrealismem.\n\nFuturismus (latinsky \"futurus\" = budoucí), umělecký směr stojící na počátku avantgardy, dostal jméno roku 1909, když italský básník a spisovatel Filippo Tommaso Marinetti zveřejnil v pařížském listu Le Figaro \"Manifest futurismu\".\n\nHlavní znaky: Ústředními tématy futurismu byly pohyb, rychlost, síla a destrukce. Futuristé oslavovali sílu a rychlost strojů. Viděli krásu v technické civilizaci, obdivovali automobily, letadla i zámořské parníky. Zachycovali pohyb tím, že ho rozložili do jednotlivých, postupných fází. Neprojevovali však jen obdiv k technické civilizaci, ale i radikální odpor ke způsobu života předindustriální společnosti a k mocenskému postavení katolické církve.\n\nSochařství a výtvarná umění: Nejvýznamnějším futuristickým sochařem byl Umberto Boccioni. Podobně jako Picasso zrušil celistvý objem plastiky, rozčlenil ji na jednotlivé části, které pak opět sestavil v celek.\n\nFuturisté v Čechách: Futurismus vzbudil zájem mladých umělců v Itálii, v Rusku, i v řadě dalších zemí. Měl své stoupence i v Čechách. Svou studii o něm napsal i malíř Josef Čapek. Okouzleni technikou přejali čeští futuristé mezinárodně uznávaný směr avantgardy - poetismus.\n\nSurrealismus (z francouzského surréalisme = nad-realismus) vznikl po roce 1924 v pařížské dadaistické skupině na základě hnutí vyvolaného francouzským básníkem André Bretonem.\n\nHlavní znaky: André Breton charakterizoval surrealismus jako čistý psychický automatismus a jako diktát nevědomí, nahodilost bez jakéhokoliv rozumového dozoru či cenzury, mimo jakékoliv estetické nebo mravní zřetele. Dal mu také program prezentovaný formou manifestu. Opíral se o učení rakouského psychiatra Sigmunda Freuda, zakladatele psychoanalýzy, která zkoumá funkce lidského povědomí.\n\nSochařství a výtvarná umění: André Breton vytvořil řadu asambláží (objektů sestavených z nalezených předmětů). Podobné vytvořili i malíři Salvador Dalí a Joan Miró i další. K surrealistickým sochařům patřili i Hans Arp a Max Ernst.\nMezi českými umělci k nim patřili Vincenc Makovský, Ladislav Zívr a Zdeněk Rykr.\n\nFunkcionalismus jako architektonický sloh vznikl ve 20. letech 20. století a až do konce sedmdesátých let zůstal vedoucím architektonickým mezinárodním směrem evropské avantgardy tvořícím pod heslem: „Forma následuje funkci“.\n\nHlavní znaky: Podstatu funkcionalismu objasnil architekt Le Corbusier, který také zformuloval jeho manifest. Funkcionalistům šlo o oproštění od povrchní dekorativnosti, okázalostí a strojené estetiky, které měla nahradit geometrická čistota tvarů, v architektuře ovšem podřízená funkci.\n\nSochařství a architektura: Funkcionalismus přerostl meze architektury a stal se novým způsobem myšlení. Architektura byla považována za organizaci životního dění ve smyslu biologickém, sociálním, ekonomickém, psychickém a technickém. Funkcionalistické budovy jednoduchých tvarů s použitím nových materiálů (betonu, železa, šarlatových cihel apod.) byly strohé, ale tvarově čisté, a než se staly bezduchou formou - například na prefabrikovaných sídlištích - mohly být i na vysoké umělecké úrovni.\nStyl Art deco vznikl na počátku 20. století v souvislosti se společenským opojením modernistickými tendencemi.\n\nV roce 1925 byla v Paříži konána výstava dekorativního umění (Exposition Internationale des Arts Décoratifs et industriels Modernes). Na výstavě byly vystavovány užitné předměty silně ovlivněné modernismem.\n\nHlavní znaky: Nový dekorativní styl propagoval pevné linie a dekorativní interiér, který byl zpočátku velmi luxusní a byl určen především pro bohaté (hotel Alcron). Brzy však získal velkou oblibu v široké veřejnosti, protože v mnoha oborech pronikl i do průmyslové výroby v masovém měřítku.\n\nSochařství: Výtvarná umění, včetně sochařství, byla zaměřena na tvorbu dekorativních předmětů a předmětů denní potřeby vyráběných ze skla, keramiky, bakelitu a kovu se zjednodušenými liniemi, chromovým leskem a jasnými barvami.\n\nArchitektura: V české architektuře je představitelem stylu Art deco hotel Alcron postavený v roce 1932 Aloisem Kroftou.\n\n"}
{"id": "376778", "url": "https://cs.wikipedia.org/wiki?curid=376778", "title": "Řehoř XIV.", "text": "Řehoř XIV.\n\nŘehoř XIV. (rodným jménem \"Niccolo Sfondrati\", 11. února 1535, Somma Lombardo – 16. října 1591, Řím) byl papežem od prosince 1590 do své smrti.\n\nNarodil se v Lombardii, vystudoval práva a roku 1560 byl jmenován biskupem cremonským. Později (1583) byl Řehořem XIII. povýšen na kardinála. Byl stoupencem francouzské ligy a Španělska. Proto byl také v prosinci 1590 zvolen španělskou stranou papežem. Po korunovaci podporoval protifrancouzskou politiku Filipa II..\nPo deseti měsících pontifikátu zemřel.\n\n\n"}
{"id": "376779", "url": "https://cs.wikipedia.org/wiki?curid=376779", "title": "Žampachové z Potštejna", "text": "Žampachové z Potštejna\n\nŽampachové z Potštejna byli starý český šlechtický rod (jedna z větví Drslaviců), který pocházel ze západních Čech a později se díky směně pozemkového vlastnictví usadil v podhůří Orlických hor ve východních Čechách a od 13. století postupně nabývali mnohé majetky i mimo východní Čechy. Vlastnili Potštejn, Litice, Vamberk, Makov, Fryštát, majetky v Kladsku a další.\n\nPáni ze Žinkov (později i z Potštejna, zvaného Potenstein podle jména \"Půta\" – latinsky \"Potho\") byli nejstaršími známými předky tohoto rodu. Pocházejí bezpochyby od nejstaršího známého Drslavice, plzeňského kastelána Drslava (≈ 1160). Jeho syn Oldřich (1176–1192) se psal poprvé ze Žinkov (Žiženkova) a Oldřichův vnuk Půta pak nad Žinkovy postavil nové sídlo s názvem Potštejn. Oldřich ze Žinkov zemřel roku 1192 při křížové výpravě a zanechal panství, které si mezi sebou rozdělili jeho dva synové. Protiva zůstal na Žinkovech a Oldřich si postavil hrad Litice u Plzně. Oldřich z Litic († asi 1216) zemřel bez dědiců. Jeho jediná dcera Markéta vstoupila do doksanského kláštera a tak litické zboží přešlo do držení jeho bratra Protivy.\n\nTen měl dva syny; Protivu (1235–1245) a Půtu (1254–1289), kteří spojené panství sdíleli společně. Půta z Křimic si po polovině 13. století postavil nad rodnými Žinkovy hrad Potštejn u Žinkov a od r. 1259 se proto psal již z Potštejna (\"Půticové, Půtici\"). A protože Protiva ze Žinkov si sídelním statkem zvolil Litice, rozdělil se rod na dvě větve; \"potštejnskou\" a \"litickou.\"\n\nKromě výše citovaných hradů a majetků na Plzeňsku se začali Žampachové prosazovat i mimo západočeský region. Ve 14. století se rozdělili na několik větví a své rodné hrady a statky v západních Čechách vyměnili na nabídku krále za pozemky ve východních Čechách a vybudovali stejnojmenná sídla, hrady Litice a Potštejn, a vybudovali další nová panství jako Vamberk, Žamberk, Králíky, Žampach, Choceň, Hluk, Letohrad, Mezilesí, Kladsko aj. a v další větvi o Makov, Újezdec, Mohelno, Kyjov, Jarošov, aj.\n\nZpůsob nabývání majetku některými z nich se ale znelíbil tehdejšímu markraběti Karlovi Lucemburskému, pozdějšímu králi Karlu IV. Ten musel tvrdě zasáhnout proti Mikulášovi († 1339), jenž přepadával kupce a pocestné a za svými loupeživými výpravami se často vydával až na Moravu. Karel dobyl jeho hrad Choceň a Mikuláš musel slíbit, že těchto způsobů zanechá. Protože svůj slib nedodržel, vytáhlo královské vojsko podruhé a tentokrát ho oblehlo na hradě Potštejně. Mikuláš se opevnil ve věži, ale útočníci ji podkopali a obránci v jejích troskách zahynuli.\n\nV listině z roku 1357 Karel IV. postoupil žampašské panství i s celnicí v Mladkově Čeňkovi z Potštejna. Z ní je patrné, že v těchto končinách se již rozvíjela hornická činnost. A předpokladem pro ni byla existující komunikace. Tu také dokazuje mladkovská celnice, kterou cesta do této oblasti od Jablonného Mladkovem procházela. Neprokazuje ale, že zde byla stálá organizovaná sídla.\n\nŽampachové z Potštejna měli neustálý nedostatek prostředků k pokračování hornické činnosti. Tu zřejmě přerušily i válečné události v husitské době, kdy tudy vpadlo slezské vojsko do Čech proti Žampachu (1421) a naopak husité z Čech do Kladska (1428), aby vyplenili Mezilesí.\n\nBěhem husitských válek byl život poddaných plně závislý na postoji jejich pánů a Mikuláš ze Žampachu i jeho potomci podporovali stranu podobojí. Od roku 1420 měli kostel v Písečné v držení kněží husitští, po době husitské měli kostel osazený Čeští Bratří. Především politické motivy stály i v pozadí „stížného listu“ české a moravské šlechty odeslaného ke kostnickému koncilu na podporu Husova učení. Svou pečeť k němu přivěsil také Mikuláš Žampach z Potštejna.\n\nPo bitvě u Lipan 1434 došlo ke snahám zklidnit situaci v zemi, a když hrozilo znovunastolení katolické moci, vydal se roku 1448 Jan Žampach z Potštejna ku Praze na pomoc Jiřímu z Poděbrad. Bylo mu v té době již více než 40 let. Jiřík (který se později stal přímým sousedem Jana Žampacha, neboť převzal potštejnské panství), dokonce dovolil, aby se na jeho panství, v Kunvaldě, usadili příznivci Petra Chelčického, jinde pronásledovaní, a založili tam Jednotu bratrskou (památkou na jejich činnost je dnes dům Na Sboru). Z této doby je v Písečné zvon Klekáník (1484). Koncem 15. století však sláva rodu Žampachů počala pohasínat.\n\nV roce 1495 majitel žampašského panství Jan Žampach z Potštejna koupil panství Mezilesí. Tím se jejich majetky rozšířily k severu, toto (dříve naše) území se dostalo do středu jejich panství. Mezi oběma územími mohly tak být těsnější vztahy. Ale již od roku 1538 bylo mezileské panství v zástavě a od roku 1564 v plném vlastnictví slezského rodu Černhausů. Ti začali svůj nový majetek intenzivně rozvíjet, tedy i osídlovat. Z moravské strany organizovali osídlovací činnost v sousedství Králicka majitelé Kolštejna (dnes Branná) a majitelé Šilperka (dnes Štíty). A tak se žampašské panství ocitlo pod tlakem sousedů. Osídlovací pokusy Jana Žampacha byly tedy poměrně neúspěšné.\n\nÚspěšný počátek v osídlování tohoto regionu je spojen až s činností Janova syna Zdeňka Žampacha. Po jeho smrti v roce 1562 pokračoval v otcově díle nejstarší syn Jan Burian Žampach, který si po rozdělení rozsáhlého žampašského panství v roce 1568 ponechal Králicko. Pro finanční potíže jej však odprodal Zdeňkovi z Valdštejna. Koupě byla vložena do desk zemských až v roce 1577.\n\nRod Žampachů vymírá moravskou větví v roce 1645 smrtí Jindřicha Buriana.\n\n\n\nNa konci 14. století vyskytuje se jméno Žampachů z Potštejna nebo Potštejnů se Žampachu velmi často.\n\nPotštejnská větev sídlem v Černíkovicích (tvrz poprvé připomínaná 1376) jmenuje se rovněž po hradu Žampachu. Jsou to například:\n\nPáni z Potštejna byli jako odnož rodu Drslaviců patrně téhož původu jako páni z Litic a z Častolovic, jak napovídají tři kosmé pruhy ve štítu. Pole bývalo původně stříbrné s červenými pruhy, někdy však byly buď obráceny barvy, nebo směr pruhů. Klenotem bylo nejdříve prkno s pruhy totožnými se štítem, ale už koncem 14. století byly klenotem jelení parohy. Od počátku 16. století Žampachové z Potštejna čtvrtili původní znak a křížně jej doplnili modrým polem s pěti zlatými růžemi. Když byli Žampachové povýšeni roku 1622 do stavu říšských hrabat, byl znak upraven tak, že místo polí s růžemi se objevil korunovaný dvouocasý lev a na srdečním štítku říšský orel s císařovou iniciálou F. Změněn byl i klenot a původní parohy nahradili rovněž lev a orel.\n\nPříbuzenskými svazky byli Žampachové z Potštejna spojeni se Šternberky, Kapouny ze Svojkova, z Kunovic, z Lichtemburka, pány ze Zástřizl, Žerotíny, Valdštejny, aj.\n\n\n"}
{"id": "376781", "url": "https://cs.wikipedia.org/wiki?curid=376781", "title": "Ublo", "text": "Ublo\n\nObec Ublo se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1450.\n\n\n"}
{"id": "376785", "url": "https://cs.wikipedia.org/wiki?curid=376785", "title": "Zvole (okres Šumperk)", "text": "Zvole (okres Šumperk)\n\nObec Zvole (německy \"Schmole\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1273. Ze Zvole pochází jeden ze šlechtických rodů, vladykové Zvolští ze Zvole; největšího rozmachu dosáhli v 15. století, kdy jim patřila řada panství nejen v okolí, ale i na vzdálenějších místech (např. Kolštejn, Hlučín, Osoblaha atd.).\n\nV obci stávala goticko-renesanční tvrz, poprvé připomínaná roku 1273, náležející do obvodu mohelnické rychty. Již tehdy náležela olomouckému biskupství. Později tvrz sloužila jako myslivna a sýpka. Na tuto přestavbu upozorňovala deska s letopočtem 1672, která byla na budově tvrze až do její likvidace. Dále pak tvrz sloužila jako vinopalna, hájovna, škola, jako moravské železářské sklady a mlékarna. Roku 1972 byla tvrz beze zbytku zbořena a na jejím původním místě dnes stojí zdravotní středisko (budova č. p. 31). Z tvrze zbyly pískovcové erby, dnes umístěné v boční kapli zdejšího kostela. Původní zvolský kostel stál v místech dnešní budovy školy.\n\nV katastru obce jsou evidovány tyto kulturní památky:\nKulturní památky nechráněné zákonem:\n\n\n"}
{"id": "376788", "url": "https://cs.wikipedia.org/wiki?curid=376788", "title": "Seznam představitelů Pákistánu", "text": "Seznam představitelů Pákistánu\n\nV čele novodobé Islámské republiky Pákistán za dobu jeho historie stáli:\n\n\nVýznamnými představiteli Pákistánu jsou též předsedové vlád, viz článek premiér Pákistánu.\n"}
{"id": "376789", "url": "https://cs.wikipedia.org/wiki?curid=376789", "title": "Orlando Bloom", "text": "Orlando Bloom\n\nOrlando Bloom (* 13. ledna 1977, Canterbury, Kent, Anglie) je britský herec. Studoval \"British American Drama Academy\" a poté \"Guidhall school of Music and Drama\". Velmi známým se stal svou první velkou filmovou rolí jako Legolas v trilogii \"Pán prstenů\" (1999). Tuto roli dostal hned po ukončení herecké školy a vzápětí se jí proslavil. Brzy na to přišel další úspěch, a to v trilogii \"Piráti z Karibiku\" (2003) jako Will Turner, kde si zahrál vedle slavného Johnyho Deppa a Keiry Knightley a následně si zahrál roli prince Parida v historickém velkofilmu Trója s Bradem Pittem. Tyto role ho dostaly mezi hollywoodské hvězdy a na vrchol slávy.\nPotom si ještě zahrál roli Buckinghema (Bakinghema) ve filmu tři mušketýři s Luck Evans (Luckem Evansnem). V českém znění ho mluví dabér Michal Jagelka. Objevil se i v dalším z filmů podle předlohy J. R. R. Tolkiena režírovaného Peterem Jacksonem – Hobit.\n\nMezi lety 2003 až 2006 chodil Bloom s americkou herečkou a modelkou Kate Bosworthovou, pár se ale rozešel. Jeho manželkou se v roce 2010 stala australská modelka Miranda Kerr, s níž se oficiálně rozvedl v roce 2013. Mají spolu syna Flynna (Flynn Christopher Blanchard Copeland Bloom), který se narodil 6. ledna 2011 v Los Angeles.Na začátku března 2016 se s Katy Perry oficiálně přiznali, že jsou partneři. Na jaře 2017 oznámili, že se rozcházejí z důvodů rozdílných názorů na společnou budoucnost, ale v březnu 2018 byli spatření v Praze. Dvojice se zasnoubila v únoru 2019. \n\n"}
{"id": "376794", "url": "https://cs.wikipedia.org/wiki?curid=376794", "title": "Alojz Lorenc", "text": "Alojz Lorenc\n\nAlojz Lorenc (* 21. červen 1939 Trenčín), je bývalý československý policista slovenské národnosti. V období 1985–1989 působil jako první náměstek federálního ministra vnitra Československé socialistické republiky, pověřený řízením centrálních kontrarozvědných správ Státní bezpečnosti. Prakticky celou svoji kariéru působil v bezpečnostních složkách. Po absolutoriu Vojenské akademie Antonína Zápotockého v Brně nastoupil v roce 1970 na ministerstvo vnitra ČSSR v Praze, kde pracoval ve zvláštním odboru federálního ministerstva vnitra . Alojz Lorenc se věnoval kryptografii. Řídil vývoj šifrovacího automatu, jehož byl autorem. Svými nadřízenými byl opakovaně výborně hodnocen a rychle postupoval vzhůru po kariérním žebříčku. V roce 1977 se stal náčelníkem zvláštní správy SNB, což byl ústřední orgán šifrové služby ČSSR. Od 1. května 1980 velel správě SNB hl. města Bratislavy a Západoslovenského kraje.\n\nNejvyššího postu dosáhl generál Lorenc v roce 1985, kdy se stal prvním náměstkem ministra vnitra Vajnara. Zpočátku (do roku 1988) generál Lorenc řídil Správu ekonomické kontrarozvědky a Správu vnitřní kontrarozvědky, též ale Vysokou školu SNB a Technickou správu FMV, Správu vývoje automatizace, Zvláštní správu (Ústřední orgán šifrové služby státu) a Technickou správu (vývoj zpravodajské techniky). Řídil Státní komisi pro ochranu státního tajemství, byl členem Vládního výboru pro obranný průmysl a členem Vládní havarijní komise. V čase Mimořádných bezpečnostních opatření byl pověřován řízením celostátního operačního štábu na FMV. Od reorganizace FMV v roce 1988 mu byly podřízeny Hlavní správa kontrarozvědky, Hlavní správa vojenské kontrarozvědky a Správa kontrarozvědky v Bratislavě. Řídil a komplexně kontroloval protišpionážní, ekonomickou, vojenskou i politickou kontrarozvědnou práci v celém Československu.\n\nV průběhu sametové revoluce vydal generál Lorenc rozkaz, podle kterého nemají složky StB nijak zasahovat do situace. Tento rozkaz později odůvodnil tím, že nechtěl více pobouřit občany. Později nařídil skartaci mnoha dokumentů z archivu StB. Po revoluci byla StB zrušena a generál Lorenc z řad bezpečnostních složek propuštěn. Za své činy z doby socialismu byl v říjnu 1993 Vyšším vojenským soudem v Táboře (předseda senátu Jiří Bernát) odsouzen ke čtyřletému nepodmíněnému trestu. Trest si však nikdy neodpykal a odjel na Slovensko, jehož orgány v roce 2000 trestní stíhání zastavily. Teprve v roce 2002 byl Lorenc odsouzen k patnácti měsícům odnětí svobody podmíněně. Lorenc odmítl, že by překročil své pravomoci.\n\nPo roce 1990 se Alojz Lorenc zabýval komerční poradenskou činností v oboru IT bezpečnosti. Později několik let pracoval jako ředitel firemních rizik pro investiční skupinu Penta. Alojz Lorenc o úloze a akcích MV a StB vydal knihu \"Ministerstvo strachu? Neskartované vzpomínky generála Lorence\" (Bratislava, 1992). V roce 2000 vydal společně se spisovatelem Pavolem Janíkem další knihu \"Dešifrovaný svět\".\n\nVáclav Bartuška, bývalý člen parlamentní komise pro dohled na vyšetřování událostí 17. listopadu, charakterizoval Lorence takto: „\"Za největšího protivníka – který byl často nad moje síly – jsem považoval generála Lorence. [..] Mluvil jsem s ním na jaře 1990 desítky hodin. Inteligentní, velmi dobře informovaný, nebezpečný.\"“\n\n"}
{"id": "376797", "url": "https://cs.wikipedia.org/wiki?curid=376797", "title": "Beranidlo", "text": "Beranidlo\n\nBeranidlo je vojenský nástroj sloužící k průstupu skrz zavřené dveře, vrata či zeď. Většinou se jedná o vyztuženou část nějakého kmene stromu (polena, špalku apod). Beranidlo je obvykle poháněno manuální silou, s jejíž pomocí naráží do překážky a postupně ji rozbíjí nebo rozráží. Beranidlo se často používalo k dobývání tvrzí, hradů a jiných opevněných míst. Tento nástroj se používal již od starověku a konec jeho využívání spadá do konec středověku (nepočítáme-li moderní beranidlo používané policisty). Beranidlo mělo mnoho podob, od pouhého kmene stromu až po krytá beranidla zavěšena pomocí kladkostroje.\n\nBeranidlo bylo spolu s žebříkem první nástroj používaný k dobývání pevností. Zpočátku bylo beranidlo pouze jakýsi kus dřeva, avšak brzy bylo opatřováno železnou hlavicí. Beranidlo bylo často používáno Asyřany, kteří se stali prvními velkými obléhateli starověku. Asyřané vybavili svá beranidla krytím (i když ne zcela dokonalým) a kolečky, což zvyšovalo rychlost beranidla. Při obléhání bylo beranidlo přisunuto na mnoha místech k opevnění, aby se zvýšila šance na proražení hradeb. Beranidlo bylo také hojně využíváno jako výbava dobývacích věží, přičemž bylo umisťováno v nejnižších patrech věže. Po pádu Asyrské říše se vývoj obléhacích technik (a tedy i beranidla) zastavil.\n\nAž Řekové na Sicílii se zasadili o rozvoj obléhacích strojů. Svá beranidla opatřovali krytím pro obsluhu a samotné beranidlo bylo zavěšeno na řetězech. V pozdějších obdobích bylo beranidlo zavěšeno na kladkostrojích, což maximalizovalo jeho účinnost. Stříška, která zajišťovala krytí, byla opatřena buď surovou kůží nebo železnými pláty (ochrana proti šípům). Tento model beranidla se stal postrachem pevností a byl použit při mnoha obléháních. Římané toto beranidlo převzali a rovněž ho hojně používali, i když byl tento nástroj zastíněn tehdejší mechanickou artilérií. Ke konci starověku se beranidlo stávalo primitivnější a vytrácela se jeho účinnost. Určitá obměna beranidla byla využívaná i na moři. Šlo o tzv. beran a byl rovněž opatřen kovovou hlavicí.\n\nStředověk se ve vývoji beranidla velmi podobal starověku. Kromě Byzantské říše a pozdějších islámských států začínal vývoj beranidla opět od nuly. Byzantinci beranidla používali a je nutno říci, že v asi nejdokonalejší formě, kterou středověk poznal. V ostatních částech Evropy se používalo beranidlo ve své nejprimitivnější formě. Byl to tedy jenom trám opatřen kovovou hlavicí a jeho obsluha nebyla vůbec chráněna. Někdy byla použita místo hlavice špice, která byla používána k odstranění pojiva mezi kameny zdi. Avšak, brzy se středověcí vojevůdci poučili a beranidla byla opět opatřena stříškou, koly a kladkostroj nahradil provaz. V některých případech byla nutná improvizace, a tak někdy jako beranidlo sloužil demontovaný stožár lodi.\n\nVe vrcholném středověku se beranidlo stalo stejně účinné jako ve starověku a dokonce se stalo v některých ohledech ještě účinnější. Beranidlo bylo přítomno při každém velkém středověkém obléhání a stejně jako ve starověku jím byly vybaveny dobývací věž. Obránci se při obléhání snažili beranidla buď zničit šípy či ohněm, a nebo používali měkké desky, které minimalizovaly sílu beranidla. S nástupem trebuchetu a děl se beranidla používají stále méně a s koncem středověku již nejsou pravidelnou složkou obléhacího trébu. V některých případech se používalo beranidlo a to jako improvizovaná obléhací zbraň.\n\nV novověku se beranidlo nevyužívá jako běžný prostředek ke zničení hradeb. Avšak, při některých příležitostech se beranidlo stále uplatnilo. Například existují zprávy, že při dobývání aztéckých a inckých měst je využívali španělští vojáci. V dnešní době využívají beranidlo buď policisté nebo speciální jednotky (např. SWAT) a to k rozrážení dveří. Beranidlo je většinou vyrobeno z kovu a k jeho obsluze stačí pouze dva muži.\n\n"}
{"id": "376802", "url": "https://cs.wikipedia.org/wiki?curid=376802", "title": "Rome Masters", "text": "Rome Masters\n\nRome Masters, oficiálním sponzorským názvem Internazionali BNL d'Italia, je profesionální tenisový turnaj mužského okruhu ATP Tour a ženského okruhu WTA Tour, hraný v italském hlavním městě Římě. Dějištěm jsou otevřené antukové dvorce areálu Foro Italico. \n\nOd sezóny 2009 se mužská část řadí do devítidílné kategorie ATP Tour Masters 1000 a ženská polovina do kategorie WTA Premier 5. V květnovém termínu je římská událost generálkou na pařížský antukový grandslam French Open.\n\nTurnaj, známý jako Italian Open, představuje Mezinárodní mistrovství Itálie v tenise.\n\nRome Masters byl založen roku 1930 v Milánu z iniciativy hraběte Alberta Bonacossy, kde probíhal do sezóny 1934 na antukových dvorcích Tennis Clubu Milano. Úvodní ročník vyhráli Američan Bill Tilden a Španělka Lilí de Álvarezová. Následně se v roce 1935 přestěhoval do římského areálu Foro Italico. S počátkem druhé světové války roku 1939 byla událost přerušena a obnovena až v sezóně 1950. Ročník 1961 proběhl ve Sporting Clubu severoitalského Turína.\n\nProfesionálům se s příchodem open éry otevřel roku 1969. Mezi lety 1970–1989 patřil na okruhu Grand Prix do nejvyšší kategorie Grand Prix Super Series. Se vznikem ATP Tour v roce 1990 se turnaj stal jeho součástí v kategorii ATP Championship Series Single Week, která následně několikrát změnila název až k ATP Tour Masters 1000. \n\nV roce 1979 se ženský turnaj konal dva týdny před mužským. V období 1980–1984 se ženským dějištěm stala Perugia a roku 1985 Taranto. V sezóně 1986 ženská část neproběhla, ačkoli se během července odehrál turnaj v Perugii patřící do Virginia Slims World Championships Series, který ovšem nebyl uznán za oficiální ročník Rome Masters. V roce 1987 se pak ženy vrátily zpět na dvorce římského Fora Italico.\n\nNejvyšší počet osmi mužských singlových titulů získal Španěl Rafael Nadal a mezi ženami pětkrát triumfovala Američanka Chris Evertová. Do soutěží dvouher nastupuje padesát šest singlistů a čtyřher se účastní dvacet čtyři mužských a dvacet osm ženských párů.\n\n\n\n"}
{"id": "376803", "url": "https://cs.wikipedia.org/wiki?curid=376803", "title": "Vega 2", "text": "Vega 2\n\nVega 2 je jedna ze dvou sovětských kosmických sond vypuštěných v rámci programu Vega, které byly určeny na výzkum planety Venuše a Halleyovy komety. Byla vypuštěna 21. prosince 1984 z kosmodromu Bajkonur v Kazachstánu týden po sondě (dvojčeti) Vega 1. V katalogu COSPAR byla označena jako 1984-128A.\n\nVega 2 byla tříose stabilizovaná sonda. Konstrukce byla odvozena od sond z programu Veněra a byla shodná, jako u sondy Vega 1. Základ konstrukce tvoří nádrže s KPL pro systém orientace, stabilizace a korekce dráhy, ke kterým je připevněn toroidální přístrojový úsek. Z boku jsou sluneční panely a parabolická směrovaná anténa. Na straně ke Slunci jsou systémy astroorientace. Vybavení sondy je umístěno na tělese sondy (přístroje, které nevyžadují přesnou orientaci), na výklopných tyčích (elektromagnetické přístroje) a také na plošině ASP-G (Č), která byla vyrobena v Československu. K průzkumu Venuše byl určen také sestupový modul (COSPAR 1984-128E) s přistávacím pouzdrem a aerostatem, který sloužil k průzkumu Venušiny atmosféry.\n\nVybavení:\n\nSonda byla vypuštěna 21. prosince 1984 z kosmodromu Bajkonur v Kazachstánu. V dubnu 1985 se pravidelně aktivovaly přístroje pro měření meziplanetárního prostoru a charakteristiky kometární hmoty. 13. června 1985 se od sondy oddělil sestupový modul určený k výzkumu Venuše. Poté sonda provedla motorický manévr, který ji navedl na dráhu míjející planetu ve vzdálenosti asi 39000 km. Sonda Vega 2 začala s výzkumem Halleyovy komety 7. března a dva dny poté, 9. března 1986 prolétla sonda ve vzdálenosti 8200 km od jádra komety. Získala odtud přes 700 snímků s rozlišením až 120 metrů. Poslední měření komety 1P/Halley proběhlo o dva dny později. Poté sonda pokračovala ve výzkumu meziplanetárního prostoru.\n\nObě sondy splnily svůj úkol obdobným způsobem, program Vega byl tedy úspěšný.\n\n"}
{"id": "376806", "url": "https://cs.wikipedia.org/wiki?curid=376806", "title": "Omega", "text": "Omega\n\nOmega nebo Ómega (majuskulní podoba Ω, minuskulní podoba ω, starořecký název \" Ὂ μέγα\", novořecký \"Ωμέγα\") je čtyřiadvacáté (a poslední) písmeno řecké abecedy. V systému řeckých číslic reprezentuje hodnotu 800.\n\nVelké písmeno 'Ω' se používá jako symbol pro:\n\nMalé písmeno 'ω' se používá jako symbol pro:\n\nV Unicode je podporováno\n\nV HTML je možné zapsat tyto znaky pomocí jejich Unicode čísla: &#937; respektive &#969;. Majuskulní podobu je také možné zapsat pomocí HTML entity &Omega;, minuskulní podobu pomocí &omega;.\n\nV prostředí LaTeXu je možné použít příkaz \\omega pro minuskulní variantu a \\Omega pro variantu majuskulní.\n\n"}
{"id": "376816", "url": "https://cs.wikipedia.org/wiki?curid=376816", "title": "Batoh", "text": "Batoh\n\nBatoh (hovorově ruksak - germanismus z něm. Rucksack ) je vak nošený na zádech, opatřený dvěma popruhy. Původně jako zavazadlo určené k pobytu v přírodě se od 70. let 20. století stává součástí výbavy také ve městě. V batohu se nosí nejrůznější věci, jako třeba svačina, kapesníky či učebnice. Batoh se používá i jako školní brašna. Obvykle je vybaven kapsami.\n\nDětský batoh je malý batoh s objemem od 6 l. Kvalitní dětský batoh je konstruován s ohledem na specifika dětské anatomie, která je v mnoha ohledech zcela odlišná od té dospělého člověka. Nesprávně zvolený batoh i jeho nesprávné nošení trvale poškozují dětská záda a páteř. Doporučená hmotnost batohu nošeného dětmi je dle dlouhodobých průzkůmů 10–15 % hmotnosti dítěte. Ideálně má batoh anatomicky tvarované ramenní popruhy, vyztužený zádový panel, bederní a hrudní pás a jeho konec by měl spadat pod bederní část zad. \n\nJe menší batoh s objemem 15–30 l. Konstrukce má středně tuhé výztuhy z pěnových materiálů (školní batohy) nebo většinou konstrukci nemá. V obou případech se nepoužívá pro větší náklad. Batoh je určen pro městské nošení nebo na krátké jednodenní výlety. Obsahuje jednotlivé kapsy na dokumenty, psací potřeby aj. drobnosti. Oblíbený je mezi teenagery jako alternativa školní aktovky.\n\nJe batoh na delší výlety s objemem 40–60 l. Batoh (krosna) má vnitřní konstrukci s jednou nebo dvěma komorami a je určen pro větší náklad na několika denní výlety. Konstrukce batohu je pevná s dobrým rozložením hmotnosti nákladu. Zádový systém je vyroben ze síťoviny pro lepší odvod vlhkosti. Kromě vnitřních komor má batoh kapsy po stranách, nastavitelné bederní a hrudní pásy, kompresní popruhy.\n\nJe vícekomorový batoh s objemem 60–90 l. Pevná konstrukce snadno vydrží velkou zátěž. Lze individuálně nastavit bederní pás a vytvarovat nosné popruhy. Vnitřní prostor má obvykle dvě části s nastavitelným víkem se dvěma kapsami (může být doplněn kapsou s hydratačním systémem). Batoh disponuje několika postranními kapsami a lze navíc připojit několik přídavných kapes.\n\nJedno-dvoukomorový batoh s objemem 30–50 l splňující všechna kritéria používání v nejnáročnějším terénu. Vhodný pro výlety po horách, horolezectví aj. náročné túry. Batoh má pevný zádový systém, nastavitelné víko, ramenní a kompresní popruhy, vnější přídavné popruhy na upínání materiálu a vybavení. Velmi praktický je boční přístup do batohu.\n\n\n\n"}
{"id": "376820", "url": "https://cs.wikipedia.org/wiki?curid=376820", "title": "King Faisal Babes", "text": "King Faisal Babes\n\nKing Faisal Babes je ghanský fotbalový klub z Kumasi.\n\n\n"}
{"id": "376822", "url": "https://cs.wikipedia.org/wiki?curid=376822", "title": "Eduard II. Mučedník", "text": "Eduard II. Mučedník\n\nEduard II. Mučedník (cca 962 – 18. březen 978) byl anglickým králem v letech 975 – 978.\n\nDatum Eduardova narození není přesně známé. Narodil se jako starší ze dvou synů krále Edgara a matkou nebyla královna Ælfthryth.\n\nPo Edgarově smrti († 975) nebyl určen následník a vlivní lidé království byli názorově rozděleni. Část podporovala mladšího prince Æthelreda. Eduarda podporovali církevní hodnostáři, především arcibiskupové Dunstan a Oswald a byl jimi vybrán jako nový panovník.\n\nEduardova vláda začala špatnou předzvěstí, když byla zpozorována kometa. Poté následoval hladomor. Mocní šlechtici království, hrabata Ælfhere a Æthelwine spolu soupeřili o moc, až téměř došlo k občanské válce. V takzvané protiklášterní reakci využili vlivní šlechtici Eduardovu slabost a připravili reformované benediktýnské kláštery o půdu a jiné majetky, jež jim věnoval král Edgar. Z doby Eduardova panování se zachovalo jen málo královských výnosů, celkově asi jen tři, z nichž by bylo možno odvodit jeho činnost. Všechny se týkají centra království – Wessexu.\n\nEduardova krátká doba vlády byla ukončena jeho vraždou na hradu Corfe za okolností, které nejsou zcela zřejmé. Podle Anglosaské kroniky byl Eduard zabit na nebo poblíž náspu ráno 18. března 978, když byl na návštěvě u bratra Ethelreda. Kronika uvádí, že byl pohřben bez královských poct.\n\nModerní historikové uvádějí tři možné varianty jeho vraždy. První z nich uvádí, že byl zabit šlechtici ve službách Ethelreda buď kvůli osobním sporům, nebo aby umožnili nástup svého pána na trůn. Druhá varianta je podobná první s tím, že v této události se angažovala královna Elfthryth a to buď tím, že vraždu připravila nebo dovolila, aby její vykonavatelé unikli bez trestu. Třetí možností je, že iniciátorem vraždy byl konšel Elfhere.\n\nEduardův kult světce je vysvětlován buď jako lidové hnutí nebo jako aktivita, která byla organizována příznivci Eduarda a měla oslabit krále Ethelreda. Eduardovy pozůstatky byly roku 980 s velkou slávou znovu pohřbeny na význačnějším místě v Schaftesburském opatství.\n"}
{"id": "376824", "url": "https://cs.wikipedia.org/wiki?curid=376824", "title": "Ohene Djan Stadium", "text": "Ohene Djan Stadium\n\nOhene Djan Stadium je multifunkční stadion s kapacitou 40 000 lidí, který se nachází v Accře v Ghaně. Nejčastěji se používá pro fotbalové zápasy. Jeho původní název byl Accra Sports Stadium, ale to dnešní jméno nese název prvního ředitele tělocvičny v zemi Ohene Djan, přičemž k přejmenování došlo v roce 2004. Její název byl dosti kontroverzní na rozdíl od mnoha lidí v Accře s Ga komunitou, která se domnívala, že prominentní Ga by měl mít tu čest, protože stadion je ústředním bodem města Accra. Přestože stadion je považován mnoha lidmi za národní stadion.\n\nJako určené místo pro konečný zápas Afrického poháru národů v roce 2008, musel být stadion přestavěn pro modernizaci aby splňoval podmínky FIFA. Práce na stadionu byly doknočeny v říjnu 2007. Díky stadionu byl otevřen slavnostní turnaj čtyř národů v Ghaně (viz Zenith Cup).\n\nStadion je rovněž domovem dvou afrických nejpopulárnějších klubů, Accra Hearts of Oak SC a Great Olympics, ale také Ghanská fotbalová reprezentace tam sehrála pár utkání. Během roku 2000 stadion hostil Africký pohár národů v Ghaně a Nigérii, během něhož se na stadionu sehrálo tam devět zápasů. Na Africkém pohárů národů roku 1978 se zde hrálo finále.\n"}
{"id": "376828", "url": "https://cs.wikipedia.org/wiki?curid=376828", "title": "Great Olympics", "text": "Great Olympics\n\nGreat Olympics je ghanský fotbalový klub z hlavního města Accra založený roku 1954.\n\n\n\n"}
{"id": "376829", "url": "https://cs.wikipedia.org/wiki?curid=376829", "title": "Malá Sosva", "text": "Malá Sosva\n\nMalá Sosva ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 484 km. Plocha povodí měří 10 400 km².\n\nProtéká po západním okraji Západosibiřské roviny. Na dolním toku se nachází mnoho bažin a řeka zde také protéká přes jezero Maň Tur. Ústí zprava do Severní Sosvy (povodí Obu).\n\nZdrojem vody jsou převážně sněhové srážky. Průměrný roční průtok vody ve vzdálenosti 173 km od ústí činí 40 m³/s. Zamrzá v říjnu a rozmrzá v dubnu až v květnu. Nejvyšších vodních stavů dosahuje od května do září.\n\nU ústí řeky do Severní Sosvy se nalézá vesnice Igrim. V povodí řeky se nachází řada nalezišť zemního plynu v Berezovském rajónu.\n"}
{"id": "376833", "url": "https://cs.wikipedia.org/wiki?curid=376833", "title": "Atlantis Dubaj", "text": "Atlantis Dubaj\n\nAtlantis Dubai (oficiálně Atlantis, The Palm) je letovisko na uměle vytvořeném poloostrově Palm Jumeirah v Dubaji ve Spojených arabských emirátech. Bylo otevřeno dne 24. září 2008. Jedná se o společný podnik mezi společnostmi Kerzner International Limited a Istithmar PSJC.\n\nSamotná budova hotelu, která má celkem 1539 pokojů, se skládá ze dvou věží spojených mostem.\n\nToto pětihvězdičkové středisko zahrnuje také vodní zábavní park (160 000 metrů čtverečních), konferenční centrum a 1900 m2 prodejních prostor.\n\nCelý areál byl dokončen 21. září 2008.\n\nNa seznamu VIP hostů, kteří se účastnili oficiálního otevření, byli mimo jiné Robert De Niro, Denzel Washington, Oprah Winfrey, Priyanka Chopra, Janet Jackson, Charlize Theron, sir Richard Branson, Mischa Barton, Wesley Snipes, Lindsay Lohan, Petra Němcová, Boris Becker a Michael Jordan. Kylie Minogue zde vystupovala coby zpěvačka a byl to tak její první koncert na Blízkém Východě. Při slavnostním otevření proběhl, do té doby, největší ohňostroj na světě. Bylo použito 100 000 kusů pyrotechniky, což je sedmkrát více než při slavnostním zahájení letních olympijských her. Celé slavnostní otevření stálo přibližně kolem 16 milionů liber.\n\n"}
{"id": "376840", "url": "https://cs.wikipedia.org/wiki?curid=376840", "title": "Dal", "text": "Dal\n\nDal může znamenat:\n\n"}
{"id": "376843", "url": "https://cs.wikipedia.org/wiki?curid=376843", "title": "Accra Hearts of Oak SC", "text": "Accra Hearts of Oak SC\n\nHearts of Oak je ghanský fotbalový klub z hlavního města Accra založený 11. listopadu 1911. Datum vzniku je i v klubovém emblému (text Established 11–11–1911), jehož ústředním motivem je dub (anglicky Oak = dub).\n\n\n"}
{"id": "376846", "url": "https://cs.wikipedia.org/wiki?curid=376846", "title": "Lawrence Adjei", "text": "Lawrence Adjei\n\nLawrence Adjei-Okyere (* 23. března 1979 nebo 23. září 1979, Accra) je ghanský fotbalový záložník.\nMimo Ghany působil v Rusku, Německu, Číně, Indii a Středoafrické republice.\n\nHrál v Evropě za Spartak Moskva v Lize mistrů 2001. Od ledna do června 2008 působil v Indii, vstřelil první gól za indický fotbalový klub Sporting Clube de Goa proti East Bengal Club (dne 6. června 2008). Po 6 měsících se rozhodl opustit Indii a přestěhoval se do Středoafrické republiky do klubu Sporting Club de Bangui.\n\n"}
{"id": "376848", "url": "https://cs.wikipedia.org/wiki?curid=376848", "title": "José Mutis", "text": "José Mutis\n\nJosé Celestino Mutis (6. dubna 1732 Cádiz – 11. září 1808 Bogotá) byl španělský botanik a matematik.\n\nJosé Mutis studoval v Cádizu medicínu a souběžně kurzy fyziky a botaniky. Lékařské zkoušky složil 2. května 1755 na sevillské univerzitě a 5. července 1757 obdržel doktorský titul.\n\nRoku 1761 odjel jako expediční lékař do Ameriky s Pedrem Messia de la Cerda. Roku 1763 začal Mutis s rozsáhlým průzkumem jihoamerické flóry a fauny, který trval přes dvacet let. Mutis si dopisoval se španělskými i evropskými vědci, mimo jiné i s Linném. V březnu 1762, při přednášce na Colegio de Rosario, objasnil podstatu heliocentrismu a moderních experimentálních vědeckých metod, čímž se dostal do konfliktu s církví. Roku 1774 obhajoval své názory před inkvizicí. Zemřel ve věku 76 let na zápal plic. Na jeho počest byla pojmenována Jardín Botánico José Celestino Mutis v Bogotě.\n\nJeho jméno nese i rostlinný druh \"Mutisia\" z čeledi Asteraceae.\n\n"}
{"id": "376849", "url": "https://cs.wikipedia.org/wiki?curid=376849", "title": "Breguet 14", "text": "Breguet 14\n\nBreguet 14 byl francouzský dvouplošník, který byl užíván jako bombardér a průzkumný letoun v 1. světové válce i po ní. Byl postaven ve velkém množství a výroba pokračovala až do roku 1928. Při jeho výrobě bylo poprvé využíváno většího množství duralu, který nahradil dřevo. Proto byl velmi rychlý, měl dobrou manévrovatelnost, byl spolehlivý a překonal mnoho stíhaček tehdejší doby. Po ukončení 1. světové války se stroj účastnil koloniálních bojů v Africe a v Asii či sovětsko-polské války. Několik strojů bylo ve výzbroji meziválečného československého letectva.\n\nLetoun byl vyráběn v několika modifikacích, po válce se dokonce užíval jako dopravní k přepravě čtyř osob. Celkový počet postavených letounů činil 7800 kusů, uvádí se též i číslo 8370 ks.\n\n\n\nÚdaje podle publikace \"French Aircraft of the First World War\"\n\n\n\n\n\n\n"}
{"id": "376851", "url": "https://cs.wikipedia.org/wiki?curid=376851", "title": "Far Beyond Driven", "text": "Far Beyond Driven\n\nFar Beyond Driven je sedmé studiové album americké heavymetalové skupiny Pantera. Dosud je považováno za jedno z nejextrémnějších alb.\n\nPůvodní obal alba (vrták zajíždějící do zadku) byl později cenzurován a album bylo znovuvydáno s obalem, na kterém je lebka nabodnutá na vrták. Původní exempláře jsou vzácné a staly se předmětem sběratelů.\n\nLimitovaná australská a novozélandská vydání obsahují obě verze obalu.\n\nHudebně se album postupně zbavilo thrashmetalových vlivů, které byly patrné na předchozích třech albech Pantery a pokračuje v pomalu agresivnějším středním tempu (groove).\n\n\n\n"}
{"id": "376855", "url": "https://cs.wikipedia.org/wiki?curid=376855", "title": "Sammy Adjei", "text": "Sammy Adjei\n\nSamuel \"Sammy\" Adjei (* 1. září 1980, Accra) je ghanský fotbalový brankář a reprezentant. Byl brankářskou jednotkou v ghanské fotbalové reprezentaci.\n\nIzraelský klub FC Ašdod musel za něj zaplatit klubu Accra Hearts of Oak SC 150 000 dolarů dne 15. září 2005.\n\nAdjei byl jmenován náhradním brankářem na Mistrovství světa ve fotbale 2006 dne 13. května 2006. Vystoupil na turnaji jen jednou jako náhradník, když první brankář Richard Kingson odstoupil kvůli zranění. Dne 24. března 2007 byl v bráně na mezinárodním přátelském zápase proti Rakousku ve Štýrském Hradci. Byl však zraněn po střetu s rakouským útočníkem v prvním poločase a musel být odvezen do nemocnice. Pro změnu ho nahradil právě Richard Kingson. Adjei byl znovu povolán, aby se připojil k týmu jako brankářská dvojka pro Africký pohár národů 2008. Po tomto turnaji se rozhodl, že s reprezentační kariérou skončí.\n\n"}
{"id": "376858", "url": "https://cs.wikipedia.org/wiki?curid=376858", "title": "Pius IV.", "text": "Pius IV.\n\nPius IV. (31. března 1499 Milán – 9. prosince 1565 Řím), rozený Giovanni Angelo de Medici di Marignano, byl papežem od 25. prosince 1559 do 9. prosince 1565. Z titulu papeže obnovil zasedání několikrát přerušeného Tridenského koncilu, které se mu podařilo úspěšně dokončit a zahájit tak období protireformace (občas se používá i termín katolická reformace).\n\nGian Angelo se narodil v milánské rodině de Medici (kteří se slavným florentským rodem nemají kromě jména nic společného), vystudoval práva a jako jediný z rodiny se snažil uchytit v papežských službách, což se mu záhy podařilo. (V letech 1546 – 1547 dokonce válčil v papežském pomocném sboru na straně císaře v Uhrách proti Turkům a v roce 1547 byl apoštolským komisařem v papežském pomocném sboru ve válce šmalkaldské). V roce 1546 získal kněžské svěcení a stal se arcibiskupem dubrovnickým. O tři roky později (1549) ho Pavel III. jmenoval kardinálem.\nJako kardinál se hlásil spíše ke skupině hledající spíše dialog než konfrontaci, měl blízko ke kardinálu Moronemu. Možná i proto byl po smrti Pavla IV. na bouřlivé konkláve, která trvala tři a půl měsíce, zvolen papežem. Vybral si jméno Pius IV.\n\nI když Pius IV. nebyl fakticky spřízněn s rodem Medicejských, přesto s jejich tichým souhlasem používal jejich rodový erb. Před novým papežem stál nesnadný úkol stabilizovat papežskou politiku, ted jinými slovy navrátit papežkou politiku do kolejí, po kterých jela před pontifikátem Carafy. Jako jeden z prvních úkolů, které si nový papež vytyčil, bylo obnovení diplomatických styků s císařem. To se podařilo poměrně rychle, a tak již na velikonoce 1560 přijel do Vídně papežský nuncius Stanislav Hosius. V dalším roce dokonce obnovil i arcibiskupství pražské, čímž ukončil sedisvakanci dlouhou celých 140 let (1421–1561). Ovšem největší úkol na něj teprve čekal. Tridentský koncil byl 28. dubna 1552 v důsledku Spiknutí říšských knížat pozastaven a dosud nebyl obnoven. Proto už rok po svém zvolení vydal papež bulu Ad Ecclesiae regimen, jíž opět zahájil přerušené jednání v Tridentu. To se nakonec s mírným zpožděním podařilo a 18. ledna 1562 se koncil sešel. Po téměř dvou letech byla Moroneho reforma katolické církve přijata a v prosinci 1563 koncil slavnostně skončil. Papež potom 26. ledna 1564 bulou Benedictus Deus všechny tridentské kánony a dekrety potvrdil. Ještě před smrtí stihl roku 1564 povolit na žádost Ferdinanda I. přijímání podobojí pro Země Koruny české a v prosinci příštího roku papež Pius IV., tento velký obdivovatel Benátské republiky, zemřel.\n\n\n"}
{"id": "376862", "url": "https://cs.wikipedia.org/wiki?curid=376862", "title": "Lorentz", "text": "Lorentz\n\nPříjmení Lorentz (Lorentzová) neslo více osob a je součástí více pojmenování.\n\n\n"}
{"id": "376865", "url": "https://cs.wikipedia.org/wiki?curid=376865", "title": "Městský stadion (Vratislav)", "text": "Městský stadion (Vratislav)\n\nMěstský stadion ve Vratislavi (polsky \"Stadion Miejski we Wrocławiu\") je fotbalový stadion v polské Vratislavi. Stadion má kapacitu 42 771 návštěvníků. Stavba byla zahájena 14. dubna 2009, dokončena v září 2011.\n\nHlavním důvodem výstavby moderní sportovní arény bylo Mistrovství Evropy ve fotbale v roce 2012, na stadionu se uskutečnily tři utkání základní skupiny A (ve všech figuroval český národní tým). Původním plánem bylo opravit pro šampionát olympijský stadion, avšak nakonec bylo rozhodnuto o vybudování zcela nového.\n\nStadion náleží do čtvrté (nejvyšší) kategorie UEFA. Na stadionu hraje své domácí zápasy polský fotbalový klub Śląsk Wrocław.\n\nNa stadionu se odehrála následující utkání Mistrovství Evropy 2012:\n\nV roce 2017 zde budou zahájeny Světové hry 2017 - hry neolympijských sportů.\n\n\n"}
{"id": "376876", "url": "https://cs.wikipedia.org/wiki?curid=376876", "title": "Folia", "text": "Folia\n\nFolia či la Folia (z portugalského \"folia\" znamenajícího zhruba bouřlivá radost) je staré evropské hudební téma a harmonicko-rytmicko-melodický model, který byl použit v nejméně 150 hudebních dílech od renesance až do 20. století. Pochází z Pyrenejského poloostrova, kde koncem středověku existoval stejnojmenný portugalský tanec a odkud se nejstarší skladby foliového charakteru dochovaly z konce 15. století (například původem lidová píseň \"Rodrigo Martinez\" ze španělské sbírky Cancionero de Palacio).\n\nFolia se v artificiální hudbě prosadila především jako základní téma cyklů variací. Nejstarší známý takový cyklus napsal počátkem 17. století italský skladatel Johann Hieronymus Kapsberger (19 variací na téma Folia pro chitarrone, 1604), nejslavnější foliové variace pocházejí od Arcangela Corelliho. Po skončení baroku obliba tématu poklesla, nepřestalo se však nikdy používat úplně a s návratem obliby barokní hudby v první polovině 20. století se opět začalo objevovat ve vážné hudbě častěji.\n"}
{"id": "376883", "url": "https://cs.wikipedia.org/wiki?curid=376883", "title": "Koptská církev", "text": "Koptská církev\n\nPojem koptská církev může označovat následující církve:\n\n"}
{"id": "376890", "url": "https://cs.wikipedia.org/wiki?curid=376890", "title": "Tomtor", "text": "Tomtor\n\nTomtor ( \"Томтор\") je obec ležící v republice Sacha v Rusku. Leží asi 570 kilometrů od města Ust-Nera, správního centra Ojmjakonského okresu a 30 km jihovýchodně od vesnice Ojmjakon, ve které byla byla 26. ledna 1926 naměřena nejnižší teplota na severní polokouli, a to -71,2 °C.\n\nNa okraji obce se nachází regionální letiště, které je potřebné pro zásobování této těžko přístupné oblasti. Žije zde asi 1 300 obyvatel.\n"}
{"id": "376901", "url": "https://cs.wikipedia.org/wiki?curid=376901", "title": "Iňa (přítok Ochotského moře)", "text": "Iňa (přítok Ochotského moře)\n\nIňa ( ) je řeka v Chabarovském kraji v Rusku. Je dlouhá 330 km. Plocha povodí měří 19 700 km².\n\nOdtéká z jezera Chel-Deli u severovýchodního konce horského hřbetu Suntar-Chajata. Při ústí do Ochotského moře se dělí na ramena.\n\nZdrojem vody jsou sněhové i dešťové srážky. Nejvyššího vodního stavu dosahuje na jaře. V létě díky dešťům vznikají povodně.\n"}
{"id": "376907", "url": "https://cs.wikipedia.org/wiki?curid=376907", "title": "Společenství (křesťanství)", "text": "Společenství (křesťanství)\n\nSpolečenství (lat. \"communio\" společenství, vzájemné přijímání; řec. κοινωνία) je teologický pojem, který označuje vzájemný vztah křesťanů coby jednotlivců či církví s Bohem a ostatními křesťany či církvemi.\n"}
{"id": "376918", "url": "https://cs.wikipedia.org/wiki?curid=376918", "title": "Flex", "text": "Flex\n\nSlovo flex či FLEX není jednoznačné a může být označením pro :\n\n"}
{"id": "376923", "url": "https://cs.wikipedia.org/wiki?curid=376923", "title": "Communio", "text": "Communio\n\nCommunio (lat. společenství, vzájemné přijímání) může znamenat:\n"}
