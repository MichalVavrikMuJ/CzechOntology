{"id": "386625", "url": "https://cs.wikipedia.org/wiki?curid=386625", "title": "Follow the Reaper", "text": "Follow the Reaper\n\nFollow The Reaper je třetím řadovým (studiovým) albem finské metalové kapely Children of Bodom. Album bylo nahráno v Abyss Studios, srpen – září 2000.\n\n"}
{"id": "386626", "url": "https://cs.wikipedia.org/wiki?curid=386626", "title": "A.L.I.C.E.", "text": "A.L.I.C.E.\n\nA.L.I.C.E. (celým názvem \"Artificial Linguistic Internet Computer Entity\", artificial intelligence foundation) je počítačový robot simulující lidské uvažování. Tohoto robota vytvořil Richard S. Wallace. ALICE získal v roce 2000 ocenění za „nejlidštější počítač“.\n\nTento robot obdržel třikrát Loebnerovu cenu (v letech 2000, 2001, 2004), tato cena je udělována robotům, které mají lidské vyjadřování. Nicméně Turingův test nezvládl. Robot komunikuje v angličtině.\n\nNásledující rozhovor ukazuje možnosti A.L.I.C.E.\n\n"}
{"id": "386627", "url": "https://cs.wikipedia.org/wiki?curid=386627", "title": "Wurfrahmen 40", "text": "Wurfrahmen 40\n\nWurfrahmen 40 byl německý raketomet, nasazený ve druhé světové válce. Buď se jednalo o kombinaci raketometů na kolopásu SdKfz 251, na francouzském kořistním tanku Hotchkiss H35 nebo na francouzském kořistním tančíku Renault 31R.\n"}
{"id": "386628", "url": "https://cs.wikipedia.org/wiki?curid=386628", "title": "Hate Crew Deathroll", "text": "Hate Crew Deathroll\n\nHate Crew Deathroll je čtvrtým řadovým (studiovým) albem finské metalové kapely Children Of Bodom. Album bylo nahráno v Astia-studio, srpen – září 2002.\n\n"}
{"id": "386629", "url": "https://cs.wikipedia.org/wiki?curid=386629", "title": "Davis Cup 2008 – Světová skupina", "text": "Davis Cup 2008 – Světová skupina\n\nSvětová skupina byla nejvyšší úrovní Davisova poháru, z níž vzešel celkový vítěz soutěže. Účastníci čtvrtfinále měli zaručenou účast v nadcházejícím ročníku. Týmy, které prohrály v 1. kole, musely podstoupit baráž o udržení v nejvyšší soutěži.\n\nTýmy, které prohrály v prvním kole nastoupily v baráži o Světovou skupinu.\n"}
{"id": "386631", "url": "https://cs.wikipedia.org/wiki?curid=386631", "title": "Ulrich Gotter", "text": "Ulrich Gotter\n\nUlrich Gotter (* 1964 Berlín) je německý historik.\n\nPo studiu v Berlíně a Freiburgu získal Gotter roku 1992 na Albert-Ludwigs-Universität Freiburg doktorát, a působil jako asistent Joachima Gehrkeho v letech 1992 až 1998. Od roku 2004 je profesorem Universität Konstanz.\n\nZabývá se dějinami starého Říma a Římské republiky.\n"}
{"id": "386634", "url": "https://cs.wikipedia.org/wiki?curid=386634", "title": "Sd.Kfz. 8", "text": "Sd.Kfz. 8\n\nSonderkraftfahrzeug 8 byl německý kolopásový dělostřelecký tahač z druhé světové války.\n\nStroj byl určen pro tažení těžkých děl, přívěsů, nákladů, ale mohl být osazen i různými typy kanónů a používán jako samohybné dělo.\n\nCelkem bylo vyrobeno kolem 4 000 kusů. Po válce používala tahač i Československá armáda.\n\n"}
{"id": "386635", "url": "https://cs.wikipedia.org/wiki?curid=386635", "title": "Kulturní památky města Šumperk", "text": "Kulturní památky města Šumperk\n\nNa území města Šumperka se nachází řada kulturních památek, upomínajících na různé fáze historického vývoje města. Zákonem chráněny jsou následující kulturní památky.\n\n\nDalší kostely nejsou památkově chráněny:\n\n\n\n\n\n\n"}
{"id": "386640", "url": "https://cs.wikipedia.org/wiki?curid=386640", "title": "Luna 12", "text": "Luna 12\n\nLuna 12 další sonda ze Sovětského svazu, z programu Luna, která se stala v roce 1966 umělou družicí Měsíce, třetí ze Země. V katalogu COSPAR byla později označena jako 1966-094A.\nTyp E-6LF byl vyroben jako všechny Luny počínaje Lunou 9 v konstrukčním středisku OKB Lavočkina v Chimki. Konstrukčně byl stejný, jako předchozí sonda Luna 11\n\nZákladem konstrukce tříose stabilizované sondy byl raketový kapalinový motor napojený přes čerpadla na nádrže s pohonnými hmotami. Další motorky byly umístěny po straně na nosnících, dále nádržky na stlačený plyn používaný pro korekční motorky. Pak zde bylo pouzdro se systémem orientace sondy podle hvězd. Dále zde byla vysílací aparatura pro přenos signálů na Zemi, chemické akumulátory, snímací aparatura ke snímkování povrchu Měsíce, detektory mikrometeoritů a přístroje pro měření radiace. Hmotnost sondy byla 1620 kg.\n\nStart nosné rakety Molnija se sondou byl dopoledne 22. října 1966 z kosmodromu Bajkonur. Nejprve byla vynesena na nízkou oběžnou dráhu 199-212 km nad Zemí (též uváděna jako parkovací).\n\nDne 23. října 1966 byla provedena první korekce dráhy sondy. Dne 25. října byl zapálen na 28 sec.brzdící motor a tím se sonda dostala na oběžnou dráhu Měsíce se sníženou rychlostí na 1148 km/sec a stala se z ní jeho třetí funkční družicí. Nad odvrácenou stranou Měsíce započala z výšky 100 km pořizovat snímky povrchu oblastí Mare Imbrium a Oceanus Procellarum s rozlišením detailů na cca 15-20 metrů.\n\nNa oběžné dráze pracovala do 19. ledna 1967 a pak se spojení přerušilo. V té době měla za sebou 602 oběhů a 302 radiových relací.\n\n"}
{"id": "386644", "url": "https://cs.wikipedia.org/wiki?curid=386644", "title": "Wafd", "text": "Wafd\n\nWafd \"(arabsky: حزب الوفد المصري, doslovně \"delegace\"\") je bývalá nacionalisticky orientovaná, egyptská politická strana, která vznikla v roce 1919 a po Násirově coup d'état v roce 1952 zanikla. Jejím zakladatelem byl Saíd Zaglúl.\n\nPojmenování strany bylo odvozeno od politické delegace, která byla vyslána na Pařížskou mírovou konferenci roku 1919, kde měla za úkol prosazovat egyptskou snahu o samostatnost.\n\nV průběhu 20. a 30. let 20. století Wafd představovala nejsilnější egyptskou politickou stranu v zemi a postavila se za boj o nezávislost na Velké Británii. Straničtí lídři stáli v čele několika vlád (mezi lety 1924-1945). Charakter strany však v tomto období nabyl autoritářského charakteru a byl podkopáván korupcí.\n\nBěhem druhé světové války utrpěla pověst strany zejména spoluprací jejího předsedy Nahháse paši s Brity, což znamenalo v poválečném období ztrátu důvěry obyvatelstva a mocenský pád partaje.\n\nV roce 1952, kdy došlo v Egyptě k vojenskému převratu, byla Wafd rozpuštěna. V roce 1978 vznikla nástupnická strana \"Nová wafdistická strana (Nový Wafd)\".\n\n"}
{"id": "386648", "url": "https://cs.wikipedia.org/wiki?curid=386648", "title": "Laemophloeidae", "text": "Laemophloeidae\n\nLaemophloeidae je čeleď brouků z nadčeledi Cucujoidea, obsahující 5 rodů\n\n\n"}
{"id": "386650", "url": "https://cs.wikipedia.org/wiki?curid=386650", "title": "Fyn", "text": "Fyn\n\nFyn je druhý největší ostrov Dánska. Nachází se v Baltském moři. Spolu s ostrovem Sjælland tvoří jádro Dánska. Leží v regionu Syddanmark a bydlí na něm přibližně 466 000 lidí. Největší město je Odense. Ostrov je spojen se sousedním ostrovem Sjælland velkým mostem přes Velký Belt.\n\nNejvětší města na ostrově podle počtu obyvatel v roce 2016 jsou:\n"}
{"id": "386651", "url": "https://cs.wikipedia.org/wiki?curid=386651", "title": "Mercury (film)", "text": "Mercury (film)\n\nMercury (orig. název \"Mercury Rising\") je americký akční thriller režiséra Harolda Beckera z roku 1998. Do hlavních rolí byli obsazeni Bruce Willis a Alec Baldwin. Film byl natočen podle novely Simple Simon z roku 1996, jejímž autorem je Ryne Douglas Pearson. Bruce Willis hraje postavu jménem Art Jeffries, tajného agenta FBI chránícího devítiletého autistického chlapce, kterému se podařilo prolomit přísně tajný vládní kód.\n"}
{"id": "386654", "url": "https://cs.wikipedia.org/wiki?curid=386654", "title": "Vítězslav Hádl", "text": "Vítězslav Hádl\n\nVítězslav Hádl (* 5. května 1945 Praha) je český hudebník, hráč na klávesové nástroje, hudební skladatel, hudební aranžér, hudební redaktor, dramaturg a pedagog.\n\nPo studiu na pražské konzervatoři, kde studoval skladbu, dirigování a hru na varhany, působil jakožto pianista ve Finsku, později vystupoval v Divadle Rokoko, hrál i s kapelou Karla Vágnera. Podvakrát byl redaktorem hudebního vydavatelství Supraphon, v letech 1975–1980 pracoval coby redaktor hudebního vysílání Československé televize. Od roku 1986 vyučoval na pražské konzervatoři.\n\nJakožto skladatel se prosadil zejména jako autor písní z žánru pop music, dále jakožto skladatel filmové hudby.\n\n"}
{"id": "386663", "url": "https://cs.wikipedia.org/wiki?curid=386663", "title": "Třemešek (zámek)", "text": "Třemešek (zámek)\n\nTřemešek je zámek v Králci, části obce Dolní Studénky v okrese Šumperk. Název zámku je odvozen od vesnice Třemešek, která na tomto místě stávala ve středověku; zanikla nejspíše za česko-uherských válek ve druhé polovině 15. století. Zámek je renesanční stavbou z roku 1587, upravenou kolem poloviny 19. století.\nSoučástí areálu jsou také:\n\nZámek je evidován jako kulturní památka.\n"}
{"id": "386664", "url": "https://cs.wikipedia.org/wiki?curid=386664", "title": "Jerzy Dudek", "text": "Jerzy Dudek\n\nJerzy Dudek (výslovnost , 23. března 1973 v Rybnice) je bývalý polský fotbalový brankář. V roce 2000 získal ocenění fotbalista roku v Polsku, cenu Gouden Schoen v Nizozemsku a v letech 1999 a 2000 ocenění \"Fotbalový brankář roku Nizozemska\".\n\nJe ženatý, má jednoho syna a dvě dcery.\n\nKariéru ukončil v roce 2011 po čtyřletém působení ve španělském klubu Real Madrid, v minulosti hrál například za nizozemský Feyenoord nebo za anglický klub Liverpool FC, se kterým vyhrál v roce 2005 Ligu mistrů UEFA. V penaltovém rozstřelu ve finále Ligy mistrů proti AC Milán dělal houpavé pohyby, aby znervózněl exekutory kopů ze soupeřova týmu. Tato taktika mu vyšla.\n\nZa polskou fotbalovou reprezentaci si připsal 59 startů.\n\n"}
{"id": "386667", "url": "https://cs.wikipedia.org/wiki?curid=386667", "title": "Cirkumpolární rozšíření", "text": "Cirkumpolární rozšíření\n\nCirkumpolární rozšíření je typ areálu některých organismů (rostlin, živočichů), jež se vyskytují v arktické a subarktické zóně celé severní nebo jižní polokoule (termínu se nicméně častěji užívá pro severní polární oblasti).\n\nTento typ rozšíření má původ v dávném spojení kontinentů, které se mezi Eurasií a Severní Amerikou oddělily v geologicky nedávné době. Propojení květeny a fauny oblastí za severním polárním kruhem přispívá též značná podobnost klimatických podmínek a pravděpodobnost přenosu diaspor tažnými ptáky.\n\n"}
{"id": "386671", "url": "https://cs.wikipedia.org/wiki?curid=386671", "title": "Velká tmavá skvrna", "text": "Velká tmavá skvrna\n\nVelká tmavá skvrna byl atmosférický útvar v dolní vrstvě atmosféry Neptunu, který byl pozorován v roce 1989 během průletu sondy Voyager 2. Skvrna byla veliká přibližně jako Země a podobně jako Velká rudá skvrna v atmosféře Jupiteru se jednalo nejspíše o obrovský vír, otáčející se rychlostí více než 600 km/h, ale existují i hypotézy, že se jednalo o obrovskou bublinu vystupující z hlubších částí planety.\n\nPři pozorování planety Hubbleovým vesmírným dalekohledem v roce 1994 se již skvrnu nepodařilo pozorovat. Předpokládá se, že buď zanikla a nebo že byla překryta vyššími vrstvami atmosféry.\n\n"}
{"id": "386673", "url": "https://cs.wikipedia.org/wiki?curid=386673", "title": "Kateretidae", "text": "Kateretidae\n\nKateretidae (syn. Cateretidae, Brachypteridae) je čeleď brouků z nadčeledi Cucujoidea, obsahující 6 rodů\n\n\n\n"}
{"id": "386681", "url": "https://cs.wikipedia.org/wiki?curid=386681", "title": "Lamingtoniidae", "text": "Lamingtoniidae\n\nLamingtoniidae je čeleď brouků z nadčeledi Cucujoidea, obsahující 1 rod se 3 druhy. Čeleď byla nazvána podle národního parku Lamington v Austrálii.\n\n"}
{"id": "386684", "url": "https://cs.wikipedia.org/wiki?curid=386684", "title": "Spolok svätého Vojtecha", "text": "Spolok svätého Vojtecha\n\nSpolok svätého Vojtecha v Trnavě je kulturní a nakladatelský římskokatolický spolek. V současnosti je známý vydáváním duchovní literatury.\n\nZaložen byl v roce 1870 z iniciativy Andreje Radlinského jako původně nakladatelský spolek na šíření slovenské římskokatolické literatury. Vydával učebnice, Katolícke noviny, Literárne listy, kalendáře a jinou náboženskou literaturu. Měl tisíce členů. V roce 1913–1926 přeložil celou Bibli do moderní slovenštiny. V roce 1937 vydal Jednotný katolický zpěvník. Za komunismu (1949 a 1953) byl transformován na „účelové zařízení římskokatolické cirkve“ a byl pod velmi přísnou kontrolou státu. V roce 1990 začal opět fungovat jako spolek.\n\n\"Spolok sv. Vojtecha\" vydává tato periodika:\n\nKromě nakladatelské činnosti provozuje taky prodejny s křesťanskou literaturou, křesťanskou hudbou a duchovními předměty. Prodejny má v těchto městech: Banská Bystrica, Bratislava, Čadca, Humenné, Michalovce, Nitra, Partizánske, Prešov, Prievidza, Púchov, Rožňava, Snina, Spišská Nová Ves,\nŠaštín-Stráže, Topoľčany, Trenčín, Trnava a Žilina.\n\n"}
{"id": "386688", "url": "https://cs.wikipedia.org/wiki?curid=386688", "title": "František Adámek", "text": "František Adámek\n\nFrantišek Adámek může být:\n"}
{"id": "386692", "url": "https://cs.wikipedia.org/wiki?curid=386692", "title": "Vlachov", "text": "Vlachov\n\nVlachov (německy \"Wolledorf\") je součástí obce Lukavice v okrese Šumperk.\n\nPrvní písemná zmínka o obci pochází z roku 1318.\n\nV katastru obce jsou evidovány tyto kulturní památky:\n\n"}
{"id": "386693", "url": "https://cs.wikipedia.org/wiki?curid=386693", "title": "Vysoká (Malá Morava)", "text": "Vysoká (Malá Morava)\n\nVysoká () je součástí obce Malá Morava v okrese Šumperk.\n\nPrvní písemná zmínka o obci pochází z roku 1563.\nNarodil se zde Franz Theodor Schubert, otec hudebního skladatele Franze Schuberta.\n\nV katastru obce jsou evidovány tyto kulturní památky:\n\n"}
{"id": "386696", "url": "https://cs.wikipedia.org/wiki?curid=386696", "title": "Znak Tibetu", "text": "Znak Tibetu\n\nZnak Tibetu je symbolem Ústřední tibetské správy. Kombinuje v sobě některá prvky tibetské vlajky a navíc obsahuje několik motivů včetně několika buddhistických symbolů. Ústředním motivem vlajky jsou dva sněžní lvi, mezi nimiž se nachází dharmačakra, mimo jiné symbolizující osmidílnou stezku. V pozadí se nacházejí tři hory představující Himálaj, dále Slunce a Měsíc symbolizující tibetský lid.\n\n"}
{"id": "386697", "url": "https://cs.wikipedia.org/wiki?curid=386697", "title": "Vysoké Žibřidovice", "text": "Vysoké Žibřidovice\n\nVysoké Žibřidovice (německy Hohen Seibersdorf) jsou součástí obce Hanušovice v okrese Šumperk.\n\nVe vsi je zastávka lokální trati Hanušovice - Staré Město pod Sněžníkem.\n\nPrvní písemná zmínka o obci pochází z roku 1325.\n\nV katastru jsou evidovány tyto kulturní památky:\n\n"}
{"id": "386698", "url": "https://cs.wikipedia.org/wiki?curid=386698", "title": "Druhá fáze kvalifikace na Mistrovství světa ve fotbale 2010 (CAF)", "text": "Druhá fáze kvalifikace na Mistrovství světa ve fotbale 2010 (CAF)\n\nTento článek obsahuje podrobnosti o druhé fázi africké kvalifikace na Mistrovství světa ve fotbale 2010, která se konala v průběhu roku 2009.\n\nDvacet nejlepších mužstev z předchozí části kvalifikace bylo losováním konaném 22. října 2008 ve švýcarském Curychu zařazeno do pěti skupin po čtyřech týmech.\nTato kvalifikace byla jednak kvalifikací na Mistravství světa v Jihoafrické republice v roce 2010, ale také kvalifikací na Africký pohár národů v Angole konaný v témže roce. Nejlepší tým z každé skupiny se kvalifikoval na Mistrovství světa a tři nejlepší pak na Pohár národů.\n\nTýmy byly zařazeny do košů dle aktuálního umístění v žebříčku zemí FIFA (číslo v závorce za jménem země). Los do každé skupiny zařadil jeden tým z každého koše.\n\n<div id=\"Togo v Kamerun\">\n<div id=\"Maroko v Gabon\">\n<div id=\"Kamerun v Maroko\">\n<div id=\"Gabon v Togo\">\n<div id=\"Maroko v Togo\">\n<div id=\"Gabon v Kamerun\">\n<div id=\"Togo v Maroko\">\n<div id=\"Kamerun v Gabon\">\n<div id=\"Kamerun v Togo\">\n<div id=\"Gabon v Maroko\">\n<div id=\"Maroko v Kamerun\">\n<div id=\"Togo v Gabon\">\n----\n<div id=\"Keňa v Tunisko\">\n<div id=\"Mosambik v Nigérie\">\n<div id=\"Tunisko v Mosambik\">\n<div id=\"Nigérie v Keňa\">\n<div id=\"Keňa v Mosambik\">\n<div id=\"Tunisko v Nigérie\">\n<div id=\"Nigérie v Tunisko\">\n<div id=\"Mosambik v Keňa\">\n<div id=\"Nigérie v Mosambik\">\n<div id=\"Tunisko v Keňa\">\n<div id=\"Keňa v Nigérie\">\n<div id=\"Mosambik v Tunisko\">\n<div id=\"Rwanda v Alžírsko\">\n<div id=\"Egypt v Zambie\">\n<div id=\"Zambie v Rwanda\">\n<div id=\"Alžírsko v Egypt\">\n<div id=\"Zambie v Alžírsko\">\n<div id=\"Egypt v Rwanda\">\n<div id=\"Alžírsko v Zambie\">\n<div id=\"Rwanda v Egypt\">\n<div id=\"Alžírsko v Rwanda\">\n<div id=\"Zambie v Egypt\">\n<div id=\"Egypt v Alžírsko\">\n<div id=\"Rwanda v Zambie\">\n\n<div id=\"Súdán v Mali\">\n<div id=\"Ghana v Benin\">\n<div id=\"Benin v Súdán\">\n<div id=\"Mali v Ghana\">\n<div id=\"Súdán v Ghana\">\n<div id=\"Mali v Benin\">\n<div id=\"Benin v Mali\">\n<div id=\"Ghana v Súdán\">\n<div id=\"Benin v Ghana\">\n<div id=\"Mali v Súdán\">\n<div id=\"Súdán v Benin\">\n<div id=\"Ghana v Mali\">\n\n<div id=\"Burkina Faso v Guinea\">\n<div id=\"Pobřeží slonoviny v Malawi\">\n<div id=\"Malawi v Burkina Faso\">\n<div id=\"Guinea v Pobřeží slonoviny\">\n<div id=\"Burkina Faso v Pobřeží slonoviny\">\n<div id=\"Guinea v Malawi\">\n<div id=\"Malawi v Guinea\">\n<div id=\"Pobřeží slonoviny v Burkina Faso\">\n<div id=\"Malawi v Pobřeží slonoviny\">\n<div id=\"Guinea v Burkina Faso\">\n<div id=\"Burkina Faso v Malawi\">\n<div id=\"Pobřeží slonoviny v Guinea\">\n<noinclude>\n"}
{"id": "386699", "url": "https://cs.wikipedia.org/wiki?curid=386699", "title": "Vysoký Potok", "text": "Vysoký Potok\n\nVysoký Potok (něm. \"Hohenfluss\") je součástí obce Malá Morava v okrese Šumperk.\n\nPrvní písemná zmínka o obci pochází z roku 1615.\n\nV katastru obce jsou evidovány tyto kulturní památky:\n\n"}
{"id": "386701", "url": "https://cs.wikipedia.org/wiki?curid=386701", "title": "Leopold Heyrovský", "text": "Leopold Heyrovský\n\nLeopold Heyrovský, \"známý též jako\" Leo Heyrovský (25. listopadu 1892 Praha – 29. června 1976 Praha) byl český právník a amatérský entomolog – koleopterolog světového jména.\n\nByl významný jako taxonom – autor popisu nových druhů hmyzu, a to především v čeledi tesaříkovití – Cerambycidae.\n\nNarodil se jako syn Leopolda Heyrovského (1852–1924), profesora práv na Karlově univerzitě, a jeho ženy Kláry, roz. Hanlové z Kirchtreu. Pocházel z pěti dětí (3 dcery a 2 synové). Starší bratr Jaroslav Heyrovský (1890–1967) se roku 1959 stal prvním českým nositelem Nobelovy ceny (za chemii, objev polarografie), sestra Klára se provdala za malíře Arnošta Hofbauera.\n\nPo skončení obecné a měšťanské školy absolvoval gymnázium a pokračoval ve studiu na pražské Právnické fakultě Univerzity Karlovy. Od roku 1920 pracoval krátce na ministerstvu školství.\n\nByl více znám jako entomolog než jako právník.\n\nNa jeho počest byly pojmenovány některé druhy hmyzu, například: \"Alocoderus heyrovskyi\" Balthasar, 1935, \"Tropinota hirta heyrovskyi\" Obenberger, 1917, \"Schmidtiana heyrovskyi\" Podany, 1968 (= \"Luzonia heyrovskyi\" Podany, 1968), \"Xixuthrus heyrovskyi\" Tippmann, 1946, \"Protaecia (Potosia) morio heyrovskyi\" Balthasar, \"Geotrupes heyrovskyi\" Balthasar, 1960,\"Oberea heyrovskyi\" Pic, 1927, \"Purpuricenus kaehleri f. heyrovskyi\", \"Harpalus heyrovskyi\" Jedlička, 1928, \"Agathidium bohemicum heyrovskyi\" Hlisnikovsky, 1964, \"Arima marginata heyrovskyi\" Havelka, 1959 a další.\n\nPro světovou entomologii má význam řada jeho prací, ale mezi entomology je nejznámější jeho monografie: „Tesaříkovití – Cerambycidae. Fauna ČSSR, 5.“ z roku 1955.\nZemřel v Praze, kde je také pochován. Jeho sbírka hmyzu je uložena v Národním muzeu v Praze, část sbírky (\"Iphidae\" z palaearktické oblasti světa) je ve Slezském zemském muzeu v Opavě.\n\n\n"}
{"id": "386703", "url": "https://cs.wikipedia.org/wiki?curid=386703", "title": "Józef Czechowicz", "text": "Józef Czechowicz\n\nJózef Czechowicz (15. března 1903 v Lublinu – 9. září 1939 tamtéž) byl polský avantgardní básník meziválečného času, v třicátých letech silně spjatý s literární skupinou Kwadryga. Byl aktivním účastníkem literárního života Lublina (i autorem mnoha lyrických děl věnovaných tomuto městu), redaktorem několika časopisů (především literárních a dětských) a též pracovníkem Polského rozhlasu, pro které psal rozhlasové pořady.\n\nPatří k nejosobitějším a nejpodmanivějším básníkům polské avantgardy. Pro silný existenciální rozměr jeho veršů zájem o ně přetrvává do současnosti, mluví se dokonce o jakési „czechowiczovské módě“.\n\nJeště před druhou světovou válkou se v jeho silně sugestivních, snových až hypnotických verších objevuje apokalyptická atmosféra a katastrofismus. Výrazně vystupuje i rovina intimní, což lze pozorovat na příklad na často tematizovaném vztahu k matce a jiným blízkým osobám, také však na zpočátku senzualisticky pojatých erotických motivech.\n\n\n<poem>\npod popelem\n\npopelný vichře zda jsi proto vál\nabys mé jméno ze skal vymazal\n\nhlavy spánkem ovinuté v tmě\nk poli máku vede černý kozel\nviděl jsem v houslové roklině\nvlaštovku viset jak hrozen\n\nstíny se v stínech plaví\ntvary se rytmům vzdají\nsvětlost krvavopaví\núvaly rozkvítají\n\nz vod moře ženy zlatorohé\njdou jdou si pro něžnosti\nv jalovčí rudý oheň\nv prorockém ohni keře šustí\nk jakým hranicím vát a plout s vánkem\naby z nich nečpěly bahno a dým\nvichru popelný tanec\nmé jméno ze skal stírá\nžíznivím\n</poem>\n\n\"(překlad: Vlasta Dvořáčková)\"\n\n\n"}
{"id": "386707", "url": "https://cs.wikipedia.org/wiki?curid=386707", "title": "Rick Wills", "text": "Rick Wills\n\nRick Wills (* 5. prosince 1947 Londýn, Anglie) je britský baskytarista. Je známý především jako člen skupiny Foreigner.\n\nWills začal hrát v blues-rockové skupině Joker's Wild, kde v roce 1966 nahradil baskytaristu Tony Saintyho a kde působil až do rozpadu kapely v roce 1968. V první polovině 70. let hrál na baskytaru u Petera Framptona, účinkuje na jeho prvních třech albech. V letech 1976–1977 působil u Roxy Music jako studiový hudebník. V letech 1977–1978 hrál se skupinou Small Faces. V této době také pomohl jako najatý hráč nahrát první sólové album Davida Gilmoura.\n\nV roce 1979 se Rick Wiils stal členem kapely Foreigner, ve které působil až do roku 1992. V letech 1993 až 1999 hrál s Bad Company. Od té doby není Wills (až na výjimky) hudebně aktivní.\n\n\n\n\n\n\n"}
{"id": "386709", "url": "https://cs.wikipedia.org/wiki?curid=386709", "title": "Hvězdička", "text": "Hvězdička\n\nZdrobnělý výraz hvězdička má vícero významů:\n\n\n"}
{"id": "386710", "url": "https://cs.wikipedia.org/wiki?curid=386710", "title": "Rootova–Takahirova smlouva", "text": "Rootova–Takahirova smlouva\n\nRootova–Takahirova smlouva \"(anglicky: Root-Takahira Agreement, japonsky: 高平・ルート協定\") představuje bilaterální smlouvu mezi Spojenými státy americkými a Japonskem o Číně z 30. listopadu 1908. Smlouva byla signována ministrem zahraničních věcí USA Elihu Rootem a japonským velvyslancem Takahirou Kogoro. \n\nSpojené státy podporovaly japonskou stranu během rusko-japonské války v letech 1904-1905. Výměnou zato se dostalo americké vládě japonského uznání na koloniální správu nad Filipínami, stejně jako anexe Havajského království. Spojené státy také uznaly japonské právo na anexi Korey a dominanci v jižním Mandžusku. \n\nBilaterální vztahy obou zemí se ale zhoršily po obvinění americké strany, že Japonsko nerespektuje politiku otevřených dveří v Číně a diskriminuje americké zboží v rámci mandžuského území, které mělo ve své sféře vlivu. \n\nDočasně byly tyto nesrovnalosti urovnány touto smlouvou, kde se obě země zavázaly respektovat teritoriální zisky druhého v oblasti Tichého oceánu. Smlouva také obsahovala uznání územní integrity Číny a dodržování principů politiky otevřených dveří na čínském území. \n"}
{"id": "386712", "url": "https://cs.wikipedia.org/wiki?curid=386712", "title": "John Martin", "text": "John Martin\n\nJohn Martin (19. července 1789 v Haydon Bridge, Northumberland – 17. února 1854 v Douglasu, ostrov Man) byl vlivný anglický malíř romantismu. Původně byl vyučený řemeslným malířem a živil se malbou glazur, ale později rozvinul svoji fantazii a proslavil se malbou velkých pláten s biblickými motivy. Jeho kariéra skončila po záchvatu mrtvice.\n\nNejprve ho jeho otec poslal na učení heraldické malby do Newcastle upon Tyne, po neshodách s učiteli byl přeřazen k italskému mistrovi Bonifaciovi Mussoovi, což byl otec malíře emailů Charlese Mussa. Se svým novým mistrem se Martin přestěhoval v roce 1806 do Londýna, kde se také v devatenácti oženil. Živil se učením malby a malováním akvarelů. Ve volném čase pak studoval architekturu a perspektivu.\n\nJeho první vystavený obraz, \"Sadak hledající vody zapomnění\" (\"Sadak in Search of the Waters of Oblivion\"), visel v předsíni Královské akademie v roce 1812 a byl prodán za padesát guineí. Tento obraz byl následován \"Vyhnáním\", \"Rájem\" (oboje 1813), \"Clytií\" (1814) a \"Josua staví slunce\" (1816). V roce 1821 byl představen \"Kvas Baltazarův\", který se setkal s mnohem bouřlivější a kontroverznější reakcí a nakonec byl oceněn 200 librami, přičemž již dříve dostal Martin za toto dílo od Britského institutu dalších 100 liber. Na tento obraz navázala \"Zkáza Herkulanea\" (1822), \"Stvoření\" (1824), \"Předvečer potopy\" (1841) a řada dalších děl s biblickými či smyšlenými motivy. Například \"Nebeské pláně\" byly myšleny jako vzpomínkový obraz na jeho mládí v Allendalu.\n\nMartinova velká plátna byla ovlivněna především dobovými dioramaty a panoramaty, velmi populární zábavou, která umně používala umělé světlo k vytvoření dojmu skutečnosti. Martin bývá často považován za předchůdce epického kina a není pochyb, že jeden z průkopníků filmu D. W. Griffith si byl vědom malířova významu. Následně se tvůrci dioramat dopouštěli na Martinově díle plagiátorství. V roce 1833 bylo instalována 190 m veliká reprodukce \"Baltazarova kvasu\" na zařízení Britské diorama. Martin se následně snažil o odstranění tohoto díla soudním příkazem, ale neuspěl. V roce 1835 bylo za stejným účelem použito stejného díla v New Yorku. Obě tato představení slavila nevídaný úspěch u diváků, ale notně pošramotila pověst Martina na poli seriozních malířů.\n\nV roce 1840 namaloval obraz \"Pád Ninive\", který koupila belgická vláda a jako uznání mu byl udělen Řád Leopolda v rytířské třídě.\n\nMimo malířskou dráhu nelze u Johna Martina zapomínat na to, že byl význačný mezzotintový rytec, což mu vynášelo více po většinu života než malba. V roce 1823 byl Martin pověřen americkým vydavatelem Samuelem Prowettem k ilustrování \"Ztraceného ráje\" od Johna Miltona. Za tímto účelem dostal zálohu 2000 liber. Ještě nedokončil první zakázku 24 rytin a dostal novou zálohu 1500 liber na dalších 24 rytin na menší desky. Ke dvěma známějším rytinám patří vyobrazení pekelného hradu Pandemonia nebo \"Satan předsedá pekelnému koncilu\". Na obou rytinách jsou patrné prvky umělcovy fantazie, obzvláště pak na architektuře. Prowett publikoval rytiny mezi lety 1825 a 1827. Na základě tohoto podniku se pokusil sám Martin publikovat mezi lety 1831 a 1835 ilustrace k Starému zákonu, nicméně to se ukázalo příliš nákladným a nevýdělečným. Nakonec musel zbývající podklady odprodat Charlesi Tiltovi, který je znovu publikoval roku 1838 a v menším formátu v roce 1839.\n\nMartin si zprvu získal slušnou popularitu poté, co svoji fantaskní architekturou na Baltazarově kvasu ovlivnil umělce z rodiny Brontëových, kde především jejich smyšlená země Angria s hlavním městem Glasstownem získala podobu Martinovy imaginace. Dokonce hrdina Edward de Lisle mohl být umělcovým odrazem. Ještě větší slávu získal v roce 1829, kdy jeho starší bratr Jonathan Martin podpálil yorskou katedrálu. Tento požár nejenže způsobil značné škody, ale mnoho vnějších pozorovatelů přirovnávalo spáleniště k obrazům Johna. Dokonce se ukazuje, že John měl s incidentem více společného s přihlédnutím k tomu, že obhajoba v procesu proti Jonathanovi byla placena z Johnových peněz. Jonathan, teď už známý jako šílený Martin, se nakonec vyhnul oběšení díky nepříčetnosti.\n\nMartin se také zabýval vytvářením schémat pro vylepšení Londýna, publikoval řadu plánů pro systém zásobování vody, kanalizace, přístavy, železnice. Jeho plány pro londýnské kanalizace z roku 1834 zohlednil v roce 1859 Joseph Bazalgette.\n\nV posledních čtyřech letech života se věnoval velkému triptychu věnovanému poslednímu soudu, přičemž vytvořil \"Poslední soud\", \"Velký den jeho hněvu\" a \"Pláně nebeské\". Všechny tyto tři obrazy připadly Tate Britain v roce 1874. Ještě během prací byl stižen mozkovou příhodu a posléze zemřel.\n\nZemřel sám, protože se stal obětí změny vkusu a módy společnosti. Společnost již považovala jeho velkoformátové výjevy za příliš teatrální a zastaralé. Ani po smrti nebyl ušetřen určitých paradoxů všeobecného vkusu. V 30. letech 20. století nebyla Martinova plátna ceněna více jak několika librami, zatímco dnes se ceny pohybují v tisících.\n\nMezi jeho nejzásadnější díla patří především velkoformátová plátna, na kterých je zachyceno apokalyptické téma s velkou fantazií. Dá se jim vytknout jisté chyby v technice, pozorování a vkusu. Také ilustroval Bibli či Miltonův \"Ztracený ráj\".\n\n\n"}
{"id": "386714", "url": "https://cs.wikipedia.org/wiki?curid=386714", "title": "Davis Cup 2008 – Americká zóna", "text": "Davis Cup 2008 – Americká zóna\n\nAmerická Zóna je jednou ze tří oblastních zón Davis Cupu.\n\nSkóre v \"kurzívě\" je převedeno ze skupin\n\n\n"}
{"id": "386715", "url": "https://cs.wikipedia.org/wiki?curid=386715", "title": "Joker's Wild", "text": "Joker's Wild\n\nJoker's Wild byla blues rocková skupina působící v 60. letech 20. století v anglickém městě Cambridge. V kapele založené v roce 1963 se vystřídalo množství mladých hudebníků, nejznámějším z nich je ale pozdější kytarista a zpěvák Pink Floyd David Gilmour. Joker's Wild byli považováni za jednu z nejlepších hudebních skupin v Cambridgi. Pravidelně vystupovali ve městě i okolí do roku 1966, Joker's Wild hráli i jako předskokani slavnějším skupinám Zoot Money's Big Roll Band či The Animals. V roce 1966 ale odešli do Francie, kde nepříliš úspěšně hráli pod názvy Bullitt a později Flowers. Po krátkém působení ve Francii od skupiny odešel Gilmour a kapela se postupně do roku 1968 rozpadla.\n\nPro soukromé účely vydali v nákladu 50 kopií jednu krátkou studiovou desku a jeden singl. Nahrávka jejich alba se nachází Britském národním zvukovém archivu.\n\nSpolečně s producentem Jonathanem Kingem také nahráli coververzi písně „Hold On, I'm Coming“ od americké dvojice Sam & Dave, která ale nebyla vydána, neboť původní skladba vyšla i v Británii.\n\nClive Welham zemřel 9. května 2012.\n\n\n\nAlbum (katalogové číslo RSLP 007) bylo nahráno v roce 1966 ve londýnských studiích Regent Sound Studios a „vydáno“ pro soukromé účely v počtu 50 kusů tentýž rok. Jedná se o nestandardní album, které vyšlo jako jednostranně nahrané LP (rychlost 33 otáček za minutu). Desku tvoří pět písniček – coververzí rock and rollových hitů tehdejší doby. Písně „Don't Ask Me (What I Say)“ a „Why Do Fools Fall in Love“ byly vydány také na jediném singlu kapely, který měl podobně nízký náklad (katalogové číslo RSR 0031).\n\n"}
{"id": "386724", "url": "https://cs.wikipedia.org/wiki?curid=386724", "title": "Seznam soutěží v oborech klasické hudby", "text": "Seznam soutěží v oborech klasické hudby\n\nSeznam soutěží v oborech klasické hudby\n\n\n\n\n\n"}
{"id": "386726", "url": "https://cs.wikipedia.org/wiki?curid=386726", "title": "Konfrontace", "text": "Konfrontace\n\nKonfrontace (z franc., od lat. \"frons\", čelo) znamená střetnutí (armád, osob, názorů atd.), konflikt, „čelní střet“, při němž není místo pro vyjednávání, dohodu nebo kompromis.\n\n\n"}
{"id": "386731", "url": "https://cs.wikipedia.org/wiki?curid=386731", "title": "Inish Doney", "text": "Inish Doney\n\nInish Doney je ostrov o 40 akrech v jezeře Lower Lough Erne v Severním Irsku. Leží 13 kilometrů severně od města Enniskillen.\n\nJe to celoročně obydlený ostrov s rozmanitou přírodou a s mnoha životními druhy, jež vyžadují ochranu a citlivý přístup.\n\nZ původního rostlinstva zde roste dub, jasan, osika, olše, vrba, divoká třešně, bříza, hloh, bez, kalina, cesmína, divoká jabloň, tavolník, hlaváč, různé orchideje a další.\n\nZ ptactva tu lze spatřit hojnost pěnkavek, kosů a drozdů, k vidění je také střízlík, jespák, koliha, sojka, sluka, bažant a výr.Na ostrově žije malé množství zajíců, ale nejsou zde k vidění veverky, lišky a jezevci, kteří jsou na okolní pevnině jinak běžní. Na březích se často objevují vydry, přičemž norkové se objevují jen čas od času.\n\n"}
{"id": "386733", "url": "https://cs.wikipedia.org/wiki?curid=386733", "title": "Devenish", "text": "Devenish\n\nDevenish Island ( znamená Dobytčí ostrov) je ostrov na jezeře Lower Lough Erne, severně od města Enniskillen v hrabství Fermanagh v Severním Irsku. Ačkoliv je to ostrov malý, je po celém Severním Irsku známý mezi turisty, kteří sem přijíždějí navštívit historické klášterní budovy, z nichž nejstarší byly postavené na pokyn Svatého Molaise v šestém století. Na ostrově je asi třicet metrů vysoká věž z dvanáctého století, poblíž které stojí přibližně stejně stará budova zasvěcená sv. Molaisovi, která byla původně malým kostelem. Z třináctého století se zde zachoval také kostel \"Teampull Mor\". Toto klášterní sídlo se stalo místem učenosti a přesto, že utrpělo roku 837 nájezdem Vikingů a 1157 bylo vypáleno, bylo později vedeno jako kostelní fara a augustiniánské převorství P. Marie.\n\nNa ostrov je možné dostat se lodí z Trory Point poblíž Enniskillen.\n\n"}
{"id": "386734", "url": "https://cs.wikipedia.org/wiki?curid=386734", "title": "Ruml", "text": "Ruml\n\nRuml nosí více různých osobností:\n\n\n\n"}
{"id": "386736", "url": "https://cs.wikipedia.org/wiki?curid=386736", "title": "Rijský pakt", "text": "Rijský pakt\n\nRijský pakt \"(anglicky: Rio Treaty; Inter-American Treaty of Reciprocal Assistance)\" představuje dohodu ratifikovanou většinou států amerického kontinentu 2. září 1947 v brazilském Rio de Janeiro. Jádrem dohody je závazek vzájemné pomoci při napadení jednoho ze signatářů \"(útok na jednoho se považuje za útok na všechny)\", stejně tak je pomoc přípustná při ohlášení podvratné aktivity. \n\nTento pakt je také znám jako tzv. \"\"obranná doktrína západní hemisféry\" nebo pod španělskou zkratkou jako\" TIAR \"z\" Tratado Interamericano de Asistencia Recíproca.\n\nSpojené státy americké udržovaly stav obranné politiky dle Monroeovy doktríny z roku 1823, ten se však stával stále více intervenční v důsledku Rooseveltovy politiky. V roce 1930 v USA byl představen plán vojenské spolupráce s vládami Latinské Ameriky; zjevné strategické hrozby proti Panamskému průplavu byly obzvláště znepokojivé. Jednalo se o nich na řadě setkání Mezinárodní konference amerických států a Meziamerické konference pro udržení míru z roku 1936. \n\nZa druhé světové války byly USA schopny zajistit podporu od všech spojenců, kromě Uruguaye, která zůstala ve válce neutrální a přála si tento status quo zachovat nastálo. Některé země podepsaly Deklaraci OSN začátkem roku 1942 a další přidaly podpis do konce roku 1945. Na meziamerické konferenci o problémech války a míru v Mexiku v únoru a březnu 1945 proběhly diskuse o poválečný světový řád., tak vznikla smlouva z Chapultepec. \n\nVe světle vyvíjející se studené války a v návaznosti na prohlášení Trumanské doktríny si USA přály, aby byly tyto nové protikomunistické závazky trvalé. Meziamerická smlouva o vzájemné pomoci byla první z mnoha takzvaných „dohod o vzájemné bezpečnosti“, které pramenily z obsahu aktu z Chapultepec. Smlouva byla přijata v roce 1947. V platnost dohoda vstoupila 3. prosince 1948. Posledním signatářem, který se připojil v roce 1982 jsou Bahamy. \n\nSmlouva byla uplatněna mnohokrát během padesátých a šedesátých let, zejména pokud jde o podporu námořní blokády Spojených států jednomyslně během kubánské raketové krize. S výjimkou Trinidad a Tobago (1967) a Baham (1982) se ke smlouvě nepřipojily žádné země, které se po roce 1947 osamostatnily; Kanada se má ještě stát členem, i když již má s USA oddělené obranné závazky. Během války o Falklandy v roce 1982 mezi Argentinou a Velkou Británií se Spojené státy ocitly v ambivalentním postavení, když byly v rámci Rijského paktu smluvně svázány s prvním, a skrze NATO s druhým aktérem. USA označily za agresora Argentinu a protežovaly tradičního spojence Brity. Toto jednání však bylo latinskoamerickými zeměmi vnímáno jako selhání paktu. Po teroristických útocích z 11. září 2001 Spojené státy uplatnily Rijský pakt, ovšem signatářské země se aktivně nezapojily do další války s terorismem. V září 2002, s odvoláním na Falklandský případ a předvídáním války v Iráku, Mexiko formálně odstoupilo od smlouvy; po nezbytných dvou letech přestalo být Mexiko v září 2004 signatářem.\n\nV roce 2008 vytvořila Unii jihoamerických národů (UNASUR) novou regionální radu pro bezpečnost, která má ba starosti rozhodování vlastních otázek obrany. \n\nDne 5. června 2012 zahájily země ALBA Bolívie, Ekvádor, Nikaragua a Venezuela pod vedením levicových vlád proces vypovězení smlouvy, které Obamova vláda odsoudila jako „nešťastné“, ale rozhodnutí vlád respektovala. Nikaragua vypověděla smlouvu dne 20. září 2012, Bolívie dne 17. října 2012, Venezuela dne 14. května 2013 a Ekvádor dne 19. února 2014.\n\nV roce 2019 během prezidentské krize Národní shromáždění Venezuely, kterému předsedal opozičního vůdce Juan Guaidó, započala jednání o znovuzačlenění do TIAR. Dne 11. května poslal Guaidó dopis tajemníkovi Organizace amerických států (OAS) Luisu Almagroovi s požadavkem na obnovení platnosti smlouvy pro Venezuelu. Dne 29. května 2019 Národní shromáždění Venezuely schválilo svůj návrat ke Smlouvě v předběžné diskusi, a poté znovu potvrdilo svůj souhlas s návratem ke smlouvě v červenci 2019. \n\n\nZe států Severní a Jižní Ameriky k Rijskému paktu nepřistoupily:\n\nV září 2002 se Mexiko rozhodlo, na základě případů Falklandské a Irácké války, na kterých doložilo neúčinnost paktu, formálně z této dohody vystoupit. Členem přestalo být po dvou letech, tedy v září 2004.\n\n"}
{"id": "386737", "url": "https://cs.wikipedia.org/wiki?curid=386737", "title": "Chopinova mezinárodní klavírní soutěž", "text": "Chopinova mezinárodní klavírní soutěž\n\nChopinova mezinárodní klavírní soutěž (polsky \"Międzynarodowy Konkurs Pianistyczny im. Fryderyka Chopina\") je jedna z nejstarších a nejprestižnějších klavírních interpretačních soutěží.\n\nKoná se ve Varšavě od roku 1927 a od roku 1955 se koná každých 5 let. Byla založena polským klavíristou Jerzy Żurawlewem a pojmenována po Fryderiku Chopinovi.\n\n"}
{"id": "386742", "url": "https://cs.wikipedia.org/wiki?curid=386742", "title": "Nereida (měsíc)", "text": "Nereida (měsíc)\n\nNereida je osmý měsíc v pořadí od Neptunu, který obíhá planetu ve průměrné vzdálenosti 5 513 400 km. Objevitelem byl Němec Gerard Kuiper, který ho prvně zpozoroval v roce 1949 a pojmenoval jej po Néreovnách, ( ), což jsou mořské bohyně v řecké mytologii.\n\nHmotnost měsíce není dosud známa, jeho průměr činí 340 km, Nereida je tedy třetím největším měsícem v Neptunově systému. Doba jednoho oběhu kolem planety trvá téměř jeden rok, přesně 360,1362 dne. Doba rotace kolem vlastní osy není známa.\nOd svého objevení až do roku 2002 byla Nereida nejvzdálenějším Neptunovým měsícem.\nPoloměr oběžné dráhy Nereidy činí v průměru 5 513 400 km, avšak vzhledem k jejímu značně elipsovitému průběhu se pohybuje mezi 1 372 000 až 9 655 000 kilometry. Je to nejvyšší známá střední excentricita oběžného tělesa v naší sluneční soustavě.\n"}
{"id": "386744", "url": "https://cs.wikipedia.org/wiki?curid=386744", "title": "Křovákovo zobrazení", "text": "Křovákovo zobrazení\n\nKřovákovo zobrazení je obecné konformní kuželové zobrazení, tj. zemský povrch je zobrazen na kuželu, který je v tzv. obecné poloze. Bylo vytvořeno Ing. Josefem Křovákem, přednostou triangulační kanceláře v roce 1922.\n\nZobrazení je konformní a ekvidistantní (zachovává délky) ve dvou kartografických rovnoběžkách. Jedná se o dvojité kuželové konformní zobrazení v šikmé poloze, převádějící Besselův elipsoid do roviny prostřednictvím referenční koule. Jeho výpočet je značně složitý, protože jde o posloupnost několika matematických operací, které lze zjednodušeně zapsat jako:\n\nφ,λ → U,V → Š,D → ρ,ε → X, Y\n\nHodnoty obou souřadnic (X a Y) jsou na území bývalého Československa (Česká republika, Slovensko, Zakarpatská oblast) vždy kladné a navíc pro každé místo na tomto území platí, že X > Y. Při obvyklé poloze kvadrantů a orientaci os, jež se běžně používá v programech CAD a GIS, jsou souřadnice transformovány do třetího kvadrantu, tedy jsou naopak obě záporné.\n\nKřovákovo zobrazení se používá jako závazné pro všechna státní mapová díla na Slovensku a v České republice, v rámci souřadnicového systému S-JTSK (systém jednotné trigonometrické sítě katastrální). \n\nPo 1. světové válce a vzniku Československa vyvstal úkol vytvořit takové zobrazení, které bude nejvíce vyhovovat nově vzniklému státu. Ing. Křovák empiricky hledal na kouli, na kterou se promítl Besselův elipsoid, takové rovnoběžné kružnice, aby jimi ohraničený pás, v němž by leželo Československo, byl co nejužší. Zjistil, že šířka takového pásu je 2°31', přičemž zkreslení délek na okrajích tohoto pásu dosahovalo hodnot +24 cm/km.. Aby byla absolutní hodnota délkových odchylek malá, změnil tečný kužel na sečný tak, aby největší záporné zkreslení délek bylo -10 cm/km. Tím také dosáhl toho, že největší kladné zkreslení délek bylo +14 cm/km a to nastalo jen při krajích pásu, tedy na nepatrném území republiky. \n\nOsa X a tedy i vrchol kužele leží 42°30' východně od Ferra, neboli 24°50' východně od Greenwiche. Tím byla celá republika umístěna do jediného kvadrantu (viz obrázek), který je definován jako první kvadrant s kladnými hodnotami obou os (X a Y). Vrchol kužele a tedy i počátek souřadnic S-JTSK, se nachází poblíž ruského Petrohradu. \n\nKřovákovo zobrazení pro JavaScriptovou knihovnu Proj4js\nKřovákovo zobrazení nezobrazuje sever na horní okraj mapy, oproti obvyklému znázornění je mapa pootočena v kladném směru. Tato skutečnost je předmětem kritiky, protože vytváří v mysli nesprávnou kognitivní mapu Česka. Severní směr je v Křovákově zobrazení poněkud odchýlený doprava přibližně podle vzorce: \n\nformula_1, \n\nkde formula_2 je zeměpisná délka místa.\n\n\n"}
{"id": "386746", "url": "https://cs.wikipedia.org/wiki?curid=386746", "title": "Alexis Bouvard", "text": "Alexis Bouvard\n\nAlexis Bouvard (27. června 1767 – 7. června 1843) byl francouzský astronom, který na základě detailní analýzy pohybu vnějších planet sluneční soustavy a jejich gravitačních odchylek v dráze oběhu předpověděl a spočetl za drahou Uranu existenci další planety - Neptunu.\n\nAlexis Bouvard se narodil v Contamines-Montjoie ve francouzských Alpách. K jeho vědeckým úspěchům patří objev osmi komet a sestavení astronomických tabulek pro Jupiter, Saturn a Uran. Zatímco dvoje první tabulky byly velmi přesné, poslední vykazovaly při porovnání s následnými pozorováními podstatné rozpory. To vedlo Bouvarda k domněnce, že musí existovat osmá planeta, která je odpovědná za nepravidelnosti v oběžné dráze Uranu. Pozici Neptunu pak na základě Bouvardových pozorování vypočetli po jeho smrti nezávisle na sobě John Couch Adams a Urbain Le Verrier.\n\nBouvard byl ředitelem pařížské hvězdárny a v Paříži také zemřel.\n"}
{"id": "386752", "url": "https://cs.wikipedia.org/wiki?curid=386752", "title": "Urbain Le Verrier", "text": "Urbain Le Verrier\n\nUrbain Jean Joseph Le Verrier (11. března, 1811 – 23. září, 1877) byl francouzský matematik, který se zabýval nebeskou mechanikou. Celosvětové slávy se dočkal po propočítání přesných souřadnic místa, kde by se měla nacházet osmá planeta sluneční soustavy – Neptun.\n\nJsou po něm pojmenovány krátery Le Verrier na Měsíci a Le Verrier na Marsu. Je také jedním ze 72 významných mužů, jejichž jméno je zapsáno na Eiffelově věži v Paříži. Roku 1857 získal Copleyho medaili. \n\nLe Verrier se narodil v severofrancouzském městě Saint-Lô. Po osmi letech na zdejším lyceu byl přijat na vyšší královské lyceum v Caen, kde v letech 1827–1830 studoval matematiku. V roce 1831 byl přijat na Pařížskou Polytechniku, kde po dva roky studoval chemii pod vedením samotného Josepha Gay-Lussaca. Verrier poté přestoupil na studium astronomie, kde se zabýval především nebeskou mechanikou. Po studiích přijal práci v pařížské hvězdárně, kde pracoval po většinu svého života a jejímž ředitelem se posléze stal. \nNejvětším Le Verrierovým úspěchem byla matematická předpověď existence a výpočet pozice v té době neznámé planety Neptun, jež provedl na základě astronomických pozorování a výpočtů Alexise Bouvarda. Do této práce se pustil z podnětu tehdejšího ředitele pařížské hvězdárny Françoise Araga. Jak již bylo řečeno, jako podklad mu posloužila pouze matematická a astronomická pozorování oběžné dráhy tehdy poslední známé planety naší sluneční soustavy Uranu. Na dlouhé měsíce se Le Verrier ponořil do složitých výpočtů, jež měly vysvětlit malé, avšak neustále se opakující nesrovnalosti mezi Newtonovým gravitačním zákonem a Bouvardovým pozorováním oběžné dráhy Uranu. \n\nVe stejnou dobu prováděl v Anglii stejné výpočty, aniž o sobě navzájem věděli, britský astronom a matematik John Couch Adams. \n\nLe Verrier oznámil svůj výpočet pozice neznámé planety, jež působí odchylku Uranovy oběžné dráhy, Francouzské akademii 31. srpna 1846, dva dny předtím, než Adams odeslal své výpočty Královské observatoři v Greenwichi. 18. září pak Le Verrier odeslal své výsledky Johannu Gottfriedu Galleovi na berlínskou observatoř. Jeho dopis dorazil pět dní nato, 23. září. Ještě téhož večera Galle s pomocí svého studenta Heinricha Louise d'Arresta a při použití Fraunhoferova refraktoru objevil v rozmezí odchylky 1° na předpovězeném místě poblíž rozhraní mezi souhvězdími Kozoroha a Vodnáře neznámé nebeské těleso. Pozorování následujícího večera potvrdilo, že nejde o hvězdu, ale o planetu. Těleso totiž změnilo vůči jiným hvězdám svou polohu. \n\nAdamsův konečný výsledek označoval, jak se později ukázalo, místo vzdálené od skutečné pozice Neptunu 12°.\n\nV prosinci 1846 se stal členem-korespondentem Pruské akademie věd. V roce 1847 byl přijat do American Academy of Arts and Sciences. V roce 1853 se stal ředitelem hvězdárny v Paříži, následníkem Françoise Araga. V roce 1863 se stal členem akademie Leopoldina. V roce 1876 byl oceněn zlatou medailí Královské astronomické společnosti.\n"}
{"id": "386754", "url": "https://cs.wikipedia.org/wiki?curid=386754", "title": "Hitrádio Faktor", "text": "Hitrádio Faktor\n\nHitrádio Faktor je soukromá rozhlasová stanice z Českých Budějovic.\n\nVysílání bylo zahájeno 1. července 1991 pod názvem Radio Faktor na základech pirátského Radia Podzemí. Původně lokální vysílání pro Českobudějovicko bylo po obdržení regionální licence 5. prosince 1994 rozšířeno na území celého Jihočeského kraje. Stanice se stala při rozsáhlých povodních v srpnu 2002 důležitým zdrojem regionálních informací pro občany i další média.\n\nV září 2005 se rádio začlenilo do nově vytvořené sítě regionálních stanic Hitrádio a převzalo její centralizovaný hudební program založený na formátu Adult Contemporary (AC) včetně jednotné zvukové a vizuální identifikace. V roce 2006 došlo ke změně i ve vlastnické struktuře společnosti držící licenci k vysílání. Firmu převzala od původního vlastníka JUDr. Ladislava Faktora rozhlasová skupina Media Bohemia.\n\nPodle průzkumu poslechovosti RadioProjekt (4. čtvrtletí 2017 + 1. čtvrtletí 2018) má Hitrádio Faktor v rámci celé České republiky denní poslechovost 67 tisíc posluchačů. S denní poslechovostí 60 tisíc posluchačů je druhou nejposlouchanější stanicí celkem a nejposlouchanější regionální rozhlasovou stanicí v Jihočeském kraji.\n\n"}
{"id": "386755", "url": "https://cs.wikipedia.org/wiki?curid=386755", "title": "Vlnková transformace", "text": "Vlnková transformace\n\nVlnková transformace ( \", WT) je integrální transformace, která umožňuje získat časově-frekvenční popis signálu.\nLze na ni nahlížet také jako na prostředek k dekorelaci dat, rozkladu signálu na nezávislé stavební kameny.\n\nJejí přirozenou aplikací je zjištění polohy a délky trvání daného jevu. Dále se uplatňuje například při detekci nespojitostí signálu a jeho derivací, identifikaci okamžitých frekvencí, odstranění šumu, extrakci příznaků nebo kompresi signálů.\n\nMezi oblasti její aplikace patří například analýza tekutin (turbulentní toky, atmosférické děje), analýza vibrací (detekce závad strojů), nedestruktivní testování (detekce prasklin), lékařství (detekce QRS komplexů v signálech EKG, evokovaných potenciálů v EEG, analýza korelací v sekvencích DNA), ekonomika (analýza burzovních indexů), geofyzika (analýza seismických signálů), astronomie, studium plazmatu a mnohé další.\n\nVlnková transformace spojitého signálu formula_1 je definována jako\nkde\n\nZe vztahů je patrné, že vlnkovou transformaci je možno chápat jako skalární součiny s bázemi formula_4, jako integrální transformaci s jádrem formula_22 nebo jako konvoluce s funkcemi formula_23. Je také možný výpočet ve frekvenční oblasti.\n\nTransformace je vysoce redundantní.\n\nPolorovina, kterou transformace tvoří (parametry formula_24 a formula_25 udávají polorovinu), se označuje jako časově-měřítková (\", TS) polorovina.\n\nŠkálogram (\") se nazývá graf, ve kterém je zobrazena hustota (množství) energie na daném měřítku formula_24 a pozici formula_25 vlnky (v Heisenbergově okně vlnky formula_28).\n\nRozdíl proti spektrogramu u krátkodobé Fourierovy transformace spočívá v obrácené orientaci osy formula_24, resp. formula_1 (škálogram je vzhůru nohama). Přesněji řečeno, frekvence je nepřímo úměrná měřítku.\n\nPro účely srovnání se spektrogramem je možné škálogram převést ze závislosti na měřítku na závislost na frekvenci. K tomu lze využít např. střední frekvenci formula_33 vlnky formula_34.\n\nŠkálogramy se často vykreslují s logaritmickou osou měřítka formula_24.\n\nJejí inverzní forma se definuje jako\n\nkde\n\nV případě, že koeficienty\nkde\noznačuje se jádro transformace jako vlnkové rámce (\", WF). Transformace tedy již není spojitá ale diskrétní. Jinými slovy je diskretizována polorovina formula_42. Transformace je stále vysoce redundantní.\n\nO vlnkových řadách (\"\", WS; analogicky k Fourierovým řadám) se hovoří v případě, že se z transformace odstraní nadbytečná informace. Jádro transformace pak tvoří bázi.\n\nNejčastěji se používá tzv. dyadické vzorkování formula_43, formula_44, tedy\n\nDyadická vlnková transformace má tvar\nkde\n\nDyadickou transformaci je možné přepsat jako\nkde\n\nAnalogicky je definována dyadická vlnková transformace s diskrétním časem (diskrétního signálu) jako\n\nPro stupeň rozkladu formula_54 můžeme psát pro formula_55:\n\nTento krok tvoří jeden stupeň diskrétní vlnkové transformace podle Mallatova schématu.\n\nObecně vzato, vlnky jsou matematicky konstruovány, aby měly vhodné vlastnosti například pro zpracování signálů. Vlnková transformace je v podstatě konvoluce určité vlnky (nebo jejich skupiny) s analyzovaným signálem.\n\nPředstavme si například vlnku, která má frekvenci tónu střední C a krátké trvání odpovídající osminové notě. Provedeme-li v pravidelných intervalech konvoluci takovéto vlnky se signálem – nahrávkou písně – pak nám výsledky této konvoluce napoví, kdy byla nota „osminové střední C“ v nahrávce použita.\n\nMatematicky vzato, k vysoké korelaci vlnky se signálem (vysokému korelačnímu koeficientu) dojde v těch místech (intervalech), kde signál obsahuje informaci o podobné frekvenci, tedy tam, kde je námi zvolené vlnce nejpodobnější. Tento koncept je jádrem mnoha aplikací vlnkové transformace.\n\n"}
{"id": "386757", "url": "https://cs.wikipedia.org/wiki?curid=386757", "title": "WT", "text": "WT\n\nSpojení písmen W a T může mít různé významy:\n"}
{"id": "386762", "url": "https://cs.wikipedia.org/wiki?curid=386762", "title": "Śródmieście (Krakov)", "text": "Śródmieście (Krakov)\n\nŚródmieście je jedna z částí Krakova. Do roku 1990 bylo administrativně samostatnou krakovskou městskou částí. Patřili k němu dnešní městské části Stare Miasto, Grzegórzki a Prądnik Czerwony. V této části se nacházejí nejvýznamnější památky Krakova a je současně i centrem obchodu. Převažují zde obytné domy (asi 90 %), počet obyvatel je asi 134 000 při rozloze 17,8 km². Nachází se zde také nejvýznamnější městské a vojvodské úřady a konzuláty.\n\nNejvýznamnější turistické cíle v této části Krakova jsou:\n\n"}
{"id": "386764", "url": "https://cs.wikipedia.org/wiki?curid=386764", "title": "Śródmieście", "text": "Śródmieście\n\nŚródmieście je oficiální název centrálních částí polských měst, v nichž se obvykle nacházejí nejdůležitější administrativní, kulturní, obchodní a další instituce. \n\nŚródmieście můžeme najít mj. v těchto městech:\n"}
{"id": "386767", "url": "https://cs.wikipedia.org/wiki?curid=386767", "title": "Pereto", "text": "Pereto\n\nPereto je italské město v oblasti Abruzzo, v provincii L'Aquila. Motto města zní: \"Pereto, brána Abruzza\".\n\nStaré marsické centrum leží při hranicích s Laziem, na svahu Monte Fontecellese. Charakteristickým znakem obce je středověký hrad s věží ze 13. století, patřící v minulosti rodu Collona, který jej získal od neapolského krále na konci 15. století.\nPrvní písemná zmínka o obci je z roku 1097, kdy byla darována klášteru Montecassino.\n\"Počet obyvatel\"\n\nPatronem obce je svatý Jiří.\n\n"}
{"id": "386768", "url": "https://cs.wikipedia.org/wiki?curid=386768", "title": "There's No Way Out of Here", "text": "There's No Way Out of Here\n\n„There's No Way Out of Here“ je první singl britského kytaristy a zpěváka Davida Gilmoura známého především jako člena skupiny Pink Floyd. Singl byl vydán v létě 1979 (viz 1979 v hudbě), o více jak rok později než album, ze kterého pochází.\n\nPíseň „There's No Way Out of Here“ byla původně nahrána skupinou Unicorn pro jejich album \"To Many Crooks\" z roku 1976, které David Gilmour produkoval. Tato verze nese název „No Way Out of Here“. Gilmour píseň převzal na své první sólové album z roku 1978 pojmenované prostě \"David Gilmour\". Na singlu, který byl vydán o rok a dva měsíce později, se tato píseň nachází v mírně upravené a zkrácené verzi. Na B straně singlu je umístěna instrumentální skladba „Deafinitely“ rovněž z Gilmourova debutového alba.\n\n\n"}
{"id": "386780", "url": "https://cs.wikipedia.org/wiki?curid=386780", "title": "About Face", "text": "About Face\n\nAbout Face je druhé sólové album britského kytaristy a zpěváka Davida Gilmoura, člena skupiny Pink Floyd. Album, které vyšlo v roce 1984 (viz 1984 v hudbě), šest let po jeho debutové desce, se v britském žebříčku prodejnosti hudebních desek vyšplhalo nejvýše na 21. příčku a v americkém žebříčku Billboard 200 dosáhlo 32. místa.\n\nAlbum \"About Face\" bylo nahráno v roce 1983 v době, kdy již Pink Floyd jako skupina \"de facto\" neexistovala. V tomto roce vyšlo album \"The Final Cut\", které již bylo celé dílem baskytaristy Rogera Waterse a zbylí členové kapely na něm již hráli téměř jako najatí studioví hudebníci. Proto se Gilmour odhodlal k vydání svého druhého alba, pro jehož nahrávání si pozval množství muzikantů.\n\nNa albu \"About Face\" se nachází 10 písní, které jsou výhradně dílem Gilmoura, pouze u dvou z nich napsal texty Pete Townshend ze skupiny The Who. Skladba „Let's Get Metaphysical“ je instrumentální. Písně „Blue Light“ a „Love on the Air“ byly vydány jako singly. „Blue Light“ v disco stylu byla několikrát zvolena nejhorší písní ze sólové tvorby členů Pink Floyd.\n\nSkladby „All Lovers Are Deranged“ a „Murder“ se v americkém žebříčku Hot Mainstream Rock Tracks umístily na 10., respektive na 13. místě.\n\nV roce 2006 vyšlo \"About Face\" na CD v remasterované podobě.\n\n\n"}
{"id": "386789", "url": "https://cs.wikipedia.org/wiki?curid=386789", "title": "Jeff Porcaro", "text": "Jeff Porcaro\n\nJeffrey Thomas „Jeff“ Porcaro (1. dubna 1954 Hartford, Connecticut – 5. srpna 1992 Los Angeles, Kalifornie) byl americký rockový bubeník, zakládající člen skupiny Toto a vysoce ceněný studiový hráč. Spolupracoval s mnoha známými hudebníky, jako jsou např. Paul McCartney, Willy DeVille, Jackson Browne, Donald Fagen, Ricki Lee Jones, Michael Jackson, Go West, Nik Kershaw, Love and Money, Paul Simon, Don Henley, Madonna, Bonnie Raitt, Dire Straits, David Gilmour, Roger Waters, Pink Floyd, Roger Hodgson, Paul Anka, Eric Clapton, Miles Davis, Bruce Springsteen, Elton John nebo Larry Carlton. Zemřel v roce 1992 na infarkt myokardu.\n\n"}
{"id": "386793", "url": "https://cs.wikipedia.org/wiki?curid=386793", "title": "Jalovec", "text": "Jalovec\n\nJalovec (\"Juniperus\") je rod stálezelených jehličnatých keřů či stromů z čeledi cypřišovitých (\"Cupressaceae\"), zahrnující asi 55-60 druhů, což z něho činí nejpočetnější rod čeledi. Charakteristickým rysem rodu je, že zralé šišky, zvané jalovčinky (odborně \"galbuly\"), mají zdužnatělé semenné šupiny a připomínají bobule; na rozdíl od ostatních zástupců čeledi cypřišovitých také jejich semenné šupiny zcela srůstají. Šišky uvnitř obsahují bezkřídlá, trojhranná semena.\n\nVětšina druhů je dvoudomých, tj. se samčími a samičími šišticemi na různých jedincích; některé jsou však jednodomé. Jako jiné jehličnany jsou anemogamní, zvláštností však je, že jejich semena jsou primárně roznášena ptáky požírajícími dužnaté jalovčinky. Jsou to vesměs silně světlomilné dřeviny s malými nároky na půdu a vlhost.\n\nJalovec je rodem rozšířeným po velké části severní polokouleː v Evropě, Asii, severní a východní Africe (izolovaná arela na Kilimandžáru) a Severní a Střední Americe. Největší areál zahrnující prakticky celou holoarktickou oblast má jalovec obecný, který je také jediným druhem původním v ČR.\n\nV Evropě roste celkem 10 druhů jalovců. Ze sekce \"Juniperus\" zde rostou 4 druhy. Jalovec obecný (\"J. communis\") je rozšířen téměř v celé Evropě, jalovec červenoplodý (\"Juniperus oxycedrus\") v její jižní, středomořské části. \"Juniperus navicularis\" je endemit jižní části Pyrenejského poloostrova, jalovec krátkolistý (\"Juniperus brevifolia\") je endemit Azorských ostrovů. Sekce \"Sabina\" je v Evropě zastoupena 5 druhy. Jalovec chvojka (\"Juniperus sabina\") je rozšířen zejména v horách střední a jižní Evropy, jalovec fénický (\"Juniperus phoenicea\") na středomořském pobřeží. Druhy jalovec ztepilý (\"Juniperus excelsa\") a jalovec páchnoucí (\"Juniperus foetidissima\") rostou na Balkáně a Krymu, jalovec kadidlový (\"Juniperus thurifera\") v horách jihozápadní Evropy. Jalovec peckoplodý (\"Juniperus drupacea\") jakožto jediný zástupce sekce \"Caryocedrus\" roste v jižním Řecku.\n\nRod je tradičně členěn do tří sekcí, někdy pojímaných i jako podrody nebo dokonce samostatné rodyː sekce \"Juniperus\" s ostrými jehlicemi a převážně eurasijským rozšířením zahrnuje 7-9 druhů; sekce \"Caryocedrus\" zahrnuje jediný druh jalovec peckoplodý rostoucí v Řecku a někdy bývá slučována s předchozí, s níž ostatně tvoří z hlediska fylogeneze bazální větev rodu. Do nejrozsáhlejší sekce \"Sabina\" patří okolo 40 druhů Starého i Nového světa; odlišuje se stopkatými galbulami a dospělými listy převážně šupinovitými, na juvenilních výhoncích mohou být ale i jehlicovité.\n\nSesterským rodem jalovce je rod cypřiš (\"Cupressus\"), od něhož se oddělil v období paleocénu zhruba před 70-50 miliony let; jejich společný předek pocházel patrně z Asie.\n\n\"Juniperus\" sect. \"Juniperus\":\n\n\nJuniperus\" sect. \"Caryocedrus\n\nJuniperus\" sect. \"Sabina\n\n\nJalovce jsou v České republice pěstovány jako okrasné dřeviny širokého použití. Zahrnují stromovité, keřovité i plazivé, pokryvné typy. V četných kultivarech je pěstován zejména jalovec obecný (\"Juniperus communis\"), jalovec čínský (\"Juniperus chinensis\"), jalovec viržinský (\"Juniperus virginiana\"), jalovec prostřední (\"Juniperus\" x \"media\"), jalovec chvojka (\"Juniperus sabina\") a jalovec polehlý (\"Juniperus horizontalis\").\n\nJalovčinky některých druhů, hlavně jalovce obecného, se využívají v gastronomii jako koření; vyrábí se z nich alkoholické nápoje gin a borovička. Esenciální oleje se užívají v aromaterapii a kosmetice. Vonné, odolné dřevo některých jalovců je ceněné v truhlářství a řezbářství.\n\n\n"}
{"id": "386794", "url": "https://cs.wikipedia.org/wiki?curid=386794", "title": "Adam Ithamar Marian Koch", "text": "Adam Ithamar Marian Koch\n\nAdam Ithamar Marian Koch (11. března 1834 – 24. února 1900) byl evangelický duchovní.\n\nPůsobil jako farář v Chebu v letech 1863-1900. Roku 1874 byl zvolen seniorem západočeského seniorátu a. v. V letech 1890-1900 zastával úřad superintendenta a. v. v Čechách.\n"}
{"id": "386798", "url": "https://cs.wikipedia.org/wiki?curid=386798", "title": "Československo-polský spor o Oravu a Spiš", "text": "Československo-polský spor o Oravu a Spiš\n\nČeskoslovensko-polský spor o Oravu a Spiš byl jeden z československo-polských pohraničních sporů a vedl se mezi těmito státy od roku 1918 do roku 1958. Vrcholil v letech 1918 až 1920 a v letech 1938 a 1939. S konečnou platností byl ukončen až československo-polskou smlouvou z roku 1958.\n\nPo zániku Rakouska-Uherska vznikl mezi nově vzniklým Československem a Polskem spor o území Oravy a Spiše. 28. července 1920 rozhodla Velvyslanecká konference ve Spa o rozdělení sporného území mezi oba státy. V roce 1938 Polsko vojensky obsadilo a anektovalo sporná území přiřčená Československu. V roce 1939 se nově vzniklý Slovenský stát zúčastnil invaze do Polska a obsadil území obsazená Polskem v roce 1938 i území přiřčená Polsku v roce 1920. Po druhé světové válce se hranice vrátily do stavu před polským obsazením. Spor byl ukončen uzavřením smlouvy o vzájemných hranicích v roce 1958.\n\nV době Rakouska-Uherska byly Orava i Spiš součástí Uherska, každá jako zvláštní župa (\"Árva\" a \"Szepes\" [Sepeš]). Obě tyto župy na severu hraničily s rakouskou částí monarchie, konkrétně s rakouskou korunní zemí Halič, obydlenou v této své části Poláky. Místní obyvatelstvo severní části Oravy i Spiše, „Goralé“, mělo blíže ke Slovákům než k Polákům. Polští národovečtí pracovníci z Podhalí a polského národního střediska v Krakově se o obě oblasti začali zajímat až v prvním desetiletí 20. století. Z polského pohledu byli místní obyvatelé národnostně neuvědomělí, pomaďarštění, resp. poslovenštění Poláci. Příslušnost místního obyvatelstva k Polákům byla odvozována z přítomnosti polských jazykových prvků v místních nářečích.\n\nBěhem první světové války se začal mezi Poláky objevovat požadavek připojení Oravy i Spiše k budoucímu polskému státu.\n\nV říjnu 1918 začali polští autoři psát o údajně až třech stech tisících Poláků žijících na území Oravy, Spiše, ale i Liptova a Čadecka. 27. října 1918 přijalo shromáždění polských obyvatel Těšínska v Těšíně rezoluci, ve které vyzvalo polské orgány, aby požadovaly připojení Oravy a Spiše k Polsku. 5. listopadu 1918 se v Jablonce na Oravě sešlo z iniciativy Ferdinanda Machaye shromáždění propolských obyvatel a a schválilo proklamaci o připojení Oravy, Spiše a Čadecka k Polsku. Zvolilo též polský Národní výbor obrany Oravy (\"Komitet Narodowy Obrony Orawy\") a žádalo o vyslání polských vojenských jednotek na Oravu. Polské vojsko pak v následujících dnech Oravu obsadilo. V polovině listopadu 1918 se obdobně ve Staré Ľubovni na Spiši utvořil polský Národní výbor obrany Spiše (\"Komitet Narodowy Obrony Spisza\") a v polovině prosince 1918 vstoupilo polské vojsko i na Spiš.\n\nObě polské vojenské akce byly v rozporu se stanoviskem Dohody z 5. prosince 1918, ve kterém byla za demarkační linii Slovenska určena stará zemská hranice haličsko-uherská. Vzhledem k tradičnímu polsko-maďarskému spojenectví nebyly obě vojenské akce přijímány jednoznačně ani v samotném Polsku – polští zástupci v Budapešti ujistili maďarskou vládu, že ke vstupu polského vojska na uherské území došlo bez vědomí polské vlády a že toto obsazení není namířeno proti územní integritě zemí Koruny svatoštěpánské.\n\nPolsko na obsazených územích Oravy a Spiše vypsalo na konec ledna 1919 konání voleb do polského Sejmu. Protože by tyto volby znamenaly faktický výkon státní suverenity nad obsazeným územím a tato skutečnost by mohla přinést Polsku výhodu při jednáních o definitivní delimitaci hranic, československé orgány se snažily konání těchto voleb ve sporném území zabránit. Československo se obrátilo s protestem proti polskému postupu k náčelníkovi vojenské mise Dohody v Budapešti, který nařídil vyklizení Polskem obsazeného území do 13. ledna 1919. 23. prosince 1918 došlo na Spiši u Vyšních Hágů k přestřelce československých a polských oddílů. V obci Oravská Polhora na Oravě zahájily polské oddíly střelbu do vesničanů, což způsobilo výrazný odklon sympatií místního obyvatelstva od Polska. 24. prosince 1918 bylo uzavřeno v Popradu příměří a uzavřena smlouva o demarkační linii, odkazující konečné vytyčení hranic na pařížskou mírovou konferenci. V polovině ledna 1919 bylo fakticky celé sporné území na Oravě a Spiši pod kontrolou Československa.\n\nNa mírové konferenci v Paříži se největší pozornost při jednáních o československo-polských územních sporech soustředila na Těšínsko – oba státy se tam právě střetly v krátké, ale krvavé Sedmidenní válce a jeho hospodářský a strategický význam byl výrazně vyšší než význam ostatních Polskem nárokovaných území. 12. února 1919 dorazila do Těšína zvláštní Mezispojenecká komise k řešení československo-polských územních sporů. K řešení sporu ale nedošlo. Pokus řešit sporné otázky dvoustranným československo-polským jednáním v Krakově zcela ztroskotal. Bylo zvažováno řešení na základě plebiscitu, který měl na Slovensku proběhnout na Oravě a v části Spiše.\n\nVztahy Československa a Polska byly nevyřešenými územními spory značně poznamenány a vedly k vzájemnému nepřátelství. V případě Slovenska Polsko podporovalo ty skupiny slovenských politiků, které se stavěly příznivě k setrvání Slovenska ve svazku s Maďarskem a zkoumalo možnosti využití slovenských politických sil, které by požadovaly slovenskou nezávislost, slovensko-maďarskou federaci či příklon Slovenska k Polsku namísto Česku. Někteří z těchto slovenských politiků se stavěli příznivě k předání sporných území Oravy a Spiše Polsku.\nNa situaci měla vliv i Rusko-polská válka, probíhající od února 1919. V době obsazení Kyjeva polskými vojsky sice nadhodil polský diplomat E. Pilz v Paříži možnost řešení sporu arbitráží a Edvard Beneš souhlasil, ale polská strana jako celek se toto řešení zdráhala přijmout. Jak se ale měnila situace na frontě v polský neprospěch, územní spory s Československem ztrácely v Polsku na důležitosti. Pomoc Polsku ve válce byla navíc vázána na jeho souhlas s přijetím arbitráže ve všech dosud nevyřešených otázkách polských hranic.\n\nVelvyslanecká konference vydala rozhodnutí o československo-polských hranicích, včetně Oravy a Spiše, 28. července 1920. Na Slovensku byly požadavky Polska zohledněny v omezené míře. Polsko získalo 20 % území Oravy s obcemi Srnie, Podvlk, Harkabúz, Nižná Zubrica, Vyšná Zubrica, Oravka, Bukovina-Podsklie, Pekelník, Jabłonka, Chyžné, Hladovka, Suchá Hora, Vyšná Lipnica a část Nižné Lipnice, a 4,2 % území Spiše (nyní tzv. Polská Spiš) s obcemi Nová Belá, Fridman s (osadou Falštin), Krempach, Tribš, Durštín, Čierna Hora, Jurgov, Repisko, Vyšné Lapše, Nižné Lapše, Nedeca, Kacvín a Lapšanka. Československá strana rozhodnutí přes svůj nesouhlas podepsala týž den a polská 31. července 1920. Polská strana současně předala slavnostní ohrazení, které kritizovalo nerespektování národnostních poměrů při stanovení hranic. Všechny obce byly Polsku předány proti vůli svých obyvatel. \n\nArbitrážní rozhodnutí se setkalo s projevy nesouhlasu v obou státech. V Československu byl Edvard Beneš tvrdě kritizován za opuštění historické hranice a slovenští autonomisté využívali odstoupení části Oravy a Spiše k protičeské agitaci.. Polsko následně započalo s násilnou polonizací.\n\nNa počátku 20. let 20. století se začaly československo-polské vztahy částečně zlepšovat. V roce 1921 došlo mezi oběma státy k uzavření hospodářské dohody a politické smlouvy, jejich ratifikace však byla v Polsku díky aktivitě politických kruhů z Těšínska a Krakova odkládána. Polsko současně pokračovalo v podpoře slovenské iredenty. Československo obdobným způsobem podporovalo ukrajinské separatisty požadující revizi východních hranic Polska. \n\nMezi oběma státy dále propukl spor o spišskou obec Javorinu. Rozhraničovací komise navrhla výměnu území obce Lipnice na Oravě za území obcí Hladovka a Suchá Hora a oba státy tento návrh přijaly. Československá strana však odmítla polský požadavek na přičlenění Javoriny, části katastru obce Jurgov a části katastru obce Ždiar na Spiši bez náhrady k Polsku. Polsko poté nabídlo výměnou za Javorinu obce Kacvín a Nedecu, ale Československo nepřistoupilo ani na tento návrh, přestože byl podpořen doporučením delimitační komise. Československo stálo na stanovisku, podle kterého záležitost Javoriny již vyřešilo rozhodnutí arbitráže ve Spa a Javorina tak nemůže být předmětem delimitace. Polské veřejné mínění však záležitost Javoriny vnímalo jako nedostatek dobré vůle na československé straně a požadovalo připojení Javoriny jako kompenzace za podle jejího názoru nespravedlivé rozhodnutí arbitráže o československo-polských hranicích na Těšínsku.\n\nSpor o Javorinu přerostl ze sporu o hraniční úpravy v otázku prestiže obou států. Konference velvyslanců rozhodnutí ve sporu přenesla na Společnost národů s doporučením předat spor mezinárodnímu soudu v Haagu. Podle rozhodnutí tohoto soudu bylo rozhodnutí arbitráže ve Spa definitivní, nicméně delimitační komise může doporučit drobné změny. Polsko poté předložilo Radě Společnosti národů stanovisko, podle kterého bylo doporučení delimitační komise o výměně části Javoriny za Kacvín a Nedecu v kompetenci delimitační komise. 17. prosince 1923 Rada Společnosti národů nepodpořila polské stanovisko a Javorina zůstala v celém svém katastru součástí Československa.\n\nPo vojenském obsazení a anexi Těšínska (včetně malého pruhu Čadecka při dnešních česko-slovenských hranicích) Polskem v říjnu 1938 pokračovaly polské snahy o „komplexní řešení“ československého problému. Polsko podporovalo slovenskou iredentu a vyhlášení slovenské nezávislosti. Protože však slovenští iredentisté nepostupovali z polského pohledu dostatečně rychle a rostl německý zájem o Slovensko, byla v Polsku zahájena propagandistická kampaň na podporu polských územních nároků na Oravě a Spiši. Vznikl Výbor pro pomoc Spiši, Oravě a Kysucím a Výbor sjednocených Poláků na Oravě. Bylo požadováno připojení území o celkové rozloze několika tisíc kilometrů čtverečních s více než sto tisíci obyvateli. Současně Polsko zahájilo diverzní operaci Sochor k destabilizaci a diskreditaci československé státní moci na Podkarpatské Rusi.\n\nPolská vláda odevzdala své územní požadavky nikoli do Prahy, ale přímo do Bratislavy. Týkaly se území v okolí Čadce, části tatranských lesů, Javoriny, Pienin na Dunajci, řeky Poprad a dalších míst, s celkem přibližně 6000 obyvateli. Slovenská autonomní vláda polskou nótu odmítla a navrhla jednání na základě etnického principu. Následovalo polské ultimátum a autonomní slovenská i československá vláda, které v té době stály před vyřešením územních sporů s Maďarskem, hrozbě použití síly ustoupily. Československá strana se vzdala možnosti řešit spor cestou plebiscitu a byla vytvořena delimitační komise k určení průběhu hranic. Československé zástupce v delimitační komisi jmenovala slovenská autonomní vláda. Komise pracovala v nepřátelsky laděném prostředí, za spontánních, ale i organizovaných protestů místního obyvatelstva proti připojení k Polsku.\n\n24. listopadu 1938 zaútočil v Oravském Podzámku shromážděný dav kamením na autobus s polskou delegací a polská vláda obratem oznámila, že v zájmu zajištění klidu bude sporné území obsazeno polskou armádou. Dopoledne následujícího dne zahájila Samostatná operační skupina „Slezsko“ polské armády vstup do Čadecka, střeženého zesílenou obranou československé armády. Nastaly urputné ústupové boje se zapojením dělostřelectva a bombardérů. Další den byla oblast obsazena polským vojskem. K podobnému střetu došlo poblíž Javoriny. 30. listopadu 1938 byl podepsán delimitační protokol. Československo ztratilo na Slovensku území o celkové rozloze 226km se 4280 obyvateli. Polské úřady začaly na anektovaném území provádět násilnou asimilaci obyvatelstva. Polština byla zavedena jako jediná úřední řeč a příslušníci slovenské inteligence byli z území vysídlováni.\n\nPo vyhlášení samostatného Slovenského státu se začalo Slovensko po boku svého německého spojence připravovat na znovuzískání území odstoupených Polsku. V srpnu 1939 překročila německá armáda řeku Váh a přemístila se pod Oravu, Spiš a Tatry. Na Slovensku započala protipolská kampaň a začaly otevřené přípravy na válku. Do slovenské armády byly povolány záložní ročníky a Hlinkovy gardy posílily slovenské pohraniční jednotky. Množily se pohraniční incidenty, slovenští gardisté přepadli tunely u Mostů u Jablunkova (tehdy součást polského záboru na Těšínsku v roce 1938) a Lupkova. 22. srpna 1939 se v Bratislavě konala mohutná protipolská demonstrace s požadavkem návratu slovensko-polské hranice na starou zemskou hranici uhersko-haličskou, která vyvrcholila protižidovskými útoky. V noci téhož dne zfanatizovaný dav zdemoloval byt polského velvyslance v Bratislavě.\n\n1. září 1939 časně ráno započal německý útok na Polsko. Na úseku německého armádního seskupení „Jih“, kde útočila 14. německá armáda generála Lista, zaútočila i slovenská polní armáda „Bernolák“ o síle třech divizí a jedné rychlé skupiny (celkem bylo zmobilizováno 51 306 mužů). Ze slovenských letišť startovala letadla Luftwaffe, bombardující Krakov a Varšavu. Bojů se zúčastnily i tři slovenské letky – 39. a 45. stíhací letka a 16. pozorovací letka. Na polské straně naopak bojovala Legie Čechů a Slováků, která se v Polsku zformovala jako součást československého zahraničního odboje. 18 vojáků slovenské armády padlo, 46 bylo raněno a 11 bylo nezvěstných. Po ukončení bojů se v Zakopaném se konala přehlídka slovenských vojsk.\n\n21. listopadu 1939 byla podepsána slovensko-německá smlouva o vzájemných hranicích a sporné území Oravy a Spiše (včetně území přiřčeného Polsku v roce 1920) se stalo součástí Slovenského státu. Slovensko tak získalo území o rozsahu 770km s 34 509 obyvateli. Konečná delimitace hranic proběhla v letech 1941 až 1943.\n\nPo druhé světové válce stálo Československo primárně na pozici zachování svých předmnichovských hranic, proto též nenárokovalo tu část Oravy a Spiše, kterou Slovenský stát anektoval v roce 1939. 20. května 1945 byla v Trstené podepsána dohoda o vrácení těchto území Polsku a následujícího dne československá pohraniční stráž ustoupila na předmnichovské československé hranice. Obyvatelstvo vyklizeného území proti jeho předání Polsku protestovalo a přálo si zůstat na Slovensku. Polská správa byla na vyklizeném území zavedena počátkem července 1945. Na několika místech došlo k srážkám polských a slovenských milicí, situaci uklidnil až příchod polského vojska 17. července 1945. Podle slovenských pramenů na Slovensko v té době z vyklizeného území odešlo asi 15 000 místních obyvatel. 17. července 1945 se hranice vrátily do předmnichovské podoby, ve které se staly 1. ledna 1993 i hranicemi slovensko-polskými. Ihned po 17. červenci 1945 obnovilo Polsko útlak zdejších Slováků ve snaze celou oblast polonizovat.\n\nPo druhé světové válce začalo Polsko opět požadovat připojení i československého Těšínska k Polsku. Hlavním argumentem Polska byl požadavek na vytvoření polského národnostně homogenního státu, který by (poté, co bylo Polsko nuceno odstoupit Sovětskému svazu velkou část svých východních území, osídlených Bělorusy a Ukrajinci) ve svých hranicích zahrnoval všechny oblasti osídlené Poláky. V důsledku posunu hranic Polska na Odru a Lužickou Nisu vznikly současně další československo-polské spory o bývalá německá území Kladska, Hlubčicka a Ratibořska, na kterých žila česká menšina, ale která Sovětský svaz předal do správy Polsku. Po mnoha bezvýsledných jednáních byla nakonec na zásah Sovětského svazu v roce 1947 podepsána mezi Československem a Polskem smlouva o přátelství a vzájemné pomoci. Podpis smlouvy zklidnil situaci, i když vzájemné napětí přetrvávalo.\n\nVšechny československo-polské pohraniční spory, tedy i spor o Oravu a Spiš, s konečnou platností ukončila Smlouva mezi Československou republikou a Polskou lidovou republikou o konečném vytyčení státních hranic, podepsaná ve Varšavě 13. června 1958. Tato smlouva byla 17. října 1958 ratifikována Národním shromážděním Republiky československé, a to ústavním zákonem č. 62/1958 Sb. o konečném vytyčení státních hranic s Polskou lidovou republikou. Platnosti smlouva nabyla 14. února 1959.\n\n\n\n"}
{"id": "386799", "url": "https://cs.wikipedia.org/wiki?curid=386799", "title": "Steve Winwood", "text": "Steve Winwood\n\nSteve Winwood (* 12. května 1948 Birmingham, Anglie), vlastním jménem Stephen Lawrence Winwood, je britský skladatel a multiinstrumentalista. Byl členem skupin The Spencer Davis Group, Traffic, Blind Faith a Go. Spolupracoval také s řadou jiných hudebníků, včetně Davida Gilmoura, Erica Claptona, Jimiho Hendrixe a Joe Cockera. Vydal rovněž několik sólových alb.\n\nNarodil se v Handsworthu, předměstí britského města Birmingham. Nejprve se zajímal o swing a dixieland. Jako dítě začal hrát na bicí, kytaru a klavír. Ve svých osmi letech hrál poprvé se svým otcem a starším bratrem Muffem ve skupině Ron Atkinson Band.\n\n\n"}
{"id": "386802", "url": "https://cs.wikipedia.org/wiki?curid=386802", "title": "Šmídová", "text": "Šmídová\n\nŠmídová je ženská varianta příjmení Šmíd nebo Šmída.\n\n"}
{"id": "386803", "url": "https://cs.wikipedia.org/wiki?curid=386803", "title": "Daniel Dvořák (scénograf)", "text": "Daniel Dvořák (scénograf)\n\nDaniel Dvořák (* 5. února 1954, Praha) je český scénograf, architekt a divadelní manažer, bývalý ředitel Národního divadla v Praze.\n\nStudoval na Střední uměleckoprůmyslové škole v Praze, Vysoké škole uměleckoprůmyslové v Praze – speciální ateliér architektury a scénografie (u prof. Josefa Svobody). Absolvoval jednoletý kurz na Mistrovské škole pro scénografii ve Vídni – Akademie der bildenen Künste Wien. \n\nPo návratu ze studií v USA pracoval od roku 1982 jako scénograf (Státní divadlo Oldřicha Stibora Olomouc, Státní divadlo Brno). V letech 1988 až 1998 působil jako intendant Opery Furore. Od roku 1998 byl ředitelem Státní opery Praha. Byl ředitelem Národního divadla v Praze (2002–2006) a ředitelem Národního divadla Brno (2007–2012).\n\nV roce 1999 obdržel Cenu Alfréda Radoka za scénografii. \n\n"}
{"id": "386811", "url": "https://cs.wikipedia.org/wiki?curid=386811", "title": "Jan Veselý (superintendent)", "text": "Jan Veselý (superintendent)\n\nJan Veselý (6. prosince 1813 Žáky – 27. ledna 1889 Opočno) byl český reformovaný kazatel.\n\nOd roku 1843 do své smrti působil ve sboru v Klášteře nad Dědinou, kde je i pohřben. Zemřel v nemocnici v Opočně. Zastával úřad superintendenta.\n\nRoku 1885 vydal Katechismus Heidelbersky. Byl ženat s Marií, roz. Rimany (1813–1890).\n\n"}
{"id": "386814", "url": "https://cs.wikipedia.org/wiki?curid=386814", "title": "Bob Ezrin", "text": "Bob Ezrin\n\nRobert Alan „Bob“ Ezrin (* 25. března 1949 Toronto, Kanada) je kanadský hudebník a hudební producent. Je známý jako producent Alice Coopera, Lou Reeda, Pink Floyd, Petera Gabriela a Kiss v 70. letech 20. století. Jeho nejznámější prací je zřejmě rocková opera \"The Wall\" od Pink Floyd.\n\nEzrinův styl je ovlivněn klasickou hudbou, na druhou stranu používá inovatitvní počítačové techniky. V 80. a 90. letech dále pracoval s Davidem Gilmourem, Pink Floyd, Berlin, Rodem Stewartem, Héroes del Silencio, Julianem Lennonem, The Jayhawks a Kula Shaker.\n\n\n\n\n\n\n\n\n\n\n\n"}
{"id": "386815", "url": "https://cs.wikipedia.org/wiki?curid=386815", "title": "Siptah", "text": "Siptah\n\nSiptah byl synem Sethiho II.. Jeho matkou ovšem nebyla velká královská manželka Tausret, ale králova syrská konkubína Sutailja. Trůnu se ujal ve věku ~10 let, formálně vládl ~5 roků v letech 1197-1193 př.Kr. . \n\nPo smrti Setihi II. se odehrávaly nepřehledné snahy uchopit moc a získat trůn faraona. Ve hře bylo několik osob, či vzájemně soupeřících vlivných skupin. Za nejistých okolností a intrik byl ze hry vyřazen syn Setiho II. princ Seti-Merenptah (Schneider dokládá jeho smrt v prvním roce po úmrtí otce Setiho ). Dalším byl vezír Bay \"Velký správce pečeti\" a také \"Královský komorník\", který měl významný vliv již za vlády Setiho II.. Za jeho vlady udržoval diplomatické vztahy s okolními vládci; je doložena jeho korespondence s chetitským králem Ammurabim (1197–1992). V neposlední řadě to byla vdova po Settim Tausret. Zároveň se hledal mužský následník, našel se Siptah ve věku 10 let. Královna vdova Tausret se ujala regentství a s podporovou vezíra Baye řídila říši po dobu nejméně 2 let. Ambiciozní vezír Bay, který nástupnictví režíroval a Tausret podporoval v její regentské roli, později, asi 4. roce vlády jeho ambice vzrostly natolik, že Tusret zvolila spojenectví s faraonem Siptahem. Vzájemné znepřátelení s vezírem Bayem dramaticky, v 5. roce vlády, vyústilo v popravu Baye. V ~5. roce vlády Siptah ve věku asi 16 let umírá (věk úmrtí potvrdil i antropologický průzkum Siptahovy mumie). Faraon byla pohřben ve hrobce KV47, později byla mumie přemístěna a nalezena v KV35.\n\nJeho vláda, které trvala asi 6 let byla poznamenána jeho fyzickým stavem. Podle antropologického průzkumu jeho mumie měl vrozenou (s dědičnou predispozicí) vybočení nohy, uvádí se i možnost dětské obrny s omezenou pohyblivostí (celebral pulsy). I tak musely být jeho oslavné činy vyznačeny zápisy, když v prvním roce vlády vykonal expedici do Nubie (nebo byla provedena pod jeho jménem)<br>Nápisy na jižní stěně v Abu Simbel oslavují jeho činy. Podobné jsou nápisy na skalní stěně poblíž Assuanu.<br> Příklad: \nPřímý podíl Siptaha na dění v zemi byl ve skutečnosti dost omezený, vládu vykonávali Tausret s vezírem Bayem, kterého ovšem asi ve čtvrtém roce vlády Tausret zavrhla a zřejmě se i podílela na jeho exekuci. Překážel v mocenském boji o následnictví po Siptahovi.\n\nHrobka KV47 byla objevena a Ayrtonem 1905 a její popis vydal Davis v roce 1908. Je vyzdobena postavou Siptaha před bohem Re , pohřebními texty a texty z Knihy uctívání Rea na západě. Zachoval se sarkofag, mumie byla po velkém sestěhování nalezena v 1898 v hrobce KV35.\n\n"}
{"id": "386817", "url": "https://cs.wikipedia.org/wiki?curid=386817", "title": "Německá Nová Guinea", "text": "Německá Nová Guinea\n\nNěmecká Nová Guinea (výjimečně Německá Austrálie) je souhrnné pojmenování pro veškerá území v Oceánii pod německou správou na přelomu 19. a 20. století (s výjimkou Samoy, která byla spravována odděleně).\n\nNěmecká Nová Guinea se rozkládala v melanéském a mikronéském regionu na území dnešních států nebo závislých území:\n\nV roce 1884 byla v Berlíně založena obchodní společnost \"„Německá Novoguinejská společnost“\" ( \"Neuguinea-Kompagnie\"). Jejím zakladatelem byl Adolph von Hansemann, významný německý bankéř z Cách. Hlavním cílem a předmětem činnosti společnosti bylo získání území v Pacifiku a následný ekonomický rozvoj území.\n3. prosince 1884 byla vztyčena německá vlajka na jednom z ostrovů Bismarckova souostroví. V květnu 1885 svěřil císař Vilém II. oficiálně veškerá práva a svrchovanost nad územím do rukou Novoguinejské společnosti. Od roku 1899 bylo pacifické území spravované přímo německou vládou z Berlína.\n\nZemě císaře Viléma – v roce 1884 vztyčena německá vlajka, od 1885 německá kolonizace\n\nBismarckovo souostroví – v roce 1884 vztyčena německá vlajka, od 1885 německá kolonizace\n\nseverní Šalomounovy ostrovy – pod německou správou se nacházely nejsevernější ostrovy z Šalomounova souostroví – Bougainville, Buka, Choiseul, Santa Isabel a okolní menší ostrovy. Německo se ocitlo ve sporu se Spojeným královstvím kvůli územním požadavkům v Oceánii. V roce 1899 byla podepsána britsko-německá smlouva, ve které se Německé císařství vzdalo všech ostrovů na jih od Bougainville ve prospěch Británie, naopak Británie přenechala Německu své územní nároky nad západní Samou.\n\nNauru – roku 1888 dovršily německé vojenské jednotky boj s domorodým obyvatelstvem a ostrov byl přičleněn ke kolonii\n\nNa území Marshallových ostrovů vzneslo roku 1874 formální nárok Španělsko. V praxi ale nad ostrovy nemělo kontrolu. Roku 1885 uznalo Španělsko svrchovanost Německa nad souostrovím výměnou za finanční kompenzaci v hodnotě 4,5 milionů dolarů.\n\nPo prohrané španělsko-americké válce zůstala v pacifickém regionu pod španělskou správou pouze část jeho kolonie Španělské Východní Indie – Severní Mariany, Karolíny a Palau. Tyto ostrovy byly řídce osídlené, mezi sebou vzdálené a nepříliš ekonomicky využitelné. 30. června 1899 vešla v platnost německo-španělská smlouva, ve které prodalo Španělsko tyto ostrovy za cenu 17 milionů marek a definitivně tak skončila španělská přítomnost v Mikronésii a ostrovy se staly německým protektorátem.\n\nPo vypuknutí 1. světové války v roce 1914 obsadily australské jednotky Zemi císaře Viléma, Bismarckovo souostroví a ostrovy Bougainville, Buka a Nauru. Japonsko získalo kontrolu nad Palau, Karolínami, Marianami a Marshallovými ostrovy. Podepsáním Versailleské smlouvy ztratilo Německo své veškeré kolonie. 17. prosince 1920 byla ustanovena následující mandátní území Společnosti národů:\n\n"}
{"id": "386820", "url": "https://cs.wikipedia.org/wiki?curid=386820", "title": "Korozivzdorná ocel", "text": "Korozivzdorná ocel\n\nKorozivzdorná ocel (slangově nerez, nerezová ocel či nerezavějící ocel) je vysocelegovaná ocel se zvýšenou odolností vůči chemické i elektrochemické korozi.\nKorozní odolnost je založena na schopnosti tzv. pasivace povrchu železa. I když je pasivita korozivzdorných ocelí vůči celkové korozi dosažena v mnoha prostředích, lze se setkat v různých specifických prostředích se vznikem různých lokálních druhů koroze – štěrbinovou, bodovou, mezikrystalovou a korozním praskáním. Proto se kromě chrómu používají i další prvky, které zvyšují korozní odolnost pro daný typ koroze.\n\nKorozivzdorné oceli lze rozdělit podle chemického složení a struktury do tří základních skupin: feritické, martenzitické, austenitické oceli a tzv. přechodové skupiny feriticko-austenitické, martenziticko-austenitické a poloferitické oceli. Ačkoli korozivzdorné oceli obsahují vysoké množství legur, 12 až 30 % chrómu, až 30 % niklu nebo do 24 % manganu a dalších, vždy se jedná o slitinu uhlíku s železem, tj. ocel.\n\nPoužití korozivzdorných ocelí je široké, od chemického a potravinářského průmyslu, přes automobilový průmysl, ve stavebnictví i jako architektonický materiál, při výrobě lodí atd.\n\nProblematiku koroze znali pravděpodobně již ve starém Egyptě, v Řecku – od Platona, v Římě – od Plinia a Vitruvia, i v Dillí, kde je dodnes zachován železný pilíř z 5. nebo 6. století. První dochované zmínky o korozi kovaných železných částí vodních staveb se objevily až v 15. století. Koroze litinových vodovodů byla pozorována až o zhruba dvě století později. Pro ochranu litiny se používalo pokovování cínem (v Česku už asi po roce 1000), mědí (v Anglii v 17. století). V 18. století se problematikou koroze zabývali Stahl, Lavoisier a další. Roku 1821 Hall popisuje podstatu koroze jako oxidaci železa při působení vody a kyslíku. Později byla popsána koroze jako elektrochemický děj.\n\nKorozní odolnost slitiny železa s chrómem byla prokázána Berthierem v roce 1821 v lučavce královské, Malletem v roce 1838 v korozním prostředí, Frémyem v roce 1857 v prostředí koncentrovaných kyselin a dalšími.\n\nVýzkum a vývoj korozivzdorných ocelí s chrómem a niklem se ale rozeběhl až během prvních dvaceti let 20. století. Nezanedbatelná je také práce Philipa Monnartza z roku 1911, která uvádí vlastnosti slitin železa s chrómem a jejich využití. V této práci naznačil dvě nejnižší meze obsahu chrómu a to 12,5 % pro odolnost proti kyselině dusičné na normální teploty a 14 % při jejím varu.\nV kladenské Poldině huti byla v roce 1910 vyrobena ocel pro hlavně loveckých pušek s 10% obsahem niklu.\n\nHarry Brearley z sheffieldských laboratoří, který hledal korozivzdorné slitiny pro sudy se střelným prachem, objevil v roce 1912 a následně zavedl výrobu martenzitické korozivzdorné oceli s obsahem uhlíku 0,24 %, chrómu 12,8 %.\nBenno Strauss a Eduard Maurer patentovali pro firmu Krupp austenitickou korozivzdornou ocel 17. října 1912. O dva roky později Strauss a Maurer vyrobili ocel s 20 % chrómu, 7 % niklu a 0,25 % uhlíku pro výrobnu čpavku.\n\nPrvní duplexní korozivzdorná ocel byla vyvinuta pro papírenský průmysl ve Švédsku okolo roku 1930. Teprve až ve 40. letech byly pochopeny metalurgické procesy a v padesátých letech standardizovány. Dalším významným skokem bylo kyslíko-argonové oduhličení ocelí na konci 60. let, které umožnilo výrobu nízkouhlíkových ocelí s regulovaným množstvím dusíku. Od 70. let dochází k výrobě vysoce kvalitních ocelí a \"super-\" korozivzdorných ocelí, např. superferitických s vynikající korozní odolností nebo superduplexních ocelí s výbornou korozivzdorností a zároveň dobrou svařitelností.\n\nKorozivzdorné oceli byly používány mj. i ve vojenském průmyslu již během první světové války, např. v motorech letadel Sopwith Triplane, Sopwith Camel, a dalších.\n\nAčkoliv se ocel nazývá korozivzdornou nebo někdy nerezovou neznamená to, že nepodléhá korozi. Za běžných podmínek působení atmosférického či vodního prostředí se s korozí lze setkat výjimečně, např. u zábradlí, příborů apod. Při působení agresivního prostředí se lze setkat s korozí korozivzdorných ocelí.\n\nK chemické korozi dochází při styku tuhých látek s plynnými jako oxidačně-redukční reakce. Její rychlost dominantně závisí na teplotě prostředí.\n\nKorozivzdorné oceli mají zvýšenou citlivost k mezikrystalové korozi, kterou způsobuje vylučování karbidů chrómu (např. MC, MC) na hranicích zrn odebíráním chrómu z přilehlých oblastí až klesne jeho obsah pod minimální mez, pod kterou může dojít ke vzniku koroze, zvláště v roztocích kyseliny fosforečné, octové, mléčné nebo v mořské vodě či chlorovaných rozpouštědel. K precipitaci karbidů dochází při tepelném zpracování v oblasti 400 až 800 °C, např. při svařování. Tento jev se nazývá zcitlivění korozivzdorných ocelí. Homogenní tuhý roztok a tedy zpětné rozpuštění karbidů lze dosáhnout při tzv. rozpouštěcím žíháním při teplotě 1000 až 1150 °C. Pro znecitlivění ocelí k mezikrystalové korozi se používá titanu nebo niobu, který přednostně vytváří karbidy a tím snižuje obsah uhlíku a potlačuje vznik nežádoucích karbidů chrómu. Oceli legované titanem nebo niobem se pak nazývají stabilizované a jsou vhodné i ke svařování. Odolnost ocelí vystavených vyšším teplotám vůči mezikrystalové korozi lze též zvýšit snížením obsahu uhlíku, tuto závislost popisují tzv. Rolasonovy křivky.\n\nBodová koroze ( ) vzniká při lokálním porušení pasivní vrstvy v místech s nehomogennostmi a vadami jakými jsou např. nekovové vměstky MnS, FeS a CaS. V drobných ale hlubokých důlcích se zvyšuje koncentrace agresivních iontů, které dále prohlubují korozní důlek. Pro zvýšení odolnosti se zvyšuje obsah chrómu nebo se přidává molybden či dusík.\nOdolnost proti bodové (pittingové) korozi lze empiricky vyjádřit následujícím indexem PRE:\n\nŠtěrbinová koroze má podobný charakter jako bodová koroze. Pro její vznik je rozhodující kvalita pasivní vrstvy a geometricky nevhodný tvar např. ve styčné spáře šroubového styku.\n\nKoroze za napětí (korozní praskání) vzniká i v málo agresivním prostředí obsahující chloridy a hydroxidy a za působení mechanického namáhání (napětí). Pro austenitické a duplexní oceli je agresivní prostředí tvořené např. MgCl, BaCl, NaCl – HO, mořská voda, NaOH - HS, pro feritické pak HS, NHCl, NHNO. Kromě mechanického namáhání může být původcem napětí i tzv. reziduální napětí způsobené výrobou, např. válcováním nebo svařováním. Pro snížení rizika korozního praskání je vhodné snížit reziduální pnutí, snížit agresivitu prostředí případně zvýšit obsah molybdenu na 6 hm. %.\n\nGalvanická koroze se objevuje při kontaktu dvou rozdílných kovů vodivým elektrolytem (např. kondenzací atmosférické vlhkosti). Kov s nižší korozní ušlechtilostí (anoda) koroduje rychleji, než pokud by bylo zabráněno vodivému propojení. Typickým příkladem jsou šroubové spoje, ve které spojují části z korozivzdorné oceli šrouby z uhlíkové oceli. Části spoje z uhlíkové oceli budou korodovat masivněji než u spoje celého z uhlíkové oceli.\n\nKorozivzdorná ocel je vysocelegovaná ocel se zvýšenou odolností vůči chemické i elektrochemické korozi.\nKorozní odolnost je založena na schopnosti tzv. pasivace povrchu železa. Velmi tenká vrstva oxidů (5×10 mm, 1–2×10 mm) se vytvoří reakcí s okolním prostředím.\nPasivity lze dosáhnout již při obsahu nad 13 hm. % resp. nad 12 hm. % resp. nad 10,5 % chrómu v tuhém roztoku, při kterém se na povrchu vytvoří vrstva oxidu chromitého. To však neplatí pro vysocekorozivní prostředí jako jsou kyselina chlorovodíková nebo kyselina sírová.\nI když je pasivita korozivzdorných ocelí vůči celkové korozi dosažena v mnoha prostředích, lze se setkat v různých specifických prostředích se vznikem různých lokálních druhů koroze – štěrbinovou, bodovou, mezikrystalovou a korozním praskáním. Proto se kromě chrómu používají i další prvky, které zvyšují korozní odolnost pro daný typ koroze, např. nikl, molybden, aj.\n\nKorozivzdorné oceli lze rozdělit podle chemického složení a struktury do tří základních skupin: feritické, martenzitické, austenitické oceli a tzv. přechodové skupiny feriticko-austenitické, martenziticko-austenitické a poloferitické oceli.\nAčkoli korozivzdorné oceli obsahují vysoké množství legur, 12 až 30 % chrómu, až 30 % niklu nebo do 24 % manganu a dalších, vždy se jedná o slitinu uhlíku s železem, tj. ocel.\n\nPro získání odhadu struktury korozivzdorné chróm-niklové oceli se používá Shaefflerův a De Longův diagram. Tento binární diagram ukazuje vlivy feritotvorných prvků ekvivalentem %Cr a austenitotvorných prvků ekvivalentem %Ni na výslednou strukturu oceli. Ekvivalenty %Cr a %Ni jsou počítány podle vztahů:\n\nresp.:\n\n\nPro výpočty ekvivalenty chrómu a niklu Schaefflerova diagramu existuje mnoho postupů, které závisí na druhu oceli, množství a druhu použitých legur. Například upravený Shaefflerův diagram označovaný jako WRC - 1992, a další.\n\nAustenitické korozivzdorné oceli obvykle obsahují méně než 0,10 % uhlíku, 16–22 % chrómu, 8–40 % niklu, 0–5 % molybdenu, případně dusík, titan, niob, měď nebo křemík. Austenitické se nazývají podle austenitické struktury, kterou dosahují za normální teploty i za teplot pod bodem mrazu. Austenitickou strukturu zajišťuje dostatek tzv. austenitotvorných prvků, např. nikl, mangan, uhlík a dusík.\n\nMají nízkou mez kluzu 230–300 MPa, ale vysokou houževnatost až 240 J.cm při -196 °C a tažnost 45–65 %, díky které jsou vhodné ke tváření za studena, po kterém lze dosáhnout meze kluzu 510–960 MPa avšak při odpovídajícím snížení tažnosti na 25–8 %.\n\nJsou nemagnetické, ale zbytkový obsah 3–10 % feritu δ může způsobovat slabý feromagnetismus.\n\nZ hlediska korozivzdornosti odolávají celkové korozi za přispění chrómu, molybdenu, mědi, křemíku a niklu, mezikrystalové korozi stabilizací titanem případně niobem, bodové a štěrbinové korozi molybdenem, křemíkem a dusíkem, koroznímu praskání omezením obsahu fosforu, arzénu, antimonu popř. cínu. Jsou náchylné ke korozi pod napětím.\n\nAustenitických ocelí se však vyrábějí desítky druhů ve následujících třech základních skupinách.\n\nTypickým příkladem jsou oceli s obsahem uhlíku 0,08 %, 18 % chrómu a 8 % resp. 10 % niklu. Tyto oceli se často používají v potravinářském průmyslu, kde se výrobky z nich vyrobené se často označují 18–8 resp. 18–10. Jejich velkou výhodou je velmi dobrá korozní odolnost vůči roztokům solí, masu a krvi a jsou-li vhodně čištěny (např. voda, pára, mechanické drhnutí, detergenty, alkalické roztoky, organická rozpouštědla, kyselina dusičná).\n\nMartenzitická korozivzdorná ocel s obsahem chrómu od 12 do 18 % a až 1,5 % (0,1–1,2 hm. %) uhlíku je schopna zakalení z austenitizační teploty, tj. nad linií \"GSE\" v binárním diagramu železo-uhlík. Chróm jako feritotvorný prvek také snižuje kritickou rychlost ochlazování při anizotropickém rozpadu austenitu, tzn. že dochází k zakalení i na vzduchu. Oceli lze po kalení i vyžíhat mezi 600–750 °C pro získání feritické struktury s karbidy. Pokud není požadována houževnatost nebo tažnost (např. u chirurgických nástrojů, nebo holicích čepelek), lze dosáhnout zušlechťováním (kalením a popouštěním) až 2 000 MPa pevnosti v tahu. Oceli mohou být také precipitačně vytvrzené a zpevněné legováním mědí, titanem, niobem, hliníkem nebo molybdenem při obsahu uhlíku do 0,1 %. Martenzitické oceli jsou feromagnetické.\n\nNejčastější používané martenzitické korozivzdorné ocelí – s ohledem na dobré mechanické vlastnosti a poměrně vysokou korozní odolnost – jsou při obsahu uhlíku do 0,15 % při obsahu chrómu 11,5 až 13,5 %. Pro nožířské účely jsou používány oceli s obsahem uhlíku od 0,2 do 0,4 % a chrómu od 12 do 14,5 % při zachování dostatečné tažnosti a zároveň i tvrdosti. Oceli s obsahem uhlíku od 0,6 do 1,5 % a chrómu od 16 do 18 % sice dosahují vyšší tvrdosti, ale zároveň mají i nižší korozivzdornost. U ocelí chrómniklových s obsahem niklu nad 2 % je zvýšen obsah chrómu na 16–18 % v závislosti na obsahu uhlíku anebo dalších feritotvorných prvků např. molybdenu. Takovým složením lze získat materiál dostatečné pevnosti ale i tažnosti zároveň. Oceli s nízkým obsahem uhlíku – do 0,05 %, 3–6 % niklu a 13–16 % chrómu lze popouštět a získat tak martenziticko-austenitickou strukturu s až 30 % austenitu a s dobrou svařitelností.\n\nFeritické oceli se vyznačují strukturou feritu α i při teplotách běžného tepelného zpracování v intervalu 750 do 900 °C, nedosáhnou přeměny na austenit a proto nejsou schopné zakalení na martenzitickou strukturu. Takového chování lze získat při obsahu chrómu od 17 do 26 %. Protože rozpustnost uhlíku ve feritu je nižší než v austenitu, uhlík není v přesycené martenzitické formě ale je vylučován ve formě karbidů chrómu typu MC, chróm navíc tvoří i nitridy CrN.\nFeritické korozivzdorné oceli lze rozdělit podle chemického složení následovně:\n\nZnačnou nevýhodou feritických ocelí je riziko jejich zkřehnutí při působení vysokých teplot (cca nad 1000 °C, okolo 900 °C), kdy dochází k uvolňování uhlíku z karbidů za vzniku austenitu a po ochlazení martenzitická struktura, nebo při vzniku fáze σ, která vzniká při obsahu chrómu v rozmezí 15–30 % a působení teplot 600–800 °C, nebo zkřehnutím 475 °C při kterém dochází ke snížení houževnatosti a tažnosti materiálu při teplotním působení od 350 do 500 °C (od 450 do 525 °C), např. při svařování.\n\nPři ohřevu ocelí nad 900 °C lze dosáhnout austenitu a následně při ochlazování částečně martenzitické struktury při obsahu chrómu od 13 do 16 %. Takové oceli se potom nazývají poloferitické.\n\nV potravinářském průmyslu se používají do slabých korozivních prostředí (pro zeleninu, ovoce, suché potraviny, nápoje apod.) s požadavkem na svařování, např. desky pracovních stolů.\n\nAusteniticko-feritické korozivzdorné oceli mají ve své struktuře podíl jak fáze austenitu tak i feritu δ, kterého se může vyskytovat v objemu 30 až 50 %. Podílu feritu je závislý na přítomnosti feritotvorných a austenitotvorných prvků.\n\nDvoufázová směs umožňuje vytvoření jemnější zrno v obou fázích. Vytvořením takové dvoufázové oceli – často také označované jako duplexní ocel – lze dosáhnout vyšší mezi kluzu zhruba 400–500 MPa, dobré svařitelnosti, dostatečné houževnatosti (horší než u austenitických a lepší než u feritických ocelí) a zvýšení odolnosti nejenom vůči korozi pod napětím. Při podílu feritu mezi 40 a 50 % lze získat optimální mechanické vlastnosti jak z hlediska pevnosti tak i houževnatosti.\n\nPři legování molybdenem, mědí eventuálně dusíkem lze dosáhnout vyšší korozní odolnosti proti mezikrystalové, bodové a štěrbinové korozi a oceli tak lez v prostředí kyseliny sírové a fosforečné, mořské vody i v chloridech.\n\nTypické složení 80 % austeniticko-feritických ocelí je 22–23 hm. % chrómu, 4,5–6,5 hm. % niklu a 3–3,5 hm. % molybdenu.\n\nOmezením duplexních ocelí je dlouhodobé použití při zvýšených teplotách mezi 700 a 1000 °C, kdy dochází k vytvrzování a tedy i křehnutí vylučováním tzv. fáze sigma a stárnutím (vytvrzováním, křehnutím) při 475 °C (v intervalu teplot 350 až 550 °C).\n\n\n\n"}
{"id": "386823", "url": "https://cs.wikipedia.org/wiki?curid=386823", "title": "Chris Fehn", "text": "Chris Fehn\n\nChristopher Michael Fehn (24. února 1973, Des Moines, Iowa, USA), přezdívaný Mr. Picklenose nebo Dicknose (nosáč), je americký bubeník, bývalý člen kapely Slipknot a bývalý baskytarista skupiny Will Haven.\n\nV předchozím zaměstnání působil jako elektrikář a jeho kariéra začala se skupinou Shred. Před příchodem ke kapele Slipknot hrál americký fotbal. V kapele začal hrát v dubnu 1997, kdy nahradil bubeníka Grega Weltse. Souběžně také hraje golf. Fehn při vystoupení nosí masku, které má cca 18cm nos. Časopis Roling Stones jej ohodnotil jako nejlépe vypadajícího člena skupiny.\n\nChris je vyučeným elektrikářem. Má syna (*2012). Ve volném čase rád natírá domy, relaxuje nebo hraje golf. Kdysi řekl o Fredu Durstovi (zpěvák Limp Bizkit), že je \"vystrašený ze Slipknotu\", čímž reagoval na následující Fredova slova: \"Milujeme Slipknot a jsme rádi, že oni nás nenávidí, protože to dělá jejich hudbu tvrdší, naštvanější a víc opravdovou.\"\n\nDne 14.3.2019 podal žalobu na svou kapelu z podezření na sporné obchodní jednání. Dle jeho slov nebyl dostatečně finančně kompenzován. Z kapely za toho obvinil frontmana Corey Taylora a spoluzakladatele kapely Shawna Crahana.\n\nDne 18.3.2019 bylo na oficiální stránkách Slipknotu oznámeno, že Chris Fehn již není nadále členem kapely. V pořadí je to tudíž třetí člen, který z původní sestavy schází. \n"}
{"id": "386824", "url": "https://cs.wikipedia.org/wiki?curid=386824", "title": "Seznam obcí v departementu Cantal", "text": "Seznam obcí v departementu Cantal\n\nToto je seznam obcí v departementu Cantal ve Francii, jichž je celkem 260:\n"}
{"id": "386827", "url": "https://cs.wikipedia.org/wiki?curid=386827", "title": "Sam Brown (zpěvačka)", "text": "Sam Brown (zpěvačka)\n\nSam Brown (* 7. října 1964 Londýn), vlastním jménem Samantha Brown, je britská zpěvačka, písničkářka. Je dcerou rockového kytaristy Joe Browna a zpěvačky Vicki Brownové.\n\nSam Brown je známá od konce 80. let 20. století, kdy vydala album \"Stop!\". Stejnojmenný singl se v mnoha zemích dostal do první desítky písní v hitparádách. Brownová kromě sólové kariéry působí jako vokalistka, spolupracovala např. s Davidem Gilmourem, Pink Floyd, Jonem Lordem, Deep Purple, Black, Gary Moorem a Georgem Harrisonem.\n\nJe provdaná za hudebního producenta Robina Evanse, se kterým má dvě děti.\n\n\n"}
{"id": "386831", "url": "https://cs.wikipedia.org/wiki?curid=386831", "title": "Blue Light (David Gilmour)", "text": "Blue Light (David Gilmour)\n\n„Blue Light“ je druhý singl britského kytaristy a zpěváka Davida Gilmoura, který je známý především jako člen art rockové skupiny Pink Floyd. Singl byl vydán na jaře 1984 (viz 1984 v hudbě). Singl se v americké hitparádě Billboard Hot 100 umístil na 62. místě, v žebříčku Hot Mainstream Rock Tracks se vyšplhal na 35. pozici.\n\nDisco píseň „Blue Light“ je často v různých hlasováních označována za nejhorší sólovou skladbu členů Pink Floyd. Na standardním sedmipalcovém singlu se nachází v mírně upravené a zkrácené verzi než na albu \"About Face\". Dvanáctipalcové EP obsahuje „Blue Light“ v albové verzi. Na B stranách obou verzí se nachází píseň „Cruise“ ze stejného alba.\n\n\n\n"}
{"id": "386835", "url": "https://cs.wikipedia.org/wiki?curid=386835", "title": "Isadora Duncanová", "text": "Isadora Duncanová\n\nIsadora Duncanová, vlastním jménem Dora Angela Duncan, (26. května 1877 San Francisco – 14. září 1927 Nice) byla americká tanečnice.\n\nTanec nestudovala systematickým způsobem, ale vytvořila originální, neopakovatelný styl vyjádření založený na své vlastní filozofii, opírajíc se o nové tendence moderního tance, jehož byla průkopnicí. Viděla v tanci výraz volné mysli a radikálně se vzepřela omezením, která nařizoval klasický tanec. Chtěla znovu objevit krásu pohybu lidského těla. Její vliv byl ohromný, jak na vývoj scénického umění, tak na nastupující generace tanečníků. Odhodila klasický bílý kostým i střevíčky, tančila oděná do řecké tuniky, bosá a s rozpuštěnými vlasy, což byla pro tehdejší publikum šokující novinka. Jako první se ukázala na scéně oděná pouze do přiléhavého trikotu.\n\nVystoupila v Čechách v sérii představení v západočeských lázních v srpnu 1902 ( v Mariánských lázních, ve Františkových lázních, v Karlových Varech a neověřeně v Teplicích). V českém prostředí byla v povědomí především jako vzor a příklad, kterým bylo po roce 1904 poměřováno domácí taneční snažení.\n\nVe 30. letech byla v Čechách založena taneční škola s filosofiíí Isadory Duncan. Škola byla založena Jarmilou Jeřábkovou, která studovala u Duncaniny sestry Elizabethy. Díky ní a jejím žačkám se dostávalo duncanovské hnutí v Čechách osobitý charakter a schopnost dalšího vývoje. \n\nZároveň byla námětem Liboru Vaculíkovi k vytvoření baletního představení \"Isadora\".\n\nMěla tři děti, jedno s divadelním režisérem Gordonem Craigem, druhé s Parisem Singerem, synem majitele továrny na šicí stroje Isaaca Singera, třetí dítě, syn, zemřel při porodu. Její soukromý život nebyl chudý na skandály či tragédie. Největší z nich byla smrt jejich dětí (Deirdre a Patricka), které se utopily v Seině v roce 1913 – děti jely v autě s chůvou, zatímco ona sama zůstala doma. Když auto vyjíždělo do kopce, vysadil motor, šofér vystoupil, aby ho opravil, zapomněl však zatáhnout brzdu; když pak motor nastartoval, automobil se rozjel a sjel do řeky. Chůva i děti se utopily.\n\nPo ztrátě dětí se Isadora ukryla na několik týdnů v přímořských lázních spolu s herečkou Eleonorou Duseovou. V souvislosti s tím, že Duseová opustila lesbický svazek s feministickou aktivistkou Linou Polettiovou, existuje podezření, že i Duncanová měla s Duseovou milostný vztah.\n\nOd roku 1904 se věnovala výuce tance dětí. Rok poté založila v Berlíně bezplatnou školu pro proletářské děti.\n\nV roce 1922 odcestovala (již poněkolikáté) do Moskvy, kde plánovala založit taneční školu pro malé děti. Navíc ji přitahovalo i bolševické hnutí, přijala dokonce ruské občanství, ztratila americké občanství. Zde poznala o 17 let mladšího ruského básníka Sergeje Jesenina a v květnu 1922 se vzali. Několik let s ním v Rusku žila. Jejich vztah byl ovšem velmi bouřlivý, nevyrovnaný, plný zvratů a jejich manželství záhy skončilo – v roce 1925 se Jesenin oženil znovu (aniž se s Duncanovou rozvedl). 28. prosince 1925 byl však Jesenin nalezen mrtvý v hotelovém pokoji - nejspíše spáchal sebevraždu. \n\nNa konci 20. let se Duncanová potýkala s finančními problémy, vedla skandální milostný život. Poslední roky svého života strávila mezi Paříží a Středozemním mořem. Část jejích přátel se ji snažila podpořit v sepsání autobiografie. V knize \"Intimní portrét\" od Sewella Stokese byla popisována její extravagantnost.\n\nJejí autobiografie byla vydána v roce 1927. Australský skladatel Percy Grainger tuto autobiografii popsal jako \"život obohacující mistrovské dílo\".\n\nTragický byl i závěr jejího života – zahynula při projížďce autem, když se její dlouhý vlající šál zamotal do kola automobilu typu kabriolet, v němž cestovala.\n\n\n"}
{"id": "386838", "url": "https://cs.wikipedia.org/wiki?curid=386838", "title": "Hampl", "text": "Hampl\n\nPříjmení Hampl nosí více různých osobností:\n\n\n\n\n"}
{"id": "386840", "url": "https://cs.wikipedia.org/wiki?curid=386840", "title": "Novoděvičí klášter", "text": "Novoděvičí klášter\n\nNovoděvičí klášter () je pravoslavný ženský klášter v Moskvě na Děvičím poli u řeky Moskvy. Založen byl velkoknížetem Vasilijem III. roku 1524 jako poděkování za osvobození Smolenska od Litevců a zasvěcen je Smolenské ikoně Boží Matky Odigitrije. Po dvě staletí sloužil k internaci urozených žen.\n\nKlášterní komplex nedoznal od 17. století výrazných změn, proto je coby vynikající příklad moskevského baroka zařazen od roku 2004 na seznam světového dědictví UNESCO.\n\nKlášter založil 23. května 1524 moskevský velkokníže Vasilij III. jako výraz vděku za dobytí Smolenska o deset let dříve. Dostál tak své přísaze, učiněné pod hradbami města, že pokud se mu podaří navrátit \"smolenskou zemi\" vlasti, nechá v Moskvě vystavět ženský klášter.\nSmolensk totiž připadl Litvě roku 1449 na základě dohody mezi litevským velkoknížetem Kazimírem IV. a moskevským velkoknížetem Vasilijem II. V rámci snahy završit sjednocení ruských zemí okolo Moskvy dobyl Vasilij III. roku 1514 Smolensk zpět a přičlenil jej k Moskevskému velkoknížectví.\n\nNový klášter byl zasvěcen Smolenské ikoně Boží Matky Odigitrije, neboť když 1. srpna 1514 triumfálně vjížděl Vasilij III. do města, vyšli jej uvítat obyvatelé v čele s místním episkopem, aby mu předali tuto vzácnou ikonu byzantského původu. Název \"Novoděvičí\" (\"Новодевичий\") je odvozen z původního označení \"Нов монастырь Девичь\", tedy \"Nový klášter panen\".\nPro stavbu bylo vyčleněno místo v ohbí řeky Moskvy, tři versty od Moskevského kremlu na Děvičím poli. Místo nebylo vybráno náhodně - právě zde roku 1456 navrátili Moskvané Smolenskou ikonu Boží Matky Odigitrije obyvatelům Smolenska (jak se předtím dostala ze Smolenska do Moskvy, není úplně jasné). Na zřízení kláštera vyčlenil kníže 3000 rublů stříbra, vesnice a polnosti a zbavil jej povinnosti platit daně. 7. srpna 1525 se potom konal slavnostní průvod, při kterém byla z Moskevského kremlu do Novoděvičího kláštera přenesena zázračná ikona, jíž klášter zasvětili. Na památku této události se potom každoročně konala pouť z Kremlu. První představenou kláštera se stala svatá Jelena Moskevská, povolaná z Pokrovského kláštera v Suzdalu.\n\nNěkteří badatelé ovšem poukazují na to, že kníže si vzpomněl na svůj slib učiněný pod hradbami Smolenska právě ve chvíli, kdy řešil otázku rozvodu se svou neplodnou manželkou Solomonijí Saburovou. Tu nechal roku 1525 umístit do právě zřízeného kláštera, aby si mohl vzít Jelenu Glinskou, která mu nakonec porodila vytouženého následníka trůnu (Ivana IV.). Solomonija sice v Novoděvičím klášteře dlouho nepobyla (dožila v Pokrovském klášteře v Suzdalu), avšak další urozené paní nedobrovolně pobývající v jeho zdech na sebe nenechaly dlouho čekat.\n\nZa vlády Ivana IV. Hrozného se v klášteře usadili jeho nejbližší příbuzní a monastýr tak získal dvorský status. Roku 1564 vstoupila do kláštera kněžna Palecká, vdova po knížeti Juriji Vasiljeviči, mladším bratrovi Ivana IV. Kněžna žila v osobních celách s vlastní kaplí, vydržovala si dvořanstvo, měla vlastní sklep, lednici a kuchaře. Později ji však Ivan IV. nechal utopit v řece Šeksně.\n\nV lednu 1598 byla do kláštera umístěna carevna Irina Godunovová, čerstvá vdova po Fjodoru I., která byla po carově smrti jedinou právoplatnou následnicí trůnu. Carevně vstup do řádu nezabránil vládnout, klášter se tak na krátkou dobu stal sídlem hlavy státu, ve kterém přijímala bojary a vydávala nařízení. Chvíli se zde také ukrýval její bratr Boris Godunov, který byl 22. února 1598 ve smolenském chrámu Novoděvičího kláštera korunován carem.\n\nBěhem vlády Borise Godunova se dostalo klášteru velké přízně, a mohlo tak dojít k jeho rekonstrukci, rozšíření a opevnění.\n\nKlášter nebyl zpočátku zamýšlen jako pevnost (na rozdíl od mnohých tehdejších klášterů), když proto roku 1571 přitáhnul krymský chán Devlet I. Geraj k Moskvě, bez většího odporu jej vypálil. V roce 1591 by byl nejspíš Krymskými Tatary opět vypálen, naštěstí se však nájezdníky podařilo odrazit daleko před Moskvou. Car si nicméně uvědomil, že by bylo vhodné klášter opevnit a vytvořit z něj tak předsunutou pevnost, která by posílila obranu Moskvy. Vznikly proto 900 m dlouhé, 13 m vysoké a 3 m silné kamenné hradby s cimbuřím, střílnami a množstvím věží. V klášteře potom byla umístěna stálá posádka střelců.\n\nNa přelomu 16. a 17. století žilo v klášteře 122 jeptišek, z nichž 20 bylo z urozených knížecích či bojarských rodů. Všechny řeholnice dostávaly důchod z carské pokladny, kromě toho byly hrazeny výdaje na vydržování dvořanů, hostie, vosk, nakládané ryby a sůl. Ke klášteru patřily rozsáhlé polnosti.\n\nV období smuty se stal klášter důležitým strategickým objektem pro různé vojenské a politické síly, stejně jako útočištěm pro mnohé urozené osoby (přebývala zde např. Xenie Godunovová). Lžidimitrij I. klášteru v roce 1605 zkonfiskoval pokladnu, o rok později musel Vasilij IV. vyslat smolenský oddíl, aby monastýr bránil před povstalci Ivana Bolotnikova. Roku 1610 jej dobyly oddíly pod vedením Ivana Zaruckého (oddaného polskému králi) a v následujících dvou letech se v něm doslova střídaly různé strany konfliktu, až konečně v srpnu 1612 definitivně obsadily klášter jednotky knížete Požarského, kterému se zanedlouho podařilo také osvobodit od polsko-litevské okupace celou Moskvu.\n\nKdyž konečně s nástupem Michaila I. Fjodoroviče pominulo období smuty, začalo se s obnovou kláštera, kterému napomohlo i osvobození monastýru od daní. Roku 1615 vstoupila do kláštera vdova po caru Vasiliji Šujském Marie Bujnosovová-Rostovská (jako jeptiška přijala jméno Jelena). V polovině 17. století již byl klášter plně opraven, znovu opevněn a počítal se mezi nejbohatší kláštery Ruska. Na přelomu 17. a 18. století patřilo klášteru 15 tisíc nevolníků a více než 150 tisíc děsjatin pozemků (164 tisíc hektarů) ve 36 vesnicích, hostinec v Kremlu a osada se 127 řemeslníky.\n\nV 17. století vznikla mezi ruskými cary tradice přijíždět každý rok 28. července, v den Smolenské ikony Boží Matky Odigitrije, na modlitby do Novoděvičího kláštera. Carův doprovod rozbil stany na Děvičím poli, osazenstvo kláštera bylo pohoštěno a obdarováno, pro běžný lid byla na Děvičím poli připravena slavnost. Podobná akce se konávala také po Velikonocích při výročí založení kláštera.\n\nKdyž v roce 1654 car Alexej I. Michajlovič definitivně osvobodil Smolensk od polsko-litevské nadvlády, po vzoru Vasilije III. štědře odbdaroval Novoděvičí klášter a věnoval mu Iverskou ikonu Boží Matky, která je zde uložena dodnes.\n\nKlášter také nadále sloužil jako místo internace urozených žen. Car Petr I. nařídil po povstání střeleckých pluků roku 1689 proti její vůli přijmout do kláštera carevnu Žofii Alexejevnu, Petrovu nevlastní sestru, která povstalce podporovala. Zároveň car rozkázal, aby pod okny Žofiiny cely pověsili její spojence, účastníky povstání. Internovaná Žofie Alexejevna se nicméně zasadila o výstavbu nejvýraznějších budov kláštera. Za své vlastní prostředky dala postavit klášterní jídelnu, chrám Zesnutí přesvaté Bohorodice a dva chrámy nad branami – Pokrovu přesvaté Bohorodice a Proměnění Páně. Roku 1690 se začalo s výstavbou zvonice ve stylu moskevského baroka, která je dodnes dominantou areálu.\n\nVedle sestry Petra Velikého zde nakonec skončila i jeho první manželka Jevdokija Lopuchinová. Ta se carovi znelíbila, donutil ji proto v roce 1698 vstoupit do Spaso-Jevfimijova kláštera v Suzdalu. Roku 1727 jí potom Petr II. dovolil dožít právě v Novoděvičím klášteře. Budova, kde se nacházela její cela, se dodnes nazývá Lopuchinovský palác.\n\nPetr I. se také zasloužil o to, aby byl v klášteře zřízen azyl pro odložená děvčátka. Dívky se v klášteře učily plést holandské košíky, aby se o sebe mohly později samy postarat, přičemž brabantské mistry vyučující tomuto řemeslu osobně zajistil sám car.\n\nV roce 1812 obsadily klášter, stejně jako celou Moskvu, Napoleonovy oddíly. Podle pověsti chtěli Francouzi vyhodit klášter do povětří, avšak jedna z jeptišek stihla zalít knot vedoucí k výbušninám vodou.\n\nPo Říjnové revoluci v letech 1917-1918 byl klášter prakticky zrušen. V roce 1922 zde bylo založeno muzeum \"Carevna Žofie a střelci\", od roku 1925 \"Muzeum všednosti Novoděvičí klášter\", které se roku 1934 stalo pobočkou Státního historického muzea.\n\nNa podzim 1943 byly v souvislosti s válkou v Lopuchinském paláci kláštera otevřeny Moskevské bohoslovecké kurzy, od roku 1944 Vysoká škola bohoslovecká, později přeměněná na Moskevskou duchovní akademii a seminář a přesunutá roku 1948 do Trojicko-sergijevské lávry v Sergijevu Posadu. Během války byly také obnoveny bohoslužby v chrámu Proměnění nad branou a v chrámu Zesnutí přesvaté Bohorodice. Lopuchinovský palác potom od roku 1964 sloužil coby rezidence metropolity krutického a kolomenského.\n\nRoku 1994 se do kláštera vrátily řeholnice, celý klášterní komplex začal být důkladně restaurován a v roce 2010 byl převeden do vlastnictví Moskevské eparchie Ruské pravoslavné církve. O dva roky později byla klášteru na slavnostním ceremoniálu za účasti prezidenta Putina navrácena také vzácná Iverskou ikonu Boží Matky, která se do Ruska dostala roku 1648 z Athosu.\n\nRoku 2004 byl komplex Novoděvičího kláštera zapsán na seznam světového dědictví UESCO.\n\nDne 15. března 2015 zachvátil požár zvonici kláštera. Začalo hořet lešení, které čtyřicetimetrovou věž obklopovalo kvůli restaurátorským pracím. Příčinou požáru byl zkrat v elektrickém připojení teplometů, které vysoušely opravovanou fasádu. Oheň zničil lešení, ale zvonici nezpůsobil vážnější škody.\n\nStředobodem areálu je monumentální Smolenský chrám, v jehož interiéru se dochovala fresková výmalba ze 16. století. Vystavěn byl po vzoru chrámu Zesnutí přesvaté Bohorodice v Moskevském kremlu.\n\nNa konci 17. století za vlády carevny Žofie vzniknul architektonický plán založený na dvou osách, které se protínají právě ve Smolenském chrámu. Osa sever-jih je vymezena dvěma chrámy nad branou (Pokrovský a svatého Ambrože), osa západ-východ zvonicí a jídelnou. Podle listin z 2. poloviny 18. století je autorem tohoto plánu a většiny klášterních objektů stavitel Pjotr Potapov (žil na konci 17. století).\n\nŠestihranná zvonice ve stylu naryškinského baroka byla se svými 72 metry ve své době druhou nejvyšší zvonicí v Moskvě (po Zvonici Ivana Velikého v Kremlu). Na základě analýzy proporcí je zřejmé, že zvonice měla mít původně 7 pater, nebyla však dostavěna kvůli svržení carevny Žofie roku 1689.\n\nHradby s věžemi byly poprvé vybudovány za panování Borise Godunova, avšak na konci 17. století byly zcela přestavěny, přičemž věže získaly své charakteristické dekorativní zakončení.\n\nJiž od svého založení sloužil Novoděvičí klášter jako místo posledního odpočinku pro jeptišky a šlechtičny, později i pro jiné stavy. Nejdříve byli zesnulí pohřbíváni do krypty chrámu Smolenské ikony Boží Matky (např. carevny Žofie a Jevdokija), v jeho okolí či poblíž chrámu Zesnutí přesvaté Bohorodice. Když však bylo roku 1771 omezeno pohřbívání ve městech a v klášterech (zejména v těch městských), postupně se za hradbami kláštera začal formovat Novoděvičí hřbitov coby pohřebiště šlechty a duchovenstva, od 19. století sem byly ukládány také ostatky významných osobností. Roku 1898 byl hřbitov značně rozšířen směrem na jih.\n\nVe 30. letech 20. století byla pod záminkou rekonstrukce ze hřbitova odstraněna velká část hrobů (zůstalo jen asi 100 z původních 2000). Zároveň sem byly přeneseny ostatky bolševiky ceněných osobností z jiných zrušených hřbitovů a Novoděvičí hřbitov se stal po pohřebišti u Kremelské zdi druhým nejprestižnějším pohřebištěm v zemi. Po smrti Nikity Chruščova (1971), který upadl v nemilost, byl hřbitov uzavřen, protože Leonid Brežněv se obával politických demonstrací. Znovu byl zpřístupněn teprve roku 1987.\n\nNa Novoděvičím hřbitově se nacházejí také hroby politiků Vjačeslava Michajloviče Molotova, Andreje Andrejeva a druhé Stalinovy manželky Naděždy Allilujevovny. Jsou zde pohřbeni spisovatelé Nikolaj Vasiljevič Gogol, Alexandr Nikolajevič Ostrovskij, Alexandr Tvardovskij, Vasilij Šukšin, filmový režisér Sergej Ejzenštejn, divadelní režiséři Konstantin Sergejevič Stanislavskij a Jevgenij Vachtangov, hudební skladatelé Sergej Prokofjev, Anton Rubinstein, Dmitrij Šostakovič a malíři Isaak Iljič Levitan, Valentin Alexandrovič Serov a Vladimir Jevgrafovič Tatlin. Najdeme zde také sovětského vědce, který řešil kritickou situaci v Černobylu 1986, Valerije Legasova. Náhrobky mnoha zesnulých symbolicky ukazují, čím si získali svůj posmrtný význam a proslulost.\n\nKromě samotného Novoděvičího hřbitova se nachází několik desítek hrobů a hrobek přímo v areálu kláštera v blízkosti chrámů (byť i jejich počet byl ve 30. letech radikálně snížen). Odpočívají zde tak například generál Alexej Alexejevič Brusilov, historik Sergej Solovjov, jeho syn Vladimir Solovjov či spisovatel Alexej Feofilaktovič Pisemskij.\nNa hřbitově novoděvičího kláštera jsou pochovány některé významné ruské a sovětské osobnostiː\n\n"}
{"id": "386842", "url": "https://cs.wikipedia.org/wiki?curid=386842", "title": "Atentát na Martina Luthera Kinga", "text": "Atentát na Martina Luthera Kinga\n\nAtentát na Martina Luthera Kinga, baptistického kazatele a vůdce afroamerického hnutí za občanská práva, byl spáchán dne 4. dubna 1968 v americkém městě Memphis, Tennessee. King byl smrtelně zasažen střelou z pušky během svého pobytu v motelu „Lorraine“, když stál na balkónu u svého pokoje.\n\nSvým zraněním i přes rychlou zdravotnickou pomoc a přímou masáž srdce provedenou v nemocnici St. Joseph's Hospital zanedlouho podlehl. Pachatelem byl uprchlý trestanec James Earl Ray, který byl zadržen dva měsíce po atentátu na londýnském letišti Heathrow během pokusu o únik do některé z afrických zemí.\n\nTento čin vyprovokoval velké sociální nepokoje především v řadách afroamerického obyvatelstva v USA, především ve městech Washington, D.C., Louisville (Kentucky) a Baltimore. Podobně jako tomu bylo i u atentátu na Johna F. Kennedyho, vznikly i v souvislosti se smrtí M. L. Kinga různé teorie a podezření, podle kterého měl být Ray k přiznání donucen pod psychickým a fyzickým nátlakem.\n\nMartin L. King poprvé zavítal do Mephisu již během března 1968 s cílem podpořit stávkující afroamerické popeláře. Tito chtěli stávkou vyjádřit nespokojenost s nevyhovujícími pracovními podmínkami, povinností denně zvedat neadekvátně těžká břemena a pracovat i během zimních mrazů a v dešti; dále chtěli protestovat proti zvýhodňování bílých kolegů, kterým byla vyplácena mzda v plné výši, i když některý den museli z důvodu špatného počasí zůstat doma.\n\nDo Memphisu se King znovu vrátil 3. dubna 1968, aby navštívil shromáždění Církve Boha v Kristu, konané v Mason Temple. Kingův let do Memphisu byl ten den z důvodu bombového poplachu opožděn. Během běsnící sněhové bouře King přednesl svůj poslední projev v životě, známý pod titulkem „I've Been to the Mountaintop“ (Vystoupil jsem na vrchol hory). Ke konci svého projevu se zmínil i o oné bombové hrozbě v jeho letu:\n\nKing byl během svého memphiského pobytu ubytován v motelu Lorraine, pokoji č. 306. Motel vlastnil černošský obchodník jménem Walter Bailey. Kingův blízký přítel a kolega, Reverend Ralph David Abernathy, který byl svědkem atentátu, uvedl komisi HSCA, že King tento motel navštěvoval tak často, že byl nakonec přezdíván jako „King-Abernathy Suite“.\n\nPodle spisovatele Taylora Branche, hovořil King naposledy s hudebníkem Benem Branchem, který měl ten den hrát na večerním setkání. King mu tehdy řekl: „Bene, počítej prosím tě s tím, že na tom večerním setkání zahraješ i skladbu \"Take My Hand, Precious Lord\". Dej si na tom fakt záležet!“\n\nDne 4. dubna v 18.01, byl M. L. King zasažen střelou z pušky, když stál na balkónu u svého pokoje. Prošla pravým límcem u košile, prorazila hrdlo, prošla míchou a nakonec se zastavila v rameni. King byl převezen do nemocnice St. Joseph's Hospital, kde lékaři otevřeli Kingův hrudník a pokusili se jej zachránit přímou manuální masáží srdce. I přes veškerou snahu se však obnovení srdeční činnosti dosáhnout nepodařilo a v 19.05 byl King prohlášen za mrtvého. Podle Taylora Branche bylo během pitvy patologem konstatováno, že i přes Kingův poměrně nízký věk (39), bylo jeho srdce srovnatelné se srdcem šedesátiletého muže.\n\nDva měsíce po atentátu byl na londýnském letišti Heathrow zadržen pravděpodobný pachatel James Earl Ray, který chtěl přes Londýn pravděpodobně uprchnout do Angoly, Rhodesie nebo Jihoafrické republiky a to na základě padělaného kanadského pasu na jméno Ramon George Sneyd. Ray byl neprodleně převezen do Spojených států a obviněn z vraždy M. L. Kinga. Na radu svého právního zástupce se Ray k činu přiznal, aby tak snížil riziko, že bude odsouzen k trestu smrti. Ray byl konečným rozsudkem odsouzen k trestu odnětí svobody na 99 let.\n\nDne 10. června 1977 Ray, společně se sedmi dalšími vězni, uprchl z věznice Brushy Mountain ve státě Tennessee, o tři dny později však byli všichni znovu zadrženi a vráceni do věznice. Za tento útěk byl Rayovi trest zvýšen o jeden rok, tedy v souhrnu na 100 let.\n\nRoku 1997 se syn M. L. Kinga sešel s Rayem a posléze vydal souhlas k obnovení soudního procesu. Právním zástupcem Raye až do jeho smrti roku 1998 byl William Pepper, který informoval o přesvědčení Kingovy rodiny, že Ray neměl se smrtí Martina Luthera Kinga nic do činění. Ray však 23. dubna 1998 zemřel ve věznici na selhání ledvin ve věku sedmdesáti let, které bylo způsobeno žloutenkou typu C.\n\nShrnutí spekulací vzniklých v souvislosti s osobou pachatele Raye:\n\nTento čin vyvolal pouliční nepokoje ve více než 60 městech po celém světě. 9. duben byl americkým prezidentem Johnsonem vyhlášen národním dnem smutku za zemřelého bojovníka za lidská práva. Kingova pohřbu se zúčastnilo na 300 000 lidí, prezident Johnson byl z důvodu jednání o Vietnamském konfliktu v Camp Davidu zastoupen viceprezidentem Hubertem Humphreym.\n\nNa atentát ještě tentýž den (4. dubna) zareagoval Robert Kennedy veřejným projevem ve městě Indianapolis. Kennedy toho dne, v rámci nominační kampaně pro Demokratické primárky, navštívil University of Notre Dame a Ball State University ve státě Indiana. Informoval v něm o této tragické události, zmínil se o Kingově celoživotním boji za lidská práva a konstatoval, že Amerika tragické okamžiky zažila v minulosti a nepochybně je zažije i budoucnosti: „Tímto činem nekončí doba bezpráví, doba násilí ani doba chaosu.“. O spáchání atentátu Martina Luthera Kinga se dozvěděl těsně před nástupem do letadla směr Indianapolis, kde měl přednést svůj projev. Po dohodě s osobním tiskovým mluvčím Frankem Mankiewiczem se Kennedy rozhodl navštívit Kingovu rodinu a požádat její členy, aby se drželi Kingova odkazu nepodnikat žádné násilné reakce. O úmrtí Kinga se Kennedy dozvěděl až po přistání v Indianapolisu.\n\nMankiewicz a poradce pro projevy Adam Walinsky začali Kennedymu okamžitě sepisovat poznámky k projevu vyjadřujícímu se ke Kingově smrti. Kennedy však Walinskyho text odmítl a hodlal použít svůj vlastní, který si narychlo sepsal během cesty z letiště; Mankiewicz se svou verzí dorazil až poté, co Kennedy započal svůj veřejný projev. Indianapoliský šéf místní policie Kennedymu sdělil, že mu během projevu nemůže poskytnou adekvátní ochranu, a že celý tento akt považuje za velmi nebezpečný. Kennedy se i přes tato varování rozhodl svůj projev přednést. Na provizorním dřevěném pódiu vybudovaném na korbě nákladního vozu Kennedy hovořil celkem čtyři minuty a padesát sedm sekund.\n\nRobert Kennedy se v Indianapolisu stal prvním informačním zdrojem, který informoval o Kingově smrti. Někteří členové Kennedyho doprovodu se na základě reakcí publika (někteří přihlížející začali křičet nebo omdlévat) začali obávat, že by tento projev mohl vést ke vzniku pouličních nepokojů. Když se reakce publika během projevu zklidnily, uvedl Kennedy, že mnozí přihlížející by se mohli cítit ohroženi a nahněvaní obzvláště poté, co vyšla najevo skutečnost, že útočníkem byl muž bílé pleti. Dále řekl, že podobné pocity mu hlavou kolovaly po atentátu na jeho bratra Johna Kennedyho; tyto poznámky překvapily Kennedyho pobočníky, kteří jej nikdy předtím neslyšeli hovořit o Johnově smrti. Kennedy pokračoval ve svém projevu zmínkou o nutnosti vyvinout značné úsilí „aby naše země překonala tyto přetěžké časy“ a poté citoval báseň antického básníka Aischyla. Kennedy projev shrnul tím, že je nutné, aby bílí a černí žili v jednotě a vyzval veřejnost k modlitbě za Kingovu památku.\n\n\n\n"}
{"id": "386848", "url": "https://cs.wikipedia.org/wiki?curid=386848", "title": "Yapská smlouva", "text": "Yapská smlouva\n\nYapská smlouva \"(anglicky: Yap Treaty\") byla bilaterální smlouva mezi Spojenými státy americkými a Japonskem z 11. února 1922 podepsaná ve Washingtonu.\n\nPo ukončení první světové války byl tichomořský ostrov Yap přidělen pod japonskou správu formou mandátního území Tichomořských ostrovů. Jeho teritoriem probíhaly důležité podmořské telegrafní kabely, které spojovaly Spojené státy s Jihovýchodní Asií.\n\nYapská smlouva americké straně zaručovala svobodný přístup k telekomunikačním zařízením, nepřipouštěla žádný cenzorský zásah ze strany Japonska, Američanům dovolovala se usidlovat na ostrově a zbavovala japonskou stranu uvalení jakékoliv daně v této otázce.\n\nSpojené státy dále uznávaly výkon japonské mandátní správy nad souostrovím Karolíny, Marshallovými ostrovy a Severními Marianami. Japonská strana recipročně přijala závazek umožnění amerických misií, dodržování vlastnických práv a rozšíření působnosti již existujících americko-japonských obchodních smluv na tato území. Japonsko však nesmělo vytvářet vojenskou infrastrukturu na ostrovech ani je vyzbrojovat. Smlouva také ukládala Japonsku povinnost předkládat Spojeným státům americkým kopii výroční zprávy pro Radu Společnosti národů. Tento slib však nedodrželo, když zde začalo ve 30. letech budovat své základny. Přesto svůj zájem směřovalo do Číny, se kterou rozpoutalo válečný konflikt.\n"}
{"id": "386855", "url": "https://cs.wikipedia.org/wiki?curid=386855", "title": "Duriavenator", "text": "Duriavenator\n\nDuriavenator (\"lovec z Dorsetu\") byl rodem teropodního dinosaura, žijícího asi před 170 miliony let (stupeň bajok) na území dnešní Velké Británie. \"Duriavenator\" byl popsán paleontologem Rogerem Bensonem v roce 2008 jako nové rodové jméno pro druh \"Megalosaurus hesperis\". Patří mezi nejstarší zástupce skupiny tetanur, ke kterým patří tak známé druhy, jako např. \"Allosaurus fragilis\", \"Tyrannosaurus rex\", \"Spinosaurus aegyptiacus\" nebo \"Velociraptor mongoliensis\". Dříve byl tento dravý dinosaurus označován pod nepublikovaným názvem \"Walkersaurus\".\nTento teropod byl podobně velký, jako známější rod \"Megalosaurus\". Dosahoval délky kolem 7 metrů a hmotnosti zhruba 1000 kilogramů.\n\n"}
{"id": "386857", "url": "https://cs.wikipedia.org/wiki?curid=386857", "title": "Tašilhünpo", "text": "Tašilhünpo\n\nTašilhünpo (tibetsky: བཀྲ་ཤིས་ལྷུན་པོ་) je buddhistický klášter u Žikace, druhého největšího města Tibetu. Byl založen v roce 1447 Gendündubem, prvním tibetským dalajlamou. Klášter je tradičním sídlem pančhenlamy, druhého nejvýznamnějšího tulkua linie Gelug.\n\nV době 4. pančhenlamy Lozang Gjalcchäna bylo v klášteře více jak 3 000 mnichů. Během kulturní revoluce byl značně poničen, avšak ne tak jako ostatní tibetské kláštery. V roce 1972 byl Tašilhünpo přemístěn do Dharamsaly, kde jej řídí sám dalajlama.\n\nV rámci Týdne tibetské kultury navštívili mniši z kláštera v říjnu 2008 Česko. Mimo jiné předváděli čhamový tanec a sypání mandaly.\n\n"}
{"id": "386861", "url": "https://cs.wikipedia.org/wiki?curid=386861", "title": "Freddie Highmore", "text": "Freddie Highmore\n\nFreddie Highmore (* 14. února 1992, Londýn, Velká Británie) je anglický herec. Proslavil se rolemi ve filmech jako \"Karlík a továrna na čokoládu\", \"Kronika rodu Spiderwicků, Arthur a Minimojové, Melodie mého srdce, Umění zapadnout\" a \"Toast\". Od roku 2013 do roku 2017 hrál hlavní roli Normana Batese v dramatickém seriálu \"Batesův motel\". Za roli získal cenu People's Choice Awards. V roce 2017 začal hrát roli doktora Shauna Murphyho v seriálu stanice ABC \"The Good Doctor\".\n\nJeho první filmová role přišla když mu bylo sedm let ve filmu \"Drsný holky\" po boku Heleny Bonham Carterové, kde zahrál postavu malého Sama, který žije se svou svobodnou matkou. Potom přišly ještě další tři méně významné filmové role.\n\nJeho první velká filmová přišla v rodinném filmu \"Dva bratři\". Film vypráví o dvou tygrech, který se natáčel v Kambodži. Daleko větší filmová role přišla ve filmu \"Hledání Země Nezemě\", kde se poprvé setkal s Johnny Deppem a Kate Winsletovou. Za tento film byl čtyřikrát nominován za nejlepšího mladého herce nebo na nejlepší herecký výkon ve vedlejší roli (například na Filmovou cenu MTV a Screen Actors Guild Awards) a získal pět ocenění. Další velká filmová role přišla opět po boku Johnnyho Deppa coby Willyho Wonky ve filmu \"Karlík a továrna na čokoládu\" a také zazářil ve filmu \"5 dětí a to\" , film se opět byl inspirován knižním vydáním E. Nesbitt.\n\nO rok později následovaly neméně velké úspěchy. Zahrál si ve filmu \"Dobrý ročník\" po boku Russella Crowea nebo hlavní roli v \"Arthur a Minimojové\", kde opět hrál s lidmi jako Madonna, Robert De Niro nebo David Bowie. Snímek sklidil další ocenění.\n\nV roce 2008 následovaly filmy \"Melodie mého srdce\" a \"Kronika rodu Spiderwicků\" (hraje zde dvojčata).\n\nBěhem let 2013–2017 hrál hlavní roli Normana Batese v dramatickém seriálu stanice A&E \"Batesův motel\". Za svůj výkon získal cenu People's Choice Awards v roce 2016 a nominace na ceny Saturn, Satellite Award a Critics' Choice Television Award. Pro seriál zrežíroval díl „The Body“ a napsal scénář k dílům „Unfaithful“ a „Inseparable“. V roce 2017 získal roli v seriálu stanice ABC \"The Good Doctor\", ve kterém hraje hlavní roli doktora Shauna Murphyho, začínajícího pediatrického chirurga diagnostikovaného autismem a syndromem učence.\n\n"}
{"id": "386862", "url": "https://cs.wikipedia.org/wiki?curid=386862", "title": "19. dynastie", "text": "19. dynastie\n\n19. dynastie je jednou ze staroegyptských královských dynastií řazených egyptology do historického období označovaného jako Nová říše. Vládla přibližně v letech 1292–1191 př.Kr.. Počáteční období její vlády kontinuálně navazovalo na dobu Haremhebovu a bylo charakterizováno úspěšným úsilím o překonání důsledků Achnatonovy reformy z doby předchozí 18. dynastie– především dynastické a s ní spojené politické krize a také mocenského konfliktu s Chetitskou říší v Syropalestině. Poslední faraon Haremheb zřejmě neměl potomka a za svého nástupce určil vezíra a generála Paramessu/Ramesse I., který se stal zakladatelem 19. dynastie. Ten upevnil dynastické nástupnictví svým synem - faraonem Sethim I.\nPo dlouhé vládě Ramesse II. a jeho postaršího nástupce Merenptaha se dynastie dostala do krize, která snad podnítila částečný kolaps politické a společenské stability říše, s nímž se vyrovnal až první panovník následující 20. dynastie Setnacht.\n\n"}
{"id": "386868", "url": "https://cs.wikipedia.org/wiki?curid=386868", "title": "Bitva u Custozy (1848)", "text": "Bitva u Custozy (1848)\n\nBitva u Custozy (červenec 1848) byla součástí italské revoluce za osvobození a sjednocení. Bojoval v ní sardinský král Karel Albert proti Rakouskému císařství. Vyhrálo Rakousko vedené maršálem Radeckým.\n\nTARABA, Luboš, Italské patálie maršála Radeckého, První válka za osvobození Itálie 1848-1849, Epocha, Praha 2013\n\n\n\nPrávě na počest tohoto vítězství složil Strauss starší svůj opus 228, tedy Radeckého pochod.\n"}
{"id": "386870", "url": "https://cs.wikipedia.org/wiki?curid=386870", "title": "Berneška rudokrká", "text": "Berneška rudokrká\n\nBerneška rudokrká (\"Branta ruficollis\") je malá husa z rodu \"Branta\".\n\nDorůstá 54 – 60 cm, váží 1000–1625 g a v rozpětí křídel měří 110 – 125 cm. Po celý rok má velmi výrazné zbarvení, díky kterému je mezi všemi husami naprosto nezaměnitelná. Je převážně černá s výrazným bílým kostřcem a pruhem na bocích, kaštanově zbarveným hrdlem a opeřením po stranách hlavy a velkou bílou skvrnou mezi okem a zobákem. Obě pohlaví se zbarvením neliší.\n\nBerneška rudokrká hnízdí v tundrách na severu Sibiře a na zimu migruje směrem do jihovýchodní Evropy. Ojediněle, nejčastěji ve společnosti jiných druhů bernešek, bývá zpravidla na větších vodních plochách zastižena také na území severní a střední Evropy. Od roku 2007 je v Červeném seznamu IUCN zařazena mezi ohrožené druhy (EN). Její populace přitom čítá zhruba pouhých 37 300 jedinců a je stále na poklesu.\n\nVyskytuje se zpravidla v hejnech, často i ve společnosti jiných druhů hus. Živí se nejrůznějšími druhy travin a semen, často proto navštěvuje i samotná obilná a kukuřičná pole. Během června klade až 10 smetanově zbarvených vajec, na kterých sedí po dobu 24 – 26 dnů pouze samice. Zajímavostí je, že bernešky rudokrké často hnízdí v těsné blízkosti dravců, např. sokolů stěhovavých, kteří jim poskytují ochranu před většími, nebezpečnými predátory.\n\nNa počátku roku 2020 byla berneška rudokrká chována přibližně ve 160 evropských zoo. V rámci Česka se jednalo o tyto zoo:\n\nNa Slovensku je chována v Zoo Bojnice, Zoo Bratislava a Zoo Košice.\nV Zoo Praha je berneška rudokrká chována od roku 1998. První úspěšný odchov se podařil o pět let později. V průběhu roku 2018 byli dovezeni dva samci ze Zoo Ostrava. Ke konci roku 2018 bylo chováno šest jedinců (pět samců a jedna samice). V prosinci 2019 byli dovezeni tři samci a jedna samice ze Zoo Ostrava.\n\nTento druh je chován v expozici Ptačí mokřady v dolní části zoologické zahrady.\n\n"}
{"id": "386875", "url": "https://cs.wikipedia.org/wiki?curid=386875", "title": "Alexandre Yersin", "text": "Alexandre Yersin\n\nAlexandre Emile Jean Yersin (22. září 1863 Aubonne – 1. března 1943 Nha Trang) byl francouzsko-švýcarský lékař a bakteriolog. Jeho jméno nese tyčinkovitá bakterie \"Yersinia pestis\", původce dýmějového moru.\n\nNarodil se ve Švýcarsku v rodině francouzského původu. Medicínu studoval v Lausanne, v Marburgu a v Paříži. Pod vedením Louise Pasteura se podílel na výzkumu očkování proti vzteklině. V roce 1889 začal působit v Pasteurově institutu a spolu s Emilem Rouxem objevil záškrtový toxin.\n\nV roce 1890 odjel poprvé do Francouzské Indočíny jako lékař společnosti Messageries Maritimes. V červenci 1891 přišel poprvé do Nha Trangu, který se stal jeho domovem a kde žil s přestávkami až do roku 1943. Rok na to založil v Nha Trangu Pasteurův institut, který zde funguje dodnes. Podruhé do Francouzské Indočíny odjel v roce 1894, tentokrát vyslán francouzskou vládou. Téhož roku při pobytu v Hongkongu objevil krysami přenášené mikroby způsobující dýmějový mor. Jeho život byl spjat s Nha Trangem více než půl století. Záhy se naučil plynně vietnamsky. Několik následujících let strávil cestováním po středovietnamské vysočině. V této době také objevil lokalitu, kde se dnes nachází město Da Lat, a doporučil vietnamské vládě, aby zde vybudovala horské letovisko. \nV jeho domě v Nha Trangu je dnes Muzeum Alexandra Yersina. Většina exponátů je umístěna ve druhém patře, v jeho bývalé knihovně a kanceláři. Muzeum zachycuje jeho život, vědecká díla i jeho četné výzkumy, kromě toho je zde vystaveno několik dopisu z jeho korespondence psané matce, laboratorní vybavení, jeho osobní předměty a zmenšená kopie člunu, kterou mu věnovali místní rybáři. Vietnamci ho oslovovali jako ong Nam (pan Nam). Epitaf na jeho náhrobku ho vystihuje jako \"vietnamským lidem milovaného dobrodince a lidumila\".\n\nZemřel 1. března 1943 v Nha Trangu. Jeho hrob se nachází nedaleko Nha Trangu. Byl podle svého přání pohřben hlavou k zemi, aby tak mohl, jak uvádí kniha Non nuoc Viet Nam, \"navždy objímat svou druhou vlast\". \n\n"}
{"id": "386876", "url": "https://cs.wikipedia.org/wiki?curid=386876", "title": "Luna 13", "text": "Luna 13\n\nLuna 13 (rusky Луна 13) byla další sonda ze Sovětského svazu, z programu Luna, která roce 1966 přistála na Měsíci a na Zem vyslala snímky z jeho povrchu. V katalogu COSPAR byla později označena jako 1966-116A.\nTyp E-6M byl vyroben jako všechny Luny počínaje Lunou 9 v konstrukčním středisku OKB Lavočkina v Chimki.\n\nZákladem konstrukce tříosé stabilizované sondy byl raketový kapalinový motor napojený přes čerpadla na nádrže s pohonnými hmotami. Další tři motorky byly umístěny po straně na nosnících, dále tu byly nádržky na stlačený dusík používaný pro korekční motorky. Díly byly sestaveny do pouzder, pouzdro s nepotřebnými částmi (např.vybité baterie) bylo před příletem k Měsíci odhozeno kvůli dosažení nižší váhy. Pak zde bylo pouzdro se systémem orientace sondy podle Slunce, Měsíce a Země. Přistávací, téměř kulové pouzdro o hmotnosti 112 kg bylo vybaveno anténami, systémem regulace teploty, opticko-mechanickou aparaturou, půdoměrem a hustoměrem. Hmotnost celé sondy byla 1700 kg.\n\nStart nosné rakety Molnija se sondou byl dopoledne 21. prosince 1966 z kosmodromu Bajkonur. Nejprve byla vynesena na nízkou oběžnou dráhu 171-223 km nad Zemí (též uváděna jako parkovací). Den po startu byla provedena korekce letu, sonda byla navedena k Měsíci. O další dva dny později, navečer 24. prosince byl zapálen brzdící motor a chvíli poté na povrchu přistálo přístrojové pouzdro. Bylo to v oblasti Oceanus Procellarum (blízko kráterů Seleucus a Krafft). Odpoledne 25. prosince sonda začala s přenosem prvních snímků. Další byly pořízené s odlišnými záběry (panoramatické)a na Zem vyslané druhého dne. Mimo to byly vysílány naměřené údaje snímané přístroji pouzdra.\nDo 30. prosince, kdy se baterie vybily a sonda s odesíláním údajů přestala, bylo na Zem odesláno pět panoramatických snímků z povrchu. Mise byla úspěšná.\n\n\n"}
{"id": "386880", "url": "https://cs.wikipedia.org/wiki?curid=386880", "title": "Younghusbandova expedice", "text": "Younghusbandova expedice\n\nYounghusbandova expedice (také \"Britská expedice do Tibetu\") byla britskou vojenskou výpravou do Tibetu v letech 1903-1904, kterou vedl plukovník Francis Younghusband.\n\nExpedice usilovala především o zamezení potenciálních mocenských zájmů Ruské říše v Tibetu. Proto si chtěla upevnit postavení a vliv v jednom ze státních útvarů sousedících s Britskou Indií, s podobným zdůvodněním jaké bylo uvedeno u britské invaze do Afghánistánu dvacet let předtím.\n\nOd července 1903 tak Britové formovali své oddíly v indickém Gangtoku. Následnou výpravu vedl plukovník Francis Younghusband. Moderně vyzbrojené jednotky čítaly na tři tisíce mužů a dalších sedm tisíc šerpů. Tibeťané vědomi si síly protivníka, učinili pokus o dohodu, se kterou Younghusband vyslovil předběžný souhlas. K válečným střetům přesto došlo. K masakru civilního obyvatelstva mělo dojít například 31. března 1904 v průsmyku u vesnice Guru, kde Britové postříleli neútočící vesničany. Younghusband pak telegrafoval indickému velení:\nTřináctý dalajláma Thubtän Gjamccho před dobytím Lhasy uprchl do Urgy ve Vnějším Mongolsku.\n\nPo dobytí Lhasy byla v září 1904 podepsána \"anglo-tibetská dohoda\", která Velké Británii zajišťovala pozici protektora a mnoho hospodářských výhod. Na tibetské straně dohodu podepsali jak světští, tak i představitelé klášterů Sera, Däpung a Gandän, kteří se jevili probritsky orientovaní. Tibet měl otevřít hranice mezi královstvím Sikkim a Tibetem pro obchod, stejně jako zaplatit reparace britské vládě za nutnost vyslání této expedice. V Gjance bylo v roce 1904 založeno sídlo britského obchodního pověřence, které zde existovalo až do roku 1944. Tibet se dále zavázal, že bez britského souhlasu, neudělí žádné velmoci koncesi na stavbu železnic, telegrafní sítě či hloubení dolů. Tyto výhody nebyly ohroženy následnými smlouvami Velké Británie s Ruskem a Čínou.\n\nVojensky se stala expedice úspěšnou. Z politického hlediska se však setkala s odporem britského obyvatelstva.\n\nV roce 1906 v \"britsko-čínské dohodě\" se Britové vzdali práva na okupaci Tibetu a potvrdili, že nebudou zasahovat do jeho vnitřních záležitostí. Čína se recipročně zavázala, že tyto kroky neumožní žádné jiné velmoci.\n\nV \"anglo-ruské dohodě\" z roku 1907 uznala britská strana, že Tibet je svrchovaným územím Číny a zřekla se dalších diplomatických aktivit ve Lhase. Učinila také slib, že s Tibetem bude nadále jednat jen prostřednictvím čínské strany.\n\nPo odchodu čínských jednotek z Tibetu v roce 1912 byla až do 40. let 20. století britská posádka jedinou zahraniční vojenskou složkou přítomnou na tomto území.\n\n\n\n"}
{"id": "386881", "url": "https://cs.wikipedia.org/wiki?curid=386881", "title": "Berlínští filharmonikové", "text": "Berlínští filharmonikové\n\nBerlínští filharmonikové (též Berlínská filharmonie, Berliner Philharmoniker) jsou světově významný symfonický orchestr sídlící v Berlíně. Svoji vynikající pověst získal zejména v době působení legendárního dirigenta Herberta von Karajana. V hlasování předních světových kritiků vyhlášeném časopisem \"Gramophone\" se umístil na druhém místě v žebříčku 20 nejlepších světových orchestrů.\n\nV letech 2002–2018 byl šéfdirigentem orchestru Angličan Simon Rattle. Od sezóny 2019/2020 jej má vystřídat ruský dirigent Kirill Petrenko, s uvedením do funkce 19. srpna 2019. Petrenko již orchestr dirigoval jako host.\n\nOrchestr byl založen 54 hudebníky na jaře 1882 pod názvem \"Frühere Bilsesche Kapelle\" (volný překlad: bývalá Bilseho kapela). Skupinu tvořili hráči, kteří opustili orchestr Benjamina Bilseho kvůli jeho autoritativnímu přístupu a plánům dopravit hráče na koncert do Varšavy vlakem čtvrtou třídou. Jako jejich první dirigent zde působil Ludwig von Brenner. Hudebníci zápasili s finančními problémy až do roku 1887 kdy se jich ujal koncertní agent Hermann Wolff, kterému se podařilo stabilizovat orchestr pod novým názvem \"Berliner Philharmoniker\". Jeho zásluhou se také podařilo v orchestru angažovat Hanse von Bülowa, považovaného za vedoucího dirigenta své doby. Za krátkou dobu Bullow položil základy umělecké kvality a identity orchestru. Jako hostující dirigenti s orchestrem zkoušely mnohé významné osobnosti – Hermann Levi, Hans Richter, Felix von Weigantner, Johannes Brahms, Gustav Mahler či Richard Strauss. V roce 1895 Hanse von Bullow na postu šéfdirigenta vystřídal Arthur Nikish. Za jeho působení došlo k rozšíření repertoáru o současné i mimoněmecké skladatele (Hector Berlioz, Petr Iljič Čajkovskij). Nikishovym následníkem se v roce 1923 stal mladý ambiciózní dirigent Wilhelm Furtwängler. Zaměřil se téměř výlučně na interpretaci skladatelů německého klasicismu a romantismu, v čemž se až doposud řadí mezi špičku. Působení orchestru v době nacismu bylo předmětem spekulací a tato problematika se začala výraznějším způsobem otevírat až v roce 1945.\n\nPo druhé světové válce se šéfdirigentem stal Leo Borchard, který tragicky zahynul náhodným zásahem při střelbě americké armády v Berlíně. Nahradil jej mladý a zapálený rumunský dirigent Sergiu Celibidache. V roce 1947 se na své bývalé místo vrátil Furtwängler, který zde působil až do své smrti v roku 1954, kdy byl hlasováním zvolen šéfdirigentem Herbert von Karajan. Jeho působení je možné označit jako zlatou éru Berlínských filharmoniků. Orchestr díky Karajanovu vedení získal charakteristický zvuk a stal se možná jedním z nejpopulárnějších orchestrů světa až tak, že je nyní možné hovořit až o jeho kultu. Jejich nahrávky pro vydavatelství Deutsche Grammophon patří mezi komerčně nejúspěšnější nahrávky klasické hudby všech dob. V roce 1989 Karajan po více třicetiletém působení s orchestrem na svůj post, měsíc před svou smrtí, rezignoval.\n\nOrchestr neztratil nic ze své pověsti ani pod vedením dalšího šéfdirigenta Claudia Abbada. Mezi jeho nahrávkami s orchestrem jsou významné hlavně opery Straussovy, Wagnerovy, Rossiniho a dalších. V roce 1998 Abbado ohlásil přesun na post uměleckého ředitele filharmonie, v roce 2002 byl novým šéfdirigentem zvolen Simon Rattle, který působí ve filharmonii od sezóny 2002/2003. V dubnu 2008 mu hráči projevili svoji důvěru, když v hlasování rozhodli o jeho setrvání ve funkci.\n\n\nOrchestr má mezinárodní složení hráčů, kteří jsou vybíráni v náročných konkurzech, při kterých je kladen důraz na to, aby byl orchestr obsazen hudebníky světové kvality. V jednotlivých sekcích působí v současnosti (ke dni 22. října 2018) následující první hráči resp. sólisté (většinou řazení podle abecedy):\n\n\nNěkteří bývalí členové orchestru našli jiná pole působnosti, např. houslista a koncertní mistr Guy Braunstein ze Spojených států. Někteří hudebníci jsou zároveň virtuózové na své nástroje s mezinárodní reputací, např. flétnista Emmanuel Pahud z Francie.\n\nJako první hornista působil u Berlínských filharmoniků v letech 2000 až 2009 Čech Radek Baborák, který se pak rozhodl pro kariéru jako sólista a pedagog, nadále v Německu. V současnosti je členem orchestru opět jeden Čech, hráč na kontrafagot, Václav Vonášek.\n\nOrchestr patří mezi standardní velké symfonické orchestry. Charakteristický je pro něj sytý, efektní zvuk s důrazem na mohutnost smyčcové sekce, což platí obzvláště pro Karajanovu éru.\n\nOrchestr má velmi široký repertoár, s těžištěm v hudbě německých velikánů klasicismu a romantismu. Orchestr už od dob Furtwänglerových patří mezi nejuznávanějších interprety děl Ludwiga van Beethovena, Richarda Wagnera či Gustava Mahlera.\n\nOrchestr Berlínské filharmonie poprvé vystoupil v Československu v roce 1966 v rámci Pražského jara na dvou koncertech ve dnech 29. a 30. května ve Smetanově síni Obecního domu. Pod taktovkou Herberta von Karajana provedli díla Wolfganga Amadea Mozarta, Ludwiga van Beethovena, Bély Bartóka a Antonína Dvořáka.\n\nDalší návštěva se uskutečnila opět v rámci Pražského jara v roce 1969. Za řízení Herberta von Karajana posluchači vyslechli na dvou koncertech díla Beethovena, Strausse, Bartóka a Brahmse.\n\nTřetí návštěva orchestru proběhla v roce 1976 znovu v rámci Pražského jara, tentokráte na jednom koncertě již tradičně pod Karajanovou taktovkou zazněla díla Mozarta a Brahmse.\n\nNásledovala dlouhá odmlka - další vystoupení se uskutečnilo až 1. května 1991 v rámci nového projektu \"Europakonzert\". Ve Smetanově síni s dirigentem Claudiem Abbadem diváci vyposlechli árie a symfonie Wolfganga Amadea Mozarta. Na další vystoupení nemuseli domácí posluchači čekat příliš dlouho, 23. května 1995 vystoupil orchestr na pozvání Pražského jara ve Dvořákově síni Rudolfina, kde dirigent Claudio Abbado dirigoval 3. a 8. symfonii Ludwiga van Beethovena. Další koncert se odehrál až o 11 let později, v rámci cyklu \"Europakonzert\" v mozartovském roce 2006 orchestr zahrál ve Stavovském divadle za řízení Daniela Barenboima mozartovský program.\n\nV roce 2011 orchestr Berlínské filharmonie přijal pozvání Pražského jara na závěrečný koncert, na kterém šéfdirigent Simon Rattle ve Smetanově síni Obecního domu dirigoval monumentální 6. symfonii Gustava Mahlera. V roce 2013 byla Praha jako první město v Evropě svědkem třetího hostování orchestru v rámci prvomájových Evropských koncertů. Tento koncert pořádaný ve spolupráci s Pražským jarem se konal ve Španělském sále Pražského hradu. Dirigent Simon Rattle přizval jako sólistku svou manželku Magdalenu Koženou, která přednesla výběr z Biblických písní Antonína Dvořáka. Dále zazněla Fantazie na téma Thomase Tallise Ralpha Vaughana Williamse a Beethovenova Pastorální symfonie.\n\nZatím poslední vystoupení berlínského orchestru v Česku se uskutečnilo 15. listopadu 2014 v rámci 2. ročníku Klavírního festivalu Rudolfa Firkušného pořádaného Pražským jarem. Tento koncert byl uspořádán u příležitosti 25. výročí Sametové revoluce a politických změn ve střední a východní Evropě. Na programu byl zařazen 4. klavírní koncert Bohuslava Martinů v podání českého klavíristy Ivo Kahánka a po přestávce zazněla 9. symfonie Ludwiga van Beethovena se špičkovým obsazením sólistů a Pražským filharmonickým sborem.\n\n\n"}
{"id": "386887", "url": "https://cs.wikipedia.org/wiki?curid=386887", "title": "Chorea Bohemica", "text": "Chorea Bohemica\n\nChorea Bohemica je hudebně-taneční soubor čerpající z lidové tradice, kultury a lidové slovesnosti. Soubor byl založen roku 1967 pod názvem „Skupina českého folklóru“. Od roku 1969 nese název „Chorea Bohemica“. Vedoucí taneční části souboru Alena Skálová (1926–2003) vtiskla souboru originální pojetí lidového folklóru, které doplnil Jaroslav Krček nezaměnitelnou hudbou plnou nápadů a jemného humoru.\n\nDne 15. listopadu 1967 na setkání u Jiřího Pospíšila byl přednesen návrh na založení nového souboru při tehdejším ÚKDDS (pozdějším ÚKDŽ). První schůze souboru proběhla 6. prosince 1967, kde bylo ustanoveno umělecké vedení souboru, Alena Skálová, jakožto vedoucí taneční části tělesa a Jaroslav Krček, jakožto vedoucí hudební části souboru. Soubor začínal s šesti hudebníky, deseti sólovými zpěváky a sedmi tanečníky.\n\nV roce 1988 odešla Alena Skálová ze souboru. Ve snaze zachovat soubor předala vedení souboru Martinu Packovi a Renatě Suchánkové. Martin Pacek nazkoušel se souborem novou inscenaci \"Hra o Faustovi\", která vzbudila kladný ohlas. V letech 1991–1992 zkouší s ansámblem etnochoreoložka Daniela Stavělová. Avšak ještě tentýž rok (1992) důsledkem konfliktů uvnitř souboru Chorea Bohemica ohlašuje svůj zánik.\n\nTím však její působení na pražských a mimopražských divadlech neskončila. Díky naléhající divácké komunitě neskončila Chorea se svou každoroční vánoční tradicí – vánoční vystoupení a dál v adventním čase uvádí program „\"Vánoce s Choreou\"“. Navíc při oslavách založení souboru (v letech 1997 a 2007) bylo opět odehráno představení „\"Chorea et danza – Rustica\"“.\n\nRovněž hudební složka souboru samostatně koncertuje.\n\n\n\n\n\n\n\n\n\nJe již tradičním představením, uváděným v době předvánočního shonu. Jeho vznik se datuje již v roce 1969, kdy vznikaly charakteristické legendy, jakožto nosné pilíře celého večera. Od roku 1992 má představení určitou stálou dramaturgickou podobu, ale jeho podoba je stále živá a pulzující. První legendy spatřily světlo světa již při historicky prvním premiérovém večeru (ještě tehdejší „Skupiny českého folklóru“) a to konkrétně - legenda „\"O Marii a Alžbětě\"“ a „\"O Adamovi a Evě\"“. Stalo se tak 17. ledna 1969. Za první předvoj tradičních vánočních koncertů se dá považovat vystoupení v Horní Bříze 20. prosince 1969, kdy byla představena třetí legenda „\"O svaté Dorotě\"“. 23. února 1970 byla uvedena na pořadu „České legendy a jiné kratochvíle“ další legenda a to „\"Legenda o přeměně vody ve víno\"“, která je členy souboru také přezdívána jako „\"Káně galilejská\"“ nebo prostě „Káně“. 30. listopadu 1970 se zrodila tradice vánočních koncertů, když byl poprvé uveden pořad „\"České legendy a zpěvy vánoční\"“. Od té doby si tento program nese svou charakteristickou podobu zvláště díky originálnímu uměleckému celku nazývaným jako tzv. legendy.\n\nJedná se o směs několika divadelních forem: tanec, pantomima, zpěv, mluvené slovo a výtvarná složka. Spojením těchto složek vzniká velmi plastický obraz vynikající svou nápaditostí a atmosférou. Kouzlo nespočívá v kvantitě, ale především v kvalitě. To potvrzují i slova jednoho z předních hudebníků Chorey Rostislava Tvrdíka:„\"Na díle Aleny Skálové mě fascinuje možnost absolutní prostoty, která sděluje maximum obsahu. Klasický příklad je Legenda o Marii a Alžbětě s hudbou trianglu a dvou hlasů a dvěma ženami na scéně\".“ (citováno z knihy „Alena Skálová- fenomén choreografie“, strana 94 první odstavec vpravo).\n\n\n\n\n\n\nTento program vznikl se záměrem vytvořit představení, které by ztvárňovalo obraz hudebního tanečního dění v měšťanském a lidovém prostředí. Jako hudební podklad byly použity skladby ze 17. století, které vycházejí z reálných archivních fondů na našem území. Snahou bylo vytvořit obrazy, které by jednak viditelně odlišily obě prostředí, ale zároveň by poukázaly na společné prvky obou kultur.\n\nPrvní část nazývána jako „\"Civilis\"“ ztvárňuje náladu měšťanských tanečních zábav. Ukazuje je v přirozeném tanečním a hudebním veselí, které však na diváka působí více formálně, neboť je patrná působnost etiky. Naopak druhá část zvaná „\"Rustica\"“, která nalézá inspiraci v dobových rytinách, strhává z lidové kultury pověstný romantizující háv a dává lidovému tanci novou - expresní podobu. Tato část se udržovala na repertoáru Chorey po značnou dobu a zažila i své vzkříšení při oslavách 30 let Chorey Bohemiky.\n\n\"„Chorea et danza rusticana“ \"má svou filmovou podobu, jako „Zdráva buď, muziko spanilá“. Scénář a režie Eva Marie Bergerová, program byl uveden v Československé televizi v roce 1981.\n\n\nPředstavení vychází z tzv. bláznovské literatury. Její zakladatel Sebastian Brant, odstartoval její plavbu po světě, když napsal roku 1494 \"Loď bláznů\". Tyto satiry pojímající lidské nedostatky, chyby, poklesky a slabosti vychází z primární množiny – množiny bláznovství. Jaroslav Krček, tvůrce hudby, mluví o tomto programu, jako o vrcholu Chorey Bohemiky a díla Aleny Skálové.\n\n\nDanza Bohemica\n\n\n\n\n"}
{"id": "386898", "url": "https://cs.wikipedia.org/wiki?curid=386898", "title": "Tycho (kráter)", "text": "Tycho (kráter)\n\nKráter Tycho je impaktní kráter nacházející se v jižní části přivrácené strany Měsíce. Má průměr 85 kilometrů a je hluboký 4 850 metrů. Podle datování vzorků, získaných expedicí Apollo 17, vznikl kráter Tycho před 109 miliony let, je tak jedním z nejmladších kráterů na Měsíci. Od centra kráteru vychází sekundární impaktní krátery vzniklé dopadem materiálu vyvrženého při dopadu hlavního tělesa. Nazván byl podle dánského astronoma Tycha Braha.\n\nKráter Tycho patří mezi nejnápadnější útvary na přivrácené straně Měsíce. Průměr kráteru je 85 km, po obvodu se nachází stupňovité valy a z centrální části kráteru vystupují vrcholky vysoké cca 1 600 m. Jeho dno je značně nerovné.\n\nV době kolem úplňku lze v nejbližším okolí kráteru pozorovat tmavé halo. To vytváří impaktní tavenina, která byla vyvržena mezi posledním materiálem při dopadu asteroidu, jenž vytvořil kráter.\n\nOd kráteru směřují až do vzdálenosti 2 000 kilometrů světlé paprsky tvořené sekundárními (druhotnými) krátery, vzniklými dopadem vyvrženého materiálu, a horninou, která tvořila původně místo dopadu. Paprsky jsou světlé proto, že vyvržená hornina z podkladu dosud neztmavla působením slunečních paprsků a dopady mikrometeoritů jako okolní horniny. Na západní straně od kráteru se nalézá místo zcela bez paprsků. Usuzujeme z toho, že kráter vznikl šikmým dopadem tělesa, které přiletělo ze západu.\nPodle teorie česko-amerického týmu astronomů (Dr. William Bottke [SwRI], Dr. David Vokrouhlický [UK] a Dr. David Nesvorny [SwRI]) vznikl dopadem asteroidu patřícího do rodiny planetky Baptistina.\n\n"}
{"id": "386899", "url": "https://cs.wikipedia.org/wiki?curid=386899", "title": "Práva zvířat", "text": "Práva zvířat\n\nPráva zvířat je filosoficko-právní koncept, který přisuzuje zvířatům etické a právní nároky, kterým se běžně těší jen lidé. Obhájci práv zvířat zastávají různé koncepce, shodují se však v tom, že zvíře jakožto bytost schopná emocí a vnímání bolesti nesmí být považováno za majetek člověka a pouhý prostředek k prosazení jeho zájmů.\n\nOtázky morálního statusu zvířat a správného chování vůči nim se v západním světě objevují velmi brzy, např. u pýthagorejců; převážily však koncepce, které zvíře považovaly za bytost nerozumovou a člověku podřízenou (stoa, křesťanství) nebo dokonce necítící (Descartes). Moderní hnutí za práva zvířat se objevuje až ve 20. století, často v organizované a někdy radikální podobě (např. Fronta za osvobození zvířat; viz heslo ekoterorismus).\n\nVelký zájem o práva zvířat vzbudila kniha Peter Singer nazvaná \"Osvobození zvířat\" (1975), která popisuje utrpení zvířat při vědeckém výzkumu a velkochovu pro masný průmysl a požaduje rovnost zájmů zvířat (např. právo nebýt týrán) a zájmů lidí. Současný stav, kdy lidé zvířata vykořisťují, označuje jako druhovou nadřazenost neboli „speciesismus“, který je stejně eticky neobhajitelný jako rasismus a sexismus. Tento názor se setkává s rozmanitou kritikou; bývá například namítáno, že právo implikuje také povinnosti, nebo že zvířata nejsou schopna morálního rozlišování.\n\nMezi současné filosofy a autory obhajující práva zvířat patří kromě Singera také Tom Regan, Gary L. Francione, Steven Best či Richard Ryder.\n\n\n"}
{"id": "386901", "url": "https://cs.wikipedia.org/wiki?curid=386901", "title": "Polské gymnázium Juliusze Słowackého", "text": "Polské gymnázium Juliusze Słowackého\n\nPolské gymnázium Juliusze Słowackého se sídly v Orlové a Karviné (Moravskoslezský kraj) bylo založeno roku 1909 a stalo se první (a do roku 1938 jedinou) všeobecně-vzdělávací střední školou s polským jazykem vyučovacím na území Těšínského Slezska.\n\nNa konci 19. a začátku 20. století prošlo Těšínské Slezsko velkou proměnou – pro rychlý rozvoj ostravsko – karvinského uhelného revíru se původně zemědělský region stal průmyslovou oblastí. To přispělo k rychlému vzrůstu populace - za prací přišlo velké množství lidí polské, české a německé národnosti. V důsledku toho se zdejší uhelná pánev stala typickým jazykově smíšeným regionem, kde 60,6 % populace tvořili Poláci a jednoznačně převažovalo polské nářečí.\nV prostředí polských intelektuálů sílily požadavky na založení polské střední školy, která měla připravovat budoucí polské hornické a hutnické inženýry.\n\nJiž 25. října 1908 se na své schůzi Matice školská (polská kulturně-osvětová instituce) usnesla, že vyvine úsilí o založení polské střední školy. Rozhodnutí vešlo v platnost 8. prosince téhož roku, přičemž zájem se soustředil na město Orlovou, která měla dobrou komunikační dostupnost a dostatek budoucích studentů.\n\n\n\n\n\n\n\n\n\n\n"}
{"id": "386903", "url": "https://cs.wikipedia.org/wiki?curid=386903", "title": "Propanol", "text": "Propanol\n\nExistují dva izomery propanolu. Pokud není uveden konkrétní izomer, obvykle se označení vztahuje k propan-1-olu.\n\nViz též:\n\n"}
{"id": "386910", "url": "https://cs.wikipedia.org/wiki?curid=386910", "title": "Virtual Network Computing", "text": "Virtual Network Computing\n\nVirtual Network Computing (VNC) je grafický program, který umožňuje vzdálené připojení ke grafickému uživatelskému rozhraní pomocí počítačové sítě. VNC pracuje jako klient-server, kde server vytváří grafickou plochu v operační paměti počítače a komunikuje přes síť s klientem, který plochu zobrazuje uživateli (většinou na jiném počítači). Pro komunikaci se používá protokol RFB (\" \"), jehož cílem je minimalizovat objem přenášených dat mezi klientem a serverem a umožnit tak komunikaci i přes pomalejší datové linky (např. přes Internet).\n\nVNC byl původně vyvinut v Olivetti Research Laboratory (ORL) v Cambridge v Anglii. Původní zdrojový kód VNC a mnoho moderních odnoží je publikováno jako open source pod licencí GPL. V roce 1999 byla firma ORL koupena společností AT&T a v roce 2002 byl ukončen výzkum.\n\nNa VNC pracovali vývojáři: Tristan Richardson, Andy Harter, Quentin Stafford-Fraser, James Weatherall, Ken Wood, Andy Hopper, Charles McLachlan, Paul Webster a další.\n\nPo uzavření ORL byl v roce 2002 zformován několika členy vývojového týmu projekt RealVNC, jehož cílem bylo pokračovat ve vývoji VNC nejen jako open source, ale též komerčního software.\n\nKompletní VNC systém se skládá z klienta, serveru a komunikačního protokolu. VNC server je program, který sdílí svoji obrazovku. VNC klient (viewer) je program, který zobrazuje sdílenou plochu a ovládá server. VNC protokol (RFB) používá bitmapové řešení, kde každý pixel má své souřadnice, kde plocha se bere jako jeden obrázek, na který se malují objekty a jako celek se to pošle klientovi. Přenášejí se pouze změny (například pohyb myši, psaní textu, zobrazování videa). V praxi pohneme kurzorem, server si přebere souřadnice, a na hostitelském počítači se provede pohyb kurzoru, který se pak zpětně promítne do klienta.\n\nVNC standardně používá TCP porty 5900 až 5906. Každý port koresponduje s jednotlivými obrazovkami (:0 až :06). V mnoha implementacích (např. RealVNC) je dostupný Java prohlížeč na portech 5800 až 5806, umožňující klientům ovládání mimo jiné i přes webový prohlížeč, podporující Javu. Ostatní porty mohou být použity, pokud jsou klient i server patřičně zkonfigurovány. Použití VNC přes internet funguje dobře, pokud je na obou koncích širokopásmové připojení. Nicméně někdy je třeba pokročilá konfigurace NAT, firewalu a routeru, aby spojení bezproblémově prošlo skrz. Je možné použít VPN nebo Remobo aplikace pro usnadnění použití přes internet.\n\nXvnc je Unixovský VNC server, který je založen na standardním X serveru. Ve skutečnosti jsou to dva servery v jednom. Vůči aplikacím je to X server a vůči vzdálenému VNC uživateli je to VNC server. Jelikož číslo pracovní plochy VNC serveru a X serveru je to samé, můžeme na ni v obou případech odkazovat. Obvykle má pracovní plocha v X systému číslo 0. VNC server si vybere první volnou plochu a při spuštění její číslo oznámí.\n\nVNC podporuje vícenásobné připojení k jedné ploše. Ovšem pokud jsou jednotliví klienti v režimu \"view only\". Je možné nastavit chování jako třeba u IM programů, záleží na požadavcích uživatele. VNC se většinou používá jako multiplatformní systém vzdálené plochy. Například Apple Remote desktop pro Mac OS X (a novější Back to My Mac ve verzi Leopard – Mac OS X 10.5) spolupracuje s VNC a připojí se k ploše linuxového uživatele přes Xvnc, nebo přes TightVNC. Z Linuxu se TightVNC viewer připojí k OS X pomocí nabízeném Apple Remote Desktopem, pokud je aktivována volba VNC, nebo na VNC server běžící na Microsoft Windows. Aqua COnnect Terminal Server používá VNC pro dosažení multiplatformního spojení přinášející vzdálenou plochu MacOS na PC, Mac, smartphony a iPhone.\n\nKomunikace mezi klientem a serverem standardně zabezpečena není. Samotná autentizace je poměrně bezpečná, protože se pro ověření hesla používá systém challenge-response (náhodná výzva a kontrolovaná odpověď), takže heslo neputuje po síti v nezašifrované podobě (je omezen útok Replay attack). Po autentizaci už však síťový provoz mezi klientem a serverem zašifrován není, a tak může být veškerá komunikace odposlouchávána (a rekonstruován nejen obsah obrazovky, ale zachyceny i všechny pohyby myši a stisky kláves, tj. útok Man in the middle). Proto se doporučuje VNC relaci navázat skrz zabezpečený tunel (SSH, VPN) nebo použít doplňující moduly, které umožňují automaticky veškerou komunikaci zašifrovat.\n\n"}
{"id": "386915", "url": "https://cs.wikipedia.org/wiki?curid=386915", "title": "Dušan Papoušek", "text": "Dušan Papoušek\n\nDušan Papoušek (8. května 1930 Brno – 14. říjen 2010) byl český vědec, spisovatel i SF prací, vysokoškolský učitel.\n\nVystudoval roku 1953 chemii na Přírodovědecké fakultě brněnské univerzity v Brně. V letech 1953 až 1961 byl na stejné univerzitě učitelem fyzikální chemie. Od roku 1963 se stal vědeckým pracovníkem v Ústavu fyzikální chemie a elektrochemie J. Heyrovského ČSAV v Praze, a později jeho místoředitelem. V sedmdesátých letech se snažil o vznik Ústavu chemické fyziky ČSAV.\nDušan Papoušek také vyučoval na Fakultě matematicko-fyzikální UK. Ve vlasti se ale profesorem nemohl stát v důsledku totalitního udání své korespondence, na kterém byl zainteresován ambiciozní zájemce o ono místoředitelství. V ČSAV zůstal až do roku 1990, poté působil jako profesor na univerzitách ve Francii. Je autorem mnoha vědeckých knih, desítek odborných článků, ale napsal i dva sci-fi romány.,\nByl ženatý, manželkou byla Zlata Procházková (* 1936), děti Roman (* 1962), Aleš (* 1966). Mezi zájmy uváděl windsurfing, sci-fi knihy.\n\nNěkteré vydal v časopisech, jiné v antologiích. Některé z nich:\n\nJe autorem dvou románů typu hard-SF\n\n\n"}
{"id": "386918", "url": "https://cs.wikipedia.org/wiki?curid=386918", "title": "Dějiny Řecka", "text": "Dějiny Řecka\n\nDějiny Řecka jsou nejdéle zaznamenanými dějinami ze všech evropských zemí. Historický vývoj této oblasti je písemně doložen již od 2. tisíciletí př. n. l. Avšak již v 7. tisíciletí př. n. l. nacházíme na řeckém území první neolitické osady. Z rozvoje kultury a hospodářství se zpočátku těšila zejména Kréta, kde se tamější Mínojská civilizace již vyznačovala stavbou paláců, kolem nichž vyrůstala menší města a které byly sídlem místních vládců. Po úpadku Kréty nastoupila, nyní již v samotném Řecku, kultura Mykénská. Zdejší vládci často bojovali mezi sebou, ve společnosti panovaly značné sociální rozdíly. Mykénská kultura padla za oběť nájezdům mořských národů a Dórům, kteří se zde spolu s dalšími kmeny usadili. Následný hospodářský a kulturní úpadek je označován jako temné období. \n\nK novému rozkvětu dochází až v souvislosti s řeckou kolonizací a vývojem antické řecké polis. Řecko během archaického a klasického období dosáhlo obrovského kulturního, mocenského a hospodářského vzestupu – antická řecká kultura se stala jedním ze základů naší civilizace. Řekové dokázali úspěšně během řecko-perských válek uchránit svoji samostatnost vůči perské říši Achaimenovců. Následné války mezi řeckými městskými státy (zejména mezi Spartou a Athénami) vedly k mocenskému oslabení a k ovládnutí větší části Řecka makedonským králem Filipem II. Jeho synovi Alexandrovi se podařilo vyvrátit perskou říši a jeho vojska dospěla až k břehům Indu. O něco později ale Alexandr umírá ve svém sídelním městě Babylónu, území říše si mezi sebou rozdělují jeho vojevůdcové – diadochové. Nastává helénistické období, během něhož se navzájem ovlivňují řecká a orientální kultura. \n\nV 2. století př. n. l. se Řecko stává součástí římské říše, ale řečtina nadále fungovala jako obecný dorozumívací jazyk na mnoha místech ve východním Středomoří. Římská říše se poté roku 395 rozpadá na dvě části – Západořímskou a Východořímskou. Východořímská či také byzantská říše nadále po jistou dobu vzkvétá a postupem času se zde stále více prosazuje řecká kultura. Byzanc hrála po značnou část středověku roli evropské velmoci. Tento státní útvar zanikl roku 1453, kdy jeho hlavní město dobyla vojska osmanské říše. Po ovládnutí většiny Řecka Osmané dále rozšířili své území do Levanty, Egypta, severní Afriky, Arábie, zbytku Balkánu a části Maďarska. Centrem umění se stává Kréta, která se nachází pod benátskou správou. Významnou vrstvou se v 17. století stávají fanarioti, snažící se o nové povznesení řeckého národa. \n\nV 18. století dochází k novému rozvoji řecké kultury, takzvanému národnímu obrození. Řečtina se stává dorozumívacím jazykem v některých částech Balkánu a také Levanty. S úpadkem hospodářství a rostoucím daňovým a politickým útlakem se stupňovala nespokojenost řeckého obyvatelstva s osmanskou nadvládou, vedoucí až k otevřenému povstání. O toto povstání se zasloužila především tajná společnost Filiki Eteria. Samotná revoluce a řecký boj za nezávislost vypukl roku 1821. Následuje éra moderního řeckého státu, zahrnujícího prozatím Peloponés, pevninské Řecko a ostrovy v Egejském moři. Po většinu 19. století bylo Řecko státním zřízením monarchií. Vystřídaly se tu dvě dynastie – Wittelsbachové a Glücksburgové. Řecké království se dočkalo v balkánských válkách značných územních zisků – pod řeckou vládu se dostala Makedonie, Epirus a Kréta. Během první světové války bojovalo Řecko na straně Trojdohody. V meziválečném období se načas ustanovila republika, ta ale byla ve 30. letech nahrazena opět královstvím a autoritativním režimem. Za druhé světové války bylo Řecko okupováno armádami Třetí říše a jejími spojenci. Postupně proti okupantům sílil odpor, který vyústil ve zformování povstaleckých armád. Postup boje za osvobození ale komplikovaly spory zejména mezi komunistickými a pravicovými partyzány. Po stáhnutí německých vojsk tyto konflikty pokračovaly nadále a vyhrotily se až do podoby občanské války, která skončila vítězstvím příznivců pravicového roajalistického režimu. Vláda padesátých a poloviny šedesátých let nebyla zcela demokratického charakteru. Přes liberalizační pokusy se demokracii naplno prosadit nepodařilo, navíc všechny reformy byly zvráceny roku 1967 pučem několika důstojníků, jenž vyústil v nastolení nového autokratického režimu známého jako vláda řeckých plukovníků či vojenská junta. Vlivem hospodářských potíží a zahraničně politických neúspěchů došlo ke svržení režimu a nastolení demokratické vlády. S novým politickým vývojem se ustanovily dvě významné řecké strany \"Nová demokracie\" a \"PASOK\", které jsou dodnes v Řecku vedoucími politickými celky.\n\nPrvní neolitické osady se v Řecku objevují již v 7. tisíciletí př. n. l. Tamější obyvatelé se živili chovem ovcí, vepřů, skotu a koz, pěstovali také obilí, což je dokázáno nálezy kamenných srpů a drtidel. Během následujících dvou tisíciletí do Řecka pronikají z Předního východu nové technologie a objevy, například hliněné nádoby či tkalcovská závaží. Objevují se také sošky zvířat či ženských postav zpodobňujících bohyni plodnosti.\n\nCivilizace řecké doby bronzové jsou označovány jako egejské, jedná se o civilizaci mínojskou, kykladskou a helladskou, později mykénskou, na řecké pevnině, blízká jim byla i kultura Tróje a Kypru. Doba bronzová počala v egejské oblasti nejdříve na počátku 3. tisíciletí na Kykladách, těžících z výhodných přírodních podmínek. V druhé čtvrtině 3. tisíciletí se znalost bronzu rozšířila do pevninského Řecka a na Krétu a vznikla tak helladská a mínojská civilizace. Na počátku 2. tisíciletí začíná velký rozvoj Kréty, s jejíž civilizací splývá kykladská kultura. Helladská civilizace byla v rané až střední fázi ovlivněna příchodem protořeckého etnika a vznikla civilizace mykénská, která ovládla i Krétu. Na přelomu 12. a 13. století egejské civilizace zanikly pod vlivem vpádu mořských národů a následovalo takzvané temné období.\n\nJednotlivé egejské kultury jsou tradičně děleny na tři období, rané, střední a pozdní a ty dále členěny na další tři úseky označované římskými číslicemi. Jemnější dělení používá k označení fází písmena, případně ještě arabské číslice. \n\nKrétská Mínojská civilizace udržovala v době bronzové již obchodní styky s Egyptem. Ty také ovlivnily další kulturní vývoj ostrova. Na Krétě se podobně jako v dalších zemích na východě vytvořil typ palácového hospodářství, kde bylo sídlo panovníka administrativním a ekonomickým centrem rozsáhlejší oblasti. Na rozdíl od ostatních paláců Předního východu nebyla tato sídla opevněná. Místo toho stály paláce dál od moře, což mělo zabránit náhlému nepřátelskému útoku. \n\nNa Krétě se během mínojského používalo několik druhů písma. Prvním bylo piktografické používané na pečetidlech, tabulkách i nádobách, druhým bylo lineární písmo A, které již mělo slabičný charakter. Třetím písmem je lineární písmo B používané po ovládnutí Kréty achájskými kmeny. \n\nOd počátku 2. tisíciletí př. n. l. probíhá na Krétě výstavba velkých paláců (Knóssos, Faistos, Mallia). V 17. století př. n. l. postihlo Krétu zemětřesení. Paláce na ostrově byly ovšem záhy obnoveny. V rámci Mínojské kultury zastával významnější postavení zejména palác Knóssos. Pád této civilizace byl způsoben až výbuchem sopky Théry. Zničená panovnická sídla ovládli nájezdníci z pevniny – Achájové. Po obsazení ostrova se krétská kultura začíná postupně měnit, ve výrobě zbraní a hrnčířství převládají rysy tehdejšího pevninského Řecka. Ujímá se také nový typ zápisu – lineární písmo B, pomocí kterého je již zachycena archaická řečtina. \n\nMykénská civilizace se vyvíjela s určitým zpožděním oproti Mínojské. Její vrchol nastává ve 14. až 13. století př. n. l. Z této doby se již zachovaly monumentální opevnění a paláce. Tím nejznámějším jsou právě Mykény, které daly jméno celému období. Jednotliví panovníci vedli často proti sobě války, takže pro obranu paláce bylo mohutné opevnění nutností. Dalším významným sídlištěm byl Tiryns, hrady se ale nacházely také v Athénách, Spartě, Argu, Thébách a na dalších místech. \n\nPodobně jako na Krétě i zde existovalo palácové hospodářství, společnost byla značně sociálně polarizovaná, mezi vládnoucí vrstvou a jejich poddanými byly značné rozdíly. Řekové přejali od Kréťanů lineární písmo B, které podobně jako na Krétě sloužilo k zápisu archaické řečtiny. \n\nTato civilizace byla postupně zničena ve dvou vlnách na přelomu 13. a 12. století – první tvořily takzvané mořské národy, druhou Dórové a severozápadní Řekové. Ti se zde na rozdíl od prvních nájezdníků již usadili. Nadcházející úpadek řeckých řemesel, umění a obchodu je znám jako temné období.\n\nDoba po příchodu Dórů a dalších kmenů je pro úpadek řemesel a obchodu známa jako \"temné období\". Krom špatného hospodářského vývoje zažilo Řecko i velké etnické proměny. Na některých místech se počet obyvatel snížil na desetinu, zároveň některé kmeny začaly osidlovat jiná území. Iónové původně žijící v Attice a Euboii osídlili značné množství ostrovů v Egejském moři, stejně jako západní pobřeží Malé Asie. Dórové se při svém postupu Řeckem usadili na Peloponésu a podobně jako Iónové i na některých egejských ostrovech (Kréta, Rhodos) a v jihozápadní části Malé Asie. Achájové, původní obyvatelé Řecka a tvůrci Mykénské kultury, se udrželi na některých místech Peloponéského ostrova a krom toho i na Kypru. \n\nV kulturní oblasti se přes zkázu Mykénské civilizace udržela jisté kontinuita, která je dobře dokumentována v oblasti keramiky. Na \"submykénský styl\" keramiky vyvinutý po zkáze mykénských sídlišť následně navazuje \"protogeometrický styl\", ze kterého se vytváří rychle se šířící \"geometrický styl\" dokládající nový rozkvět hrnčířské výroby v 9. století př. n. l. Řecko se tak pomalu vzpamatovávalo z dřívějšího úpadku a jeho obyvatelé navazovali styky s jinými národy, zejména s vyspělou civilizací syrské oblasti. Od Syřanů a Féničanů převzali hláskové písmo a přizpůsobili je pro své potřeby. Tímto způsobem vznikla řecká alfabeta.\n\nOd 8. do 6. století př. n. l. dochází v Řecku k opětovnému hospodářskému oživení. Řada měst překonává původní kmenové uspořádání společnosti a postupem času se tak vytváří základy systému městského státu neboli \"polis\". Charakteristickým rysem takového státu bylo vlastnění zdejší půdy občany. V období kolonizace mnoho obyvatel pocházejících z řeckých měst zakládalo většinou za podpory svého domovského města (\"metropole\") vlastní osady ve vzdálených oblastech. Cílem této kolonizace bylo zejména pobřeží Černého moře, jižní Itálie a Sicílie, další kolonie se vytvářely také na severu Afriky a na pobřeží dnešní Francie či Španělska. \n\nVe značné části obcí podílejících se na kolonizaci začalo postupně docházet ke společenským změnám. Moc vládce byla limitována poradními sbory, jehož členy se stávali aristokraté. Zároveň s tím se utvářely funkce státních hodnostářů s vymezenými pravomocemi a délkou spravování úřadu. Sociálních proměn a zejména rozbrojů také někdy využívali příslušníci aristokracie k získání vlády nad obcí, čehož dosahovali zpravidla pomocí ozbrojeného převratu. Tito vládcové s neomezenou mocí (\"tyranové\") se snažili zajistit následnictví i pro své potomky, takže pečovali o hospodářský i kulturní život jejich obce.\n\nZ mnoha státních celků ovlivňovaly historický vývoj dva vlivné městské státy – Athény a Sparta. V Athénách se díky správním reformám Solóna a Kleisthéna postupně utvořil systém demokracie a rozvrstvení obyvatelstva podle majetku. Naopak Sparta udržovala pod svou vládou značné množství nesvobodných rolníků – \"Heilótů\" a sami Sparťané tvořili vládnoucí skupinu obdařenou mnoha privilegii.\n\nV 6. století př. n. l. se řecké osady na maloasijském pobřeží Egejského moře dostaly pod perskou nadvládu. Roku 500 př. n. l. vyhlásil tyran Aristagoras nezávislost na Perské říši a jeho příkladu následovaly další maloasijské obce. Peršané však ohniska povstání postupně zlikvidovali. Perský vládce Dareios I. využil situace a rozhodl se pro trestnou výpravu do Řecka. Roku 490 př. n. l. přistála perská armáda na Euboii a dobyla Eretrii. Obyvatelé města byli prodáni do otroctví. Proti invazní armádě se vydalo vojsko Athéňanů, kteří Peršany v bitvě u Marathonu porazili. Peršané se ještě jednou pokusili zaútočit, tentokrát na Athény, a to s pomocí svého loďstva. Athénská armáda se však stačila vrátit zpět a druhý perský pokus o útok byl opět korunován neúspěchem. Po vítězství u Marathónu neobyčejně vzrostla prestiž Athén. Athéňané si však byli vědomi toho, že případná perská expanze může pokračovat. Z tohoto důvodu začali budovat válečné loďstvo. \n\nDalší perský útok nastal o deset let později. Dvěma hlavními organizátory obrany byli Sparťané a Athéňané. Za místo bitvy byl zvolen Thermopylský průsmyk. Obránci odolávali proti mnohonásobné přesile dva dny, dokud část perského vojska neobešla horskými stezkami řecké pozice. Ústup kryl spartský král Leonidás s vojskem ze Sparty, Théb a Thespií – všichni v boji padli. Mezitím probíhala námořní bitva mezi řeckým a perským loďstvem u Artemísia. Po zjištění, že Řekové u Thermopyl prohráli, se řecká flotila stáhla k Salamíně. Zde proběhla další bitva, v níž tentokrát Řekové zvítězili. Peršané utrpěli těžké ztráty a perský král Xerxes se stáhl s částí vojska a zbytkem loďstva zpět do Malé Asie. S perským vojskem stále sídlícím v Řecku se Řekové střetli ve vítězné bitvě u Platají, kde s definitivní platností odvrátili perskou hrozbu.\n\nPo odražení perského útoku vytvořili Athéňané námořní spolek, který měl nadále bojovat s perskou říší. Činnost spolku, kde měli Athéňané hlavní slovo, však vyvolával nevraživost Korintu, spartského spojence. Spolu s tím se i prohlubovaly rozdíly mezi Athénami (vedenými v té době athénským státníkem Periklem) a Spartou, protože v Athénách byly prosazeny demokratické reformy umožňující podíl na vládě většímu množství občanů. Ve 30. letech 5. století př. n. l. se spory vyhrotily a přerostly v ozbrojený konflikt známý jako Peloponéská válka. Prvních několik let podnikali Sparťané útoky na athénské území, takže se část rolnictva musela stáhnout za hradby propojující athénský přístav Pireus se samotným městem. Zde ve stísněných podmínkách pravděpodobně propukla tyfová epidemie Po dalších bojích byl se Spartou roku 421 př. n. l. uzavřen mír. Ten ale netrval dlouho. Athéňané se o několik let později pokusili pokořit významného spartského spojence – sicilské město Syrakusy. To se jim však nepodařilo, navíc po připlutí spartské pomoci utrpěli Athéňané u Syrakus roku 413 př. n. l. zdrcující porážku. Za přispění Peršanů, obávajících se sílící athénské moci, spartské loďstvo vyhrálo nad athénskou flotilou v bitvě u Aigospotamoi. Athénský námořní spolek se záhy rozpadl. Samotné Athény kapitulovaly po několikaměsíčním obléhání roku 404 př. n. l. a nezbylo jim, než se podvolit spartské nadvládě.\n\nPo vítězství začala Sparta dosazovat do dobytých obcí oligarchické vlády většinou čítající deset mužů, na něž dohlížela spartská posádka. V Athénách se chopila moci prospartská vláda třiceti tyranů, jejichž útlaku a pronásledování padlo za oběť přes 1500 obyvatel. Záhy však byli vyhnáni a v Athénách se dočkalo obnovení demokratické zřízení. Přes dosazování oligarchických vlád se Sparťanům svoji hegemonii udržet nepodařilo. Roku 379 př. n. l. proti nim vystoupily Théby, kde došlo k převratu a k moci se dostali demokraté. Athény o rok později obnovily svůj námořní spolek, museli však svým spojencům zaručit autonomii. Théby a Sparta se střetly v bitvě u Leukter, kterou Thébané za pomoci taktiky \"kosého klínu\" vyhráli. Po této bitvě se načas staly řeckým hegemonem Théby. O několik let později (362 př. n. l.) však v nerozhodné bitvě u Mantineie ztratily Théby schopného vojevůdce Epameinónda, čímž ztratily své významné postavení. Vzájemné řecké spory umožnily vzestup jinému státu nacházejícímu se částečně na severu Řecka – Makedonii.\n\nPřes určitou příbuznost tamního obyvatelstva nepokládali Řekové Makedonii ani její obyvatele za součást Řecka. Makedonci byli nuceni během 6. století př. n. l. uznat perskou nadvládu. Během dalšího historického vývoje se však makedonští vládci sblížili s Řeky a využívali rozporů mezi Athénami a Spartou k posílení vlastní pozice. Významného mocenského postavení dosáhla Makedonie za krále Filipa II. Ten reorganizoval makedonskou armádu a zavedl princip takzvané makedonské falangy, obdobu řeckého útvaru, avšak makedonští vojáci byli vybaveni kopími dlouhými 6 metrů (sarrisami) a menšími štíty, což znemožňovalo nepříteli dostat se na bližší vzdálenost. Taková sestava byla za příznivých podmínek neporazitelná. Další novinkou byla těžká jízda chránící obě křídla. \n\nFilip si získal přístup k Egejskému moři a o něco později porazil Athény při ústí řeky Strymon. Roku 356 př. n. l. ovládl Filip jižní Thrákii, kde se nacházely zlaté doly. Později se zapojil i do mocenských bojů v samotném Řecku. Makedonie se stala členem delfská amfiktyonie, což Filipovi umožnilo přímo zasahovat do řeckých záležitostí. Athény se snažili Filipově expanzi čelit vytvořením takzvaného \"helénského spolku\", který sdružoval krom samotných Athén i Korint, Megaru, achajské a eúbojské obce a další řecké městské státy. Obě strany se střetly v bitvě u Chairóneie, jež skončila vítězstvím Makedonie. Poté se v mnoha řeckých obcích dostali k moci promakedonští politikové, přičemž si navíc Filip pojistil svůj vliv v Řecku i usazením makedonských posádek v některých obcích, například v Thébách. Roku 338 př. n. l. nechal Filip ustanovit spolek řeckých států (zvaný \"korintský\"), který na jaře dalšího roku vyhlásil válku perské říši. Dobytí tohoto státního celku se však Filip nedožil. V roce 336 př. n. l. byl zavražděn a nástupcem na makedonském trůnu se stal jeho syn – Alexandr.\n\nPo zavraždění Filipa II. se stal králem jeho syn Alexandr, později zvaný Veliký. Nedlouho po jeho nástupu se pozice makedonského státu vybudovaná jeho předchůdci začala rozpadat. V Thébách vypuklo proti makedonské nadvládě povstání a protimakedonské smýšlení se rozšířilo i do dalších řeckých obcí. Alexandr však rázně zakročil, Théby dobyl, nechal prakticky celé město srovnat se zemí a jeho občany prodal do otroctví. Po upevnění svého vlivu v Řecku se vydal roku 334 př. n. l. do Malé Asie s cílem dobýt perskou říši. V bitvě u řeky Gráníkos porazil perskou armádu a rychle získal pod svou kontrolu maloasijské pobřeží Egejského moře. Dále pokračoval se svým vojskem do nitra Malé Asie a příští rok se v makedonské moci ocitly Kilíkie a Kappadokie. Dalším vítězstvím byla pro Makedonce bitva u Issu, ve které perským silám velel sám král Dareios III. Ten však uprchl a Alexandrovi se kromě obrovské kořisti dostala do rukou i část Dareiovy nejbližší rodiny. Roku 332 př. n. l. získal Alexandr Palestinu a bez boje vtáhl do Egypta, vítán jako osvoboditel. Za jeho pobytu začaly práce na novém městě v ústí řeky Nilu – Alexandrie. Rozhodujícím střetnutím se stala bitva u Gaugamél, kde makedonská falanga opět slavila úspěchy. Vítězní Řekové a Makedonci poté vstoupili do Babylónu. Perský král byl na útěku před makedonskou armádou zavražděn. Alexandr dál rozšiřoval území své říše a po dobytí většiny tehdejší Persie se vypravil do údolí Indu. Zde ale již narazil na odpor svých vojáků a byl nucen se vrátit zpět do Babylonu, jenž se měl stát centrem jeho nové říše. Roku 323 př. n. l. však Alexandr uprostřed plánů na další tažení umírá.\n\nPo Alexandrově smrti si říši mezi sebe rozdělili jeho vojevůdci – diadochové. Ptolemaios získal Egypt, Sýrii a Kyrenaiku, Antigonos Makedonii a vliv v Řecku, Seleukos značnou část Přední Asie, Lýsimachos v Thrákii a severozápadní Malé Asii. Mezi diadochy nadále probíhaly boje o moc nejen mezi nimi samými, ale také s řeckými státy a častěji nyní i spolky, například aitólský, působící ve středním Řecku. Na území pod vládou řeckých vladařů, kam se stěhovalo i mnoho Řeků z jejich původní domoviny, docházelo k vzájemnému ovlivňování řecké a orientální kultury a k šíření řeckého jazyka a s tím spojeným přijímáním řecké kultury částí místního obyvatelstva (helenizace). \n\nNejrozsáhlejšímu území vládli Seleukovci. Během dalšího vývoje se ale v říši začaly prosazovat decentralizační tendence, na východě se osamostatnilo řecko-baktrijské království, v Malé Asii zase proti vlivu Seleukovců vystupovali vládci města Pergam. Pozice státu také oslabovala nově vzniklá parthská říše rozkládající se na jihovýchod od Kaspického moře. Poslední část původního území říše, Sýrii, dobyli roku 63 př. n. l. Římané.\n\nV Řecku a Makedonii se k moci dostala dynastie Antigonovců. Vůči řeckým obcím i spolkům se její vládci snažili prosadit svůj politický vliv. Během druhé punské války se ale dostal do konfliktu s římskou republikou, válku prohrál a byl nucen spálit svou flotilu, vzdát se maloasijského území i výbojů v Řecku a zaplatit značné reparace. Roku 196 př. n. l. poté vyhlásil římský velitel Titus Quinctius Flamininus svobodu všech Řeků, avšak Řím si nadále v řecké oblasti udržoval svůj vliv. Následovaly další porážky – roku 168 př. n. l. prohrál makedonský král Perseus proti římskému vojsku v bitvě u Pidny. Římané poté rozdělili makedonské území na několik republik pod svojí kontrolou. Ty roku 148 př. n. l. ovládly úplně a sjednotili je do provincie \"Macedonia\". O dva roky později Římané porazili spojená vojska Achajského svazu a na rozkaz senátu konzul Lucius Mummius srovnal ze zemí Korint. Více než 250 000 Korinťanů bylo prodáno do otroctví. Spolu s tím zmizela i samostatnost řeckých obcí a z Řecka se následně stala další římská provincie – \"Achaia\".\n\nPosledním významným helénistickým státem v oblasti středozemního moře se stal Ptolemaiovský Egypt. Země se pod jejich vládou hospodářsky rozvíjela, docházelo i k rozkvětu kultury. Známým střediskem vzdělanosti se stala zejména Alexandrie. Od počátku 2. století př. n. l. ale došlo k postupnému úpadku a země se dostala pod vliv Říma. Roku 30 př. n. l. se i tato země pod jménem \"Aegyptus\" stala součástí římské říše.\n\nOd roku 146 př. n. l. byla makedonská i řecká území součástí římské říše a její vývoj se dotýkal také Řecka. Na příkaz římského vládce Gaia Iulia Caesara byl znovu založen Korint. Od vlády jeho adoptivního syna Octaviána se tehdejší systém římské vlády nazývá \"principát\". Roku 67 osvobodil císař Nero řecké obyvatelstvo od daní a opět vyhlásil „svobodu“ Řeků. Císař Vespasianus ale o pár let později tyto výsady zrušil a ponechal je pouze řeckým lékařům, gramatikům a rétorům.\n\nZejména o rozkvět Athén se zasloužil císař Hadrián, který město rozšířil a nechal zde vybudovat množství nových chrámů. S dalším vývojem říše ale, podobně jako v jejích jiných částech, došlo k nárůstu chudého obyvatelstva ve městech, které se dožadovalo levného obilí a zajištění zábavy. Po značnou část 3. století ohrožovaly Řecko nepřátelské vpády nájezdníků dáckého a germánského původu. Úpadek říše zastavil až císař Dioklecián zavedením nového správního systému – \"dominátu\".\n\nZaložením nového města Konstantinopole Konstantinem I. Velikým nastává nová epocha v dějinách Řecka – období Byzantské říše.\n\nHospodářský rozkvět Řecka umožnil další vývoj i v umění, architektuře a literatuře. V polovině 8. století př. n. l. dochází k vytvoření dvou eposů \"Illiady\" a \"Odysseie\", jejichž autorem je řecký básník Homér. Obě díla měla velký vliv na pozdější evropskou kulturu, pro mnohé umělce se během historie stávala zdrojem inspirací a v době helénské epochy patřila k nejčtenějším literárním dílům.\n\nV tomto období dochází k výstavbě velkého množství chrámů (Samos, Athény, Delfy, Korint a další). Rozvoj malířství je zřejmý v keramice, kde se místo geometrického stylu užívají prvky používané na Předním východě (ptáci, sfingy, lvi). Od 6. století př. n. l. již výtvory označovali umělci svými jmény. Tématem maleb jsou v této době výjevy ze života nejvyšších vrstev. Dochází také k dotvoření řeckého panteonu. \n\nV literatuře se rozvíjí lyrika, během této epochy tvoří básník Alkaios a básnířka Sapfó. Dále se šíří i próza, podobně jako lyrika původně pouze ústním podáním, později v psané podobě. Významným autorem prózy je v této době zejména Ezop. Dalšími význačnými kulturními osobnostmi této doby jsou také Solón, Thalés z Milétu, Pythagoras, Xenofanés a Hérakleitos z Efesu.\n\nOd 8. století př. n. l. se v Řecku pořádají olympijské hry.\n\nBěhem klasického období dochází k vytvoření množství vynikajících děl v architektuře, literatuře, umění i v jiných oblastech. Jedněmi z význačnějších památek jsou například Diův chrám v Olympii a athénský Parthenón. Hlavní zásluhu na výzdobě těchto dvou staveb měl sochař Feidiás, jemuž se podařilo vytvořit monumentální sochy Dia a Athény. Mezi další známé stavby patří zejména Artemidin chrám v Efesu a Maussoleion v Halikarnassu.\n\nZe sborového zpěvu se v 6. století př. n. l. vyvinulo divadlo. S dramatickou tvorbou je spojen Aischylos (tragická trilogie \"Oresteia\"), Sofoklés (zavedl princip \"deus ex machina\" – překvapivé rozuzlení děje za pomoci božího zásahu; mezi jeho díla patří \"Král Oidipus\" a dále \"Antigona\") a Eurípidés (z jeho děl například \"Médeia\", \"Ífigeneia\", \"Andromaché\"). Dodnes známým tvůrcem komedií je Aristofanés (hry \"Jezdci\", \"Oblaka\", \"Mír\" a další).\n\nHistoriografickými díly jsou proslulí Hérodotos z Halikarnassu a Thúkydidés, který se ve svých dílech snažil i o vylíčení příčin a význam událostí. Dalším známým historikem je Xenofón, autor \"Anabasis\" a \"O Kýrově výchově\". Rozvíjelo se i řečnictví (rétorika) – mezi nejproslulejší řečníky patří Démosthenés, odpůrce krále Filipa Makedonského. \n\nV lékařství dochází k vývoji především v souvislosti s Hippokratem z Kóu. Odmítl vliv nadpřirozených sil a snažil se vyléčit pacienta na základě pozorování příznaků a prostředí, v němž jeho pacient žil. S jeho jménem je spjatá i přísaha o péči podle svého nejlepšího svědomí a o odmítnutí čehokoliv, co by mohlo pacientovi uškodit.\n\nVelkého rozkvětu dosáhla v klasickém období filozofie. Krom \"sofistů\" (učitelů moudrosti) jsou známi zejména Sókratés, Platón a také Aristotelés, který svými pracemi utvořil základy logiky. Mimoto se zabýval i fyzikou, zoologií či etikou.\n\nV helénistickém období, kdy se navzájem ovlivňovala řecká a orientální kultura, nadále docházelo k vývoji v mnoha uměleckých oborech. Například v sochařství se projevuje značný realismus až naturalismus, v literatuře vzniká nový literární žánr – román. V malířství se objevují scény ze života i mytologie. Další rozvoj nastává i ve vědách, básnické tvorbě a filozofii. Vlivem větší interakce s orientem přejímají Řekové některá nová božstva z východních zemí (Egypt, Sýrie a další). V letech římské nadvlády řečtina nadále i přes sílící vliv latiny byla nadále \"lingua franca\" (řeč používaná při jednáních mezi osobami různého původu a jazyka). Římští císaři doplňovali své výnosy řeckým překladem.\n\nVýznamnými kulturními centry se stávala sídelní města helénistických vládců, kteří se je snažili kulturně povznést. Byly stavěny paláce, chrámy, knihovny a kromě jiných i divadla. Z helénistických středisek je známá zejména egyptská Alexandrie, v níž byla vybudována rozsáhlá knihovna v rámci vědeckého ústavu Músaion. Dalším známým střediskem kultury je ostrov Rhodos (zde byl také vybudován jeden ze sedmi divů světa Rhódský kolos).\n\nV době římské se literatura zaměřovala zejména na historii a geografii. Dále byl oblíbený milostný nebo dobrodružný román. Ve filozofii se vyvíjí nový směr hlásící se k Platónovu učení, novoplatonismus. Během prvních století se začíná v římské říši šířit křesťanství. Významným počinem v rámci řecké i křesťanské kultury je řecky psaný Nový zákon vznikající zhruba od 70 let 1. století.\n\nRoku 330 přenesl římský císař Konstantin I. Veliký své sídlo do nově založeného města na Bosporu – Konstantinopole. Toto město mělo zásadní strategický význam, umožňovalo lepší správu celé říše a kontrolovalo některé důležité obchodní cesty. Během následujících desítek let se v římské říši postupně upevňovalo Konstantinem zavedené křesťanství, které posléze triumfovalo za vlády Theodosia I., kdy bylo učiněno státním náboženstvím. Theodosius byl poslední císař, v jehož rukou spočívala vláda nad celou říší. Poté bylo císařství rozděleno na dvě části mezi Theodosiova syna Arcadia a Honoria. Arcadiova východní část se posléze ukázala jako životaschopnější, navíc nebyla tolik zasažena hospodářskou recesí a germánské kmeny mohly na území Byzance pronikat pouze na Balkáně. \n\nNejvětší územního a mocenského rozsahu dosáhla Východořímská říše za vlády Justiniána I. v letech 527 až 565. Justiniánovi generálové Belisar a Narses dobyli pro říši některá západní území. Císař musel čelit během období své vlády zejména povstání Níká, při kterém zahynulo v Konstantinopoli přes 30 000 lidí, a bojům se sásánovskou Persií, která vážně ohrožovala postavení Východořímské říše v jejích východních provinciích. Po Justiniánově smrti ovšem říše opět o některé části zase přišla – do Itálie pronikli Langobardi a zmocnili se převážné části Apeninského poloostrova. Byla ztracena také území v jižní části Španělska.\n\nVrcholem krize impéria se stalo období od vlády uzurpátora Foky (602 až 610), během které říše přišla o Sýrii, Palestinu a Egypt. Navíc provincie na Balkáně byly zasaženy přílivem slovanských kmenů postupně se usazujících na byzantském území. V této pohnuté době svrhl Foku Herakleios, správce byzantské provincie severní Afriky s titulem exarchy. Herakleiovi se podařilo zvrátit průběh války se Sásánovci a znovu dobýt ztracená území. Tamější obyvatelé však nebyli zejména díky heretické víře nadvládě Východořímské říše příliš nakloněni, což se ukázalo o několik let později při bojích s novým nepřítelem – Araby.\n\nV 7. století se vytvořilo nové monoteistické náboženství zvané \"Islám\". Jeho prorok, Mohamed, sjednotil pod svou vládou většinu Arabského poloostrova. Za Mohamedových nástupců, chalífů, začala razantní expanze do sousedních zemí – Byzance a Persie. Zatímco Sasánovská říše byla během několika let zcela dobyta vojsky arabského chalífátu, Byzanc dokázala uhájit proti Slovanům a Arabům alespoň některé části svého území. Těmi byly Malá Asie, jih Peloponésu, okolí Soluně a území Thrákie, dále pak některé ostrovy ve Středozemním moři.\nVnější ohrožení vedlo k militarizaci správy a k formaci nového správního systému zvaného themata. V thematech se soustředila administrativa i vojsko do rukou jednoho správce – \"stratéga\". V každém thematu byli usazeni vojáci, kteří zde obdělávali půdu a měli povinnost bránit zemi v případě ohrožení cizími vojsky. Proměňovala se také byzantská města. Krom několika výjimek se zredukovala na menší opevněná sídla (zvaná \"castra\") umožňující ochranu v případě nepřátelských kořistnických nájezdů, které se na konci 7. a během 8. století často opakovaly. Spolu s arabskou expanzí došlo i k většímu prosazení řečtiny na úkor latiny, která nakonec byla v 7. století vytlačena.\n\nPravděpodobně snaha o konsolidaci říše a kontakt s Araby a Židy, kteří uctívání ikon neprovozovali, dalo vzniknout teologickým sporům o to, do jaké míry uctívat čí vzdávat chválu ikonám, tedy obrazům světců. Pozice obou stran (obrazoborců neboli ikonoklastů, jenž proti obrazům vystupovali, a ikonodulů, kteří naopak ikony uctívali) se měnily podle toho, jaký císař preferoval to které učení. Celý problém se vyřešil v době vlády Amorejské dynastie, kdy se natrvalo upevnil v pravoslavné církvi zvyk uctívání ikon. Spor měl však i důsledky zahraničněpolitické – západní klérus se nepřiklonil ani na jednu stranu a vnímal ikony pouze jako pedagogickou pomůcku pro tehdy nevzdělané západní obyvatelstvo. Neschopnost ochránit papeže proti Langobardům vedla kurii ke spojenectví s franskými majordomy a posléze s králi. Důsledkem tohoto spojenectví byl Karel Veliký korunován roku 800 na římského císaře, čímž došlo k popření byzantského nároku na světovládu. Aby se Karel s Byzantskou říší usmířil, daroval císařům město Benátky s okolím. Výměnou za to mu byl přiznán titul \"basileos\" (na rozdíl od byzantských císařů, kteří měli titul \"basileos tón Rhómaión\", tedy císař Římanů). \n\nOd 8. století se přes předchozí porážky Byzanc hospodářsky zotavuje a za vlády Makedonské dynastie dochází k získání dříve ztracených území.\n\nZa vlády Makedonské dynastie (867–1056) došlo k novému kulturnímu, hospodářskému i mocenskému rozmachu Byzantské říše. Říše přešla do ofenzívy, na východě byla během 10. a 11. století postupně dobyta Arménie a severní Mezopotámie. To bylo umožněno zejména díky rozkladu moci v islámské říši, chalífátu. Po původní dynastii Umajjovců zde nastoupil rod Abbásovců. Od 10. století moc centrální správy upadala a chalífát se postupem času rozpadl na řadu menších států. To umožnilo Byzanci nový postup také do Sýrie, kde byla dobyta Antiochie, sídlo jednoho z křesťanských patriarchů. Podobný vývoj nastal i na Balkánském poloostrově. Zde se již v 7. století vytvořil stát, který po dlouhou dobu zápasil s Byzancí o dominantní postavení – bulharská říše. Přes značný mocenský a hospodářský rozkvět byla první bulharská říše roku 1018 znovu připojena k Byzantské říši. Říše dále rozšiřovala svůj vliv také pomocí misií, a to zejména v jihovýchodní a východní Evropě.\n\nByzanc posílila svou pozici i ve středomoří. Byzantské loďstvo mající v arzenálu výkonnou zbraň zvanou řecký oheň umožnilo získat císařům kontrolu nad některými dříve ztracenými ostrovy, zejména Krétou a Kyprem. Znovu získat taktéž ztracenou Sicílii a vyvrátit Sicilský emirát se však nepodařilo. \nJiž od 8. století začala narůstat rivalita mezi papežským stolcem a konstantinopolským patriarchou, mimo to se stále více vzdalovaly řecká a latinská církev, což někdy vedlo ke vzájemným nepochopením a spolu s tím vznikajícím konfliktům. Celý tento vývoj byl dovršen roku 1054, kdy došlo k takzvanému Velkému schizma a k definitivní odluce obou církví. Přes pozdější snahu již nikdy nedošlo k obnovení církevní jednoty a přestože později byla oficiálně uzavřena v 15. století mezi oběma církvemi Florentská unie, většina byzantské populace jí nikdy nepřijala.\n\nDíky schopným císařům, jako byli Nikeforos II. Fokas, Jan I. Tzimiskes a Basileios II. Bulgaroktonos, se podařilo obnovit velmocenské postavení Byzance. Po smrti Basileia II. však dochází k postupnému úpadku a k růstu moci byzantské aristokracie, která posilovala svůj vliv a bohatství získáváním pozemkového majetku a zastáváním významných funkcí na úkor příslušníků byzantského byrokratického aparátu. Thémní uspořádání taktéž zanikalo, protože útočné války si vyžadovaly jiné složení vojska. Hlavní místo zaujala těžká jízda zvaná katafrakti. Povinností rolníků bylo od nynějška získat dostatečné množství prostředků na zaplacení výstroje na vybavení příslušníka těžké jízdy. Rolníci se tak často sdružovali do větších společenství, aby mohli tenton obnos zaplatit. Stále více se však uchylovali pod ochranu zdejších aristokratů nazývaných \"dynatoi\" neboli mocní. Takový člověk se od té chvíle stal \"paroikem\", tedy závislým rolníkem a měl vůči svému pánovi povinnosti. Od druhé poloviny 11. století se objevuje systém pronií, tedy držba půdy většinou výměnou za vojenskou službu. Odchod rolníků do závislého postavení znamenal snížení počtů vojska, které mohlo být povoláno do války. Císaři si tedy vypomáhali jednotkami sloužícími za žold (\"tagmata\")\n\nZa vlády císaře Michaela VII. byla ztracena Jižní Itálie a z velké části po bitvě u Mantzikertu i Malá Asie. Roku 1081 se však dostává k moci nový císař Alexios I. Komnenos, který znovu upevní byzantský stát a vrátí říši na čas původní mocenské postavení.\n\nZa vlády tří panovníků z rodu Komnenovců (v letech 1081 až 1180) Alexia, Jana II. a Manuela se Byzantská říše částečně vzpamatovala ze ztráty Malé Asie, dobyla zpět některé dříve ztracené pozice a znovu získala vlivné postavení. Za Komnenovců se již plně ujal nový společenský systém držby půdy výměnou za vojenskou službu, tedy pronie. \n\nPůvodně na podporu Byzance byly v západní Evropě uspořádány křížové výpravy. První z nich vedla k vytvoření Jeruzalémského království a dalších křižáckých států v Levantě, druhé dvě již nebyly tak úspěšné a nepodařilo se získat významnějších územních zisků.\n\nByzanc dokázala během tohoto období získat zpět některé ztracené části Malé Asie, významné postavení si podržela též na Balkáně a načas získala pod svůj vliv i uherské království. Katastrofální prohra s maloasijskými Turky v bitvě u Myriokefala znamenala ztrátu byzantského velmocenského postavení, byly též zhaceny naděje na znovudobytí Malé Asie. Po smrti Manuela naplno propukly vnitropolitické spory, které vedly až ke svržení dynastie Komnenovců a nastolení nového vládnoucího rodu Angelovců. Oslabení byzantského státu využili krom Turků i Bulhaři, jimž se podařilo roku 1185 odtrhnout od Byzance a vytvořit druhou bulharskou říši.\n\nKatastrofou se pro Byzantskou říši stala čtvrtá křížová výprava původně směřující do Egypta. U města Zadar, které účastníci výpravy dobyli, se výprava stočila na Konstantinopol, aby zde dosadila zpět na trůn svrženého císaře Izáka II. Angela a jeho syna Alexia. Alexios slíbil křižákům za odměnu značnou částku ve zlatě a podporu jejich dalšího tažení. Křižákům se skutečně podařilo dosadit zpět na trůn oba Angelovce, ovšem byzantská pokladna zela prázdnotou. Alexios se tedy musel uchýlit k vybrání nových daní a dalším nepopulárním opatřením. To vedlo ke vzpouře, která Alexia svrhla. Převrat posloužil křižákům jako záminka k útoku na město. Jejich úsilí bylo posléze korunováno úspěchem – 12. dubna 1204 bylo město dobyto. Následovalo tři dny trvající plenění, při kterém bylo ztraceno velké množství památek. Celková hodnota nakradených cenností přesahovala podle odhadů 400 000 stříbrných marek.\n\nDobyté území bylo poté rozděleno mezi křižáky a v Konstantinopoli vyhlásili účastníci výpravy Latinské císařství. Dalšími nově vzniklými státy bylo Soluňské království, Athénské vévodství a další panství. Značná část původního byzantského území připadla Benátčanům, mimo jiné i ostrov Kréta. Latinské císařství však nedokázalo v bojích s okolními státy obstát, postupně upadalo a roku 1261 byla Konstantinopol znovu získána nikájským císařem Michaelem VIII. Palaiologem.\n\nNa územích dobytých křižáky se mísily západní a byzantské lenní vztahy. Na feudálních statcích pracovalo závislé obyvatelstvo (\"villani\") mající vůči svému pánovi stanovené povinnosti. Vedle toho existovaly i nadále statky vlastněné byzantskou šlechtou, \"Archonty\", jenž si mohli výměnou za spolupráci s křižáky svůj majetek ponechat.\n\nNěkteré části Byzantské říše zůstaly pod vládou řeckých vládců. Nejúspěšnějším nástupnickým státem bylo Nikájské císařství s hlavním městem Níkaiou v Malé Asii, kam utekli členové byzantské aristokracie a vyššího pravoslavného kléru. Zdejší panovníci z rodu Laskaridů prováděli úspěšnou hospodářskou politiku a pomalu začali dobývat zpět některá ztracená území. Za nově nastoupivší dynastie Palaiologů byla dobyta Konstantinopol a zakladatel dynastie Michael VIII. Palaiologos se roku 1261 stal císařem obnovené Byzantské říše. \n\nDruhým řeckým nástupnickým státem byl Epirský despotát. Tento stát se nacházel na území dnešní západní Thessálie a jižní Albánie. Zdejší vládcům se podařilo načas dobýt Soluň, avšak postupně nastal v tomto státě úpadek panovnické moci. Od čtyřicátých let 13. století zde nikájští a posléze byzantští císaři začali opět prosazovat svůj vliv.\n\nPosledním státem se stalo Trapezuntské císařství. Vzkvétal zde obchod a řemeslná výroba, udržovaly se kontakty s italskými námořními republikami. Trapezuntské císařství přežilo samotnou Byzanc a bylo dobyto osmanskými vojsky teprve roku 1461.\n\nDynastie Palaiologů se stala posledním vládnoucím rodem v říši. Během 14. století obnovená říše upadala. Moc panovníků byla omezována vlivnými pozemkovými magnáty a vzájemnými konflikty a spory o moc. Do hospodářství země stále více pronikaly námořní republiky Benátky a Janov, které si často výměnou za pomoc nechávaly udělovat významná obchodní privilegia. Na rozdíl od západní Evropy v Byzanci nedošlo k rozvoji měšťanstva, protože důležité městské úřady měly v rukou členové pozemkové aristokracie. \nOd počátku 14. století začaly ohrožovat Byzanc osmanští Turkové, kteří již roku 1352 získali území na evropské půdě. Jak sílilo osmanské nebezpečí, byzantští císaři stále více snažili o zprostředkování dohody se západem a o uzavření církevní unie, čímž by se zajistila případná pomoc západního křesťanstva. Přestože unie nakonec bylo roku 1439 dosaženo, většina byzantského obyvatelstva ji nikdy nepřijala a všechny pokusy o záchranu Byzance, zahrnující v této době pouze území v blízkosti Konstantinopole a Morejský despotát na Peloponéském poloostrově, vyšly naprázdno.\n\nRoku 1453 začala vojska osmanského sultána Mehmeda II. obléhat Konstantinopol. Přes hrdinný odpor obránců pod vedením posledního císaře Konstantina XI. byla obrana proražena a nepřátelská vojska vtrhla do města, kde po tři dny loupila. Mehmed II. vstoupil do města jako vítěz, což později popsal historik Kritobulos slovy: \n\nPádem Konstantinopole nastal i konec Byzantské říše. Její místo zaujala říše Osmanská, která záhy nato expandovala dále na Balkán a do střední Evropy, do Sýrie, Palestiny, Egypta a severní Afriky a stala se novou velmocí východního Středomoří.\n\nByzantská kultura vycházela po dobu své existence ze dvou základních zdrojů – křesťanské tradice a řecké antické civilizace. Neschopnost dosáhnout syntézy těchto dvou prvků měla za následek, že v tvorbě chyběla snaha o nové originální postupy. \n\nJednou z významných součástí literární tvorby byla historiografie. Tou se zabývali například Prokopios z Kaisareie, učený císař Konstantin VII. Porfyrogennetos a Anna Komnéna. Z teologicky zaměřené literatury vynikají kappadočtí otcové Basileios Veliký, Grégorios z Nyssy a Grégorios z Nazianzu. \n\nOd úpadku během arabské expanze a období obrazoborectví (z tohoto období je známo například dílo Jana z Damašku) dochází k opětovné obnově kulturního během Makedonské a později také Komnenovské renesance. Během palaiologovského období se hlavní spory vedou mezi přívrženci humanismu a racionalismu a mezi skupinami vyznávajícími hésychasmus, mystické teologické hnutí. Vítězství hésychasmu v Byzanci bylo dalším z důvodů emigrace vzdělanců do západní Evropy. \n\nByzanc také kulturně ovlivňovala okolní, zejména slovanské, národy, a to prostřednictvím misií. S tímto úsilím jsou spjati například Konstantin a Metoděj, kteří se zasloužili o christianizaci Velké Moravy. Dále do oblasti vlivu byzantské pravoslavné církve patřilo Bulharsko, částečně Srbsko a zejména pak Kyjevská Rus. \n\nZa vlády císaře Justinána došlo k prosazení nového architektonického stylu. Nejznámější stavbou této architektury je Hagia Sofia, postavená v roce 537.\n\nOd 14. století a později zprostředkovávali řečtí vzdělanci emigrující z ohrožené Byzance Evropě antickou kulturu a napomohli tak dalšímu vývoji renesance.\n\nPo pádu Konstantinopole se po několik let udržely dva řecké státní útvary – Trapezuntské císařství a Morejský despotát. V obou případech zde vládli dědicové některého z významných byzantských rodů. Vzhledem k odlišnému historickému vývoji mezi těmito dvěma státy panovaly určité rozdíly – zatímco Morejský despotát byl formálně až do 15. století součástí Byzantské říše, zatímco Trapezuntské císařství vystupovalo jako nezávislý stát.\n\nTrapezuntské císařství vzniklo po čtvrté křížové výpravě v oblasti kolem dnešního města Trabzon (dříve \"Trapezunt\" či \"Trebizond\"). Postupem času se zde utvořila silná obchodnicko-řemeslnická vrstva a císařství se později svojí strukturou spíše podobalo italským republikám. Tento stát byl dobyt Osmany roku 1461. \n\nDruhým státním celkem byl Morejský despotát, který vznikl na Peloponéském poloostrově na území získaném od Achájského knížectví. Sídlením městem morejských vládců byla Mystra a po větší dobu zde vládli Palaiologové, úspěšně toto území spravoval například Konstantin XI. spolu se svými bratry. Ti zde zůstali i po odchodu Konstantina do hlavního města. Roku 1460 se Morejský despotát stal součástí Osmanské říše.\n\nBěhem 15. století se Osmanské říši podařilo získat většinu oblastí obývaných Řeky. Pouze Kréta, Jónské ostrovy a Kypr zůstaly v křesťanských rukách a zejména Kréta se později stala centrem řeckého kulturního života. Na území pod vládou Osmanů se utvořil správní systém převzatý z konceptu byzantských pronií – \"timar\", v němž byla část země dočasně svěřena jedinci výměnou za vojenskou službu. Držitelé této půdy se nazývali Sipahíjové. Takový systém přebírání práva vybírat daň ale postupem času napomáhal šíření korupce. \n\nVšichni pravoslavní křesťané byli začleněni do systému takzvaného \"milletu\", tedy skupiny obyvatel vyznávajících stejnou víru. To paradoxně přispělo k zvýšení vlivu konstantinopolského patriarchy, protože některé církevní dosud samostatné správní jednotky byly zrušeny a podřízeny pravomoci patriarchátu. Kontinuitu pravoslavné tradice zajišťovaly kláštery, které se i po pádu Konstantinopole zachovaly na mnoha řeckých územích. Nevýhodou příslušenství ke křesťanskému náboženství byla zvláštní daň a také násilný odchod křesťanských chlapců na převýchovu. Tito chlapci mimo jiné museli přijmout i islám a stali se součástí jedné z nejdůležitějších vojenských jednotek v zemi – janičářů. Daně a další povinnosti tak vedly některé obyvatele ke konverzi k islámu, která jim zajistila privilegovanější postavení.\n\nBěhem několika desetiletí po pádu Konstantinopole se do města začali přesouvat příslušníci řemeslnických a obchodnických vrstev, ale i potomci některých aristokratických rodů. Ti se adaptovali na nové podmínky a začali sloužit například jako poradci a tajemníci sultánova dvora, jiní zase pronikli do obchodní sféry a stali se představiteli měšťanské vrstvy. Začátkem 17. století se z tohoto prostředí vytváří nová elita řecké společnosti – fanarioti. \nHorší postavení mělo venkovské obyvatelstvo. To bylo členěno do tří skupin – rolníci s omezenou osobní svobodou (\"rájové\"), nevolníci (\"ortakci kul\") a otroci (\"kul\"). Na základě postavení sedláka se různila i jeho práva a povinnosti. Snad již v pozdně byzantském období se začaly utvářet řecké samosprávné komunity (\"kinotites\"), jejíž společně ručili za vybranou daň. Vůdci obce byli zpravidla voleni na jeden rok a nazývali se \"démogeronté\", \"archonti\" či \"kodžabašijové\". Ti se většinou při řešení sporů opírali o byzantské právní předpisy či zvykové právo.\n\nZa osmanské nadvlády se na území Řecka vytvořily také dvě skupiny obyvatelstva nadále udržující vojenskou tradici. Těmi prvními byli kleftové – povětšinou zbojníci, v pozdějších dobách idealizovaní bojovníci proti osmanské moci. Na potlačení aktivit kleftů dal Murad II. založit oddíly armatolů, kteří měli proti horským zbojníkům bojovat. Ti se na druhou stranu často rekrutovali přímo z řad kleftů a ke zbojníkům přebíhali. Motivem takové dezerce byl buď nepravidelně vyplácený žold, nebo snaha o pomoc některé z křesťanských mocností v té chvíli válčící s Osmanskou říší.\n\nOd druhé poloviny 15. století byl kulturní vývoj řecké společnosti zásadně ovlivněn odchodem vzdělanců do exilu. Ti se uchylovali buď zejména do Itálie, nebo na Chios a Krétu, které se stále ještě nacházely mimo vládu osmanských sultánů. \n\nV Itálii také byly zakládány tiskárny na vydávání řecké literatury (krom antických autorů zde byli vydáváni i autoři z byzantského období). Zejména filologická a ediční činnost dosáhla mezi lety 1550 a 1700 vysoké kvality, protože ekonomicky se vzmáhající země, ve kterých se řecké diaspory nacházely, mohly pro řecké učence fungovat jako dostatečný zdroj příjmů. Přesto se však dobová řecká díla nemohla měřit s tehdejší evropskou literaturou. \n\nNejvětším řeckým umělcem této epochy byl Dominikos Theotokopulos, známý pod španělským pseudonymem \"El Greco\" – \"Řek\", který působil na Krétě a později zejména ve španělském Toledu.\n\nPoněkud jiná byla situace na Krétě a Chiu. Tyto dva ostrovy byly stále pod kontrolou italských republik (Benátek, respektive Janova) a zejména na Krétě se v umění projevovaly jak prvky byzantské, tak italské. Po dobytí obou ostrovů osmanskými vojsky jejich význam jako kulturního centra upadl a částečně se přesunul na Jónské ostrovy, které byly až do konce 18. století nadále v benátské moci.\n\nPo dobytí Konstantinopole Osmanská říše nadále expandovala a posilovala svoji moc ve východním středomoří. V 16. století již pod její moc patřily Malá Asie, Balkánský poloostrov, Uhry, Palestina, Sýrie, Egypt a severní Afrika. Později došlo i na dobytí dvou velkých řeckých ostrovů, které se ještě nenacházely pod osmanskou nadvládou – Kypru (1571) a Kréty (1669). Osmanská říše však postupně svůj náskok před evropskými říšemi ztrácela. Jedním ze zlomových okamžiků střetu mezi Osmanskou říší a evropskými křesťanskými státy byla bitva u Lepanta, ve které spojené armády protiosmanské koalice zahrnující mimo jiné Benátky a Španělsko, dosáhly nad osmanským námořnictvem vítězství. Další zlomovou epochou bylo dobytí Uher z rukou Osmanů v letech 1683 až 1699. V této době se také podařilo Benátské republice na několik let ovládnout území Peloponéského poloostrova. \n\nV 18. století se oslabená říše začala decentralizovat a moc se stále více přesouvala do rukou místodržících jednotlivých provincií. Ve státě se začaly s jistým odstupem od evropských států prosazovat nacionální ideje, vedoucí ve svém důsledku k postupné ztrátě dalších území v 19. a na počátku 20. století.\n\nOd 17. století se začala v Osmanské říši prosazovat nová společenská vrstva převážně řeckého původu – fanarioti. Po úpadku Benátské republiky přešel obchod ve východním středomoří do rukou Osmanů. Spolu s tím stoupla nutnost znát některý z evropských jazyků, zejména francouzštinu. Protože však islám zabraňoval učení cizích jazyků, stále častěji byli vybíráni do služeb sultanátu Řekové, starající se později mimo obchod i o finanční správu sultanátu. Mimo to se fanarioté prosadili i ve správě poloautonomních knížectví Moldavska a Valašska. Cílem této nové společenské vrstvy bylo mimo jiné pozvednout řeckou vzdělanost, aby Řekové v intelektuální oblasti převýšili turecké obyvatelstvo. Jejich ideálem byl vznik turecko-řecké federace, určitý typ nadnárodního světovládného útvaru. Z tohoto důvodu se snažili i o vnitřní obrodu Osmanské říše a zároveň jí zachovávali věrnost.\n\nOd 70. let 18. století nastal v samotném Řecku i v zahraničí prudký intelektuální a kulturní rozvoj. Byly zakládány nové řecké školy a akademie, vydávaly se první noviny a časopisy. Řečtina se stala jazykem obchodních kruhů na Balkáně a v oblasti Sýrie a Palestiny. Sama řecká kultura se stávala jednotícím faktorem křesťanských národů žijících na Balkáně pod nadvládou Osmanské říše, řecké školy navštěvovalo mnoho balkánských studentů neřeckého původu a do této integrace se většina z nich vědomě zapojovala. Zároveň docházelo k oslabování moci církve ve školství a řecká vzdělanost se tak otevírala západním myšlenkovým směrům. \n\nV tomto kulturním a myšlenkovém vývoji se vytvořily dva názory na utváření budoucí řecké státnosti. První názor zastávali především Řekové v diaspoře, ovlivnění západním filhelénstvím, politickým liberalismem a antiklerikalismem a zaměřující se zejména na řeckou antickou tradici. Jejich cílem byla snaha o povznesení řeckého národa a případně vymanění řeckého národa z osmanského područí. Oproti nim stáli příslušníci fanariotů a konstantinopolského patriarchátu prosazující vytvoření nového byzantského státu či transformaci Osmanské říše v řecký stát. Střetávání těchto dvou názorů dosahovalo často i konfliktního charakteru. Naproti vzdělaným skupinám obyvatelstva stály lidové vrstvy chápající samy sebe nadále jako \"Romios\" či \"Romiosini\", spojeny místními a náboženskými vazbami.\n\nSpolu s tím vzrůstala nadále averze velké části řeckého obyvatelstva vůči osmanské nadvládě, způsobená především snahami sultanátu o islamizaci potenciálně neloajálních poddaných, zahájení pogromů na Řeky v některých městech a celkově v diskriminaci řeckého etnika úředními orgány. Znepokojeni byli i fanarioti, kteří museli na obsazování významných pozic ve státě vynakládat díky bující korupci stále vyšší částky. Stát často také příslušníkům této skupiny nedůvěřoval, takže mnozí fanarioté si nemohli být jisti svým předtím nabytým postavením. Opozice proti osmanské nadvládě se nejdříve formovala v cizích zemích, ale po porážce napoleonské Francie a restauraci Bourbonů se protiosmanská činnost přenášela do tajných spolků. Nejvýznamnějším z těchto spolků se stalo takzvané Přátelské sdružení neboli \"Filiki Eteria\" zastupující rovnoměrně většinu vrstev obyvatelstva. Celý vývoj v řecké oblasti tak postupně spěl k ozbrojené válce za nezávislost.\n\nSamotné povstání v Řecku začalo v druhé polovině března 1821. Předtím však již vypuklo ozbrojené řecké povstání ve Valašsku a Moldavsku. To ale nezískalo na těchto územích podporu místního obyvatelstva a bylo během léta 1821 osmanskými jednotkami potlačeno. Naopak značných úspěchů dosáhlo ozbrojené vystoupení proti osmanské moci na Peloponésu, kde se pod řeckou kontrolu dostala většina poloostrova. Povstalci taktéž získali do roku 1822 opěrné body v pevninském Řecku – athénskou akropoli a město Mesolongi. Zároveň se k povstání přidali i obyvatelé některých egejských ostrovů. \n\nCelou válku od počátku provázely násilnosti na obou stranách. Již v dubnu 1821 byl oběšen konstantinopolský patriarcha a jeho osud následovalo několik biskupů, organizovaly se pogromy na pravoslavném obyvatelstvu, kterých se krom muslimů účastnili i katolíci a židé. Nejtragičtější osud postihl řecké obyvatelstvo ostrova Chios. V dubnu roku 1822 byli tamější obyvatelé řecké národnosti vyvražděni sultánskými jednotkami. Naproti tomu i řečtí povstalci se dopustili několika masakrů, zejména vyvraždění muslimského tureckého obyvatelstva Tripolitsy, správního centra Peloponéského poloostrova. Do října 1821 tak došlo k odstranění převážné většiny turecké muslimské populace na peloponéských územích.\nŘecká revoluce našla svůj ohlas také v zahraničí. Z evropských zemí a také z Ameriky začali putovat do osvobozené části Řecka dobrovolníci, aby pomohli Řekům v boji za samostatný stát. Krom toho vlivní filhelénové naléhali na vlády některých zemí, aby změnili vůči řecké revoluci svůj zpočátku odmítavý postoj. Krom velmocí si postup povstání komplikovali sami Řekové, pro které byla příznačná zejména nejednota. Přes pokusy vytvořit ústavu a vládu, která by byla respektována, nadále drželi moc v rukou členové regionálních vlád. Vzájemné rozmíšky pokračovaly i během roku 1824, kdy proti povstalcům vystoupil na základě dohody se sultánem Muhammad Alí, vládce v té době prakticky nezávislého Egypta. Řekové svého nepřítele podcenili a utržili proti moderní egyptské armádě řadu porážek. Po srpnu 1827 tak pod kontrolou povstalců zůstala pouze jihozápadní část Peloponésu a některé blízké ostrovy. \n\nPoté však zasáhly evropské velmoci. Návrhy na velmocenské zprostředkování nebyly přijaty ani osmanským sultánem, ani egyptským pašou. Na základě toho provedla roku 1827 spojená rusko-francouzsko-britská flotila blokádu tureckých a egyptských lodí u řeckého pobřeží. Náhodný konflikt obou flotil pak přerostl v rozsáhlou námořní bitvu u Navarina 20. října 1827, která skončila jasným vítězstvím koalice křesťanských velmocí. Osmanský sultán Mehmed II. nejevil po bitvě žádnou vůli k ústupkům, což vedlo k vyslání francouzského expedičního sboru na Peloponés a ruskému vyhlášení války Osmanské říši. Egyptské jednotky se posléze začaly z Řecka stahovat. Spolu s přesunutím osmanských vojsk na sever proti Rusku bylo umožněno zahájit novou ofenzívu na souši i na moři. Na základě jednání velmocí byl během roku 1830 oficiálně uznán řecký stát jakožto nezávislé království. Přes úspěch povstání bylo osvobozené řecké území ve stavu naprostého hospodářského rozvratu a chaosu, kde proti sobě nadále soupeřily politické frakce. K nápravě poměrů se již během roku 1827 zapojil do řeckých záležitostí příští vládce nového řeckého státu – hrabě Joannis Kapodistrias.\n\nVětší část existence řeckého státu během povstání provázela nejistá vnitropolitická situace. Přes pokusy vytvořit roku 1822 stát založený na dělbě zákonodárné, soudní a výkonné moci získala situace v Řecku v listopadu následujícího roku charakter občanské války mezi znesvářenými řeckými skupinami. Díky zásahu velmocí však řecký stát přežil protiútok osmanských a egyptských jednotek. Po ústupu těchto vojsk a znovuzískání ztracených pozic opět zavládly v Řecku chaos a anarchie. Do této situace zasáhl významný diplomat řeckého původu Joannis Kapodistrias. Po předchozí diplomatické a finanční přípravě přicestoval roku 1828 do Řecka, kde byl prohlášen prvním vládcem (\"kyvernitem\") Řecka, a začal zde uplatňovat svou vizi nového řeckého státu. Jakožto zkušený diplomat a politik seznámený jak se západními způsoby vlády, tak s ruským absolutistickým státem, se snažil vytvořit centralizovaný stát, který přetvoří řeckou společnost v moderní stát podobný státním útvarům západní Evropy. \n\nZároveň se i snažil dosáhnout v zahraniční politice nových zisků. Mimo podpory kandidáta velmocí prince Leopolda z rodu Sachsen-Koburg na post budoucího krále Řecka se pokusil i o další územní expanzi. Řecké jednotky tak znovu dobyly Athény a Mesolongi. Skrze omezené finanční prostředky podporoval hospodářství a vzdělání, vymýcením pirátství se zasadil i o lepší situaci na pevnině a na moři. Jeho rozhodnutí o pozastavení platnosti ústavy a také odmítavý postoj proti dosavadním vládnoucím třídám, jako byli fanarioti, kodžabašiové a další, dal vzniknout nové skupině zvané Ústavní strana. Tento spolek působil jako protirežimní element, využívající nezdarů režimu a snažící se o snížení popularity Kapodistria jak u řecké veřejnosti, tak v očích velmocí. Tomuto boji učinila konec až Kapodistriova smrt, když byl roku 1831 v Naupliu zavražděn, pravděpodobně z důvodu rodové msty. Jeho bratr Avgostinos, kterého řecký senát zvolil za nového vládce Řecka, vládl pouze několik měsíců a byl svržen přívrženci Ústavní strany. Nato na řeckém území znovu vypukla občanská válka, způsobující hromadný exodus obyvatelstva do hor či do oblastí pod kontrolou Osmanské říše. Po dohodě velmocí se měl budoucím panovníkem Řecka stát syn bavorského krále Ota I. z rodu Wittelsbachů. Řečtí zástupci tento diktát i příslušníka cizí dynastie na místo řeckého krále přijali, doufajíce ve vyřešení špatné vnitropolitické situace.\n\nRoku 1833 dorazil mladý král Ota I. do země. Vzhledem k tomu, že ještě nedosáhl plnoletosti, za něj vládla regentská vláda, jejíž členové byli bez výjimky bavorského původu. Bavoři se začali uplatňovat i na dalších důležitých postech nového státu. Cílem režimu bylo, podobně jako za Kapodistria, centralizovat správu a omezit vliv tehdejších významných skupin řeckého obyvatelstva. Mezi opatření směřující ke stabilizaci vnitrostátní i zahraniční situace státu sloužilo krom budování úřednického aparátu i vytvoření pravidelné armády, odtržení církve řeckého státu od konstantinopolského patriarchátu, konfiskace značné části majetku tehdejších řeckých klášterů či budování nové infrastruktury.\n\nS vytvořením Řeckého království se konstituovaly i tři strany odrážející vliv evropských velmocí na řecký stát – \"anglická strana\" (vedená Alexandrem Mavrokordatem), \"ruská strana\" (v níž měl hlavní slovo Andreas Metaxas) a \"francouzská strana\" (v čele s Ioannem Kolettem). Ty podrobovaly Otův režim značné kritice a předkládaly požadavky na liberalizaci, řešení řecké národní otázky a obnovu vztahů s pravoslavnou církevní organizací v Konstantinopoli. Po neúspěšném pokusu o připojení dalších území k řeckému státu během východní krize v letech 1839 až 1841 se proti Otovi vytvořila široká opozice. Neúspěchy režimu byly umocněny také finanční krizí státu, kvůli kterým musela Otova vláda zavést nepopulární úsporná opatření. Poté, co řecký stát nebyl roku 1843 nadále schopen dostát svým finančním závazkům a byl nucen se podřídit podmínkám velmocí, vypukla v Řecku vzpoura mající za cíl zrušení absolutismu, svolání shromáždění na vypracování ústavy a krom personálních výhod pro účastníky povstání i propuštění cizinců ze státních služeb.\nOd 40. let začaly v Řecku převažovat konzervativní a militantní názory. Jedním z faktorů tohoto procesu bylo vypracování koncepce Velké myšlenky, jejíž cílem bylo vytvořit novodobou řeckou říši se sídlem v Konstantinopoli. Ze zahraničně politických důvodů byla tato koncepce podporována jak králem, tak i některými dalšími politiky, například vůdcem francouzské strany Ioannem Kolettem, který při svém vystoupení v národním shromáždění roku 1844 prohlásil:\n\nV souvislosti s tím se Ota pokoušel o další územní zisky ve prospěch řeckého státu. Díky tomu se začaly zlepšovat vztahy zejména s Ruským impériem. Během krymské války se tak Ota odhodlal k provádění záškodnických akcí na tureckém území, avšak Velká Británie a Francie aktivní zapojení Řecka do války překazily. Neschopnost dosáhnout zahraničněpolitických úspěchů vedl k opětovnému poklesu Otovy popularity. Mimo to se po skončení války nezlepšily ani vztahy se západními mocnostmi. Pokračující nespokojenost s režimem nakonec roku 1862 vyústila ve svržení Wittelsbachů a nastolení nové dynastie – Glücksburgů.\n\nSituace po Otově svržení v mnohém připomínala stav země po vraždě Ioanna Kapodistria. Země se opět dostala do občanské války. V dané chvíli značná část řecké veřejnosti souhlasila s nastolením příslušníka britské panovnické dynastie. To mohlo způsobit změnu orientace Velké Británie v zahraniční politice ve prospěch Řecka a také předání Jónských ostrovů, které byly pod kontrolou Británie od počátku 19. století, řeckému státu. Nakonec však opět rozhodly velmoci. Vzhledem k oslabení francouzského císařství i ruské říše v oblasti východního Středomoří byl vybrán probritský kandidát, syn budoucího dánského krále Kristiána IX. Wilhelm Christian Ferdinand Adolf z rodu Glücksburgů. Při korunovaci přijal jméno Jiří I. Británie jakožto důkaz dobré vůle poté roku 1864 předala Jónské ostrovy Řeckému království.\n\nNásledný politický vývoj se vyznačoval značnou politickou nestabilitou. Politické strany měly podobu uskupení kolem určitých osobností a tato uskupení se navíc často proměňovala. Na vině byl krom toho i samotný král, který se pokoušel zasahovat do státních záležitostí. O nápravu špatné situace se pokoušel zhruba od roku 1874 politik Charilaos Trikupis cestou reforem a očištění státního aparátu od klientelismu a korupce. S tímto cílem založil také \"Moderní stranu\". Během svých funkčních období v pozici předsedy vlády reorganizoval státnictví a správu, pozměnil volební systém a mimo jiné se zasloužil o zpřehlednění politického spektra. Za jeho působení se postupně utvořily dvě velké politické strany – soupeřem \"Moderní strany\" se stala \"Národní strana\", ve které měl od poloviny 80. let hlavní slovo Theodoros Dilijannis, Trikupisův rival a politik populistického ražení. \n\nCílem Trikupise bylo modernizování celého státu a poté uskutečnění plánu územní expanze na základě Velké myšlenky. Krom finančních obtíží však postup hatily i pokusy slovanských národností osvobodit se z osmanského područí, rivalem Řecku se stalo zejména Bulharsko, které již od roku 1876 začalo částečně provádět svojí vlastní politiku, přestože bylo formálně autonomní součástí osmanské říše. Zápolení mezi Řeckem a Bulharskem probíhalo zejména v Makedonii, kde oba státy podporovaly zakládání škol a získávání často národně nevyhraněného obyvatelstva na svojí stranu. Špatná sociální situace některých částí obyvatelstva a neúspěchy v zahraniční politice (zejména nepříliš úspěšná řecko-turecká válka z roku 1897) vedly roku 1909 k vypuknutí revoluce Gudi a k posléze k pozvání významného krétského politika k příjezdu do Řecka – Eleftheria Venizela. Jeho příchod znamenal počátek nové etapy v historii řeckého státu.\n\nPo svém nástupu do úřadu ministerského předsedy a získání většiny v parlamentu nastolil Venizeos reformní kurs, který se projevil mimo jiné v přepracování ústavy a vydání přes tři sta nových zákonů. Velká část výdajů mířila do zbrojního sektoru a také do vytváření infrastruktury. Reforma vojska a námořnictva pak byla svěřena zahraničním misím v režii Velké Británie a Francie. Tyto reformy se vyplatily o pár let později během balkánských válek.\n\nVenizelos se snažil podpořit další územní zisky zejména orientací na Trojdohodu a spojenectví se slovanskými balkánskými státy. To se vyplatilo a během první balkánské války proti Osmanské říši získalo Řecko značné území kolem Soluně, severní Thesálii a Krétu. Plány na připojení severního Epiru však byly zhaceny vyhlášením albánské nezávislosti. Albánská nezávislost tak pozměnila plány zejména Srbska, které odmítlo předat Bulharsku část získané Makedonie a podobně si tak jako Řecko na úkor Bulharska kompenzovalo ztracené albánské území. Bulharsko v odpověď na to vyhlásilo novou válku, tentokrát Srbsku. V odpověď na to se Řecko přidalo na stranu Srbska. Později se k nim připojilo i Rumunsko a Osmanská říše, snažící se získat zpět ztracená území. Proti této spojené síle nemělo Bulharsko šanci a muselo podepsat mír, který znamenal pro jeho nepřátele nové územní zisky. \n\nZ tohoto konfliktu vyšlo Řecko notně posíleno – jeho územní rozsah se zvýšil o 68 %, populace stoupla z více jak 2,5 milionu na 4 300 000 osob. Zároveň získalo i významné průmyslové oblasti a přístavy v čele se Soluní a Kavalou. Na obzoru se však rýsoval nový ozbrojený konflikt – první světová válka.\n\nPo balkánských válkách se většina velmocí snažila získat kontrolu nad tehdejšími balkánskými státy. Zatímco Bulharsko a Osmanská říše hledaly spojence v Trojspolku, Srbsko a Černá Hora se orientovaly na Trojdohodu. Situace Řecka byla oproti tomu více nejednoznačná, což bylo způsobeno zejména změnou krále poté, co Jiří I. zemřel na následky atentátu spáchaného na něj v Soluni roku 1913. Zatímco Venizelos preferoval Dohodu, nový germanofilsky zaměřený král Konstantin I. se zaměřoval spíše na centrální mocnosti. Během války tedy na základě Konstantinova rozhodnutí měla být uplatňována proněmecká neutralita, se kterou však některé kruhy řecké společnosti nesouhlasily. \n\nNarůstající nespokojenost těchto skupin spolu s nevraživým přístupem dohodových mocností proti Konstantinovu režimu využil Eleftherios Venizelos. Roku 1916 opustil Athény a v Soluni vytvořil vlastní vládní kabinet. Došlo takzvanému \"Národnímu rozkolu\" a celá země se rozdělila na příznivce Venizela (Kréta a Makedonie) a krále Konstantina (oblasti Řeckého království před balkánskými válkami), oblasti mezi těmito sférami vlivu obsadily dohodové mocnosti. Konstantin reagoval na vytvoření konkurenční vlády zesíleným terorem proti příznivcům levice a státním příslušníkům podporujícím Venizelovu vládu. Od roku 1917 ale začalo královo postavení kolísat, zejména díky svržení jeho příbuzného, ruského cara Mikuláše II. a neschopnosti německého císaře Viléma II. poskytovat mu efektivní podporu. V červnu byl donucen přistoupit na podmínky Dohody, načež záhy odstoupil z trůnu a emigroval do Švýcarska. Na jeho místo nastoupil nový král Alexandr. Moc nad celým Řeckem převzal Venizelův kabinet, který se již před královým pádem zapojil do ozbrojeného boje proti Ústředním mocnostem. \n\nPo získání moci zavedli teror zase venizelisté, kteří se soustředili na důsledné očištění státního aparátu od královských přívrženců. Ke stabilizaci své moci nastartovali i řadu sociálních a hospodářských reforem, mimo jiné i přerozdělení velkého pozemkového majetku ve prospěch bezzemků. Značná pozornost byla zaměřena na vojenské složky, což přineslo Řecku řadu úspěchů. V září 1918 se podařilo prolomit na soluňské frontě nepřátelskou obranu a postoupit na území Bulharska a Řecka. Mimo jiné i díky těmto operacím přistoupily Bulharsko a Osmanská říše na uzavření míru. O něco později tak vstoupily řecké jednotky do hlavního města poražené Osmanské říše – Istanbulu.\n\nDíky Venizelovu diplomatickému úsilí se podařilo pro Řecko na základě sévreské mírové smlouvy získat oblast západní a východní Thrákie, poloostrov Gallipoli a část Malé Asie kolem města Smyrny. Tuto smlouvu však krom Arménů, Řeků a Velké Británie nikdo nebral v potaz. Na území rozpadající se Osmanské říše se vytvořilo turecké nacionalistické hnutí pod vedením Mustafa Kemala, zvaného později \"Atatürk\", které mělo v plánu zvrátit situaci nastolenou po smlouvě v Sèvres. Řekové však hodlali využít tohoto hnutí pro další expanzi do Malé Asie. \n\nÚzemní rozmach Řecka ale nebyl doprovázen příznivým hospodářským vývojem, takže se proti Venizelově vláda začala zvedat vlna odporu. Ten si toho nebyl vědom, a aby oficiálně získal podporu pro tažení v Malé Asii, probíhající od června 1920, rozhodl se vypsat nové volby. Část řecké veřejnosti, projevující nesouhlas nad ustavičnými válkami probíhajícími téměř nepřetržitě od roku 1912 a rozsáhlou korupcí v liberály řízeném státě, proto volila Venizelovy odpůrce, kteří slibovali ukončení maloasijského tažení a nastolení míru – royalisty. Ti poté na základě volebních výsledků vytvořili nový kabinet, který vynaložil značné úsilí, aby se do Řecka vrátil král Konstantin a zaplnil tak uprázdněné po svém synovi Alexandrovi, který toho roku mezitím zemřel.\n\nV rozporu se svými sliby pak s nově příchozivším králem Konstantinem, který byl zpět do Řecka pozván po zmanipulovaném referendu, pokračovala vláda nadále v tažení do nitra Malé Asie, kde se snažila dobýt hlavní základnu kemalistického odboje – Ankaru. Díky klesající podpoře velmocí, logistickým problémům a odvolání některých důstojníků se ale válka začala vyvíjet ve prospěch Turecka. V srpnu 1922 odstartovalo turecké hnutí mohutnou ofenzívu, jež vyústila i v obsazení Smyrny a vypálení řeckých a arménských čtvrtí města. Pádem Smyrny tak zanikla poslední snaha Řeků o dokončení plánu Velké myšlenky na znovudobytí ztracených území.\n\nŠpatné vnitropolitické i zahraniční situace využili někteří představitelé armády k ozbrojenému převratu proti králi a royalistickému kabinetu. Zároveň s tím odešel král opět do exilu a někteří představitelé svrženého režimu byli odsouzeni k trestu smrti. Velitelé puče poté povolali ze zahraničí zpět Eleftheria Venizela, aby hájil řecké zájmy při revizi sèvreské smlouvy ve švýcarském městě Lausanne. Zde bylo dohodnuto, přes značné Venizelovo úsilí, předání Smyrny i východní Thrákie zpět Turkům. V souvislosti s tím se začal projednávat i problém výměny obyvatelstva. Vývoj války totiž donutil množství tureckých Řeků, vystavených protiřeckým pogromům ze strany nacionálního tureckého hnutí, aby hledali útočiště na řecké půdě. Spolu s nimi přišli do Řecka i obyvatelé řeckého původu z Bulharska a oblastí kolem Černého moře. Celkový počet imigrantů čítal roku 1928 přes 1 200 000 osob. Přes odmítavý postoj domácího obyvatelstva byli příchozí Řekové pro stát přínosem. Podíleli se totiž na nové ekonomické konjunktuře státu, stejně jako na kulturním vývoji. \n\nKrálovský režim (tehdy vládl Konstantinův syn Jiří II.) se mezitím definitivně zdiskreditoval při nezdařeném pokusu o převrat roku 1923 řízený z pozadí pozdějším diktátorem Ioannem Metaxasem. Král byl v té době obviňován ze sympatií k pučistům a liberální strany, které vyhrály v prosinci téhož roku volby, přistoupily v březnu 1924 ke zrušení monarchie a nastolení republiky. Další vývoj nově proklamované Řecké republiky charakterizovala zejména špatná vnitropolitická situace. Krom tří voleb se během let 1924 až 1928 odehrály tři pokusy o převrat a na čas se také ustanovily dvě vojenské diktatury (prvním diktátorem byl Theodoros Pangalis vládnoucí v letech 1925 až 1926, poté ho svrhl další uzurpátor Georgios Kondylis, jenž ovšem ustoupil společnému tlaku parlamentních stran a svolil ke konání voleb bez vlastní účasti). O nápravu poměrů se znovu pokusil Eleftherios Venizelos, kterého pověřil sestavením nového kabinetu tehdejší prezident Pavlos Kunduriotis. Venizelos a jeho politická strana \"Svaz liberálů\" si následující období vedli v politice a řízení vývoje státu úspěšně. Státní zřízení se konsolidovalo a Venizelovo působení v letech 1928 až 1932 je díky kladnému hospodářskému a kulturnímu vývoji považováno za zlatou éru Řecké republiky v jejím meziválečném období. \nDo Venizelových plánů na obnovu řeckého státu však zasáhla velká hospodářská krize, znamenající katastrofální důsledky pro řecké hospodářství, což se projevilo mimo jiné i v notném snížení Venizelovy popularity. Následující volby dopadly pro Venizela a jeho přívržence neslavně. Nejvíce hlasů získala \"Lidová strana\" v čele s Panajisem Tsaldarisem. Za této situace se odehrál pokus o puč proti nové vládě zorganizovaný Nikolaosem Plastirasem, ten byl ale neúspěšný a znamenal opětovné zhoršení Venizelova postavení. Toho využili přívrženci pravicových stran – začali rozdmýchávat protilevicové postoje a propouštět či dokonce zatýkat a deportovat ze země nepravicově smýšlející příslušníky ozbrojených sil i státní správy. Levice na tyto vládní kroky reagovala organizováním tajných organizací, připravujících se na násilné řešení tehdejšího mocenského zápolení. O dva roky později došlo k novému pokusu o převrat, tentokrát již pod vedením samotného Eleftheria Venizela. Ten ale skončil obdobným způsobem jako Plastirasův puč. Tři spoluúčastníci na puči byli popraveni a Venizelovi nezbylo než znovu odejít do zahraničí, kde roku 1936 zemřel. Zatímco se pokračovalo v zastrašování opozice, rozhodla vláda vypsat nové volby. Přes opětovné vítězství \"Lidové strany\" se iniciativy chopili dva pravicoví extrémističtí politikové Ioannis Metaxas a Georgios Kondylis. Jejich přičiněním byla znovu obnovena monarchie a král Jiří II. se po dvanácti letech ve vyhnanství vrátil zpět, aby usedl na řecký trůn. \n\nV dalším politickém boji se nejvýznamněji prosadil právě Metaxas, který za podpory Jiřího II. vojenským převratem uskutečněným 4. srpna 1936 (oficiálně zdůvodněným jako zákrok proti možnosti bolševického povstání) na sebe strhl veškerou moc. Nový Metaxasův režim měl výrazně autoritativní a totalitní charakter. Stát zasahoval do každodenního života a cíleně potlačoval jakoukoliv opozici. Všichni Metaxasovi spolupracovníci, kteří se účastnili chodu státu, pouze vykonávali jeho příkazy. Jak se vyjádřil jeden z nich:\n\nŠiroká veřejnost, přestože se otevřeně nepostavila vůči Metaxasovi na odpor, ale nikdy nepřijala jeho autokratické smýšlení. Přes omezení demokratického života probíhal v Řecku pozitivní hospodářský vývoj, a to v průmyslu, zemědělství a také v lodní dopravě (řecké loďstvo dosahovalo celkové tonáže 1 870 000 tun a řadilo se tak na desáté místo na světě). \n\nPád režimu nakonec nezpůsobily vnitřní opoziční síly, ale fašistická Itálie a nacistické Německo, které řecký stát v průběhu druhé světové války obsadily a podřídily své kontrole.\n\nPo zahájení druhé světové války roku 1939 uplatňoval Metaxas probritsky zaměřený kurs a Řecko zůstávalo ve válce nadále neutrální. Stále více se však zvyšovaly nátlaky Mussoliniho fašistického italského režimu. Když italský velvyslanec předložil Metaxasovi ultimátní požadavky (například umístění italských jednotek v zemi), byl odmítnut se slovy \"\"Alors c'est la guerre\"\" (pak bude válka). Nato Itálie zahájila pozemní invazi na řecké území. Den odmítnutí požadavků neboli den \"\"Ochi\" (ne)\" se dodnes v Řecku slaví jako státní svátek. \n\nPočáteční úspěšný italský postup byly záhy zmařen řeckou protiofenzívou, která zahnala italskou armádu zpět na Itálií okupované albánské území. Řecké jednotky se dostaly až do blízkosti významných měst Berat a Vlora, dobýt tyto dva strategické body se jim však nepodařilo. Ponížení svého italského souseda však nemínil přihlížet Adolf Hitler. Vyslal do Řecka vlastní jednotky a ty si ve spolupráci s Bulharskem a Itálií, navzdory příchodu britské armády z Egypta, celé Řecko postupně podrobily.\nObsazené území bylo systematicky hospodářsky drancováno a domácí obyvatelstvo vystaveno útlaku. Ještě horší postavení mělo obyvatelstvo židovského původu, například soluňská židovská komunita čítající přes 60 000 osob byla roku 1942 zbavena všech majetkových práv a o rok později poslána do koncentračního tábora v Osvětimi. K utrpení obyvatelstva přispěly i hladomory způsobené spojeneckou námořní blokádou.\n\nUž od roku 1941 se začal proti okupaci organizovat masový odpor. Velkou roli zde hráli mimo jiných i komunisté, dále se odporu účastnily i organizace pravicového zaměření. Již v průběhu let 1942 až 1943 zaznamenal řecký odboj značné úspěchy. Krom osvobození části území s odbojem navázali těsnější spolupráci Britové, což se mimo jiné projevilo takzvanou \"vojenskou dohodou\", kde byl partyzánům oficiálně přiznán status spojenecké armády. Komunisté zároveň udržovali i kontakty například s jugoslávským vůdcem partyzánů Josipem Broz Titem. Avšak již brzy byla spolupráce mezi částmi řeckého odboje narušeno a dokonce mezi komunisty (\"ELAS\") a příslušníky pravicových členů odboje (\"EDES\") došlo k ozbrojenému konfliktu. Přes vzájemné spory se podařilo odboji nadále bojovat proti německým okupantům (Itálie v létě roku 1943 kapitulovala). Jejich úsilí bylo korunováno úspěchem. Od září 1944 se začaly německé jednotky stahovat a v polovině října se v Řecku vylodil britský vojenský kontingent a o několik dní později i řecká vláda v čele s Georgiem Papandreem. Tažení proti německé agresi tedy během podzimu roku 1944 úspěšně skončilo.\n\nPo osvobození se vztahy mezi komunisty a příslušníky pravicové části politického spektra dále vyhrotily. Komunisté vytvořili vlastní vládu a započali boj proti legální vládě v Athénách. Vzhledem k podpoře Papandreovy vlády Brity a Američany došlo k porážce komunistických povstalců a upevnění monarchistického režimu, v jehož čele stál po smrti Jiřího II. jeho bratr Pavel. \nZemě se po druhé světové válce a po vnitřním konfliktu nacházela ve špatném stavu, avšak za americké finanční pomoci v rámci Marshallova plánu se začalo hospodářství pomalu zotavovat. Problémem byl ale nedemokratický režim v zemi, v němž armádní složky zasahovaly do politického procesu. To se projevilo například za vlády bývalého armádního činitele a nyní politika Alexandra Papagose a jeho strany \"Politické sjednocení\", kdy byli řečtí občané rozděleni do několika skupin podle svého názorového postoje vůči režimu. Přes tyto projevy neplnohodnotného demokratického vývoje docházelo díky reformním opatřením v oblasti ekonomiky od poloviny padesátých let k hospodářskému vzestupu. Spolu s tím se ale dále prohlubovala sociální diferenciace. Z hospodářského vývoje tak nejvíce těžili příslušníci státní byrokracie a armády, loďaři a podnikatelé v nevýrobních odvětvích. Tyto sociální skupiny tvořily oporu pravicového režimu. Zahraniční vztahy Řecka se upíraly směrem k západním spojencům – Řecko vstoupilo do NATO a později bylo přidruženým členem Evropského společenství. Přesto jeho pozice oslabovala zejména otázka samostatnosti Kypru, který se nadále nacházel pod svrchovaností Velké Británie a na němž kromě Řeků žila i početná turecká menšina. Zápolení o Kypr a jeho budoucí vývoj (a případné uskutečnění \"enosis\", tedy spojení s Řeckem) s Tureckou republikou (několikrát hrozil i vojenský konflikt) ohrožoval zahraniční postavení Řecka a zároveň ovlivňoval i jeho vnitropolitickou situaci. \n\nPo Papagosově smrti nastoupil do vedení státu na základě rozhodnutí krále Konstantínos Karamanlís, který záhy zformoval vlastní politickou stranu \"Radikální svaz\". Pokračoval v politice svého předchůdce a státní aparát se tak pouštěl do odhalování skutečných či vymyšlených komunistických spiknutí. Mimo jiné až do roku 1961 s odpovědností a iniciativou vlády vytvořil mechanismus kontroly tisku a informací, s cílem podpory v podstatě autoritářského režimu. V zájmu posílení vlastní moci hodlal Karamanlis prosadit i změnu ústavy, to se mu však pro odpor levicových stran a příslušníků levého středu nepodařilo. Jeho pozici však začaly podkopávat nejen aktivity opozičních stran, ale i neschopnost získat kontrolu nad vlastními spolupracovníky. Zklamán vývojem se rozhodl rezignovat. \n\nPo jeho odstoupení vyhrál následné volby \"Svaz středu\" Georgia Papandrea. Nová vláda se pokusila liberalizovat celý systém, avšak narazila na odpor příslušníků dosavadních mocenských skupin. Roku 1965 se pokusil Papandreos propustit člena vlády a ministra obrany, generála Petrose Garufalise. To však odmítl nový král Kosntantin II. vládnoucí po smrti svého otce od roku 1964. Následovalo dvouleté období politické krize, které využila skupinka důstojníků (takzvaní řečtí plukovníci) v čele s Georgiem Papadopulem k uskutečnění státního převratu a nastolení vlády vojenské junty.\n\nV noci z 20. na 21. dubna 1967 provedli tři armádní důstojníci Georgios Papadopulos, Nikolaos Makarezos a Stylianos Pattakos státní převrat a zavedli v zemi výjimečný stav. Záhy byl rozpuštěn parlament a vlády v zemi se ujala vojenská diktatura (junta) s ultrancionálními a protilevicovými rysy. Následně se junta začala zbavovat svých odpůrců ve všech významných oblastech kulturního a společenského života. Řecký král Konstantin II. po nezdařeném ozbrojeném povstání proti režimu opustil zemi. Junta na to reagovala ustavením regenta a ve chvíli, kdy bylo jasné, že se Konstantin do Řecka nevrátí, byla monarchie zrušena a vůdčí postava diktatury, Georgios Papadopulos, se jmenoval prezidentem a stal se tak oficiálně hlavou řeckého státu. \n\nRežim se projevoval odporem vůči všemu modernímu. Stávky byly postaveny mimo zákon a zakázáno bylo poslouchání moderní hudby, nošení minisukní a muži nesměli nosit dlouhé vlasy. Vyučovat se nesměla sociologie a důsledkem silného protislovanského sentimentu řecké vojenské vlády nebyla dovolena ani výuka bulharštiny a ruštiny. \n\nPrvní roky zaručovala stabilitu režimu nadále rostoucí ekonomika. Základy tohoto vývoje však nebyly následkem vlády junty, ale reformami a procesy nastartovanými před ozbrojeným převzetím moci. V zahraniční politice režim spolupracoval se Spojenými státy, což vyvolávalo mezi řeckou veřejností vůči USA velkou nevraživost a objevily se dokonce názory, že se Američané na vojenském převratu podíleli. Zesílení opozice proti režimu se odehrálo roku 1973 v souvislosti se zhoršením hospodářského vývoje. Diktaturu nezachránil ani převrat pod vedením generála Dimitriose Ioannidise, který svrhl Papadopulose, avšak nezasedl do vlády a řídil chod státu z ústraní. Pokusy o postupnou liberalizaci režimu se nesetkávaly s úspěchem, vzhledem ke stále se horšící ekonomické situaci (například na rozdíl od let 1967 až 1972, kdy se inflace pohybovala kolem 2,5%, dosáhla v roce 1974 hodnoty 33%). Angažovanost junty na Kypru, kde došlo ke svržení demokraticky zvoleného prezidenta Makariose a nastolení podobné diktatury jako v Řecku, krizi junty vyhrotila. Obyvatelstvo vypovědělo diktatuře poslušnost. Mezitím byl do Řecka povolán zpět Konstantinos Karamanlis a tehdejší prezident a generál Faidon Gizikis informoval Dimitriose Ioannidise, že období nadvlády diktatury skončilo a spolu s tím i řeckou veřejnost, že se ozbrojené síly rozhodly navrátit moc do rukou civilní vlády.\n\nNový premiér Konstantínos Karamanlís za svého pobytu v západní Evropě prodělal zásadní změnu názorů na vedení státu a uvědomoval si také, že represivní kurz padesátých a šedesátých let není již nadále možný. Rozhodl se proto reformovat státní systém, ovšem postup odstraňování projuntovských osob v armádě a na dalších důležitých postech probíhal jeho přičiněním v některých případech liknavě. To bylo dáno snahou o stabilizaci vnitropolitické situace i zahraničního postavení Řecka, které bylo ohroženo zejména nebezpečím války s Tureckem. Například vůdčí osobnosti diktatury (mimo jiné i Georgios Papadopulos) tak nebyly zatknuty ihned, ale až v průběhu roku 1974.\n\nVztahy s Tureckem notně poškodil zásah junty na Kypru. Turecká republika toho využila a zabrala 37% kyperského území. K vojenskému střetu mezi Řeckem a Tureckem (který Karamanlis zvažoval) však nedošlo a hranice postupu tureckých vojsk do dneška od sebe odděluje řeckou a tureckou komunitu.\n\nPo ustanovení vlády \"národní jednoty\" se začal nový demokratický režim pomalu upevňovat. Na 17. listopad 1974 bylo stanoveno konání nových voleb a Karamanlis do nich vstoupil spolu s nově utvořenou stranou \"Nová demokracie\". Největším konkurentem Karamanlise se v následujících letech stal Andreas Papandreu se svojí stranou \"Panhelénské socialistické hnutí\" (zkráceně \"PASOK\"). Tato strana si zakládala na radikální zahraniční i domácí politické linii (například byla součástí jejího programu snaha o vystoupení z NATO, odmítavý postoj zachovávalo i k Evropskému společenství). Volby nakonec vyhrála \"Nová demokracie\" a to mimo jiné díky tomu, že se Karamanlis jevil větší části populace jako záruka stability země. Nová vláda přistoupila k vypracování ústavy a k uskutečnění referenda o státním zřízení, kde si voliči vybírali mezi monarchií a republikou. Výsledek plebiscitu nakonec dopadl skoro 70% proti znovunastolení království a Řecko tak zůstalo nadále republikou.\n\nV nadcházejících letech se politické spektrum téměř neměnilo. Dvěma nejsilnějšími stranami nadále zůstávaly levicový \"PASOK\" a pravicová \"Nová demokracie\". Roku 1981 zásluhou Karamanlise vstoupilo Řecko do Evropského společenství. Špatná hospodářská situace se ale podepsala na ztrátě popularity vlády a příští volby vyhrál v té době opoziční \"PASOK\", který během let 1977–81 zásadním způsobem revidovala svůj dosavadní politický program. Přes snahy nové vlády Andrease Papandrea vytvořit stát se silnou sociální podporou a s prosperujícím hospodářstvím ve dvou funkčních obdobích v letech 1981 až 1989 se řecká ekonomika rozvíjela jen postupně. Rozsáhlé programy vlády navíc znamenaly značné finanční výdaje, což se projevilo ve schodku státního rozpočtu a posléze i v nutnosti rušit původní sociální výdobytky (například zrušení zvyšování mezd vzhledem k růstu inflace či bezplatné lékařské služby).\nŘecko se po rozpadu komunistických režimů na Balkáně snažilo hrát v této době roli stabilizačního prvku, avšak snaha o udržení Jugoslávie a podpora Miloševićova režimu naopak vedla k rozporům se západoevropskými spojenci. Dalším problémem bylo vytvoření nového makedonského státu, jehož existence podle mínění řecké vlády ohrožovala územní integritu Řecka. Postupem doby se ale částečně uvolnilo napětí a Řecko později spolu s postupným hospodářským růstem zaujalo v rámci Balkánu silnější pozici. V 90. letech též došlo k normalizaci vztahů s Tureckem. \n\nZměny přinesl i nový vnitropolitický vývoj. Obě velké strany se co do politických názorů částečně přiblížily ke střednímu proudu a rozdíly mezi nimi se poněkud setřely. Na počátku nového tisíciletí se Řecko dočkalo dvou úspěchů – podruhé byly totiž v Athénách konány olympijské hry a roku 2002 bylo v zemi zavedeno euro (až později ale vyšlo najevo, že hospodářské výsledky byly záměrně upravovány a země ve skutečnosti maastrichtská kritéria pro vstup do eurozóny nesplňovala).\n\nTak jako ostatní země zasáhla citelně Řecko hospodářská krize. Řecký rozpočtový deficit v roce 2009 dosáhl 13,6% hrubého domácího produktu. Výměnou za finanční pomoc od Evropské unie v hodnotě 110 miliard eur se řecká vláda zavázala k rozsáhlým finančním škrtům. To po celé zemi vyvolalo rozsáhlé stávky. Úsporná opatření budou mít pravděpodobně řadu negativních dopadů, mimo jiné i pokles ekonomiky a růst nezaměstnanosti. Krom toho se země nadále potýká s dalšími problémy, především korupcí, klientelismem, nadbytečnou byrokracií a šedou ekonomikou. Přes pookřání vztahů s Tureckem také nadále není vyřešen problém Kypru. Ten totiž zůstává rozdělen na tureckou a řeckou část (zatímco turecká část není mezinárodně uznávána, řecká byla roku 2004 přijata do Evropské unie).\n\nOd roku 2005 je prezidentem a hlavou řeckého státu Karolos Papulias. V současné době probíhá v Řecku vládní krize, která by měla být vyřešena novými volbami stanovenými na 17. června 2012. V posledních volbách získaly množství hlasů strany odmítající další rozpočtové škrty požadované mezinárodními finančními institucemi a Evropskou unií a žádná ze stran nebyla schopná sestavit vládu.\n\n\n"}
{"id": "386919", "url": "https://cs.wikipedia.org/wiki?curid=386919", "title": "Vysílač Lualualei", "text": "Vysílač Lualualei\n\nVysílač Lualualei je zařízení námořnictva USA sloužící ke komunikaci s ponořenými ponorkami prostřednictvím velmi dlouhých vln.\n\n\n\n"}
{"id": "386922", "url": "https://cs.wikipedia.org/wiki?curid=386922", "title": "Kostel Neposkvrněného početí Panny Marie (Zvole)", "text": "Kostel Neposkvrněného početí Panny Marie (Zvole)\n\nKostel Neposkvrněného početí Panny Marie ve Zvoli je novogotickou stavbou z roku 1862. Starší farní kostel byl úplně zničen požárem v roce 1854.\n\nPrvní písemná zmínka o obci pochází z roku 1273, o dva roky později je zmiňován zdejší filiální kostel svatého Jiljí. Ten byl za husitských válek zničen a musel být roku 1444 znovu postaven. Za Petra ze Žerotína byl kolem roku 1500 zvětšován a znovu byl přestavěn v r. 1611. Roku 1854 byl kostel úplně zničen požárem. Z podnětu olomouckého arcibiskupa Bedřicha z Fürstenberka byla zahájena výstavba nového kostela. V roce 1858 byly schváleny plány a r. 1860 byl položen základní kámen. V roce 1864 byly do věže zavěšeny nové zvony. 2. července 1876 byl slavnostně vysvěcen kardinálem Fürstenberkem a zasvěcen Neposkvrněnému početí Panny Marie. \n\nKostel je situován ve střední části obce u silnice ze Zábřeha na Mohelnici. Na jeho západní straně se rozkládá hřbitov obklopený ohradní zdí. Před průčelím kostela je malé dlážděné prostranství. Po jeho pravé straně směrem k bráně na hřbitov stojí barokní socha sv. Jana Nepomuckého z roku 1717, která je od r. 2003 chráněnou kulturní památkou. Nalevo se nachází kamenné sousoší Kalvárie z r. 1885. V zahradní části mezi kostelem a farou stojí další kulturní památka: pískovcový sloup se sochou Panny Marie Immaculaty datovaný rokem 1684.\n\nKostel je jednolodní stavba s mírně odstupněným polygonálně zakončeným presbytářem. Dvoubarevná fasáda je členěna lizénami s ozdobnými obloučkovými římsami. Výraznou obloučkovou římsou nad ciferníky hodin je zdoben také vrchol štíhlé hranolové věže nad štítem kostela. Zakončení věže tvoří vysoký jehlan s makovicí a dvojitým křížem. Boční zdi lodi jsou prolomeny po obou stranách třemi vysokými novorománskými okny. V presbytáři, jehož zadní část slouží jako sakristie, je šest menších oken stejného tvaru a pod nimi jsou v závěru umístěny dveře a dvě malá okna.\n\nPrůčelí kostela tvoří portál se dvěma sloupy z pískovce zakončenými bohatě zdobenými hlavicemi, které zhotovil vídeňský sochař Josef Heinrich. Nad ním jsou dva erby: olomouckého arcibiskupství a rodiny Fürstenberků. Nad obdélným oknem nika se sochou Panny Marie od Josefa Heinricha. \n\nVnitřní prostor kostela je tvořen jednou širokou lodí s mírně zúženým presbytářem. Klenba v lodi je valená, nad presbytářem křížová. Strop je zdoben medailony s biblickými náměty, na klenebních obloucích a nad okny v presbytáři jsou malé kulaté portréty světců. Ve vstupní části je nad trojdílnou arkádou umístěna kruchta s varhanami, které postavil Karel Küttler z Opavy.\n\nTři barokní oltáře byly původně součástí interiéru z olomouckého dómu sv. Václava a pocházejí ze čtyřicátých let 18. století. Na jejich sochařské výzdobě se podíleli významní regionální umělci Jan Kammereit a Ondřej Zahner. Na evangelijní straně je osazen oltář zasvěcený Nalezení sv. Kříže se sochami sv. Augustina a sv. Řehoře (Ondřej Zahner) a postavami andělů ve volutách nástavce (Kammereit). Na epištolní straně je oltář sv. Kateřiny, kde vedle oltářního obrazu jsou pozlacené sochy sv. Jeronýma a sv. Ambrože (Ondřej Zahner), v nástavcích jsou andělské řezby Jana Kammereita. Obraz Neposkvrněného početí Panny Marie na hlavním oltáři maloval vídeňský malíř Dobiášovský. Dva boční oltáře byly zasvěceny sv. Jiljí, původnímu patronu kostela a sv. Janu Nepomuckému. Roku 1940 byl v boční kapli zřízen čtvrtý oltář, zasvěcený Panně Marii bolestné. Socha je od olomouckého sochaře L. Kubečka. Kazatelna a křtitelnice jsou z červeně zbarveného ostřihomského mramoru z dílny Josefa Arnolda z Brna. \n\nVe zdech kostela je osazeno několik náhrobníků a nápisových desek, které pocházejí z vyhořelého kostela sv. Jiljí. V boční kapli v prostoru pod kruchtou je figurální náhrobník Jindřicha ze Zvole a na protější stěně pískovcové erby majitelů panství, které sem byly přemístěny ze zaniklé tvrze.\n\n"}
{"id": "386923", "url": "https://cs.wikipedia.org/wiki?curid=386923", "title": "1-propanol", "text": "1-propanol\n\nPropan-1-ol (též 1\"-propanol, n\"-propanol, 1\"-propylalkohol, n\"-propylalkohol, nebo jednoduše propanol či propylalkohol) je primární alkohol s chemickým vzorcem CHCHCHOH. Je izomerem propan-2-olu (isopropylalkoholu). Používá se jako rozpouštědlo ve farmaceutickém průmyslu, do pryskyřic a celulózových esterů. V malých dávkách vzniká přirozeně při mnoha fermentačních procesech.\n\n1-propanol vykazuje normální chování primárního alkoholu. Proto ho lze převést na alkylhalogenidy. Například červený fosfor a jod tvoří \"n\"-propyljodid s 90% výtěžností, zatímco chlorid fosforečný s katalyzátorem chloridem zinečnatým dává 1-chlorpropan. Reakce s kyselinou octovou za přítomnosti kyseliny sírové jako katalyzátoru a podmínek Fischerovy esterifikace poskytuje propylacetát, kdežto flegmace propanolu s kyselinou mravenčí může poskytovat propylformát s výtěžností 65 %. Oxidace 1-propanolu dichromanem sodným a HSO dává pouze 36% výtěžnost propionaldehydu a proto se pro tento typ reakce doporučují metody s vyšší výtěžností, za použití PCC nebo Swernovy oxidace. Oxidace kyselinou chromovou poskytuje kyselinu propionovou.\n\n1-propanol je hlavní složkou přiboudliny, vedlejšího produktu určitých aminokyselin při fermentaci brambor a obilí na ethanol. Toto ale není významným zdrojem propanolu.\n\n1-propanol se vyrábí katalytickou hydrogenací propionaldehydu. Propionaldehyd se pak vyrábí oxosyntézou, hydroformylací ethenu oxidem uhelnatým a vodíkem za přítomnosti katalyzátoru, např. dikobaltoktakarbonylového nebo rhodiového komplexu.\n\nTradiční laboratorní příprava 1-propanolu spočívá v reakci \"n\"-propyljodidu s vlhkým oxidem stříbrným.\n\n1-propanol byl objeven Chancelem v roce 1853 při frakční destilaci přiboudliny.\n\n\n"}
{"id": "386932", "url": "https://cs.wikipedia.org/wiki?curid=386932", "title": "Ráhnová plachta", "text": "Ráhnová plachta\n\nRáhnová plachta je čtyřcípá, příčná plachta, používaná na plachetnicích s ráhnovou takeláží. Horním lemem je upevněna k ráhnu, které je přichyceno ke stěžni či k čelenu a volnými cípy je upevněna pomocí šotů k ráhnu nižší plachty nebo pažení boků lodi.\n\nRáhnové plachty jsou nejúčinnější při zadobočním větru. Nedají se používat k většímu manévrování s lodí a proto bývají doplněny podélnými plachtami – kosatkami a stěhovkami a alespoň jednou vratiplachtou nebo latinskou plachtou na zadním stěžni.\n\nRáhno je natáčeno do stran pomocí dvojice ráhnových otěží, vytahováno a spouštěno pomocí ráhnové zdviže a drženo v horizontální poloze pomocí dvojice závěsníků.\n\nRáhnová plachta je napínána za dolní rohy (cípy) pomocí dvojice šotů, skasávána pomocí rohový kasounů (gejtav) a kasounů a její boční lem může být napínán směrem k přídi pomocí bulin.\n"}
{"id": "386935", "url": "https://cs.wikipedia.org/wiki?curid=386935", "title": "Kostel svatého Mikuláše (Starý Maletín)", "text": "Kostel svatého Mikuláše (Starý Maletín)\n\nKostel svatého Mikuláše v Maletíně je empírovou stavbou z let 1804-1805. Areál kostela byl v roce 1958 zapsán na seznam kulturních památek.\n\nPrvní zpráva o maletínské faře pochází z roku 1583, ale zřejmě existovala mnohem dříve. Původní kostel postavený v gotickém slohu se samostatnou dřevěnou věží, která stála v blízkosti, byl zbourán v roce 1803 a téhož roku byl položen základní kámen pro novou stavbu. Kostel byl vystavěn podle projektu \"Jana Sarkandera Thalherra\". Na rozdíl od původního kostela byl presbytář orientován směrem na jih, hlavní vchod k severu. Hlavní finanční podíl na výstavbě měl olomoucký arcibiskup Antonín Theodor Colloredo-Waldsee. Kostel byl dokončen v roce 1805. V roce 1835 byly provedeny úpravy interiéru: zhotoveny dva boční oltáře, kazatelna, křtitelnice, zakoupeny lavice a varhany. V roce 1856 udeřil do věže kostela blesk a při následném požáru se roztavil jeden ze zvonů. V roce 1862 byly pořízeny věžní hodiny. V roce 1907 byla provedena generální oprava interiéru. V době 1. světové války přišel kostel o dva zvony, ale již v roce 1918 byla vyhlášena sbírka a zakoupen nový zvon od firmy Manoušek z Brna. V dalších letech 20. století byly na kostele prováděny jen menší udržovací opravy a jeho celkový stav se zhoršoval vlivem vzlínající vlhkosti. Generální oprava včetně statického zajištění, odvlhčení, rekonstrukce varhan a úpravy interiéru byla provedena v letech 2009 - 2013. \n\nAreál kostela je ohraničen zdí se dvěma bránami, datovanými do let 1821 a 1845. U vstupu je kamenný kříž z roku 1750. V areálu za presbytářem se nachází empírové sousoší Kalvárie, práce místního kameníka L.Ch.Wankeho z roku 1848.\n\nJednotná podélná jednolodní stavba, orientovaná severojižním směrem. Kněžiště odsazené, segmentově ukončené. K jeho východní zdi přiléhá čtyřboká sakristie, k západní zdi obdobný depozitář. Loď je obdélná s hranolovitou věží vystupující nevyvinutým rizalitem v ose jejího jižního průčelí. Fasády hladké, prolomené okny se segmentovým záklenkem. Hlavní vstup do kostela je podvěžím, boční jsou portály po obou stranách lodi. Nad kostelem je sedlová střecha se sanktusníkem, věž je krytá nízkým stanem protaženým do jehlanu.\n\nKněžiště je zaklenuto jedním polem pruské klenby s mimořádně velkým rozpětím lunetovým závěrem, sakristie má valenou klenbu s výsečemi, depozitář placku, v lodi jsou pruské klenby mezi pasy nesenými přízedními pilíři. V severní části lodi je hudební kruchta nesená toskánskými sloupy.\n\nVe vnější zdi kněžiště je druhotně umístěný dětský figurální náhrobník Žofie Byronské z Roztropovic (zemřela 1589). V interiéru jsou volně zavěšeny obrazy Panny Marie Pomocné a svaté Rodiny (\"Josef Pilz\", 1785). Zvon ve věži s reliéfy, ornamenty a nápisy byl přelitý v Olomouci roku 1860. Na kůru varhany z dílny rodiny Welzelů z Králík.\n\nBŘEZINA, Jan: \"Zábřežsko v období feudalismu do roku\" \"1848\", Ostrava 1963\n\n"}
{"id": "386936", "url": "https://cs.wikipedia.org/wiki?curid=386936", "title": "Fakulta tělesné výchovy a sportu Univerzity Karlovy", "text": "Fakulta tělesné výchovy a sportu Univerzity Karlovy\n\nFakulta tělesné výchovy a sportu Univerzity Karlovy (FTVS UK) vzdělává a vychovává odborníky v oblasti sportu, tělesné výchovy, fyzioterapie a managementu sportu. Je to jedna z nejmladších fakult University Karlovy.\n\nByla založena v Praze v roce 1953 jako Institut tělesné výchovy a sportu a součástí university se stala v roce 1959. Původním sídlem byl Tyršův dům na Malé Straně. Po roce 1989 se fakulta přestěhovala do budovy bývalé Vysoké školy politické ÚV KSČ (přezdívané „Vokovická Sorbonna“) ve Vokovicích.\n\nMezi absolventy fakulty jsou mnozí významní sportovci a funkcionáři (Luděk Bukač, Marian Jelínek, Martin Doktor, Miroslava Knapková, David Svoboda, Vítězslav Veselý, Tomáš Verner, Věra Čáslavská aj.), ale také slavní trenéři (v letech 1960–1970 tu například studoval Nigussie Roba, etiopský atletický trenér, jehož svěřenec Miruts Yifter vybojoval na olympijských hrách 1980 v Moskvě zlaté medaile v běhu na 5000 metrů a 10 000 metrů).\n\nV roce 2013 byla fakulta při příležitosti oslav 60. výročí založení pověřena uspořádáním 12. ročníku Českých akademických her.\n\nStudium je rozděleno na tříleté bakalářské a navazující dvouleté magisterské. Je zde možno studovat několik oborů - tělesná výchova a sport, tělesná výchova a sport se zaměřením na vzdělávání, vojenská tělovýchova, management tělesné výchovy a sportu, fyzioterapie, ortotik-protetik.\n\nSoučástí budovy školy jsou i vysokoškolské koleje a menza. Dále se v areálu nachází atletický stadion, tenisové kurty, sportovní hala a hřiště na beach volejbal. Je zde také k dispozici jedinečná laboratoř na diagnostiku chyb při plavání (FLUM), což je plastová vana s jednou průhlednou stěnou, kde na plavce zde působí protiproud. Fakulta má ve správě loděnici v pražské Troji, kde probíhá výuka kanoistiky a raftingu a v přilehlé sportovní hale výuka gymnastiky. Pro výuku plavání se využívá již zmíněný Tyršův dům na Malé Straně.\n\n"}
{"id": "386938", "url": "https://cs.wikipedia.org/wiki?curid=386938", "title": "Západní Indie", "text": "Západní Indie\n\nZápadní Indie je historické souhrnné pojmenování pro antilské ostrovy a bahamské souostroví, v širším pojetí pak celého amerického kontinentu. Pojem Západní Indie vznikl na počátcích evropské kolonizace Ameriky, když byl Kryštof Kolumbus přesvědčen, že objevil západní cestu do Indie. Výraz Západní Indie se píše s velkým písmenem Z pro odlišení karibské oblasti od západní části indického subkontinentu, pro který se používá malé z.\n\nI přes cizojazyčné názvy (anglický výraz \"West Indies\" či španělský \"Indias Occidentales\"), které jsou v plurálu, v češtině je běžnější název Západní Indie v singuláru (ta Západní Indie, nikoli ty Západní Indie).\n\n\n"}
{"id": "386939", "url": "https://cs.wikipedia.org/wiki?curid=386939", "title": "Syphon Filter", "text": "Syphon Filter\n\nSyphon Filter je akční stealth střílečka s pohledu třetí osoby pro konzoli PlayStation. Jedná se o první díl série Syphon Filter, který vyvíjeli vývojáři z Eidetic (dnešní SCE Bend Studio).\n\nHra se dočkala vydání v roce 1999 americkým vydavatelem 989 Studios, v roce 2006, konkrétně 4. prosince, byla vydána na Playstation Network pro použití na konzoli PSP. V březnu 2011 hra vyšla také pro operační systém Android.\n\nGabriel Logan a Lian Xing jsou agenti u agentury nazývající se The Agency, kteří jsou po stopě mezinárodně hledaného teroristy Ericha Rhoemera. V srpnu 1999 se agent Ellis pokouší proniknout k Rhoemerovy a zjistit, co plánuje v jedné ze svých operací v Costa Rice. Bohužel je odhalen a následně popraven bývalou agentkou KGB Marou Aramov. Rhoemer okamžitě nařídí Antonu Girdeauxovi vypálit plantáže, aby skryl veškeré důkazy o jejich Syphon Filter výzkumu.\n\nHra začíná měsíc po událostech v Costa Rice. Rhoemer a jeho společníci zahájili útok na Washington D.C. Gabe poráží Rhoemerova komunikačního experta, Pavela Kravitche, jenž mu umožnil přístup do washingtonského metra. Po výbuchu je Gabe v metru uvězněn a sleduje Maru Aramov, která utekla z vězení. Po cestě zneškodní několik biologických bomb a porazí Rhoemerova střelce Jorge Marcose a Girdeauxe.\n\nV laboratořích se ukáže, že Syphon Filter je smrtící vir další generace soustřeďující se konkrétní místa. Na scéně se objevuje Konathan Phagan, zakladatel a CEO společnosti PHARCOM(společnost vypomáhající při vývoji Syphon Filteru viru). Ten se účastní jedné z gala akcí v muzeu, v New Yorku, ihned je ale zajat Marou Aramov a zjišťuje se, že Edward Benton funguje jako dvojitý agent. Gabe zabije Bentona, osvobodí Phagana a Maru Aramov, kterou zatkne, se znovu povede utéci z vazby.\n\nNa další misi se Gabe vydá do Rhomerovi tajné základny v Kazachstánu. Zde zabije Rhomerova velitele jednotek Vladislava Gabrea a základnu zničí. Bohužel Lian Xing je chycena a pravděpodobně zabita Rhoemerem.\nTentokrát se Gabe vydá na Ukrajinu do Rhoemerovi pevnosti za záchranou Lian. Po příchodu nalézá infikované pacienty, jenž by měli být protilátkou proti smrtícímu viru. Gabe postupuje hlouběji a zachraňuje Lian, která je přesvědčená o tom, že neexistuje žádná protilátka. Při svém průchodu nalézá Gabe také Phagana. Ten je ale později zabit Marou Aramov, jenž se rozhodne pomoci Gabeovi a Lian.\n\nGabeova další mise se koná též v Kazachstánu, kde se mu podaří proniknout do skladů PHARCOM. Zde probíhají boje mezi Rhoemerovými muži a ochrankou PHARCOMu. Gabe zjišťuje, že Markinson tajně vyjednával s Rhoemerem na vydání Syphon Filter viru pro The Agency. Rhoemer zabije Markinsona a spustí časové odpočítávání k odpálení sovětské rakety. Gabe nemůže odpálení zabránit, takže jeho jedinou nadějí je sebe-destrukční sekvence. Gabeovi se podaří raketu zničit a odvrátit tak třetí světovou válku. Po zničení rakety začíná finálový souboj mezi Rhoemerem a Gabem, ve kterém je Rhoemer zabit.\n\nPo skončení titulku, po dohrání hry, se zobrazuje scéna s neznámou osobou držící v ruce Syphon Filter virus, v prostorách velitelství The Agency a smějící se Marou Aramov.\n\n\n"}
{"id": "386942", "url": "https://cs.wikipedia.org/wiki?curid=386942", "title": "20. dynastie", "text": "20. dynastie\n\n20. dynastie (někdy též označovaná jako dynastie ramessovská nebo doba ramessovská) je jednou ze staroegyptských královských dynastií řazených egyptology do historického období označovaného jako Nová říše. Vládla přibližně v letech 1190-1077 př.Kr. po jejím zániku následuje tzv. Třetí přechodná doba.\nNástupu prvního krále 20. dynastie Setnachta předcházelo období slabých vlád, jimiž byl charakterizován závěr předchozí 19. dynastie. Setnacht je ve svých nápisech charakterizuje jako období všeobecného chaosu a bezvládí a zdá se, že v tomto případě nejde o popis zcela nadsazený. Jeho nástupci Ramesse III. se sice podařilo odrazit útok tzv. mořských národů a udržet moc Egypta nad některými územími v Syropalestině, nicméně jeho dlouhá vláda při stávajícím nástupnickém systému vedla ke znefunkčnění politické role dynastie s rušivým dopadem na administrativní systém.. Nicméně z počátku byla jeho vláda úspěšná v nastolení stability a relativní moci říše směrem do Syropalestiny a jižně do Núbie. Dařila se obnova zavlažovacího systému a pokračovala rozsáhlá výstavba chrámů v Karnaku. Avšak závěr jeho vlády byl opět poznamenán hospodářskou krizí a všeobecně panující korupcí. To vedlo k postupné ztrátě vlivu panovníků na státní správu a k vleklému úpadku donucovací schopnosti dvora ve vztahu k jiným mocenským centrům, zejména vrstvy chrámových kněží, nomarchů.. Tyto procesy se prohlubovaly i za doby panování dalších faraonů a v podstatě byly dovršeny za vlády Ramesse IX., který již vládl jen z města Tanis. Egypt ztratil vládu v Palestině i Nubii a opět se mocensky rozdělil na Horní (jižní část Egypta přibližně od města Memfis) a Dolní Egypt (severní část v povodí Nilu a jeho delty).\n\n\n"}
{"id": "386946", "url": "https://cs.wikipedia.org/wiki?curid=386946", "title": "Iizuka (Fukuoka)", "text": "Iizuka (Fukuoka)\n\nIizuka je město nacházející se v prefektuře Fukuoka, na ostrově Kjúšú, Japonsko. Město bylo založena roku 1932.\nMěsto za industrializace Japonska, bylo centrem těžby uhlí v oblasti. Dnes jsou doly již uzavřené.\n\nNarodil se zde japonský politik Taró Asó.\n"}
{"id": "386947", "url": "https://cs.wikipedia.org/wiki?curid=386947", "title": "Kostel svatého Stanislava (Hynčina)", "text": "Kostel svatého Stanislava (Hynčina)\n\nKostel svatého Stanislava v Hynčině je barokní stavba z roku 1722. Kostel s bohatě zdobeným interiérem byl v roce 1958 zapsán na seznam kulturních památek.\n\nHynčina byla poměrně brzy farní vsí, kostel stával původně na kopci zvaném \"Kirchberg\". Po příchodu nových osadníků z Bavorska byl v 16. století postaven nový, zprvu dřevěný kostelík. V roce 1600 byl zvětšen a zasvěcen svatému Stanislavovi. Tato stavba byla roku 1722 nahrazena kamenným kostelem (podle jiných zdrojů v roce 1725), v roce 1785 tu byla zřízena lokálie a v roce 1843 fara. Věž kostela byla upravena v letech 1851-1854. Střecha byla pokryta břidlicí, původní kopule věže byla nahrazena vysokým jehlanem. Roku 1910 byly instalovány nové varhany od krnovského mistra Gustava Nitsche. Od roku 1991 byl kostel postupně opravován. V roce 2006 bylo upraveno okolí kostela – ohradní zeď a přístupové cesty. Celková rekonstrukce byla dokončena v roce 2012.\n\nAreál kostela se hřbitovem obklopený kamennou ohradní zdí je situován na vysokém kopci na okraji obce. Ve výklenku jihovýchodního úseku ohradní zdi stojí kamenný kříž zv. Hoffmannův.\n\nOrientovaná jednolodní plochostropá stavba bez architektonického detailu s nepatrně odsazeným, rovně ukončeným kněžištěm s uťatými rohy. Na severní straně přiléhá ke kněžišti čtyřboká, valeně zaklenutá sakristie. K obdélné lodi na západě přiléhá hranolovitá věž s jehlancovou střechou. Na severní straně je přístavek vyplňující roh věže a lodi, odkud vedou schody na kruchtu a věž. Hladké fasády jsou prolomeny okny s půlkruhovým záklenkem – třemi na jižní a dvěma na severní straně lodi. V presbytáři jsou dvě okna. Hlavní vstup do kostela je podvěžím, boční je umístěn v jižní stěně lodi. \n\nHlavní loď i poněkud užší presbytář mají plochý strop. Odděleny jsou plným vítězným obloukem. V severní zdi je vstup do sakristie. V západní části lodi je dřevěný kůr s varhanami nesený dvěma kanelovými (žlábkovanými) sloupy s ozdobnými hlavicemi. \n\nInteriér je bohatě zdobený malbou a štukovým dekorem. Tři nástropní malby s novozákonními motivy ve štukových zrcadlech představují Klanění tří králů (presbytář), Nevěřícího Tomáše (hlavní loď u vítězného oblouku) a Zvěstování Panny Marie (nad kruchtou). V levém rohu vítězného oblouku je zobrazena starozákonní legenda o měděném hadu a po pravé straně žehnající postava u kříže. V presbytáři jsou vedle hlavního oltáře s obrazem sv. Stanislava dvě velké nástěnné malby s výjevy ze života tohoto světce.\n\nSoučástí zařízení kostela jsou dřevořezby dvou adorujících andělů (snad ze zrušeného oltáře) ze 2. čtvrtiny 18. století a kropenka datovaná rokem 1617 s kanelovanou nohou a mísovitou nádobou. Zvon ve věži (s reliéfem lví hlavy a nápisovým vlysem ulil roku 1599 \"Jan Benešovský\".\n\n"}
{"id": "386948", "url": "https://cs.wikipedia.org/wiki?curid=386948", "title": "Carrie", "text": "Carrie\n\nCarrie je americký hororový film z roku 1976, který režíroval Brian De Palma. Scénář k filmu napsal Lawrence D. Cohen na základě stejnojmenného románu Stephena Kinga.\n\nFilm a román se zabývá sociálně vyloučenou dospívající dívkou, Carrie White, která zjistí, že disponuje telekinetickou silou poté, co byla podrobena jak fyzickému a psychickému týrání ze strany svých vrstevníků, učitelů a své hysterické matky. Atmosféra hrůzy narůstá stejně, jak roste dívčino ponižování. V závěru příběhu způsobí svými schopnostmi masakr na školním plese.\n\nFilm Carrie je považován za mezník v žánru hororů a jeho ztvárnění je považováno za jedno z nejlepších filmových zpracování na motivy románu Stephena Kinga. Tento film zaznamenal také velký úspěch pro studio United Artists. Získal Velkou cenu na Festivalu fantastických filmů 1977 v Avoriaz. Dva z herců (Sissy Spacek a Piper Laurie) byli nominováni na Oscara.\n\nKritiky byly kladné. A tak vznikl ještě jeden díl - \"\", jako televizní remake vyšel v roce 2002, a to již bez účasti režiséra a producenta Briana De Palmy.\n"}
{"id": "386953", "url": "https://cs.wikipedia.org/wiki?curid=386953", "title": "Napájení", "text": "Napájení\n\nNapájení může děj nebo proces, který lze považovat za tok nebo proud něčeho (nějaké entity) od zdroje do místa jeho potřeby či spotřeby, existují i přnesené významy tohoto slova.\n\nMůže se jednat například: \n"}
{"id": "386956", "url": "https://cs.wikipedia.org/wiki?curid=386956", "title": "Seznam mot států Spojených států amerických", "text": "Seznam mot států Spojených států amerických\n\nTento seznam zobrazuje motto každého členského státu USA. Každý ze států má též svůj (reklamní) slogan pro podporu turismu; na rozdíl od něho je však motto státu stanoveno oficiálně a až na několik výjimek se od svého zavedení nezměnilo.\n\n\n"}
{"id": "386960", "url": "https://cs.wikipedia.org/wiki?curid=386960", "title": "Kostkové z Postupic", "text": "Kostkové z Postupic\n\nKostkové z Postupic byli starý český vladycký rod pocházející z Postupic na Benešovsku, a který svojí statečností, významem a především bohatstvím nepozorovaně vstoupil do velké panské společnosti.\n\nJiž zaniklá tvrz Postupice 10 km jihovýchodně od Benešova byla rodným sídlem Kostků z Postupic. Jako první majitel je připomínán Zdeněk z Křemenic (doložen 1379–1401).\n\nJeho starší syn Vilém Kostka záhy získal pohodlnější sídlo v Hrádku nad Sázavou (nyní Komorní Hrádek) a Postupice přenechal svému mladšímu bratrovi Zdeňkovi. Vilém Kostka z Postupic proslul jako válečník, později jako vůdce utrakvistické strany. Byl rovněž členem českého poselstva na Basilejský koncil.\n\nZdeňkův mladší syn, Vilémův bratr rovněž Zdeněk Kostka (doložen 1415–1448) k postupickému majetku ještě získal roku 1444 Zlenice, Chrast a Myšlín. Dokdy Kostkové na Postupicích sídlili a ani o jejich aktivitách zde není nic známo. Zřejmé je, že záhy přesídlili na nově nabyté majetky.\n\nKostkové se za husitské revoluce a zejména v poděbradské epoše vyšvihli majetkem a politickým vlivem mezi nejvýznamnější šlechtické rodiny v Čechách a na Moravě. Již Vilém Kostka z Postupic se stal jednou z předních osobností českého království. Jeho synové význam rodu ještě znásobili. Bohuš Kostka vlastnil Hrádek a Dubou a byl hejtmanem chrudimského kraje. Stejně tak se stal hejtmanem i jeho bratr Zdeněk Kostka, který ještě rozšířil svoje statky o panství Lanšperk, Nouzov a Moravskou Třebovou. Albrecht Kostka byl pak správcem Dolní Lužice a zakoupil k tomu ještě panství Helfštejn (dnes Helfštýn), Hranice, Podlažice a Přerov. Bratři Poslední z bratrů Jan Kostka z Postupic zdědil Litomyšl a Brandýs. Zdeněk i Albrecht působili i v diplomatických službách a zastávali významné funkce.\n\nJanův syn Bohuš (II.) držel Litomyšl a Lanšperk. Protože po sobě zanechal pouze dvě dcery (vdaly se za Pernštejny) a jeho bratr Jan (II.) zemřel bezdětný, většina majetku Kostků připadla Zdeňkovi (IV.), vnukovi Viléma Kostky a synu Bohuše (I.). Z jeho čtyř synů (Vilém, Zdeněk, Jan a Bohuš) nikdo neměl mužského potomka, a tak Bohušem III. Kostkou z Postupic, který přišel o velkou část majetku za účast na stavovském povstání v roce 1547, rod vymřel (asi rokem 1557) .\n\nDohady některých historiků, že potomci Kostků z Postupic později žili v Uhrách, se zakládají na mylném ztotožnění Mikuláše a Petra Kostky, usazených v 16. století na panstvích Lietava a Strečno se zde uvedeným českým šlechtickým rodem. Jako podporu pro svoji domněnku uvádějí též Antonína – justičního radu v Budapešti, který dostal v 19. století potvrzení, že se může psát jako Kostka z Postupic. Kostkové usazení v Uhrách však mají svůj původ v Sedlišti u Frýdku-Místku.\n\n\n\nAč si heraldika není jista barvou pole ve štítu, která bývala snad černá či modrá, hrábě ve znaku jsou nezpochybnitelné. Ty v jejich erbu naznačují společný původ s ostatními Hrabišici. Barvy erbu byly proměnlivé. Basilejská erbovní kniha Conrada Schnitta uvádí zlaté hrábě v černém poli, Klaudyánova mapa Čech má naproti tomu černé hrábě na zlatém poli. Barvy se nakonec ustálily v provedení zlatých hrabí v modrém poli. V těchto barvách nakonec přešel erb i do znaku města Brandýsa nad Orlicí. Klenotem se v pozdějších dobách stala černá hlava vlka vetknutá ve zlaté korunce. V průběhu 15. století se v klenotu objevovalo také černé orlí křídlo se zlatými hráběmi.\n\nV době největšího rozmachu rodu používali bratři na erbu různý počet hřebů. Bohuš měl na hrábích hřebíků 5, Zdeněk 7 a Albrecht 9.\n\nPříbuzenskými svazky byli spojeni s Vartenberky, Pernštejny, Martinici, pány z Dubé, Křineckými z Ronova a dalšími českými a moravskými rody.\n\n\n\n"}
{"id": "386962", "url": "https://cs.wikipedia.org/wiki?curid=386962", "title": "Davis Cup 2008 – zóna Evropy a Afriky", "text": "Davis Cup 2008 – zóna Evropy a Afriky\n\nZóna Evropy a Afriky je jednou ze tří oblastních zón Davis Cupu.\n\n\n\n\nSkóre v \"kurzívě\" je převedeno ze skupin.\n\n\n\n"}
{"id": "386965", "url": "https://cs.wikipedia.org/wiki?curid=386965", "title": "Kreosol", "text": "Kreosol\n\nKreosol (systematický název \"2-methoxy-4-methylfenol\") je aromatická sloučenina (fenol a ether). Je složkou kreosotu (dřevného i dehtového). V porovnání s fenolem je kreosol méně toxický dezinficiens.\n\n\nKreosol reaguje s vodíkovými halogenidy za tvorby katecholu.\n\n"}
{"id": "386966", "url": "https://cs.wikipedia.org/wiki?curid=386966", "title": "Kostel svaté Anny (Hoštejn)", "text": "Kostel svaté Anny (Hoštejn)\n\nKostel svaté Anny v Hoštejně je historizující romantická stavba z roku 1869. Známé poutní místo.\n\nFarnost v Hoštejně je připomínána již roku 1351 v listině o založení biskupství litomyšlského. Kostel zanikl v průběhu 15. století zároveň s hradem. V pramenech je uváděn naposledy v roce 1480 v souvislosti s náhrobkem někdejšího majitele panství Smila ze Šternberka. Od roku 1632 patřil Hoštejn pod farnost v Zábřehu, od roku 1785 do Dolní Hynčiny. Teprve koncem 18. století zde byla postavena kaple sv. Anny, u které byl později zřízen i nový hřbitov. V roce 1815 byla přestavěna na malý kostelík se sakristií (vybavení tvořil oltář, kazatelna, křtitelnice, varhany, dva zvony a devět lavic). \n\nV souvislosti s rozvojem obce a již nevyhovujícím stavem kostela byly v roce 1865 vyhotoveny plány na jeho přestavbu a rozšíření. V letech 1869 - 1867 byla stavba realizována a kostel byl vysvěcen v r. 1869. Kostel byl vybaven novým zařízením a v roce 1903 sem byly pořízeny varhany. V roce 1892 byla při kostele obnovená fara. Kostel se stal vyhledávaným místem každoroční poutě v neděli po svátku sv. Anny. \n\nPo opravě ve 30. letech 20. století se kostel dočkal výraznější obnovy až v osmdesátých letech, za působení faráře Josefa Hrdličky, pozdějšího olomouckého světícího biskupa. Od roku 2001 prošel kostel celkovou rekonstrukcí, která trvala osm let. Restaurován byl novogotický oltář, dřevěné zábradlí kůru, opraveny varhany. V roce 2003 byl pořízen nový oltářní stůl, ambon a sedes podle návrhu akademického sochaře Petra Váni. Okna byla vyzdobena vitrážemi symbolizujícími svátosti manželství, křtu, smíření atd. Na čelní stěně kostela je vitráž s postavou sv. Anny. \n\nKostel postavený na příkrém návrší nad obcí je zdaleka viditelnou dominantou, která upoutává i dvoubarevnou fasádou . Jednolodní stavba obdélného půdorysu s polygonálně zakončeným odsazeným presbytářem. Nad vstupním průčelím vybíhá z hřebenu střechy kvadratická věž zakončená vysokým štíhlým jehlanem, makovicí a křížem. Vysoká okna se zaoblenými záklenky jsou zdobena vitrážemi. Po straně u presbytáře je přistavěna nízká sakristie. Hlavní vstup do kostela tvoří dvoukřídlé dřevěné dveře s obloukovým zakončením chráněné shora předsazeným zděným štítem stojícím na dvou štíhlých sloupech s ozdobnými hlavicemi.\n\nV těsné blízkosti západní zdi kostela u vchodu stojí chráněná kulturní památka - litinový kříž na podstavci z pískovce. Ve výklencích podstavce jsou polychromované reliéfy Panny Marie, sv. Barbory a archanděla Michaela.\n\nV zařízení kostela je z významnějších věcí mešní kalich z roku 1629, patrně od olomouckého mistra \"H. B.\", zdobený tepaným, na kupě prolamovaným vegetativním ornamentem a litými okřídlenými hlavičkami andílků. Zvon ve věži byl zhotoven v roce 1769 pro obec Javoří.\n\nV půdních prostorách kostela sídlí kolonie chráněných netopýrů velkých.\n\n"}
{"id": "386967", "url": "https://cs.wikipedia.org/wiki?curid=386967", "title": "Inish Rath Island", "text": "Inish Rath Island\n\nInish Rath Island je malý ostrov o rozloze 1 km², na jezeře Upper Lough Erne, v Severním Irsku. Je obydlený, přístupný veřejnosti, zajímavý svým využitím.\nPrvní zmínky o osídlení ostrova sahají do doby před 2000 lety. Na ostrově Inish Rath v té době stál opevněný statek(odtud jméno ostrova - irsky \"rath\", \"ráthú\", znamená zabezpečení, ochrana a \"inis\" označuje ostrov) ve vlastnictví jednoho rozsáhlého rodinného klanu. Opevnění sloužilo jako ochrana před vlky a jiným nebezpečím, které představovali například zloději dobytka.\n\nOd té doby nejsou dostupné žádné informace o dalším osídlení, až do poloviny 19.století, kdy je zmíněn Sir Henry Cavendish Butler, kterému daroval Lord Erne za manželku svou dceru a zároveň s tím i ostrov Inish Rath. Sir Henry postavil uprostřed ostrova dodnes stávající honosný dům, který byl používán po většinu času jako letní sídlo pro panstvo. Ti se shromažďovali na trávníku před domem a pořádali různé večírky a zábavy. Ostrov byl udržován asi dvaceti zahradníky, z nichž někteří bydleli v malém domku, který dodnes stojí sto metrů od hlavního domu. Na břehu ostrova jsou stále ještě viditelné zbytky několika přístavních mol a také neudržovaný dům na úschovnu lodí, které byly používány panstvem jak pro spojení s pevninou, ale i pro projížďky po jezeře, lov kachen a rybaření. Během první a druhé světové války většina šlechty padla v boji a také proto bylo v roce 1950 sídlo rodinou Cavendishe Bultera prodáno. Poté byl ostrov postupně ve vlastnictví několika různých rodin, většinou po dobu tří až osmi let, až do listopadu 1984, kdy byl koupen Mezinárodní společností pro vědomí Krišny (ISKCON, hnutí Hare Krišna).\n\nHnutí Hare Krišna zpřístupnilo ostrov veřejnosti a pořádá zde kulturní programy s duchovní a filosofickou tematikou. Na ostrově se také konají kurzy jógy a vegetariánského vaření. Pro příchozí je možnost ubytování a stravování. Byla obnovena lesní stezka kolem ostrova, aby se mohli návštěvníci setkat se zdejšími přírodními zajímavostmi. Je možné si zde objednat průvodce.\n\nZa dob, kdy zde sídlila šlechta, zde bylo vysazeno mnoho druhů různých, často cizokrajných dřevin, takže ostrov má z velké části podobu zámeckého lesoparku. Ostrov krášlí křoviny vzrostlých rododendronů (některé kvetou po celý rok, i v zimě), blahovičníků a množství stálezelených listnatých keřů. Ve větvích stromů hnízdí kolonie volavky popelavé, k vidění jsou také tmavé veverky a k večeru vycházejí na pastvu daňci (podle místních obyvatel to je prý pravděpodobně daněk evropský zkřížený s jelenem sikou). Volně zde žijí zajíci a také pávi.\n\nInish Rath Island je přístupný silnicí (B127) z Derrylinu a Lisnaskea až k Geaglum Quay, kde je k dispozici převoz lodí přímo na ostrov. Převoz pojme jedno, až dvě vozidla a od května do srpna přepravuje pravidelně ve 12 hod. a v 15 hod. za poplatek £ 3/£2.\n\n\n"}
{"id": "386968", "url": "https://cs.wikipedia.org/wiki?curid=386968", "title": "Vysílač Konstantynow", "text": "Vysílač Konstantynow\n\nVysílač Konstantynow s výškou 646,38 metru byl až do svého zhroucení v roce 1991 nejvyšší stavbou na světě.\n\nVysílač ve vsi Konstantynów (gmina Gąbin, okres Płock) s výstupním vysílacím výkonem 2000 kW byl určen pro dlouhovlnné vysílání prvního programu polského rozhlasu (PR1). Vysílač pracoval na frekvenci 227 kHz do 1. února 1988, poté na 225 kHz. Vysílání bylo zachyceno v Kazachstánu, Iráku, Íránu, téměř celé Evropě i severní Americe.\nOficiální název vysílače byl Radiofoniczny Ośrodek Nadawczy w Konstantynowie, Radiowe Centrum Nadawcze w Konstantynowie nebo Warszawska Radiostacja Centralna (WRC) w Gąbinie.\n\nV roce 1949 došlo k rekonstrukci vysílače Raszyn v Łazach na vysílací výkon 200 kW, později zvýšen na 500 kW. I tento výkon byl však pro šíření kvalitního signálu rozhlasu po celém Polsku nedostačující, a proto bylo 5. července 1969 přikročeno k vybudování nového vysílače blíže ke geometrickému středu Polska. Autorem projektu vysílače byl inženýr Jan Polak.\n\nV letech 1970–1973 probíhaly stavební práce na budovách, v letech 1971–1973 stavba linky vysokého napětí a od října 1972 do května 1974 práce na montáži stožáru. Od října 1973 do července 1974 pak trvala instalace rádiových zařízení.\n\nVýstavba stožáru byla dokončena 18. května 1974 a oficiální zahájení pak proběhlo dne 30. července 1974. Od 22. července toho roku převzal vysílání polského rozhlasu z Raszyna.\n\nV roce 1984 během jedné z technických kontrol stožáru bylo odhaleno jeho poškození. Důvodem byly oscilace konstrukce způsobené větrem. Technické problémy během výměny vedly k úvahám na vybudování nové, pevnější konstrukce, leč ze záměru sešlo z ekonomických důvodů. V roce 1988 došlo k obnovení nátěru.\n\n8. srpna 1991 v 19.10 hodin, během výměny kotevních lan, která byla ve špatném technickém stavu, se stožár zhroutil. Uvolňovalo se jedno z lan v páté poslední sekci a zakládala a napínala se 2 lana pomocná. První z pomocných lan se vyvléklo z upnutí a druhé se vytrhlo z kotvení, neboť nevydrželo sílu zbylých hlavních lan.\nHorní část stožáru se zlomila a udeřila do jeho základny, dolní se potom zlomila v opačném směru. Kolaps vedl ke zničení malého jeřábu, ani jedna z budov vysílačů nebo rozvodny však nebyly poškozeny. Při incidentu nikdo nezemřel ani nebyl zraněn.\n\nVyšetřovací komise dospěla k závěru, že za destrukci stožáru je odpovědná firma \"Mostostal Zabrze\", která stavbu zhotovila a udržovala. Vedoucí opravy vysílače z \"Mostostalu\" byl obviněn ze způsobené katastrofy a odsouzen ke dvěma a půl letům vězení. Trest mu byl nakonec snížen na dva roky. K nepřímým příčinám katastrofy patří zanedbání technického stavu po 17 letech provozu, špatný stav kotevních lan zjištěný již v roce 1987 a odchýlení vrcholu stožáru od svislé polohy o několik metrů.\n\nZ důvodu velkého množství posluchačů v zahraničí rozhodla polská vláda v dubnu 1992 o znovuobnovení stožáru, projekt byl zahájen v září 1995. Ačkoliv některé práce byly již dokončeny (jako renovace starých základů stožáru), muselo být díky značným protestům místních obyvatel od této varianty upuštěno. Důvodem jejich obav byl vliv elektromagnetického záření na jejich zdravotní stav.\n\nNové místo pro vysílač bylo nakonec zvoleno v bývalém vojenském prostoru \"Solec Kujawski\". Zde byly v letech 1998–1999 postaveny 330 m a 289 m vysoké stožáry (oba uzemněné), přívod ke stožárům je realizován přes speciální kotevní lana. Nová vysílací stanice byla uvedena do provozu 4. září 1999 na frekvenci 225 kHz.\n\nKromě stožáru a napájecího vedení všechny zbylé části areálu stále existují. Jsou ale nevyužité a pomalu se rozpadají.\nOcelový stožár byl dán do šrotu, byl demontován zkorodovaný systém chlazení vysílače, stav vysílacího zařízení Brown Boveri & Cie je nejasný. Objekt je zabezpečen proti vniknutí nepovolaných osob.\n\n\n\n\nAreál se rozkládal na ploše o rozloze 65 ha a skládal se z:\n\n\n\n"}
{"id": "386969", "url": "https://cs.wikipedia.org/wiki?curid=386969", "title": "Příběh rytíře", "text": "Příběh rytíře\n\nPříběh rytíře je akční a romantická filmová komedie z roku 2001. Její děj se odehrává v době středověku a je velice volně spjatý s Chaucerovou \"Rytířovou povídkou\" z \"Canterburských povídek\".\n\nFilm se natáčel v Kraji Vysočina, přesněji v Ledči nad Sázavou.\n\nWilliam Tatcher (Heath Ledger) se touží stát rytířem, a proto se při jedné příležitosti, která se mu naskytne úmrtím jeho pána, rytíře Hectora, dostává na svůj první turnaj, který vyhrává. Williamovi se klání zalíbí, a proto se rozhodne, že chce pokračovat. Se svými přáteli – Rolandem a Watem podstoupí výcvik, aby v turnaji obstál. Poté si mění jméno na Ulricha von Lichtenstein z Gerdenlandu. Získá i dalšího přítele – básníka Geofreye Chaucera, který mu vytvoří šlechtický glejt a stane se jeho heroldem. William si na turnaji nevede špatně, rozbije se mu však krunýř brnění a nemá peníze na zaplacení jeho opravy. Jediný z řemeslníků, kdo mu pomůže, je kovářka Kate, která se tak přiřadí k jeho skupině přátel. William potkává překrásnou dívku Jocelyn, do které se zamiluje a i ona jeho náklonnost opětuje. Ale zájem o Jocelyn má i Adhemar. Když se mají Adhemar a William utkat, Adhemar se ho natolik obává, že ho jednoho večera před turnajem sleduje, když se William vydává vyhledat svého otce. Objeví, že William není urozeného původu a zařídí, aby se nemohl turnaje účastnit. Avšak svým rytířským chováním si William získal náklonnost člena královské rodiny Černého prince, který jej pasuje na sira Williama Doškaře, a tak se může William pod svým jménem utkat i s Adhemarem, kterého porazí shozením s koně a vyhrává celý turnaj.\n\n"}
{"id": "386973", "url": "https://cs.wikipedia.org/wiki?curid=386973", "title": "Ratifikace", "text": "Ratifikace\n\nRatifikace (z lat. \"ratus\", platný a \"facere\", udělat) je závazné potvrzení platnosti zvláště důležitého dokumentu, typicky mezinárodní smlouvy. V  anglosaské oblasti se užívá i v soukromém právu, kde znamená potvrzení smlouvy, kterou sjednal nějaký agent, statutárním zástupcem.\n\nZávažné mezinárodní smlouvy mají povahu ústavních dokumentů a jsou nadřazeny vnitrostátnímu právu. Proto se u nich obvykle vyžaduje kromě běžného podpisu předsedy vlády či ministra při uzavírání dohody ještě další krok, totiž ratifikace. Smysl je v tom, aby platnost smlouvy nezávisela na politické situaci, jak ji vyjadřuje okamžité složení vlády. Je však samozřejmé, že podpis mezinárodní smlouvy příslušné vládní činitele zavazuje, aby ratifikaci v rámci svých možností podporovali. Formu ratifikace určují ústavy.\n\nPokud stát přistupuje k již platné smlouvě jako další smluvní strana, hovoří se o přistoupení nebo ratihabitaci (z latinského \"pro ratum habeo\", považuji za platné).\n\nV České republice se ratifikačního procesu účastní Parlament České republiky, který s ratifikací vyslovuje na základě článku 10 a článku 10a Ústavy souhlas, přičemž u mezinárodních smluv:\nje třeba podle článku 49 Ústavy souhlasu obou komor parlamentu. Ratifikace mezinárodních smluv je pak na základě článku 63 odst. 1 písm. b) Ústavy ukončena podpisem prezidenta republiky.\n\nNa ratifikaci se může případně podílet i institut lidového hlasování (referendum). Tak tomu bylo při ratifikaci smlouvy o přistoupení České republiky k Evropské unii v červnu 2003, kdy pro ni hlasovalo 77,33 % voličů, volební účast byla 55,21 %.\n\nV USA ratifikuje mezinárodní smlouvy Senát dvoutřetinovou většinou a ve Velké Británii vláda jménem královny. V Německu smlouvy ratifikuje prezident.\n\n"}
{"id": "386975", "url": "https://cs.wikipedia.org/wiki?curid=386975", "title": "Ganttův diagram", "text": "Ganttův diagram\n\nGanttův diagram (Harmonogram Adamieckiego) je druh pruhového diagramu pojmenovaný po H. L. Ganttovi, průmyslovém inženýrovi, který byl za první světové války průkopníkem jeho používání. Ganttův diagram se využívá při řízení projektů pro grafické znázornění naplánování posloupnosti činností v čase. V základní podobě neobsahuje Ganttův diagram vztahy mezi činnostmi, ale moderní softwarové nástroje pro plánování projektů do něj tyto závislosti obvykle zakomponovávají. \nPrvní dochovaný Ganttův diagram byl vytvořen v roce 1896 Karolem Adamieckim (1866-1933), který ho nazýval harmonogramem. Jelikož Adamiecki svůj diagram nepublikoval před rokem 1931 – a všechny jeho práce byly i tak publikovány v polštině nebo ruštině, tedy jazycích na západě nepopulárních – diagram nese jméno Henryho. L. Gantta (1861–1919), který vytvořil svůj diagram kolem let 1910-1915 a zpopularizoval tento koncept na západě.\n\nV osmdesátých letech 20. století osobní počítače usnadnily tvorbu a úpravy rozsáhlejších Ganttových diagramů. Tyto aplikace byly určeny převážně pro projektové vedoucí a plánovače. Koncem devadesátých let a začátkem nového milénia se pak Ganttovy diagramy staly běžnou součástí webových aplikací a groupwaru zaměřeného na spolupráci lidí. \n\nAčkoliv jsou dnes považovány za běžnou formu grafického znázornění, v době svého vzniku byly Ganttovy diagramy považovány za revoluční. Na počest přínosu Henryho Gantta je dnes za významný přínos na poli managementu a veřejné služby udělováno Vyznamenání Henryho Laurence Gantta. Ganttův diagram je také využíván v oboru informačních technologiích ke zobrazení shromážděných dat.\n\nNa horizontální ose Ganttova diagramu je časové období trvání projektu, rozdělené do stejně dlouhých časových jednotek (dny, týdny apod.). Na vertikální ose jsou pak jednotlivé činnosti, na které se projekt člení, jeden řádek je vždy určen pro jednu činnost.\n\nNa ploše diagramu jsou jednotlivé činnosti označeny obdélníky (pruhy), jejichž levá strana označuje plánovaný začátek činnosti a pravá strana plánované ukončení. Délka pruhu tak označuje předpokládanou délku trvání činnosti.\n\nV rozšířenější podobě mohou diagramy ukazovat také návaznosti činností pomocí lomených šipek nebo čar vedoucích od začátku nebo konce jedné činnosti k začátku nebo konci jiné činnosti (vztahy \"start-to-start\", \"start-to-finish\", \"finish-to-start\" nebo finish-to-finish). Během realizace projektu je často využíváno také svislé linky označující aktuální datum a zobrazování míry dokončení jednotlivých činností pomocí postupného vyplňování obdélníků v diagramu (zleva doprava).\n\nManipulaci s Ganttovými diagramy velmi usnadňuje specializovaný software, který navíc často umožňuje přidávat do diagramu další informace (alokované lidské zdroje, náklady atd.).\n\nK práci s Ganttovým diagramem na stolním počítači lze použít například komerční produkt Microsoft Project nebo zdarma dostupné programy GanttProject či Planner, které jsou primárně zaměřeny na projektové řízení jehož nedílnou součásti tento diagram je. \n\nNa platformě Android (určené pro dotykové telefony a tablety) jsou dostupné podobné programy. Například GanttMan, GanttDroid, Gantt Pro nebo Project Schedule. \n\nDalší z možností je vytvořit ganttův diagram v některém z dostupných tabulkových procesoru, například pomocí šablony gantova diagramu v Microsoft Excel, LibreOffice Calc nebo OpenOffice Calc.\n\nGanttovy diagramy lze generovat v rozšíření značkovacího jazyka Markdown nazvaném mermaid.\n\nGanttovy diagramy se staly běžnou technikou pro prezentaci fází a činností projektové WBS (Work Breakdown Structure), a jsou tedy srozumitelné pro mnoho lidí.\n\nČastou chybou těch, kteří zaměňují návrh Ganttova diagramu s návrhem samotného projektu, je snaha definovat projektovou WBS během tvorby plánovaných činností. Tento postup znesnadňuje splnění tzv. pravidla 100 procent, podle kterého mají plánované činnosti pokrývat 100 procent práce na projektu. Správně by měla být nejprve definována WBS dle pravidla 100 procent, a teprve potom vytvořen plán projektu a Ganttův diagram.\n\nPřestože Ganttův diagram je snadno srozumitelný pro malé projekty, které se vejdou na jeden list papíru, případně na jednu obrazovku, u projektů s více než 30 aktivitami mohou být už nepraktické. Větší Ganttovy diagramy nemusejí být vhodné pro zobrazování na počítačích. Související nevýhoda je, že Ganttovy diagramy sdělují relativně málo informací na jednotku plochy. Projekty jsou pro efektivní prezentaci pomocí Ganttova diagramu často příliš složité.\n\nGanttovy diagramy reprezentují pouze část ze tří hlavních omezení projektu, jelikož se zaměřují primárně na časový plán. Navíc Ganttovy diagramy nereprezentují velikost projektu ani relativní velikost jednotlivých činností, proto může být významnost skluzu oproti plánu špatně vysvětlována. Jestliže jsou dva projekty ve skluzu o stejný počet dnů, pro větší projekt (např. projekt s více a nákladnějšími činnostmi) bude mít zpoždění větší dopad na využití zdrojů, ale z Ganttova diagramu to nebude patrné.\n\nAčkoliv softwarové nástroje pro projektový management mohou ukazovat závislosti mezi naplánovanými činnostmi jako čáry mezi nimi, zobrazení většího počtu závislostí může mít za následek nepřehlednost nebo nečitelnost diagramu. \n\nProtože pruhy tvořící Ganttův diagram mají vždy stejnou výšku, mohou špatně vyjadřovat náročnost projektu na zdroje. Dvě činnosti ukázané na Ganttově diagramu jako stejně velké mohou ve skutečnosti být pouze plánovány na stejně dlouhou dobu, ale být řádově odlišné co do množství práce a spotřeby zdrojů. Související nevýhoda je pak ta, že všechny činnosti v Ganttově diagramu ukazují plánované množství práce jako konstantní. V praxi mnoho činností (zvláště souhrnné činnosti) toto nesplňuje a Ganttův diagram zobrazující míru dokončení činnosti pomocí barevné výplně pruhu může být zavádějící, pokud jde o skutečný stav plnění plánu.\n\n"}
{"id": "386976", "url": "https://cs.wikipedia.org/wiki?curid=386976", "title": "Prague Proms", "text": "Prague Proms\n\nPrague Proms je mezinárodní hudební festival, který se od roku 2005 koná každoročně v Praze.\n\nPrvní ročník festivalu se uskutečnil v roce 2005. Iniciátorem byl Český národní symfonický orchestr, který se inspiroval v tradičních londýnských „promenádních koncertech“ \"BBC Proms\", které jsou považovány za vrchol sezóny. Povolení k užití názvu mají čeští pořadatelé přímo od britské rozhlasové společnosti BBC.\n\nFestival Prague Proms se snaží hledat atraktivní hudební témata při zachování vysoké kvality. Inspiraci hledá v různých hudebních žánrech bližších vkusu širšího publika, jako jsou klasická, populární, muzikálová a filmová hudba, jazz, které propojuje se symfonickou hudbou.\n\nMezi divácky nejatraktivnější patří koncerty \"Hollywood Night\", která každý rok přiláká filmové a hudební nadšence nejen z Česka, ale i z dalších zemí. Tyto večery připomínají, jak důležitá pro film může být kvalitní hudba, na své si ovšem přicházejí i zájemci o špičkové zahraniční sólisty či zástupce instrumentální nebo pěvecké špičky.\n\n\n\n\n\n"}
{"id": "386978", "url": "https://cs.wikipedia.org/wiki?curid=386978", "title": "Lesklecovití", "text": "Lesklecovití\n\nLesklecovití (Monotomidae) je čeleď brouků z nadčeledi Cucujoidea. V současné době je známo asi 250 druhů ve 3 rodech a 2 podčeledích.\n\n\n"}
{"id": "386983", "url": "https://cs.wikipedia.org/wiki?curid=386983", "title": "Henry Gantt", "text": "Henry Gantt\n\nHenry Laurence Gantt, A.B., M.E. (20. května 1861 – 23. listopadu 1919) byl americký strojní inženýr a konzultant managementu, známý nejvíce vytvořením Ganttova diagramu v roce 1910.\n\nTyto diagramy byly využity pro velké infrastrukturní projekty včetně Hooverovy přehrady a americké dálniční sítě a dodnes jsou důležitým nástrojem projektového řízení.\n\nHenry Gantt se narodil v Calvert County v Marylandu, USA. Maturoval na McDonogh School v roce 1878 a poté šel na Universitu Johna Hopkinse.\n\nPracoval jako učitel a projektant a následně jako strojní inženýr. V roce 1887 společně s Frederickem W. Taylorem začal uplatňovat vědecké principy managementu – taylorismu – při jejich práci v Midvaleských a Bethlehemských ocelárnách. S Taylorem tam pracoval až do roku 1893. Během své další kariéry v pozici konzultanta managementu – po vynalezení Ganttova diagramu – navrhl také výkonovou mzdu a další metody měření efektivity a produktivity pracovníků.\n\nHenry Gantt byl absolventem Stevensova Institutu Technologie a byl spolubydlícím Fredericka W. Taylora\n\nAmerické Sdružení Strojních Inženýrů (ASME) uděluje pravidelné vyznamenání na jeho počest (vyznamenání Henryho Laurence Gantta)[2]\n\nPřínos Henryho Gantta pro řízení výroby:\n\n"}
{"id": "386984", "url": "https://cs.wikipedia.org/wiki?curid=386984", "title": "Kreosot", "text": "Kreosot\n\nKreosot je název používaný pro škálu produktů dělících se na dřevný kreosot a kreosot z uhelného dehtu. Dřevný kreosot se získává vysokoteplotním zpracováním bukového nebo jiného dřeva, anebo z pryskyřice keře Larrea tridentata („kreosotový keř“).\n\nTermín \"kreosot\" (též kreosotový olej) se však nejčastěji používá pro kreosot z uhelného dehtu. Tento kreosot je registrován EPA jako prostředek k ochraně dřeva. Destiluje se ze surového koksárenského dehtu a je tvořen především polycyklickými aromatickými uhlovodíky (PAU, PAH), ale obsahuje také fenoly a kresoly.\n\nPojem se používá i v souvislosti s tvorbou uhlíkového materiálu v komínech při spalování dřeva.\n\nDřevný kreosot je bezbarvá až nažloutlá viskózní kapalina kouřového zápachu a spálené chuti. Na rozdíl od vzhledu a chuti je chemické složení zcela odlišné od kreosotu z uhelného dehtu. Dřevný kreosot se skládá z guajakolu, kreosolu, o-kresolu a 4-ethylguajakolu, z rostlinných fenolů, nikoli z petrochemikálií.\n\nDřevný kreosot se používal jako dezinficiens, laxativum a prostředek proti kašli, ale byl již z většiny nahrazen novějšími léky.\n\nPopulární japonský protiprůjmový Kampo lék Seirogan obsahuje jako hlavní složku 133 mg dřevného kreosotu (z bukového, javorového nebo dubového dřeva) v jedné dávce pro dospělého.\n\nKdyž většina lidí používá termín kreosot, míní tím kreosot z uhelného dehtu. Ten se v USA široce používá pro ochranu dřeva. Je to kalná, olejovitá kapalina typicky jantarové až černé barvy. Asociace amerických konzervovačů dřeva uvádí, že kreosot \"by měl být destilát kompletně vyrobený z dehtů produkovaných při karbonizaci bitumenového uhlí\". Uhelný dehet používaný pro určité účely může být směsí dehtového destilátu a dehtu jako takového. Viz AWPA Standards.\n\nPřevažujícím využitím kreosotu v USA je ochrana sloupů nadzemních vedení, železničních pražců a dřevěných mostních konstrukcí proti hnilobě. Kreosot je pro tento účel registrován EPA. Produkty uhelného dehtu se používají i v medicíně, a to pro léčbu onemocnění jako je psoriáza a jako repelent pro zvířata a ptáky, insekticid a fungicid. Některé šampony proti lupům také obsahují dehtové roztoky. Kvůli karcinogenitě kreosotu zakázala Evropská unie prodej dřeva ošetřeného kreosotem a vyžaduje, aby byl prodej kreosotu omezen pouze na profesionální uživatele.\n\nPodle ATSDR může požívání potravin nebo pití vody kontaminovaných velkými dávkami kreosotu z uhelného dehtu způsobit poleptání úst a krku a bolesti žaludku.\n\nATDSR také uvádí, že krátký kontakt s velkými dávkami kreosotu z uhelného dehtu může způsobit vyrážku nebo jiné podráždění kůže, poleptání očí, křeče, dezorientaci, potíže s ledvinami nebo játry, bezvědomí, ale i smrt. Delší kontakt kůže s menšími koncentracemi kreosotových směsí nebo jejich parami může vést ke zvýšené citlivosti na světlo, poškodit rohovku nebo kůži. Delší expozice kreosotovým parám může způsobit podráždění dýchacího traktu.\n\nMezinárodní agentura pro výzkum rakoviny (IARC) určila, že kreosot z uhelného dehtu je pravděpodobně karcinogenní pro člověka (skupina 2A) , a to na základě dostatečných důkazů u zvířat a částečných důkazů u lidí. Je poučné připomenout, že testy na zvířatech, o něž se IARC opírá, zahrnovaly nepřetržitou aplikaci kreosotu na oholenou kůži hlodavců. Po týdnech aplikace kreosotu se u zvířat vyvinuly nádorové kožné léze a v jednom testu léze na plicích. EPA uvádí, že kreosot z uhelného dehtu je možný lidský karcinogen.\n\nU dětí neexistují žádné odlišnosti při expozici kreosotu. Děti vystavené kreosotu budou pravděpodobně trpět stejnými následky na zdraví, jako dospělé osoby. Není známo, zda se děti od dospělých liší v citlivosti na kreosot.\n\nStudie mortality pracovníků používajících kreosot, provedené v roce 2005, nenašla žádné důkazy pro zvýšené riziko smrti na nádory jakožto důsledek expozice kreosotu. Na základě nálezů studie největší mortality pracovníků zaměstnaných v provozech konzervace dřeva nebyly nalezeny důkazy, že by práce v provozech kreosotové konzervace dřeva nebo expozice ochranným přípravkům založených na kreosotu měla souvislost s jakýmkoli významným zvýšením mortality, ať už místně specifickými nádory nebo nemaligními onemocněními. Studie zahrnovala 2 179 zaměstnanců z 11 závodů v USA, kde se ošetřovalo dřevo kreosotovými přípravky. Někteří pracovníci zahájili svou činnost ve 40. až 50. letech. Období pozorování bylo 1979-2001. Průměrná délka zaměstnání byla 12,5 roku. Třetina ze studovaných osob byla zaměstnána více než 15 let.\n\n"}
{"id": "386986", "url": "https://cs.wikipedia.org/wiki?curid=386986", "title": "Ten", "text": "Ten\n\nTen může být:\n\n\n\n\n"}
{"id": "386991", "url": "https://cs.wikipedia.org/wiki?curid=386991", "title": "Hrvatska radiotelevizija", "text": "Hrvatska radiotelevizija\n\nHrvatska Radiotelevizija (HRT) je chorvatská rozhlasová a televizní veřejnoprávní společnost. Provozuje několik rozhlasových a televizních kanálů jak prostřednictvím domácí vysílací sítě, tak přes satelit. Chorvatská rozhlasová a televizní má tři organizační jednotky, tři sesterské společnosti - \"Chorvatský rozhlas\" (Hrvatski radio), \"Chorvatská televize\" (Hrvatska Televizija) a \"Hudební výroba\" (Glazbena Produkcija).\n\nHRT1(1956-1971? TVZ, 1971?-1990 TVZ1, 1990-1994 HTV1) - zprávy, filmy, dokumenty, soutěže\n\nHRT2(1971?-1990 TVZ2, 1990-1994 HTV2) - sport, seriály, dokumenty\n\nHRT3 - kultura, dokumenty, filmy\n\nHRT4 - zprávy\n\nHRT3(1988-1990 Z3, 1990-1991 HTV Z3, 1994-2004 HRT3(HTV3) - sport, seriály\n\nHRT HD(2007-2011) - vysílání v HD\n\nHR1 - zprávy, kulturní a náboženské pořady\n\nHR2 - zábavní a hudební pořady, zprávy v cizích jazycích( o prázdninách ), sport\n\nHR3 - vážná hudba,kulturní pořady\n\nHR Sljeme - stanice vysílající v Záhřebu a okolí\n\nHR Rijeka - stanice vysílající v Rijece a okolí, zprávy v italštině\n\nHR Pula - stanice vysílající v Pule a okolí\n\nHR Osijek - stanice vysílající v Osijeku a okolí, vysílání v maďarštině\n\nHR Knin - stanice vysílající v Kninu a okolí\n\nHR Zadar - stanice vysílající v Zadaru a okolí\n\nHR Split - stanice vysílající ve Splitu a okolí\n\nHR Dubrovnik - stanice vysílající v Dubrovniku a okolí\n\nSlika Hrvatske(1995-2006 HRT Satelitski program) - vysílání přes satelit do zahraničí\n\nGlas Hrvatske \"(Voice of Croatia)\" - stanice pro Chorvaty v zahraničí, zprávy v angličtině, španělštině a němčině a vysílání v italštině a maďarštině z reg. rádií, většinou vysilání HR1 včetně zpráv\n\n"}
{"id": "386992", "url": "https://cs.wikipedia.org/wiki?curid=386992", "title": "Kostel svaté Barbory (Zábřeh)", "text": "Kostel svaté Barbory (Zábřeh)\n\nKostel svaté Barbory v Zábřehu na Moravě je středověká gotická stavba s barokní přestavbou z roku 1772. Kostel byl v roce 1958 zapsán na seznam kulturních památek.\n\nPodle legendy kostel založili za hradbami města Zábřehu příslušníci řádu Templářů. Nejstarší písemná zmínka je až ze druhé poloviny 15. století, v mešní nadaci Jana staršího Tunkla z Brníčka. Z této doby se dochoval gotický presbytář o polygonním půdorysu s vnějším opěrným systémem.\n\nV době reformace připadl kostelík jednotě bratrské. Z této doby pochází dva renesanční zvony, které dal odlít Ladislav Velen ze Žerotína. Větší zvon sv. Barbora z roku 1614 byl odlitý zvonařem Donátem Schrötterem z Hostinného a je jednou z nejvýznamnějších zvonařských památek na severní Moravě. Druhý zvon sv. Anna byl zrekvírován za 1. světové války v roce 1917.\n\nPo roce 1620 byl kostel vrácen katolíkům a zasvěcen Navštívení Panny Marie, bohoslužby se v něm nekonaly pro nedostatek kněží a postupně chátral. V roce 1719 do něj uhodil blesk a značně poškodil jeho věž a střechu. V roce 1750 již připomínal zříceninu, zbourání bylo zabráněno na poslední chvíli.\n\nV roce 1772 bylo započato s opravou a v následujících dvou letech byla přestavba chrámu dokončena. Současně byl pořízen nový mobiliář. Hlavní oltář byl zasvěcen sv. Barboře a opatřen obrazem této světice. Oltářními obrazy byly opatřeny také dva boční oltáře. Zajímavostí je soubor obrazů Křížové cesty, které vznikly v návaznosti na činnost význačného pozdně barokního malíře Johanna Wenzela Bergla. Jedná se o rokokové obrazy se zlacenými řezbami v horní části rámů. Pět expresivně pojatých obrazů je připisováno významnému regionálnímu malíři Ignáci Oderlitzkému. V roce 1769 byly instalovány barokní varhany, které se používaly až do roku 1931.\n\nDne 4. prosince 1774 byl kostel posvěcen ke cti sv. Barbory. Nové zasvěcení chrámu patronce zesnulých souviselo s postupným rušením hřbitova u farního kostela a novým významem kostela sv. Barbory jako kostela hřbitovního. Ke kostelu byl postupně přesunutý hřbitov od farního kostela, pohřbívalo se zde do roku 1911.\n\nVe 20. století byl kostel dvakrát celkově opravován, poprvé v roce 1929, podruhé v letech 1949–1950. V roce 1931 byly na kůr instalovány nové varhany vyrobené v dílně Matěje Strmisky v Uherském Hradišti. V roce 1976 dostal kostel novou omítku, v roce 1980 byla opravena střecha a věž. Přesto byl jeho stav od 90. let 20. století žalostný a z důvodu špatného technického stavu byl uzavřen. \n\nNěkolikrát byl vykraden. V roce 1992 byla provizorně opravena střecha z prostředků získaných sbírkou mezi farníky. V roce 1994 zpracovalo architektonické studio OSA model základního prostorového řešení rekonstrukce kostela, který výrazně měnil stávající dispozici kostela na centrální. Pro nesouhlasné stanovisko památkového ústavu se návrh nerealizoval. V rámci přípravných prací však byl kostel již vyklizen, rozebrány varhany, stržen strop a kůr. Mobiliář byl zčásti zlikvidován, zbytek např. hlavní oltář, kazatelna a varhany byl v dezolátním stavu ponechán v kostele. Další práce na obnově kostela byly zastaveny.\n\nV r. 1999 se v kostele uskutečnil restaurátorský průzkum, při kterém bylo v presbytáři identifikováno sedm gotických oken. V letech 1999-2000 bylo restaurováno 14 obrazů Křížové cesty a uloženy v kostele sv. Bartoloměje. V r. 2000 se do věže vrátil památný zvon sv. Barbory, který byl od r. 1942 zavěšen ve věži kostela sv. Bartoloměje. Kostel v r. 2004 zpřístupnili členové společenství \"zábřežští zvoníci\" a od té doby se otevíral zpravidla dvakrát ročně pro veřejnost.\n\nV roce 2007 vzniklo občanské sdružení Svatá Barbora Zábřeh, které se začalo věnovat záchraně kostela a jeho obnově. Byl získán souhlas Arcibiskupství olomouckého s podmínkou, že bude kostel po opravě sloužit především liturgickým účelům a tomu bude odpovídat uspořádání interiéru. Předpokládalo se také jeho další využití pro pořádání koncertů, výstav, recitací a podobných kulturních projektů. Po konzultacích s příslušnými odbornými pracovišti přistoupilo občanské sdružení k projektové, finanční a realizační přípravě tohoto záměru.\n\nByly zpracovány alternativní návrhy dispozičního řešení interiéru a nakonec byl vybrán návrh zpracovaný studenty VUT v Brně. Jejich pojetí liturgického prostoru s tradičním umístěním oltáře a uspořádáním lavic do čtyř pravoúhlých bloků zachovávalo původní dispoziční řešení kostela. Národní památkový ústav vyslovil souhlas s vybudováním nové sakristie na vnější straně presbytáře v zrcadlovém provedení s původní sakristií.\n\nVlastní práce byly zahájeny v létě roku 2008 zhotovením stropních podhledů s cílem obnovit původní barokní tvar klenby. Současně započaly sanační práce na odvodnění a odvětrání základových konstrukcí kostela. Souběžně probíhaly práce na obnově kůru. Byly vyrobeny nosné ocelové zaoblené konstrukce kůru a následně bylo možné koncem roku 2009 instalovat opravené a zrestaurované varhany. Rekonstrukce varhan byla náročná, protože zhruba jedna třetina dřevěných součástí pozitivu a všechny původní barokní píšťaly chyběly. Z rozebraného vlastního nástroje se podařilo dohledat téměř všechny části a všech 297 píšťal.\n\nV roce 2009 byla položena nová podlaha na původní cihlovou dlažbu. V roce 2010 byla kompletně zrestaurována původní sakristie, která byla přebudována na hygienické a provozně-technické zázemí kostela. Byla postavena přístavba nové sakristie.\n\nPostup prací byl zkomplikován masivním výskytem dřevokazného brouka tesaříka krovového, což vyvolalo potřebu přijmout opatření k záchraně dřevěných konstrukcí kostela. Likvidace brouka byla provedena metodou termosanace-horkovzdušnou sterilizací napadeného dřeva.. Následovala náročná oprava krovu, pozednic a vazných trámů, na kterých byl zavěšen nový strop. Tyto práce byly úspěšně dokončeny v roce 2013.\n\nPoslední etapou stavební obnovy byla výměna stávající střešní krytiny hlavní lodi i věže v roce 2015.\n\nHlavní oltář s obrazem sv. Barbory byl restaurován v letech 2009-2010. Obraz není signován, ale zřejmě se jedná o společnou práci vídeňského malíře Caspara Franze Sambacha a jeho syna Johanna Christiana Sambacha, příp. jiného umělce z okruhu vídeňské Akademie ze 70. let 18. století. Obdobně je tomu u dvou velkých obrazů z bočních oltářů: Nanebevzetí Panny Marie a Stigmatizace svatého Františka. Protože boční oltáře se do kostela po obnově nevrátily, jsou restaurované obrazy zavěšeny na zdi.\n\nV letech 2010 a 2011 probíhaly práce na restaurování ostění hlavních vchodových dveří a pískovcového schodiště pod kůrem.\n\nV roce 2012 byly do kostelní lodi pořízeny vyhřívané lavice z dubového dřeva jednoduchého moderního tvaru.\n\nV září 2016 byl do věže zavěšen nový zvon sv. František, který byl odlit skupinou zvoníků přímo v Zábřehu. \n\nObětní stůl, svícny a oltářní kříž jsou dílem sochaře Otmara Olivy. Na dřevěné podnoži slepené ze špalíků olše jsou čtyři bronzové výhonky držící skleněnou menzu, mezi nimi kříž. Svícny a oltářní kříž jsou z postříbřeného bronzu.\n\nKostel se nachází v parku, který vznikl na místě zrušeného hřbitova. Je obehnán kamennou zdí. Z bývalého hřbitova se zachoval jen jeden původní pískovcový náhrobní kříž.\n\nKostel je orientovaná jednolodní stavba obdélného půdorysu, na kterou navazuje užší presbytář s polygonálním zakončením a výraznými vnějšími opěráky. V místech spojení lodě a presbytáře jsou z vnější strany zrcadlově přistavěny dvě nízké sakristie. Střecha nad hlavní lodí je sedlová, nad presbytářem valbová. V hlavní lodi jsou prolomena po každé straně tři okna, dvě obdélná se zaobleným záklenkem, prostřední okno je oválné. Okna v presbytáři jsou menší, gotického stylu. Před západním průčelím je přistavena masivní hranolová věž zakončená lomenou jehlanovou střechou s makovicí a křížem. Horizontálně je členěna dvěma římsami, v přízemí je hlavní vchod do kostela.\n\nHlavní loď má plochý strop, mírně zaoblené spojení se stěnami vytváří dojem barokního interiéru. V klenbě kněžiště se uplatňuje vliv slezské renesanční valené klenby s výsečemi. Nad vstupním prostorem do hlavní lodi je zavěšena kruchta s konkávně tvarovanou poprsní, do které jsou uprostřed instalovány varhany. Výmalba je jednoduchá, bez ozdob, v kombinaci bílé a světle žluté barvy. Výzdobu v hlavní lodi tvoří na stěnách zavěšené obrazy křížové cesty v bohatě zdobených rámech a dva velké obrazy z bývalých bočních oltářů. V presbytáři je oltář s obrazem svaté Barbory a nový obětní stůl se svícny a křížem.\n\n\n"}
{"id": "386993", "url": "https://cs.wikipedia.org/wiki?curid=386993", "title": "Musica Bohemica", "text": "Musica Bohemica\n\nMusica Bohemica je český komorní soubor, který založil Jaroslav Krček.\n\nMusica Bohemica často interpretuje a zpracovává anonymní lidovou hudbu, ale i instrumentální skladby vrcholného baroka, velká oratoria a soudobou hudbu. Uměleckým vedoucím souboru je Jaroslav Krček, soubor natočil 38 CD a hudbu k několika filmům.\n\n"}
{"id": "387000", "url": "https://cs.wikipedia.org/wiki?curid=387000", "title": "Kostel svatého Bartoloměje (Zábřeh)", "text": "Kostel svatého Bartoloměje (Zábřeh)\n\nKostel svatého Bartoloměje v Zábřehu na Moravě je barokní stavba z roku 1757. Kostel byl v roce 1958 zapsán na seznam kulturních památek.\n\nHistorie kostela sv. Bartoloměje je spojena s historií města Zábřehu, které bylo založeno v polovině 13. století. Zábřežská farnost je v písemných pramenech zmiňována v r. 1351, kostel tedy již existoval jako farní. V období reformace kostel patřil příslušníkům šlechty kališnického vyznání (utrakvistům), za doby pánů z Boskovic v 16. století pak luteránům. Po roce 1620 byl vrácen katolické církvi. Ve 30. letech 17. století byly provedeny úpravy liturgického prostoru: pořízeny nové oltáře, dřevěný kůr nahrazen novým z kamene a cihel. V poslední třetině 17. století byl kostel již v tak špatném stavu, že se uvažovalo o jeho stržení. V roce 1670 byl založen fond na výstavbu nového kostela, která měla být zahájena v roce 1740. V důsledku slezských válek k tomu nedošlo a kostel sloužil až do roku 1750, kdy byl uzavřen. V roce 1751 vydal kníže Václav z Lichtenštejna svolení ke stavbě nového kostela a stávající kostel byl zbořen. Původní podoba kostela je zachycena na vedutách z roku 1623 a 1727.\n\nPlány nového kostela vypracoval architekt Domenico Martinelli. V průběhu realizace stavby, ke které došlo až dlouho po jeho smrti, byly pozměněny místními staviteli. První bohoslužba byla v novém chrámu slavena 10. listopadu 1754, i když ještě nebylo vše dokončeno a práce pokračovaly v následujících letech. Brzy po dostavení chrámu se začaly projevovat obtíže způsobené malou únosností základové zeminy, takže již v roce 1760 bylo potřeba zajistit praskající klenbu. Kůr byl postaven v r. 1772 a v r. 1777 byly na něm instalovány varhany. V roce 1786 byl kostel dodatečně stažen ocelovými kotvami. V roce 1793 při požáru shořela věž a roztavily se zvony. Nová cibulová báň nahradila provizorní střechu věže až po roce 1862. K posledním nejrozsáhlejším opatřením na zajištění statiky chrámu došlo v 70. letech 20. století. \n\nVe věži a v půdních prostorách kostela bylo v roce 1996 spolkem zábřežských zvoníků založeno farní muzeum. V jeho prostorách je umístěno několik expozic: lapidárium, liturgické předměty, poklad mincí nalezených při opravě lavic, historie zvonů. Zvonový soubor sloužící ke společnému vyzvánění je tvořen čtyřmi zvony. Jeho obnova byla dokončena v roce 2000. Pátým, nejstarším zvonem je umíráček z r. 1781, který se ke společnému zvonění nepoužívá. Další zvony byly postupně pořízeny v průběhu 2. poloviny 20. století.\n\nJednolodní orientovaný kostel s hranolovou věží vysokou 47 m stojí na okraji náměstí, průčelí je obráceno k jeho středu. Mírně se svažující pozemek je ze tří stran zpevněn opěrnou zdí, která je v místech bočních vchodů do kostela prolomena schodištěm. V těsné blízkosti kostela se nacházejí drobné sakrální památky \nNa loď obdélného půdorysu navazuje užší presbyterium s rovným zakončením. Na severní straně presbyteria je přistavěna nižší obdélná sakristie s pultovou střechou a vnějším vchodem se schodištěm. Pod sakristií se nachází krypta, v níž bylo v letech 1759 – 1783 pohřbeno celkem 15 osob. V bočních stěnách lodi jsou na protilehlých stranách lodi prolomeny postranní vchody s několika schodovými stupni. Fasáda lodi a kněžiště je členěna lizénovým rámováním a okny se segmentovými záklenky. Trojosé průčelí je tvořeno dvoupatrovou věží s hlavním vchodem v přízemí, která má po bocích pravoúhlé vestavby s točitým schodištěm na věž a s kaplí. Nad vchodem je vysoké okno se segmentovým záklenkem. Zvonicové patro věže je otevřeno okny s obloukovými záklenky a zastřešeno cibulí s lucernou a makovicí. Střecha nad kněžištěm a lodí je sedlová zvalbená.\n\nPresbyterium je složeno z jednoho pole obdélného půdorysu zaklenutého pruskou klenbou a jednoho užšího obdélného pole zaklenutého valenou klenbou s výsečemi. Okna jsou oválná. Loď je složena ze tří obdélníkových polí zaklenutých pruskými klenbami. K polím na severní a jižní straně přiléhají výklenky, v nichž jsou umístěny boční oltáře. Kněžiště i loď je uvnitř členěna pilastry na podnožích s iónskými hlavicemi nesoucích průběžnou profilovanou římsu. V západní části lodi je nad vstupním arkádovým prostorem umístěna kruchta s varhanami. Nástroj od firmy Rieger z Krnova z r. 1955 je instalován v barokní skříni, která sloužila pro původní varhany mistrů Staudingerů z Andělské Hory.\n\nInteriér kostela byl dotvářen až v poslední třetině 18. století. Mohutný sloupový hlavní oltář byl pořízen v roce 1791 a do něj byl osazen již dříve namalovaný hlavní oltářní obraz Umučení sv. Bartoloměje a nástavcový obraz Korunovace Panny Marie. Oba obrazy namaloval Tadeáš Juda Supper z Moravské Třebové, který je také autorem obrazu Příbuzenstva Páně na stejnojmenném bočním oltáři. Sochy po stranách hlavního oltáře představují sv. Cyrila a Metoděje. Oltářní obraz na bočním oltáři sv. Jana Nepomuckého maloval Kašpar František Sambach spolu se svým synem Janem Kristianem Sambachem. Nad bočními vchody visí obrazy Seslání Ducha svatého a Poslední večeře Páně, který je nejcennější malbou v kostele. Čtrnáct reliéfních obrazů křížové cesty bylo pořízeno na konci 19. století. Nad křtitelnicí se nachází sousoší Křtu Páně, které spolu s kazatelnou vytvořil řezbář a sochař Florian Tomášek z Jedlí v r. 1773. Oltář Neposkvrněné Panny Marie, který slouží i jako Boží hrob vytvořil v r. 1949 sochař Antonín Berka, který je také autorem soch v protější lurdské kapli. Tato kaple byla zřízena v r. 1925. Misijní kříž nad oltářem sv.Kříže pochází z r. 1948. V roce 1998 byl v duchu II. vatikánského koncilu upraven nový liturgický prostor, jehož středem je obětní stůl od akademického sochaře Petra Váni. Při svěcení oltáře byly do něj vloženy ostatky svatých mučedníků Pavla a Theodora. \n\n"}
{"id": "387005", "url": "https://cs.wikipedia.org/wiki?curid=387005", "title": "Max Simon", "text": "Max Simon\n\nMax Simon (6. ledna 1899 – 1. února 1961) byl vysoce vyznamenaný německý důstojník Waffen-SS v hodnosti SS-Gruppenführer \"und Generalleutnant der Waffen-SS\" (Generálporučík). Zároveň to byl i držitel mnoha vojenských vyznamenání včetně Rytířského kříže s dubovými ratolestmi a Německého kříže ve zlatě.\n\nMax Simon se narodil 6. ledna roku 1899 ve Vratislavi jako syn tamějšího farmáře, Hermanna Simona. Po absolvování základní školy nastoupil mladý Simon do učení na obchodníka a po jeho dokončení se rozhodl narukovat do armády. Zde byl zařazen ke slezskému 1. pluku těžké jízdy „Großer Kurfürst“ (\"Leib-Kürassier-Regiment „Großer Kurfürst“ Nr. 1\") v hodnosti vojína. Následně se během první světové války zúčastnil bojových akcí v Makedonii i na západní frontě.\n\nPo skončení války zůstal Simon u své jednotky a poté sloužil u jednotek Freikorps, se kterými bojoval ve Slezsku proti polské armádě. Roku 1920 byla jeho jednotka začleněna do Reichswehru a stal se z ní 16. jezdecký pluk (\"Reiter Regiment Nr. 16\") ze 3. jízdní divize pod velením generála Heinricha von Hofmanna. V armádě zůstal až do roku 1929, kdy jí opustil v hodnosti \"Unterfeldwebel\" (rotný).\n\nPo odchodu z armády pracoval jako vládní úředník v Durynsku a 1. dubna roku 1932 vstoupil do NSDAP a stal se nižším politickým činitelem. O rok později, 1. května 1933 vstoupil do SS a byl zařazen k 1. rotě 1. praporu 47. SS-Standarte, která se formovala v Geře pod velením SS-Sturmbannführera Dr. Carla Oskara Klippa.\n\nZde zůstal až do listopadu téhož roku a poté přešel na velitelství výcviku, kde zůstal až do poloviny dubna následujícího roku, kdy byl převelen ke \"SS-Sonderkommando Sachsen\" (zvláštní oddíl SS Sachsen) a pověřen velením čety. V listopadu již v hodnosti SS-Untersturmführer (podporučík) se stal velitelem celé jednotky.\n\nV únoru roku 1935, po povýšení do hodnosti SS-Hauptsturmführer, byl převelen do koncentračního tábora v Sachsenburgu, kde se stal velitelem stráže. V roce 1935 se také oženil a se svou ženou měl později dceru.\n\nJeho jednotka byla postupně zvětšována, až byla v roce 1936 zařazena ke SS-Totenkopfverbände a přeměněna na \"SS-Totenkopfverbände \"Saschen\"\". Simon se tak stal již v hodnosti SS-Sturmbannführer (Major) velitelem jejího III. praporu a v této funkci působil až doi počátku března roku 1937.\n\nNásledně byl Simon převelen ke \"SS-Totenkopfverbände \"Oberbayern\"\", kde nahradil ve velení I. praporu SS-Sturmbannführera Otto Augustiniho, který se nechal převelet do armády. Jeho kariéra u SS stoupá a Simon je v 12. září roku 1937 povýšen do hodnosti SS-Obersturmbannführer (Podplukovník) a stává se velitelem celé jednotky SS \"\"Oberbayern\"\".\n\nS jednotkou se účastní anšlusu Rakouska v březnu roku 1938 a v říjnu téhož roku se již čerstvě povýšený do hodnosti SS-Standartenführer (Plukovník) účastní i obsazení Sudet.\n\nS vypuknutím druhé světové války a následnou invazí do Polska byla jeho jednotka SS \"\"Oberbayern\"\" odvelena tamtéž, aby se zapojila do invazních sil a plnila \"policejní povinnosti\" jako bylo např. odchytávání zbloudilých vojáků polské armády, vraždění politických představitelů, intelektuálů, kněží a Židů.\n\nOn sám byl vyznamenán nejprve 13. září roku 1939 sponou k pruskému železnému kříži II. třídy a později, dne 2. října téhož roku i železným křížem I. třídy za velení této jednotky během bojů v Polsku.\n\nSe vznikem SS divize „Totenkopf“ pod velením SS-Gruppenführera Theodora Eickeho v říjnu roku 1939 se Simonova jednotka \"SS \"Oberbayern\"\" stala její součástí a sám Simon byl jmenován prvním velitelem 1. pěšího pluku SS „Totenkopf“ (\"SS-Totenkopf-Infanterie-Regiment Nr. 1\").\n\nZa nedlouho na to byla Simonova jednotka společně s celou divizí odvelena do Francie v květnu roku 1940, kde byla nejdříve ponechána v záloze a následně se zapojila do bojů na frontě.\n\nÚkolem Simonova pluku bylo spojit se s armádní 7. tankovou divizí pozdějšího polního maršála, generálporučíka Erwina Rommela a posílit jí v boji proti vzdorujícím francouzským jednotkám. Simonovi a jeho pluku se úkol zdařil a navíc se mu podařilo zajmout 55 důstojníků (jeden z nich byl plukovník, jeden podplukovník, čtyři majoři a další důstojníci), 1247 francouzských vojáků, 4 protitanková děla, 4 děla ráže 7,5 cm, 18 těžkých kulometů, 24 lehkých kulometů a několik minometů.\n\nS vyvrcholením německého útoku na Sovětský svaz v červnu roku 1941 byl Simon a celá SS divize „Totenkopf“ odvelena na východní frontu, aby se jako záloha LVI. armádního sboru pod velením generála Ericha von Mansteina zapojila do těžkých bojů. Divize SS „Totenkopf“ dostala 1. července za úkol zaútočit s posíleným pěším plukem na nepřátelské jednotky mezi řekou Daugava a železniční tratí Indra-Daugavpils a získat tak město Krāslava. Tato akce měla zabezpečit jihovýchodní křídlo sboru.\n\nSimon a jeho zesílený 1. pěší pluk SS \"Totenkopf\" zaútočil následující den na město Krāslava, které nepřítel bránil dvěma motorizovanými pěšími pluky, 3–4 dělostřeleckými bateriemi a několika málo tanky. Simonovi se za nízkých ztrát podařilo město dobýt kolem 17:30 následujícího dne. Zabezpečením města se mu tak podařilo rozšířit předmostí města Daugavpils a zajistit postup německých vojsk, které byly ohrožovány.\n\nO necelý týden později dostal Simon se svým plukem rozkaz zaútočit na město Opočka, které bránily sovětské jednotky pomocí těžkých tanků a pěchoty. Zde se Simon opět svými akcemi vyznamenal a následně byl raněn střepinami granátu do hlavy a pravé paže. Následně byl za tyto bojové akce navržen na vyznamenání vysoce cenněným rytířským křížem železného kříže, které bylo velením schváleno a nakonec k 21. říjnu roku 1941 také Simonovi uděleno.\n\nPoté, co byl zajat spojeneckými jednotkami, byl převezen do zajateckého tábora poblíž Londýna v Anglii. O rok později byl převezen do zvláštního zajateckého tábora. Po soudním líčení, kdy jej britská justice shledala vinným z masakru v Marzabottu a odsoudila ho k trestu smrti. Rozsudek byl však později zmírněn na doživotní vězení ve věznici Werl v Německu a následně v roce 1954 byl Simon omilostněn a propuštěn na svobodu.\n\nV říjnu 1955 vznesl německý soud v Ansbachu na Simona obžalobu, kvůli události ze 7. dubna 1945, kdy Simon nařídil polní soud a následné popravy občanů z německého města Brettheim. Jednalo se o zběhlého člena Volkssturmu, místního farmáře Friedricha Hanselmanna, který odzbrojil zfanatizovanou čtyřčlennou skupinu chlapců z Hitlerjugend, aby nezaútočili na americké jednotky. Poté nechal popravit starostu města Leonharda Wolfmeyera a vedoucího místní pobočky NSDAP Leonharda Gackstattera, kteří odmítli podepsat rozsudek farmáře Hanselmana. Všechny tři nechal oběsit 10. dubna roku 1945 na lípách u Brettheimského hřbitova a jejich těla zde visela pro výstrahu ještě několik dní.\n\nSoud jej dvakrát zprostil viny s odůvodněním, že jednal v souladu s tehdejšími předpisy. Začátku třetího procesu se však již nedočkal, neboť 1. února roku 1961 umírá doma v Lünenu na infarkt.\n\nBěhem svého života byl již jednou odsouzen v nepřítomnosti k trestu smrti, a to sovětským soudem za jeho údajný podíl na masakrech obyvatel předměstí Charkova v létě 1943.\n\n\n\n"}
{"id": "387007", "url": "https://cs.wikipedia.org/wiki?curid=387007", "title": "Kostel svatého Matouše (Vernířovice)", "text": "Kostel svatého Matouše (Vernířovice)\n\nKostel svatého Matouše ve Vernířovicích je barokní stavba z roku 1776. Kostel byl v roce 1837 zvětšen a v roce 1851 opraven do dnešní podoby.\n\nKostel sv. Matouše vznikl na místě hřbitovní kaple se zvonicí, postavené roku 1711 na náklady místního rychtáře. Kaple byla v letech 1773 až 1776 rozšířena na kostel. Roku 1777 byla postavena fara a dosazen první kněz. Na paměť této významné události nechali Vernířovičtí zhotovit a u kostela vztyčit krupníkový sloup se sochou sv. Jana Nepomuckého, který dodnes zdobí vnější stěnu presbyteria. V roce 1836 nechal majitel panství hrabě Mittrowský přistavět ke kostelu z jižní strany menší sakristii a také oratoř. Poslední velkou stavební úpravou prošel kostel v roce 1851. Noví majitelé, Kleinové z Vizmberku, nechali opravit střechu, vyměnit strop, vybudovat nové schody na věž a předsíň. V roce 1876 byl na střeše postaven sanktusník se zvonkem k vyzvánění při úmrtích. Další opravy byly prováděny v letech 1892-1895 za faráře Schamschuly (výměna plechové báně, úprava hlavního oltáře, výmalba interiéru i fasády). Ve 30. letech 20. století byly pořízeny nové kostelní lavice, položena nová dlažba, zavedena elektřina a vyměněna okna. \n\nPo 2. světové válce farnost nebyla obsazena novým knězem a kostel chátral a hrozila mu zkáza. V roce 1974 musela být provedena generální oprava exteriérů. V letech 2000-2003 byla provedena oprava kostela, na kterou finančně přispěla obec, olomoucká arcidiecéze i místní občané a němečtí krajané. Při příležitosti ukončení těchto prací byla na jižní straně věže umístěna deska s česko-německým nápisem. Další prostředky z programu Rozvoje venkova získané v roce 2012 umožnily dokončení celkové rekonstrukce. \n\nKostel je jednoduchá stavba obdélného půdorysu zakončená výklenkem kněžiště. Na jihozápadní straně je přistavěna sakristie stejně vysoká jako hlavní loď. Věž s cibulovou bání včetně kříže je vysoká 24 m. V roce 1883 byly na věž instalovány hodiny, které zhotovil místní sedlák. Jednoduchá, mírně zaklenutá okna jsou umístěna po obvodu kostela v horní části pod římsou. Inventářem kostela jsou dva věžní zvony, zasvěcené sv. Josefu a Panně Marii a sv. Matoušovi. Jeden menší zvon je také v sanktusníku. \nU kostela stojí dvě státem chráněné kulturní památky vytvořené z místní, vzácně se vyskytující horniny „krupníku“:\n\nsocha sv. Jana Nepomuckého, ojedinělé rustikální barokní dílo z roku 1777, Socha byla restaurována v r. 2003.\n\nlitinový kříž s pozlaceným tělem Krista na kamenném podstavci. Kříž byl postaven roku 1865 na náklady rodiny Kleinů, majitelů železáren v Sobotíně\n\nInteriér kostela je uzavřen plochým stropem. Kněžiště je od lodi odděleno zvýšeným stupněm. Většina mobiliáře pochází z konce 19. a počátku 20. století. Nejhodnotnější součástí výzdoby je obraz svatého Matouše od Augusta Gemunda, umístěný na čelní zdi kněžiště nad hlavním oltářem. Na kůru se nacházejí varhany z dílny F.Kolb's Söhne z počátku 20. století. V interiéru se nachází pozdně gotická plastika světice z počátku 16. stol. Pravděpodobně se jedná o mariánskou sošku ze staré vernířovické kaple. \n\n\n"}
{"id": "387010", "url": "https://cs.wikipedia.org/wiki?curid=387010", "title": "Tetrachlorethan", "text": "Tetrachlorethan\n\nTetrachlorethan je název dvou izomerických chemických sloučenin:\n\n\n"}
{"id": "387011", "url": "https://cs.wikipedia.org/wiki?curid=387011", "title": "Davis Cup 2008 – zóna Asie a Oceánie", "text": "Davis Cup 2008 – zóna Asie a Oceánie\n\nZóna Asie a Oceánie je jednou ze tří oblastních zón Davis Cupu.\n\n\nSkóre v kurzívě je převedeno ze skupin.\n\n\n"}
{"id": "387012", "url": "https://cs.wikipedia.org/wiki?curid=387012", "title": "Zaibacu", "text": "Zaibacu\n\nZaibacu (japonsky: 財閥) je specifický termín označující monopolní koncerny, které byly v malém počtu zakládány v Japonsku. \n\nZaibacu začaly vznikat během období Meidži, tedy od 80. let 19. století a měly zcela dominantní vliv na vývoj japonské ekonomiky. Jejich řízení a kontrolu většinou spravovala jediná rodina. Tyto koncerny měly pozitivní dopad na urychlení industrializace země (např. zaibacu Mitsubishi, Micui), také ale ovlivňovaly japonskou vnitřní i zahraniční politiku. \n\nK jejich formálnímu zrušení došlo po japonské kapitulaci ve druhé světové válce tzv. MacArthurovými reformami. Ovšem reálně k tomu v plné míře nedošlo.\n\n\n\n\n"}
{"id": "387017", "url": "https://cs.wikipedia.org/wiki?curid=387017", "title": "Diagram datových toků", "text": "Diagram datových toků\n\nData Flow Diagram (DFD, Diagram datových toků) je jeden z nástrojů pro modelování funkcí systémů (zejména informačních systémů). Pomocí DFD lze modelovat celé organizace, slouží tedy i jako nástroj podnikatelského a strategického plánování. DFD je součástí strukturované analýzy a návrhu systémů, dalšími součástmi jsou Entity Relationship Diagram (ERD), State Transition Diagram (STD), Data Dictionary a Process Specification. Modifikované DFD lze použít i pro popis real-time systémů. DFD využívá např. komerční metodika SSADM (Structured Systems Analysis and Design Method).\n\nDFD reprezentuje toky dat procesu nebo systému (obvykle informačního systému). Poskytuje také informace o výstupech a vstupech každého jednotlivého prvku a samotného procesu. Diagram toku dat nemá žádný řídicí tok, neexistují žádná pravidla pro rozhodování a žádné smyčky. Specifické operace založené na datech mohou být reprezentovány vývojovým diagramem (flowchart). Datové vývojové diagramy se mohou pohybovat od jednoduchých, dokonce i ručně kreslených přehledů procesů, až po hloubkové, víceúrovňové DFD, které postupně procházejí hlouběji do zpracování dat. Mohou být použity pro analýzu existujícího systému nebo modelování nového. Stejně jako všechny nejlepší diagramy a grafy, DFD mohou často vizuálně „říkat“ věci, které by bylo těžké vysvětlit slovy, a pracují pro technické i netechnické publikum, od vývojáře až po generálního ředitele. Proto DFD zůstávají po všech těch letech tak populární. I když fungují dobře pro software a systémy pro tok dat, jsou dnes méně použitelné pro vizualizaci interaktivního, real-time nebo databázově orientovaného softwaru nebo systémů.\n\nData-flow diagramy mohou být považovány za invertované Petriho sítě, protože místa v těchto sítích odpovídají sémantice datových pamětí. Analogicky by sémantika přechodů z Petriho sítí a datových toků a funkcí z diagramů datového toku měla být považována za rovnocennou.\n\nPro zobrazování diagramů datových toků existuje několik notací. Notace uvedená na obrázku byla popsána v roce 1979 Tomem DeMarcem jako součást strukturované analýzy. Jako dvě nejpoužívanější notace pro DFD jsou známé Yourdon & Coad notace (systémová analýza a návrh) a notace od Gane & Sarson (informační systémy). Hlavní rozdíl těchto dvou notací je v jejich vizuální reprezentaci. Pro tvorbu DFD existují specializované nástroje, ale i zdarma přístupné online nástroje. Online nástroje se však nedají srovnat s komplexností a robustností desktopových aplikací.\n\nZatímco DFD ilustruje datové toky uvnitř systému, UML je modelovací jazyk používaný v objektově orientovaném softwarovém návrhu, který poskytuje detailnější pohled. DFD může být stále dobrým výchozím bodem, ale při vývoji systému se mohou vývojáři obrátit na diagramy UML, jako jsou diagramy tříd a diagramy struktury, aby dosáhli požadované specifičnosti.\n\nExistují dvě kategorie diagramů datových toků. Logický DFD zobrazuje tok dat, který je nezbytný pro provoz podniku. Zaměřuje se na podnikání a na potřebné informace, nikoli na to, jak systém funguje nebo je navržen pro práci. Fyzický DFD však ukazuje, jak je nebo bude systém skutečně implementován. Například v logickém DFD by procesy představovaly obchodní aktivity, zatímco ve fyzickém DFD procesy reprezentují programy a manuální procedury.\n\nNotace DFD čerpá z oblasti teorie grafů, původně byla používána v operačním výzkumu při modelování workflow v organizacích. DFD vznikl z diagramu aktivit (Activity Diagram), používaném v metodice SADT (Structured Analysis and Design Technique) na konci sedmdesátých let 20. století. Popularizátory DFD jsou Edward Yourdon, Larry Constantine, Tom DeMarco, Chris Gane a Trish Sarson.\nPřispěly také dva související koncepty:\n\n\nDalšími třemi odborníky, kteří se na tomto vývoji podíleli, byli Tom DeMarco, Chris Gane a Trish Sarson. Oni se spojili v různých kombinacích být hlavní definici symbolů a zápisů užitých na diagram datového toku.\n\nDFD sestává z procesů, toků, skladů a terminátorů. Existuje několik způsobů zobrazení těchto komponent DFD – viz Notace DFD.\n\nProces (funkce, transformace – aj. Process) představuje část systému, která transformuje vstupy na výstupy. Symbolem procesu je kruh, ovál, obdélník nebo obdélník se zaoblenými rohy (dle použité notace). Proces je nazýván jedním slovem, krátkou větou nebo frází, která má jasně vyjadřovat jeho podstatu.\n\nTok (aj. Flow, Data Flow, Dataflow) znázorňuje přesun informací (někdy též materiálu) z jedné části systému do jiné. Symbolem datového toku je šipka. Tok by měl mít název, který vystihuje, jaké informace (nebo jaký materiál) jsou přemísťovány. Výjimkou jsou toky, kde je zřejmé, jaké informace jsou přenášeny prostřednictvím entit, které jsou s těmito toky spojeny. Přesuny materiálu jsou modelovány v systémech, které nejsou jen informativního charakteru. Tok by měl přenášet pouze jeden typ informací (materiálu). Šipka znázorňuje směr toku (může být i obousměrná, pokud jsou informace z/do entity logicky závislá – např. otázka a odpověď). Toky propojují procesy, skladiště a terminátory.\n\nSklad, skladiště, soubor, databáze (aj. Datastore nebo Data Store) slouží k uložení dat k pozdějšímu použití. Symbolem skladu jsou dvě vodorovné čáry, mezi kterými je název skladu. Další způsob zobrazení viz Notace DFD. Název skladu bývá podstatné jméno v množném čísle (např. Objednávky) – odvozuje se od vstupních a výstupních toků skladu. Sklad nemusí být ve skutečnosti jen datovým souborem, může to být např. i složka s papírovými dokumenty, kartotéka, optické disky. Zobrazení skladu v DFD je tedy nezávislé na implementaci. Tok vycházející ze skladu většinou znázorňuje čtení dat uložených ve skladu a tok do skladu vyjadřuje většinou zápis nebo aktualizaci dat (někdy také vymazaní/odstranění dat).\n\nTerminátor (aj. Terminator) představuje externí entity, které komunikují se systémem a stojí vně systému. Jsou to zdroje a cíle informací vstupujících do systému nebo opouštějících systém. Obvykle jsou kresleny na okrajích diagramu. Mohou to být např. různé organizace (např. banka), skupiny lidí (např. zákazníci), úřady (např. finanční úřad) nebo také oddělení (např. personální odbor) téže organizace, které ovšem nepatří do modelovaného systému. Terminátorem může být i jiný systém, s kterým modelovaný systém komunikuje.\n\nNázvy entit by měly být srozumitelné i bez dalších komentářů a poznámek. DFD je tvořen systémovým analytikem na základě interview s uživateli systému. Je určen vývojářům systému na jedné straně a na druhé straně zadavateli projektu, proto by měly být názvy entit přizpůsobeny jak odborníkům na modelovanou doménu, tak i laikům. Měly by být obecné (nezávislé např. na konkrétních osobách vykonávajících danou činnost) a přesto by měly jasně specifikovat danou entitu.\nProcesy by měly být očíslované pro jednodušší orientaci v diagramu a odkazování na konkrétní procesy. Číslování je náhodné, nutné je však zachovat konzistenci napříč všemi úrovněmi DFD (viz Hierarchie DFD). DFD by měl být přehledný, jako maximální počet procesů v jednom DFD je doporučován 6 až 9, minimum jsou 3 procesy v jednom DFD. Výjimkou je tzv. , kde je jediný proces symbolizující modelovaný systém a všechny terminátory, s kterými systém komunikuje.\n\nDFD musí být konzistentní s dalšími modely systému – ERD, STD, Data Dictionary a s Process Specification. Každý proces musí mít svůj název, vstupy a výstupy. Každý tok by měl mít svůj název (výjimka viz Tok). Každý sklad musí mít vstupní a výstupní tok. Vstupní a výstupní toky nemusejí být zobrazeny v jednom DFD – musí ale existovat v jiném DFD, popisujícím stejný systém. Výjimkou je sklad stojící mimo systém (externí sklad), s kterým systém komunikuje.\n\nAby byly DFD přehlednější (tzn. aby neobsahovaly příliš mnoho procesů), lze vytvářet víceúrovňové DFD. DFD, které jsou ve vyšší úrovni, jsou méně detailní (agregují detailnější DFD v nižších úrovních). Nejvýše je v hierarchii \"kontextový DFD\" (viz Pravidla vytváření DFD). Následuje tzv. nultá úroveň – \"DFD 0\", kde se začíná s číslováním procesů (např. proces 1, proces 2). V další, tzv. první úrovní (\"DFD 1)\" se pokračuje v číslování. Např. proces 1 je v první úrovni DFD rozdělen do dalších třech procesů, které jsou očíslovány 1.1, 1.2 a 1.3. Analogicky jsou procesy v druhé úrovni (\"DFD 2\") číslovány např. 1.1.1, 1.1.2, 1.1.3 a 1.1.4. Počet úrovní závisí na velikosti modelovaného systému. Procesy \"DFD 0\" nemusejí mít stejný počet úrovní rozkladu. \"DFD 0\" obsahuje nejdůležitější (agregované) funkce systému. Nejnižší úroveň by měla zahrnovat procesy, které umožňují vytvořit specifikaci procesu (Process Specification) o rozsahu přibližně jedné stránky formátu A4. Pokud by tato specifikace měla být delší, je vhodné vytvořit další úroveň pro proces, kde bude rozložena do více procesů. Pro přehlednou prezentaci celé hierarchie DFD lze vytvořit vertikální (průřezový) diagram. Sklad je zobrazen v nejvyšší úrovni, kde je poprvé použit a také na každé nižší úrovni.\n\n\n"}
{"id": "387019", "url": "https://cs.wikipedia.org/wiki?curid=387019", "title": "Bohuslav Svoboda", "text": "Bohuslav Svoboda\n\nBohuslav Svoboda (* 8. února 1944 Praha) je český lékař v oboru gynekologie a porodnictví a politik Občanské demokratické strany, který v letech 2010 až 2013 zastával post primátora hlavního města Prahy – nejprve v koalici občanských demokratů s ČSSD a později s TOP 09.\n\nMezi roky 1990 až 2011 působil jako přednosta Gynekologicko-porodnické kliniky 3. LF UK a FNKV, v letech 2003 až 2010 byl děkanem 3. lékařské fakulty Univerzity Karlovy v Praze a v obdobích 1990 až 1997 a opět 2010 až 2011 také jejím proděkanem. V roce 1992 se stal druhým prezidentem České lékařské komory.\n\nOd ledna 2012 do listopadu 2013 předsedal regionálnímu sdružení Občanské demokratické strany Praha. Zastává názor, že problémem narůstajícího boje proti korupci je neochota přijímat rozhodnutí a braní odpovědnosti na sebe, kterou nahrazuje snaha vyhnout se riziku a vyhovět předpisům.\n\nV roce 1967 absolvoval Lékařskou fakultu hygienickou UK. Poté nastoupil do nemocnice v Příbrami, odkud po dvou letech odešel na Gynekologicko-porodnickou kliniku FNKV a 3. LF UK v Praze. Na tomto pracovišti setrval v různých pozicích až do současnosti. Po sametové revoluci, kdy byla vyhlášena svobodná výběrová řízení, zvítězil v konkursu na přednostu kliniky, kterým byl v období 1990–2011. V roce 1990 se také habilitoval v oboru gynekologie a porodnictví.\n\nV akademickém roce 1986–1987 uskutečnil studijní pobyt v \"Institutu Nazionale per lo Studio e la Cura dei Tumori\" v italském Miláně.\n\nV letech 1990–1996 zastával funkci proděkana 3. LF UK, v roce 1996 pak neúspěšně kandidoval na pozici děkana, kterým se stal v roce 2003 a byl jím i ve druhém volebním období (2006–2010). Poté, než se stal pražským primátorem, byl do roku 2011 opět proděkanem fakulty.\n\nV letech 1992–1998 byl prvním prezidentem České lékařské komory. Patřil k jedné z klíčových postav sporu mezi komorou na jedné straně a Lékařským odborovým klubem na straně druhé. Po uplynutí druhého funkčního období jej v čele komory vystřídal předseda LOKu David Rath.\n\nMimoto vykonával funkci statutárního zástupce ředitelky Fakultní nemocnice Královské Vinohrady a v letech 2003–2004 byl také předsedou Asociace děkanů lékařských fakult. Od roku 2007 je členem předsednictva České lékařské společnosti J. E. Purkyně a předsedou Národní rady pro medicínské standardy. Od roku 2010 je členem Akreditační komise a předsedou její stálé pracovní skupiny pro lékařské obory.\n\nV roce 1998 neúspěšně kandidoval do Senátu na Liberecku jako nestraník za Čtyřkoalici (senátní obvod č. 34). V prvním kole získal 13,46 % a skončil tak na 4. místě.\n\nV roce 2010 Svoboda kandidoval jako lídr ODS a kandidát na primátora v komunálních volbách v Praze. Ty byly poznamenány manipulativním rozdělením města na sedm volebních obvodů, které bylo schváleno na poslední chvíli v červenci 2010 (volby byly naplánovány na říjen stejného roku). Tuto úpravu, která snížila šanci malých stran na zisk mandátu, schválila ODS, která v té době měla v zastupitelstvu nadpoloviční většinu. Ostatní strany včetně ČSSD toto odsoudily, správní i ústavní soud však nakonec právo samosprávy rozdělit město na obvody posvětily.\n\nODS v té době řešila pošramocenou pověst z období vlády primátora Pavla Béma. Svou situaci vyřešila nasazením nestraníků na lídrovská místa v některých volebních obvodech (bývalý hokejový brankář Petr Bříza, zpěvák Jan Kalousek a Svoboda). V srpnu tohoto roku začal být Svoboda zmiňován v médiích jako možný kandidát na primátora, strana jej však takto představila pouhý měsíc před termínem voleb (říjen 2010).\n\nPo volbách prohlásil Tomáš Hrdlička, který je vnímán jako zákulisní hráč pražské ODS, že Svobodu do strany přivedl on. Také Svoboda se v listopadu 2010 v rozhovoru pro Hospodářské noviny vyjádřil k Hrdličkovi takto: \"Je to člen regionální rady, kde často vystupuje, je vzdělaný v oboru politologie a má talent. Jeho návrh ohledně toho, jak postupovat dál, byl v mnoha případech ten jediný správný, který na radě zazněl.\" Dále prohlásil, že: \"Na mne žádný tlak nikdy nevyvíjel a vnímám ho jako člověka, který má respekt, a jeho názory beru za názory významné. Pokud jsou veřejně prezentovány na regionální radě, tak jsou v pořádku.\"\n\nHrdlička v říjnu 2011 navrhoval Svobodu, aby kandidoval za ODS na funkci prezidenta.\n\nV září 2010 vstoupil do sdružení ODS na Praze 2. Ve volbách do Zastupitelstva hlavního města Prahy v říjnu 2010 jej Občanská demokratická strana prezentovala jako svého lídra a kandidáta na primátora. 30. listopadu 2010 byl zastupitelstvem hl. m. Prahy zvolen primátorem v rámci pravolevé koalice ODS a ČSSD a stal se nástupcem Pavla Béma v této funkci. Reakce veřejnosti jak na zvolení Svobody primátorem, tak na koalici ODS-ČSSD byly nepříznivé. Proti Svobodově velké koalici se před magistrátem i v zasedací síni zastupitelstva opakovaně konaly demonstrace. V dubnu 2011 se Svoboda stal nejhůře hodnoceným hejtmanem v ČR. Pozici si však postupně zlepšoval a v květnu 2013 byl dokonce nejlépe hodnoceným krajským představitelem.\n21. listopadu 2011 byla ze strany ODS vypovězena koalice ODS–ČSSD na pražském magistrátu. Tuto výpověď inicioval předseda pražské ODS Boris Šťastný. Bohuslav Svoboda se vyslovil, že výpověď koaliční smlouvy mohla vést k jeho pádu jako primátora kvůli jeho nesouhlasu s několikamiliardovým pražským tendrem na svoz odpadu. Tři dny po vypovězení smlouvy byla Svobodou, osmi jeho věrnými ze zástupců ODS v pražském zastupitelstvu (včetně obou dosavadních náměstků Ivana Kabického a Josefa Noska a obou dosavadních radních z ODS Aleksandry Udženiji a Radka Lohynského) a zástupci TOP 09 podepsána nová koaliční dohoda, která byla Šťastnému a deseti jeho „přívržencům“ (mezi nimi i bývalí náměstci a radní z ODS z bývalého vedení radnice za primátora Pavla Béma) předložena jako hotová věc. I jimi byla nakonec podepsána. Ještě ve stejný den byli odvoláni členové rady hl. m. Prahy z řad ČSSD a za ně dosazeni noví z řad TOP 09. Nová dohoda tak začala platit skoro o měsíc dřív než se původně předpokládalo, že k nějaké dojde.\n\nTisk později napsal, že narychlo ušitá nová koalice mezi ODS a TOP 09 byla iniciována hlavně primátorem Svobodou, který je v pražské ODS protiváhou skupiny kolem šéfa pražské ODS Borise Šťastného spojené s předchozí garniturou primátora Pavla Béma a za níž v pozadí stojí podnikatel a tzv. kmotr Tomáš Hrdlička.\n\nDne 30. ledna 2012 byl zvolen na sněmu pražské organizace ODS předsedou organizace, když získal 68 z 95 hlasů a porazil tak bývalého radního Jiřího Janečka, jenž obdržel 10 hlasů.\n\nOdvolání ředitele Dopravního podniku hl. m. Prahy a. s. Vladimíra Liche v srpnu 2012, iniciované místopředsedou dozorčí rady Davidem Vodrážkou (ODS) a podpořené většinou představenstva, vysvětloval Lich především jako politický útok na primátora Svobodu a odmítl vlastní pochybení. Média tuto událost vesměs prezentovala jako oslabení Svobodovy politické pozice a politický neúspěch a snažila se odvést pozornost čtenářů od podstaty věci.\n\n23. května 2013 byl v tajném hlasování odvolán z postu primátora a s ním i další dva radní za ODS (Aleksandra Udženija a Josef Nosek). Zbylí dva radní ODS (Ivan Kabický a Radek Lohynský) vzápětí rezignovali na své funkce. Pro odvolání členů ODS z městské rady se v zastupitelstvu spojila TOP 09 s ČSSD a KSČM. Toto spojení následně Bohuslav Svoboda kritizoval a označil své odvolání za předvolební boj TOP 09 a zkoušku spojenectví Topky s ČSSD před parlamentními volbami. Pozastavil se také nad tím, že TOP 09 svým počínáním napomáhá starým kádrům z ČSSD (konkrétně Karlu Březinovi či Petru Hulinskému) k obnovení vlivu na chod pražské radnice. Po hlasování ODS po 22 letech vlády Praze oznámila odchod do opozice. Bohuslava Svobodu v křesle primátora vystřídal jeho dosavadní 1. náměstek z TOP 09 Tomáš Hudeček. Po svém odvolání Bohuslav Svoboda v době povodní kritizoval nové vedení magistrátu za neschopnost a podcenění situace.\n\nVe volbách do Poslanecké sněmovny PČR v roce 2013 kandidoval za ODS na druhém místě kandidátky v hlavním městě Praze a byl zvolen poslancem. Získal 14 953 preferenčních hlasů, což byl osmý nejvyšší počet v celé České republice. Na konci listopadu 2013 požádala policie o vydání Bohuslava Svobody k trestnímu stíhání v souvislosti s kauzou Opencard. Na začátku února 2014 jej Sněmovna počtem 101 hlasů ze 175 přítomných poslanců zbavila imunity a vydala jej tak k trestnímu stíhání. V září roku 2016 byl Svoboda podmíněně odsouzen na 2,5 roku, proti rozsudku se odvolal, je tak nepravomocný. Podle soudu byly porušeny předpisy o hospodářské soutěži a také povinnosti při správě cizího majetku spojený s kauzou Opencard. Odvolací soud se ovšem bude moci konat až po skončení poslaneckého mandátu, kterého Svoboda nabyl po volbách v roce 2017. V lednu roku 2018 totiž Poslanecká sněmovna nevydala Svobodu k trestnímu stíhání před odvolacím soudem.\n\nVe volbách do Poslanecké sněmovny PČR v roce 2017 obhájil svůj poslanecký mandát za ODS v Praze, získal 12 360 preferenčních hlasů.\n\nV komunálních volbách v roce 2014 vedl kandidátku ODS do Zastupitelstva Hlavního města Prahy a byl tak kandidátem strany na post pražského primátora. Mandát zastupitele hlavního města obhájil, avšak vzhledem k výsledku strany (10,97 % hlasů; 8 mandátů) se primátorem nestal. Zároveň kandidoval i do Zastupitelstva Městské části Praha 2 a uspěl.\n\nTaké v komunálních volbách v roce 2018 byl lídrem kandidátky ODS do Zastupitelstva hlavního města Prahy a tudíž i kandidátem strany na post primátora Prahy. Ve volbách obhájil mandát zastupitele hlavního města Prahy, když obdržel 77 434 preferenčních hlasů. Do Zastupitelstva městské části Praha 2 již nekandidoval.\n\n\n"}
{"id": "387026", "url": "https://cs.wikipedia.org/wiki?curid=387026", "title": "Sid Watkins", "text": "Sid Watkins\n\nEric Sidney \"Sid\" Watkins OBE (6. září 1928 – 12. září 2012) byl britský neurochirurg. Šestadvacet let působil ve Formuli 1 jako lékařský a bezpečnostní delegát FIA a šéf lékařského týmu Formule 1, který vyjížděl k jezdcům v případě těžké nehody.\n\nSid Watkins se narodil v Liverpoolu Wallaci a Jessice Watkinsovým. Jeho otec byl původně horník, ale během krize ve 30. letech si otevřel živnost specializující se na opravy jízdních kol a následně začal opravovat i automobily. Sid Watkins mu v garáži pomáhal až do svých 25 let. Měl tři sourozence, dva bratry a sestru.\n\nV roce 1956 ukončil studium medicíny na University of Liverpool, kde zkoumal vliv teplotních výkyvů na výkonnost člověka. Zjistil, že s rostoucí teplotou roste i intelektuální výkonnost člověka. Toto zjištění se později ukázalo být relevantní i pro jeho činnost v motosportu.\n\nPo ukončení studia sloužil Watkins jako lékař u britské armády v západní Africe. Tam se ve voze Ford Zephyr Zodiac aktivně zúčastnil svého jediného motoristického závodu, západoafrické rally 1995, ale po první etapě odstoupil. V roce 1958 se vrátil do Spojeného království a v Oxfordu se začal věnovat neurochirurgii. V roce 1961 se jako lékař zúčastnil prvního motoristického závodu a to závodu motokár na okruhu Brands Hatch. Ve volném čase vykonával činnost lékaře na okruhu Silverstone.\n\nV roce 1962 mu byla nabídnuta profesura na State University of New York a Watkins se přestěhoval do Syracuse ve státě New York, kde prostřednictvím okruhu Watkins Glen zůstal v kontaktu s motoristickým sportem. V roce 1970 se přestěhoval do Londýna, kde se stal primářem neurochirurgie v Londýnské nemocnici. V témže roce mu bylo nabídnuto místo v lékařském panelu automobilové federace.\n\nV roce 1978 se Sid Watkins setkal s Bernie Ecclestonem, v té době šéfem asociace konstruktérů Formule 1, který Watkinsovi nabídl pozici oficiálního závodního lékaře Formule 1. Watkins nabídku přijal a v roce 1978 se zúčastnil Velké ceny Švédska již jako oficiální lékař. Mimo závodní víkendy se nadále v Londýně věnoval práci neurochirurga.\n\nJeho jmenování se původně setkalo s nepřátelstvím ze strany představitelů některých okruhů, kteří jej chápali jako prostředek kontroly jejich vlastních výkonů. V té době bylo zdravotnické zázemí na některých okruzích v tristním stavu. Při Velké ceně Itálie v roce 1978 během prvního kola těžce havaroval Ronnie Peterson a jeho auto začalo hořet. Piloti Clay Regazzoni, Patrick Depailler a James Hunt jej sice z auta vytáhli, ale v okamžiku, kdy Watkins dorazil, místní policie již okolo místa nehody vytvořila lidskou zeď, aby zabránila komukoliv dostat se k Petersonovi, čímž na určitou dobu znemožnili Watkinsovi poskytnout mu první pomoc. Sanitka na místo nehody dorazila až za osmnáct minut a odvezla Petersona do nemocnice, kde další den zemřel. Watkins následně po Ecclestonovi požadoval, aby na další závody zajistil lepší vybavení, anesteziologa, lékařské vozidlo (medical car) a lékařskou helikoptéru (Medevac). Při následujícím závodě ve Spojených státech bylo toto vybavení již připraveno. Navíc bylo rozhodnuto, že lékařské vozidlo bude jezdecké pole následovat během prvního kola, aby bylo možno rychle poskytnout první pomoc v případě nehody během prvního kola.\n\nV roce 1981 založila automobilová federace FISA lékařskou komisi a Watkins byl jmenován jejím prezidentem.\n\nV roce 1987 havaroval při tréninku na Velkou cenu San Marina Nelson Piquet a Watkins rozhodl, že je neschopen nastoupit k závodu. Piquet v té době bojoval o titul mistra světa a snažil se přesvědčit vedení závodu, že je v pořádku. Watkins pohrozil, že pokud bude jeho rozhodnutí zvráceno, podá rezignaci. Vedení závodu se za něj postavilo a Piquet závod vynechal, přičemž později uznal, že Watkinsovo rozhodnutí bylo správné.\n\nV roce 1992 Watkins založil Brain and Spine Foundation, charitativní organizaci, jejímž cílem byla \"prevence, léčba a péče o pacienty zasažené nemocemi či zraněními mozku a páteře.\" Watkins je v současnosti patronem nadace.\n\nFIA Watkinsovi přiznává podíl na zlepšování bezpečnostních standardů ve Formuli 1 a je mu rovněž připisována záchrana života několika pilotů, například Didiera Pironiho v roce 1982, Martina Donnellyho v roce 1990, Rubense Barrichella v roce 1994 a Miky Häkkinena v roce 1995. Jeho záchranu, kdy mu vedle trati dvakrát obnovil chod srdce a provedl tracheotomii, považuje Watkins za svůj nejlepší zásah při Formuli 1.\n\nPo Grand Prix San Marina 1994, při které zemřeli Roland Ratzenberger a Ayrton Senna, byla zřízena Komise FIA pro bezpečnost (FIA Expert Advisory Safety Committee) a Watkins se stal jejím předsedou. Watkins stál v roce 2003 rovněž za vznikem výzkumných skupin týkajících se motokár a rally. Tyto tři skupiny byly v roce 2004 sloučeny do Institutu FIA pro bezpečnost motorsportu (FIA Institute for Motor Sport Safety) s Watkinsem jako prezidentem.\n\nV roce 2002 byl Watkinsovi udělen Řád britského impéria. V roce 2004 mu University of Liverpool udělila čestný doktorát.\n\nV roce 2005 se Watkins vzdal funkcí v motorsportu s výjimkou prezidentství Institutu FIA pro bezpečnost motorsportu. Na pozici lékařského delegáta jej nahradil jeho dlouholetý zástupce Gary Hartstein.\n\n"}
{"id": "387030", "url": "https://cs.wikipedia.org/wiki?curid=387030", "title": "Vlnka", "text": "Vlnka\n\nVlnka ( wavelet) je funkce používaná k rozkladu funkce nebo signálu vlnkovou transformací.\n\nAnglický výraz \"wavelet\" zavedli v počátcích 80. let 20. století francouzští fyzikové Jean Morlet a Alex Grossman. Použili francouzské slovo \"ondelette\" (malá vlna, vlnka). Záhy bylo toto slovo přeneseno do angličtiny překladem francouzského \"onde\" (vlna) na anglické \"wave\". Tím vznikl termín \"wavelet\".\n\nVlnka je funkce z Hilbertova prostoru formula_1 a musí splňovat následující podmínky.\n\nMusí mít konečnou energii.\n\nMusí splňovat tzv. podmínku přípustnosti.\n\nZ podmínky přípustnosti plyne, že musí splňovat podmínku nulové střední hodnoty.\n\nFunkce formula_8 je nazývána mateřská vlnka. Její posunuté a roztažené (škálované, dilatované) normalizované verze jsou definovány následovně.\nPůvodní mateřská vlnka má parametry formula_10 a formula_11. Posun je určen parametrem formula_12, měřítko (dilatace) parametrem formula_13.\n\nIntegrální vlnková transformace funkce formula_14 je pak dána předpisem\nkde formula_16\n\nJelikož provádět transformaci pro měřítka formula_17 až do formula_18 není na číslicových počítačích možné a jelikož taková transformace neumožňuje popsat signály s nenulovou střední hodnotou (nulovou frekvenci popisuje teoreticky vlnka s nekonečným měřítkem formula_17), zavádí se tzv. měřítková (škálovací) funkce formula_20. Jinými slovy se s vlnkami počítá pouze formula_21 pro formula_22 a zbytek informace pro formula_23 se popíše za pomoci měřítkové funkce. Tato funkce je agregací vlnek na měřítkách (škálách) vyšších než formula_24. Bude tedy pokrývat energie na odpovídajících frekvencích (odpovídají vlnkám od určitého měřítka formula_24 až do formula_18).\n\nAby bylo možné popsat i funkce s nenulovou střední hodnotou, bude mít měřítková funkce střední hodnotu nenulovou.\n\nU vlnek se v závislosti na aplikaci posuzují zejména následující vlastnosti.\n\nVlnka s kompaktním nosičem má v čase svou energii lokalizovanou na konečném úseku. U diskrétních vlnek to znamená, že mají pouze na konečném úseku nenulové koeficienty. V případě neexistence kompaktního nosiče se hovoří o efektivním nosiči, tedy o intervalu, na kterém má vlnka nezanedbatelné hodnoty (energii). Platí, že čím kratší je nosič, tím rychlejší je výpočet transformace s touto vlnkou.\n\nPočet nulových momentů značí, že vlnka má prvních formula_28 (od formula_29 po formula_30) momentů nulových. Důsledkem toho je tato vlnka ortogonální na polynomy až do stupně formula_30 (transformace bude v odpovídajících místech nulová). Z jiného pohledu je vlnka parciálním derivátorem (diferenciálním operátorem) řádu formula_28.\n\nformula_33-tý moment vlnky je definován jako\n\nDalší vlastností je hladkost (regularita) vlnky. Ta má význam zejména při ztrátové kompresi pomocí diskrétní formy vlnkové transformace, kde se koeficienty transformace kvantují (ztráta informace). Při rekonstrukci pak vzniká chyba ve tvaru vlnky. Jestliže byla tedy vlnka dostatečně hladká, bude chyba lidskému vnímání méně nápadná (komprese obrazu).\n\nV některých aplikacích je žádoucí použít symetrické (případně antisymetrické) vlnky, které mají lineární fázi. To znamená, že se nerozeběhnou koeficienty od místa výskytu odpovídajícího jevu.\n\nExistují vlnky, které jsou navrženy tak, že ačkoliv je jich spočetně mnoho (vznikají diskretizací parametrů formula_35), tvoří bázi vektorového prostoru formula_1. Tedy jakýkoliv signál (funkce) s konečnou energií lze vyjádřit jako lineární kombinace bázových waveletů.\nVýběr použité vlnky je závislý na konkrétní aplikaci. Ke zjištění polohy a trvání jevu je vhodné zohlednit podobnost tvaru vlnky s charakteristickými úseky signálu. Komplexní vlnky mohou dobře detekovat oscilace a umožňují současnou detekci amplitudy a fáze. Antisymetrické vlnky jsou vhodné k detekci změn gradientu. Symetrické vlnky nezpůsobují fázový posun. Krátký nosič znamená přesnější lokalizaci v čase (a horší ve frekvenci) a nižší výpočetní náročnost. Nedochází pak k rozmazání signálu (u měřítkové funkce). Naopak dlouhý nosič se projeví delší odezvou pro přechodové jevy. Speciálně pro signál, který je polynomem stupně formula_33, je vhodné zvolit vlnku, která má formula_38 nulových momentů.\n"}
{"id": "387032", "url": "https://cs.wikipedia.org/wiki?curid=387032", "title": "Banánové války", "text": "Banánové války\n\nJako Banánové války se neoficiálně označují intervence, okupace a ozbrojené konflikty Spojených států amerických z první třetiny 20. století v několika zemích Karibiku a Střední Ameriky. Odehrávaly se mezi lety 1903 a 1935. Hlavní roli v nich hrály ozbrojené síly Spojených států amerických. Většiny konfliktů se z americké strany účastnil (a později je sám vedl) generál Smedley Butler (který na konci své vojenské kariéry svých činů litoval ve své knize \"War Is a Racket\", kde tyto války popsal jako „znásilnění půl tuctu republik ve Střední Americe ve prospěch Wall Streetu“).\n\n\n"}
{"id": "387034", "url": "https://cs.wikipedia.org/wiki?curid=387034", "title": "Jaromír Kozák", "text": "Jaromír Kozák\n\nJaromír Kozák (* 1962) je spisovatel, překladatel, badatel v oblasti hermetismu, esoteriky, psychického výzkumu, religionistiky a historie s důrazem na egyptologii.\n\nAkademické vzdělání získal na Univerzitě Karlově v Praze v oborech egyptologie a archeologie. Do povědomí širší veřejnosti se dostal především vydáváním a oživováním překladů starověkých i pozdějších literárních spisů, např. egyptské knihy mrtvých. Někteří prohlašují jeho díla za pochybná, především proto, že údajně nepřekládá z pramenných jazyků, ale pouze z angličtiny či němčiny (ačkoli například Egyptská kniha mrtvých obsahuje i provopřeklady z originálu). Český klub skeptiků Sisyfos mu v roce 2005 udělil ocenění stříbrný Bludný balvan za „alternativní přínos zejména egyptologii, spiritismu a kvantové mechanice“.\n\n\n"}
{"id": "387036", "url": "https://cs.wikipedia.org/wiki?curid=387036", "title": "Gabriel Finne", "text": "Gabriel Finne\n\nGabriel Finne (10. února 1866, Bergen – 3. července 1899, Kristiania) byl norský naturalistický spisovatel.\n\n\n\n\n"}
{"id": "387038", "url": "https://cs.wikipedia.org/wiki?curid=387038", "title": "Entity-relationship model", "text": "Entity-relationship model\n\nEntity-relationship model (ERM), \"entitně vztahový model\" se v softwarovém inženýrství používá pro abstraktní a konceptuální znázornění dat. Entity-relationship modelování je metoda datového modelování, která vytváří jeden z typů konceptuálních schémat či sémantických datových modelů systému (obvykle relační databáze) a požadavků na něj stylem shora dolů.\n\nDiagramy vytvořené pomocí této metody se nazývají \"entity-relationship diagramy\", \"ER diagramy\" nebo také zkráceně pouze \"ERD\". Konečnou podobu dostalo entity relationship modelování v práci Petera Chena z roku 1976.\n\nNicméně určité varianty tohoto přístupu již existovaly dříve (viz např. A.P.G. Brown) a byly pak následně zpracovány.\n\nV první fázi návrhu informačního systému se tyto modely používají při analýze požadavků k popisu informační potřeby nebo typu informace uložené v databázi. Techniky datového modelování se používají pro popis ontologie (tj. přehled a klasifikace použitých pojmů a jejich vztahy mezi sebou) pro určitou oblast zájmu. V případě, že jde o návrh informačního systému založeného na databázi, je konceptuální model v pozdější fázi (obvykle nazývané logický návrh) namapován na logický datový model, kterým je kupříkladu relační model, ten je dále mapován ve fyzické fázi na fyzický datový model. Je důležité poznamenat, že obě tyto fáze se obvykle berou za \"fyzický návrh\".\n\nExistuje několik konvencí pro zápis entity-relationship diagramů (ERD). Způsoby běžné notace jsou uvedeny ve zbytku tohoto článku, v podstatě odpovídají konceptuálnímu modelování. Existují také další notace používané především při logickém a fyzickém návrhu databáze, jako například IDEF1X.\n\nEntita se dá definovat jako věc schopná samostatné existence a je jednoznačně identifikovatelná. Entita je abstrakcí komplexity určité oblasti. Hovoříme-li o entitě obvyklým způsobem, hovoříme o určitém aspektu reálného světa, který se dá od ostatních aspektů odlišit.\n\nEntita může být fyzicky existující objekt, jako například dům nebo automobil, nebo událost jako je prodej domu nebo servis automobilu nebo může jít o pojem jako je například zákaznická transakce nebo objednávka. Přesto, že termín entita se užívá nejčastěji, bylo by podle Chena dobré opravdu odlišovat mezi entitou a entitním typem. Entitní typ je kategorie a entita v pravém slova smyslu je instance daného entitního typu, a toho obvykle existuje mnoho instancí. Protože je entitní typ poněkud těžkopádný výraz, lidé obvykle raději používají výraz entita jako synonymum.\n\nEntity jsou označovány podstatnými jmény. Příklad: počítač, zaměstnanec, píseň, matematická teorie. Entity se zobrazují jako obdélníky.\n\nVztah (relationship) zachycuje, jakým způsobem jsou dvě nebo více entit vztažené mezi sebou. Vztahy se označují slovesy, spojujícími dvě nebo více podstatných jmen. Příklad: vztah \"vlastní\" je mezi společností a počítačem, vztah \"dohlíží\" je mezi zaměstnancem a oddělením, vztah \"hraje\" je mezi umělcem a písní, a vztah \"dokázal\" je mezi matematikem a matematickou teorií. Vztahy se zobrazují jako kosočtverce propojené čárami vedoucími ke každé entitě vztahu.\n\nJak entity, tak i vztahy mohou obsahovat atributy. Příklad: entita \"zaměstnanec\" může obsahovat atribut \"rodné číslo\" (RČ); vztah \"dokázal\" může obsahovat atribut \"datum\". Atributy se zobrazují jako elipsy propojené čarou s jejich vlastnící entitou.\nKaždá entita (pokud nejde o slabou entitu) musí mít nejméně tolik atributů, aby byla za všech okolností jednoznačně identifikovatelná, jde o tzv primární klíč.\n\nEntity-relationship diagramy nezobrazují samostatné entity nebo jednoduché vztahy, zobrazují množiny entit a množiny vztahů. Příklad: určitá \"píseň\" je entita. Sbírka všech písní z databáze je množina entit. Vztah \"je sněden\" mezi dítětem a jeho obědem je jednoduchý vztah. Množina všech vztahů týkající se dětí a obědů v databázi je množina vztahů.\n\nČáry jsou zakreslovány mezi množinami entit a množinami vztahů, kterých se týká. Pokud se všechny entity z dané množiny musejí účastnit množiny vztahů, znázorňuje se to tlustou nebo dvojitou čarou a nazývá se to omezení účasti ve vztahu (participation constraint). Pokud se každá entita z množiny může účastnit maximálně jednoho vztahu z množiny, je to znázorněno šipkou od množiny entit k množině vztahů, je to nazýváno klíčové omezení (key constraint). Ke znázornění vztahu, kdy každá entita z množiny se účastní právě jednoho vztahu z množiny, se používá tlustá šipka.\n\nChenova notace entity-relationship modelování používá obdélníky pro znázornění entit a kosočtverce pro znázornění vztahů. Tato notace je odpovídající, protože Chenovy vztahy jsou původně objekty - mohou samy obsahovat atributy i další vztahy.\n\nAlternativní konvence, částečně z historického hlediska:\n\nJedna z alternativních notacích známá jako \"crow's foot\" byla vytvořena nezávisle, v těchto diagramech jsou entity znázorněny v boxech a vztahy oblouky s popisem.\n\nNotace \"Crow's Foot\" znázorňuje vztahy propojováním entit čarami, přičemž symboly na obou koncích čáry symbolizují kardinalitu vztahu. Notace Crow's Foot se používá v Barkerově notaci a v metodologiích jako je SSADM (Structured Systems Analysis and Design Method) nebo informační inženýrství.\n\nZprvu byla ve Spojených státech Chenova notace používanější, zatímco v 80. letech 20. století notace Crow's Foot byla využívána především ve Velké Británii prostřednictvím konzultantských metod společnosti CACI International, které z notace vyšly. Mnoho konzultantů z CACI, včetně Barkera, se postupně přesunuli k Oracle UK, kde započali vývoj prvních verzí CASE nástrojů společnosti Oracle. To mělo za následek zpřístupnění notace širší veřejnosti a v současnosti je využívána mnoha nástroji včetně nástrojů System Architect, Microsoft Visio, PowerDesigner, ModelRight, Toad Data Modeler, DeZign for Databases, OmniGraffle, MySQL Workbench a Dia.\n\nNotace Crow's foot má následující výhody:\n\nNa trhu je mnoho nástrojů pro vytváření ER diagramů, z těch proprietárních jsou to například Avolution, ConceptDraw, ER/Studio, ERwin, DeZign for Databases, MEGA International, OmniGraffle, Oracle Designer, PowerDesigner, Rational Rose, RISE Editor, SmartDraw, Enterprise Architect, Software Ideas Modeler, SQLyog, Toad Data Modeler, Microsoft Visio a Visual Paradigm.\n\nNěkteré zdarma dostupné modelovací nástroje ER diagramů dokáží interpretovat a generovat ER modely, SQL příkazy také analyzovat databázi přímo, například MySQL Workbench nebo StarUML. Některé volně dostupné nástroje nedokáží generovat ER diagramy nebo sady SQL příkazů. V podstatě jde o kreslení čar, šipek a dalších tvarů aniž by byl znám jejich hlubší význam, například Kivio nebo Dia.\n\n\n\n\"Český web:\"\n"}
{"id": "387039", "url": "https://cs.wikipedia.org/wiki?curid=387039", "title": "Emma Normandská", "text": "Emma Normandská\n\nEmma Normandská (985 – 6. března 1052, Winchester) byla dcera Richarda, vévody z Normandie a jeho druhé ženy Gunnory. Byla dvakrát anglickou královnou – nejprve jako druhá žena krále Ethelreda II. a poté jako druhá žena Knuta Velikého.\n\nDva z jejích synů, po jednom s každým manželem, a dva její nevlastní synové, také po jednom od každého manžela, se stali anglickými králi, podobně jako její prasynovec Vilém I. Dobyvatel.\n\nEthelredův sňatek s Emmou byl projevem anglické strategie odvrácení útoku z nebezpečné Normandie. Ta byla vazalem francouzských králů a Anglie byla prvním cílem jejich expanze. Angličtí králové si tak nemohli dovolit podcenění normanské hrozby. Podobnou strategii zvolil i Knut, když se stal králem anglickým. Po dánské invazi do Anglie roku 1013 byli Emmini synové, které měla s Ethelredem, Eduard a Alfred Aetheling, posláni do exilu v Normandii. Knut se po smrti Ethelreda a Emmina nevlastního syna Edmunda s ní oženil sám. Byl již ženatý s Elfgifu z Northamptonu, v té době však bylo přípustné odložit jednu manželku a oženit se s jinou ženou.\n\nKnut stanovil, že se jeho syn s Emmou Hardiknut stane jeho následníkem; tak si zajistil spokojenost Normanů a odradil je od invaze.\n\nPo Knutově smrti se Eduard a Alfréd vrátili roku 1036 z exilu do Anglie, aby pod Hardiknutovou ochranou navštívili svou matku. Tato akce ale byla považována Haroldem I. (Knutovým synem s jeho první ženou, který se stal za podpory větší části anglické šlechty králem Anglie), za nebezpečný útok na jeho pozici. Alfréd byl zajat, oslepen a brzy nato na následky zranění zemřel. Staršímu Eduardovi se podařilo uniknout do Normandie. Emma sama brzy poté odešla do Brugg na dvůr hraběte z Flander.\n\nPo smrti Harolda I. nastoupil na anglický trůn Hardiknut, který povolil Eduardův návrat do Anglie a poté oznámil Normanům, že Eduard se stane králem, pokud on sám zemře bezdětný. Eduard po Hardiknutově smrti skutečně nastoupil na anglický trůn jako Eduard III. Emma se rovněž vrátila do Anglie, i když se musela držet v ústraní, protože podporovala Magnuse Norského a ne vlastního syna Eduarda. Zdá se, že Emma neměla ke svým dětem z prvního manželství příliš vřelý vztah.\n\nEmma Normanská byla vždy až druhou manželkou svého muže. Nicméně její manželství s vlivnými muži anglického království vytvořilo silné vazby mezi Anglií a Normandií, které kulminovaly za doby jejího prasynovce Viléma Dobyvatele roku 1066 ovládnutím Anglie Normany.\n"}
{"id": "387041", "url": "https://cs.wikipedia.org/wiki?curid=387041", "title": "Mikulov (Polsko)", "text": "Mikulov (Polsko)\n\nMikulov ( , výslovnost , , ) je město v Horním Slezsku v Polsku, ve Slezském vojvodství. Má necelých 40 tisíc obyvatel (údaje z roku 2006) a leží zhruba deset kilometrů západně od Katovic.\n\nPrvní písemná zmínka pochází z roku 1222, což dělá z Mikulova jedno z nejstarších měst Horního Slezska. Jedná se o dokument psaný Vratislavskému biskupovi, který zmiňuje Ondřeje, správce hradu Miculowa ( ), což ukazuje na tehdejší význam města.\n\nMikulov ležel na křižovatce kupeckých cest a byl obchodním centrem. V letech 1349-1350 přišel o 33% obyvatel při morové epidemii. Mezi lety 1433-1443 postihlo obec několik zemětřesení. Od roku 1545 měl Mikulov městská práva. V roce 1856 bylo postaveno nádraží. Od roku 1922 je Mikulov součástí Polska.\nMezi významné rodáky patřil polský spisovatel Rafał Wojaczek.\n"}
{"id": "387045", "url": "https://cs.wikipedia.org/wiki?curid=387045", "title": "HRT", "text": "HRT\n\nZkratka HRT může znamenat:\n\n"}
{"id": "387047", "url": "https://cs.wikipedia.org/wiki?curid=387047", "title": "Witenagemot", "text": "Witenagemot\n\nWitenagemot, nebo také Witena gemot byla politická instituce anglosaské Anglie, která existovala od konce 6. století až do 11. století. Název pochází ze staroanglického \"witena gemot\" – shromáždění bohatých mužů. Witenagemot fungoval původně jako národní sněm – poradní orgán krále. Jeho členy byly nejvlivnější osobnosti Anglie a to jak církevní tak i světské. Tato instituce se zřejmě vyvinula se starogermánského všeobecného sněmu (\"Folkmoot\"). V rámci tohoto sněmu byly diskutovány národní i místní záležitosti. \n\nNavzdory snahám historiků je přesné vymezení podstaty witenagemotu vágní a nesouvislé. Přesto existují přímá svědectví o různých aktivitách tohoto orgánu. Je známo kdo tvořil tento sbor a kdo se účastnil jeho jednání, převážně ze seznamu svědků k jednotlivým listinám obsahujícím udělení privilegia. Odkazy na dokumenty nebo oficiální rozhodnutí sněmu jsou uchována i v textech zákonů. \n\nPrvním zaznamenaným aktem je zákon vydaný králem Ethelbertem z Kentu cca z roku 600 a jedná se o nejstarší dochovaný dokument ve staroangličtině. Nicméně witenagemot existoval již dlouho předtím. Dohromady se dochovalo asi 2000 výsadních listin a 40 zákonů, které jsou výsledkem práce anglosaských zákonodárců. To naznačuje, že členy tohoto sněmu byli významní církevní hodnostáři i vlivní světští aristokraté. Tohoto sněmu se účastnili i členové královské rodiny a předsedal mu vždy král.\n\nPodle současných pramenů, měli členové tohoto sněmu právo volit krále. Nicméně do 11. století byl za následníka zemřelého krále většinou vybrán prvorozený potomek. To je interpretováno tak, že se jednalo spíše o formální volbu následníka, který byl přirozeným následníkem předchozího panovníka. Tato skutečnost je dána i tím, že král měl velký vliv na to, kdo byl jmenován členem sněmu. Král sice nemohl odvolat hodnostáře nebo preláty, kteří byli jmenováni na doživotí, ale jeho snahou bylo být s těmito vlivnými osobnostmi zadobře. \n\nK právu volby krále se zřejmě pojila i možnost sesazení nepopulárního krále. Nicméně toto právo bylo uplatněno pouze ve dvou případech v letech 757 a 774 kdy byli odvoláni král Sigeberth z Wessexu a Alherd z Northumbrie. Moc witenagemotu je možno demonstrovat na následující události. Roku 1013 král Ethelred II. utekl ze země před dánsko-norským králem Svenem Vidlím vousem, který se poté prohlásil i králem Anglie. Následujícího roku Sven zemřel a Ethelred byl witenagemotem povolán zpět do země. Podle \"Anglosaské kroniky\" ho však sněm povolal zpět pod podmínkou, že bude vládnout lépe než předtím. Což Ethelred přislíbil a byl tedy znovu jmenován vládcem.\n\nČlenové sněmu radili jakým způsobem spravovat a řídit království, jednali o daních a zákonech a podíleli se na organizaci vnitřní i vnější bezpečnosti země. Tento sněm je v jistém smyslu možno považovat za předchůdce parlamentu, ale měl podstatně jiné pravomoci a omezení, například neexistenci formálních procedur, pravidelnosti jednání nebo místa jednání. Witenagemot mohl zabránit autokracii v době mezivládí. Ale zatímco král se musí zodpovídat parlamentu, členové tohoto sněmu se zodpovídali králi. Sněm také zasedal pouze tehdy, když byl svolán a jeho svolání bez vědomí panovníka mohlo být považováno za zradu. Sněm byl spíše poradním orgánem. Záleželo tak na králi a jeho schopnostech jaká byla reálná moc sněmu.\n\nI když nebylo datum jednání sněmu určené, běžně se scházel minimálně jednou ročně a běžně několikrát za rok. Neexistovalo sídlo witenagemotu a všeobecně se scházel tam, kde se momentálně nacházel panovník, který většinou neměl stálé sídlo dvora. Schůze sněmu se tak konaly minimálně na 116 místech, včetně Gloucesteru, Londýna a Winchesteru. Jednání se konalo většinou na panstvích panovníka ale také mimo jiné na otevřených prostranstvích (na kopci, v údolí nebo u památného stromu).\n\nNejznámějšími jednáními witenagemotu byly sněmy 5. ledna 1066, který schválil krále Harolda Godwinsona po smrti Eduarda Vyznavače a roku 1016 kdy schválil rozdělení království mezi Anglosasem Edmundem II. a Dánem Knutem Velikým.\n\nWitenagemot byl zrušen po ovládnutí Anglie Normany roku 1066 kdy byl nahrazen Curia Regis. \n\nJe všeobecně uznáváno, že anglický witenagemot má své kořeny v germánském sněmu svolávaném k dosvědčení darování půdy králem. Charakter tohoto sněmu se ale cca od 6. století po nástupu křesťanství změnil. Od té doby byla církev a stát \"neoddělitelně spojeny\" což se odrazilo v silném zastoupení církve v tomto sněmu. Také rozhodnutí witenagemotu se týkalo jak světských tak i církevních záležitostí.\n"}
{"id": "387048", "url": "https://cs.wikipedia.org/wiki?curid=387048", "title": "Tibetská náhorní plošina", "text": "Tibetská náhorní plošina\n\nTibetská plošina nebo též Čchingchajsko-tibetská plošina (tibetsky བོད་ས་མཐོ།, čínsky 青藏高原, pinyin \"Qīng Zàng Gāoyuán,\" český přepis \"Čching-cang-kao-jüan)\" je rozlehlá, vysoce položená rovina ve střední Asii. Zasahuje do Tibetské autonomní oblasti a provincie Čching-chaj. Na severu ji pohoří Kchun-lun odděluje od Tarimské pánve s pouští Taklamakan, na východě přechází ve Východotibetská pohoří. Jižní okraj plošiny tvoří pohoří Gangdisê Shan a Nyainqêntanglha Shan (společně označovaná jako Transhimálaj), která směrem k jihu spadají do kotliny Brahmaputry (zde leží i Lhasa; na protější straně kotliny už se zvedá Himálaj). Na západě pak pohoří Karákoram odděluje Tibetskou plošinu od indického Ladákhu.\n\nPrůměrná nadmořská výška Tibetské plošiny činí 4 500 m n. m., na řadě míst však překračuje 6 000 m. V okrajových oblastech pramení několik asijských veletoků, velká část plošiny je ale bez odtoku.\n\n"}
{"id": "387050", "url": "https://cs.wikipedia.org/wiki?curid=387050", "title": "Cassius Dio", "text": "Cassius Dio\n\nLucius Cassius Dio Cocceianus (řecky Δίων ὁ Κάσσιος) (kolem 155 nebo 163/164 – po roce 229), známý jako Cassius Dio, Dio Cassius nebo Dio byl starověký římský historik a státní úředník. Vydal osmdesátisvazkové dějiny Říma počínaje příjezdem legendárního Aenea do Itálie přes následný rozvoj od založení města až do roku 229, tedy za období přibližně 1400 let. Některé z těchto knih sepisovaných po dobu 22 let se dochovaly v celku nebo částečně a poskytují tak novodobým badatelům detailní pohled na římskou historii.\n\nCassius Dio byl synem římského senátora Cassia Aproniana. Narodil se a byl vychován ve městě Nikaia v Bithýnii. Dle byzantské tradice byla jeho matkou dcera nebo sestra řeckého historika, řečníka a filosofa Diona Chrýsostoma. Jeho praenomen nejspíše bylo Lucius, ale na makedonském nápisu publikovaném v roce 1970 je uváděno Cl., tedy pravděpodobně Claudius. Ačkoli byl římským občanem, jeho původ byl řecký a psal v řečtině. Po celý život své rodné město miloval a nazýval jej svým domovem.\n\nVětšinu života působil jako státní úředník. Za vlády císaře Commoda působil jako senátor a po smrti Septimia Severa jako guvernér města Smyrny. Kolem roku 205 se stal konzulem. Taktéž působil jako prokonzul v provincicích Africa a Pannonia. Císař Alexander Severus si jej velmi vážil a učinil jej konzulem podruhé, i když Cassiova kousavá povaha rozzlobila pretoriánskou gardu, která požadovala jeho život. Po ukončení svého druhého konzulátu se již v pokročilém věku vrátil do své rodné země, kde zemřel.\n\nDio je autorem 80 knih o římských dějinách (\"Rómaiké historiá\"), které sepsal po 22 letech badatelské práce. Toto dílo popisuje dějiny města a říše od příjezdu legendárního Aenea do Itálie přes následný vývoj od mýtického založení města (753 př. n. l.) až do roku 229. Až po 1. století př. n. l. popisuje pouze souhrn událostí. Poté je již jeho popis podrobnější. Při psaní o době vlády císaře Commoda byl ale velmi obezřetný, co se týče popisu událostí, které se odehrály před jeho očima.\n\nDo dnešní doby se zachovaly části prvních 36 knih, zejména podstatná část 35. a 36. knihy věnující se válkám s Mithridatem VI. Pontským. Následující knihy až do 54. jsou téměř kompletní a věnují se období mezi lety 65 př. n. l. až 12 př. n. l. 55. kniha se zachovala jen částečně. 56. až 60. kniha se dochovaly v celku a popisují období od Varovy porážky po úmrtí císaře Claudia. Následujících 20 knih se zachovalo pouze částečně jako stručný výpisek od mnicha Ioanna Xifilina žijícího v 11. století. Poslední kniha popisuje období mezi lety 222 až 229 (vláda Alexandra Severa).\n\n\n"}
{"id": "387056", "url": "https://cs.wikipedia.org/wiki?curid=387056", "title": "Somálský šilink", "text": "Somálský šilink\n\nŠilink (somálsky \"shilin\", anglicky \"shilling\") je od roku 1962 měnou v Somálsku. Kód měny ISO 4217 je SOS. Je rozdělen do 100 centů (som. \"senti\", ang. \"cents\").\n"}
{"id": "387057", "url": "https://cs.wikipedia.org/wiki?curid=387057", "title": "Otilie Sklenářová-Malá", "text": "Otilie Sklenářová-Malá\n\nOtilie Sklenářová-Malá (někdy Otýlie, 12. prosince 1844 Vídeň – 23. února 1912 Praha) byla česká divadelní herečka, jedna z nejvýznamnějších hereček své doby.\n\nNarodila se ve Vídni, v rodině vojenského lékaře Jana Malého (1808–1901). Byla vychovávána německy, a česky se začala učit až po smrti matky v osmi letech, když ji otec poslal na vychování k babičce do Dolního Bousova, kde se jí zalíbilo. Žila tam s místními dětmi a chodila do školy. Již ve Vídni v roce 1862 vystupovala v divadelním spolku, s českými ochotníky, pod pseudonymem „Svobodová“ . Když otcova rodina přesídlila do Prahy, studovala zde zpěv u Františka Pivody. Z důvodů vysokých finančních nákladů na studium zpěvu však přešla k činohře, a pokračovala v divadelních lekcích u Elišky Peškové. \n\nJako herečka poprvé vystoupila v Praze v květnu roku 1863, v roli Panny Orleánské, a ihned získala velký úspěch a angažmá v Prozatímním divadle, také díky svému impresáriovi a současně manželovi Josefu Sklenářovi (1835–1890), který byl tajemníkem tohoto a také Národního divadla. Provdala se za něj ve Zdicích 18. února 1867, bydleli na Novém Městě v domě čp.1415/II. Z manželství vzešli dva synovéː Jiří (1869–1873) zemřel čtyřletý, Jan (1871–1922) se stal magistrátním úředníkem.\n\nZ Prozatímního divadla Sklenářová v roce 1881 přešla do souboru Národního divadla a zde setrvala až do roku 1903. Vynikala krásným zevnějškem, znělým hlasem a skvělou recitací, což ji předurčovalo především k rolím tragických a patetických hrdinek. S velkým úspěchem ztvárnila např. Lady Macbethovou v Shakespearově hře, titulní roli ve \"Faidře\" Jeana Racina, Strabu v Zeyerově hře \"Neklan\", Markétku v Goethově \"Faustovi\". Vynikala ale i v jemných komických rolích, zejména konverzačních (Katka v Shakespearově \"Zkrocení zlé ženy\", Marie Terezie v Bozděchově \"Zkoušce státníkově\", Porcie v Shakespearově \"Kupci benátském\").\n\nČasto hostovala také na venkově, a v roce 1866 u české menšiny ve Vídni, v roce 1896 v Záhřebu. V letech 1873–1874 vyučovala v operní škole, zřízené Bedřichem Smetanou, v období 1892 až 1894 byla profesorkou dramatické školy ND, a později vyučovala na Pražské konzervatoři. Dávala také soukromé lekce, a k jejím žačkám patřily např. Růžena Nasková, Jarmila Kronbauerová, Hana Benoniová a další, včetně operních pěvců Pavla Ludikara/Vyskočila, nebo Emy Destinnové.\n\nV roce 1933 byl v Praze odhalen pomník Otilie Sklenářové-Malé od Ladislava Šalouna.\n\nV televizním seriálu \"Hrdinové okamžiku\" z roku 1961 ji ztvárnila Vlasta Chramostová.\n\n\n\n"}
{"id": "387059", "url": "https://cs.wikipedia.org/wiki?curid=387059", "title": "Jakub Seifert", "text": "Jakub Seifert\n\nJakub Seifert, vlastním jménem Jakub Sayfert (9. ledna 1846 Praha – 29. října 1919 Praha), byl český herec a režisér.\n\nPocházel z chudé pražské rodiny, byl synem divadelního mistra ze Stavovského divadla. Nedokončil středoškolská studia a vyučil se xylografem. Přes ochotnická divadla (1862 v Praze Košířích v hostinci \"U Koňáku\" a na Smíchově) a přes angažmá v Plzni v roce 1863 u divadelního souboru J. Walburga (byl zde angažován jako nápověda) se dostal v roce 1864 až na scénu Prozatímního divadla. V roce 1881 přešel do Národního divadla v Praze, zde byl jmenován v roce 1884 režisérem a o deset let později vrchním režisérem.\n\nV letech 1903 až 1907 řídil Lidové divadlo Uranie v pražských Holešovicích po zemřelém J. V. Slukovovi. Nejprve je řídil souběžně se svým angažmá v ND, v květnu 1904 se však s ND rozloučil, ale vrátil se slavně zpět v roce 1907 a v Národním divadle pak setrval až do roku 1919. V divadle se však mezitím změnily umělecké poměry, oblibu publika si získal Eduard Vojan. Po poznámce tisku o \"starém železe\" v Národním divadle Seifert z divadla definitivně odešel, uchýlil se do soukromí, kde živořil.\n\nZa svého divadelního působení získal úspěch ve fraškách a operetách, hrál ale především v seriózních rolích, kde proslul jako skvělý recitátor (ve své době byl pokládán za vůbec nejlepšího českého recitátora) s vynikajícím hlasem a citem pro ironický humor. Hrál především role milovníků (Petruccio ze Shakespearova \"Zkrocení zlé ženy\", Mercucio z Romea a Julie, šašek z \"Krále Leara\", ale i \"Hamlet\", Karel IV. z Vrchlického \"Noci na Karlštejně\", a zejména Cyrano z Bergeracu, pokládaný za jeho vůbec nejlepší roli).\n\nJako režisér uváděl české a francouzské komedie, téměř všechny hry Jaroslava Vrchlického a Julia Zeyera, poprvé na českém jevišti uvedl Sofoklova dramata (\"Král Oidipus\", \"Antigona\") a Śūdrakovo staroindické drama \"Vasantasena\". I moderní drama režíroval tradičním způsobem s výjimkou naturalistické režie Šimáčkova \"Světa malých lidí\". \n\nV roce 1901 mu byl za zásluhy o české divadlo propůjčen rytířský řád Františka Josefa. Na sklonku života účinkoval i v jediném filmu, nazvaném \"Stavitel chrámu\" (1919, režie Karel Degl) v roli Karla IV.\n\nJakubovou manželkou byla herečka ND Terezie Ledererová–Seifertová (1844–1914), jeho bratrem herec Josef Seifert. Všichni jsou pohřbeni v rodinné hrobce na Olšanských hřbitovech.\n\nV 80. letech Jakub Seifert udržoval asi osm let milostný poměr s manželkou básníka Jaroslava Vrchlického Ludmilou (dcerou spisovatelky Sofie Podlipské). Byl otcem dvou ze tří Ludmiliných dětí, Jaroslava a Evy (pozdější herečky a spisovatelky Evy Vrchlické). Tuto skutečnost Ludmila Vrchlickému svěřila ve dvou dopisech, jež po Vrchlického smrti uschoval jeho přítel, známý lékař Josef Thomayer; v roce 1910 je v obálce předal Národnímu muzeu s podmínkou, že mohou být otevřeny až v roce 1970; jsou nyní uloženy v Památníku národního písemnictví.\nJaroslav Vrchlický však obě děti osvojil (přijal za své).\n\n\n"}
{"id": "387060", "url": "https://cs.wikipedia.org/wiki?curid=387060", "title": "Karel Šimanovský", "text": "Karel Šimanovský\n\nKarel Šimanovský, vlastním jménem Karel Šíma (4. listopadu 1825 Skřivaň u Rakovníka – 14. června 1904 Praha), byl český divadelní herec a režisér.\n\nNarodil se v rodině rolníka, začal studovat na německé škole v Rakovníku, přáním rodičů bylo, aby se stal knězem. Z hmotných důvodů musel opustit gymnázium, vyučil se truhlářství a řezbářství.\n\nUpozornil na sebe v ochotnickém divadle staroměstských řemeslníků a tovaryšů a v roce 1845 vstoupil do pražského Stögrova divadla. Až do roku 1848 mu ale herectví bylo jen vedlejším povoláním, dále pracoval jako truhlář. Poté hrál profesionálně ve Stavovském divadle, ale v roce 1851 po zrušení subvencí pro česká představení byl propuštěn. Kočoval necelý rok s J. K. Tylem po venkově u společnosti J. Kullase, pak byl znovu přijat do Stavovského divadla, kde zůstal až do roku 1862. V tomto roce přešel do Prozatímního divadla a v roce 1881 do Národního divadla, kde zůstal až do roku 1898. Dvakrát zde byl jmenován režisérem (1874–6, 1880–1), ale vždy se funkce z osobních důvodů vzdal. V roce 1903 byl zvolen předsedou Ústřední jednoty českého herectva.\n\nHrál především tragické a hrdinské role (Hamlet, Othello, Král Lear, Julius Caesar v Shakespearových hrách, Rudolf II. ve hře \"Magelona\" J. J. Kolára). V 50. a 60. letech 19. století patřil k nejlepším představitelům Schillerových postav. Byl znám především jako vynikající deklamátor, jeho postavám ale mnohdy chyběla živost.\n\nJe pohřben v Praze na Olšanském hřbitově (Olšanský hřbitov VI, odd. 3, hrob 9).\n\n\n"}
{"id": "387062", "url": "https://cs.wikipedia.org/wiki?curid=387062", "title": "Leopoldina Ortová", "text": "Leopoldina Ortová\n\nLeopoldina Ortová, rozená de Pauli (18. února 1847, Praha – 7. března 1903, Praha) byla česká herečka.\n\nPocházela z chudé rodiny, od dětství hrála německy v Praze, Liberci, Teplicích a v Dessau. Roku 1873 vystoupila poprvé česky v Prozatímním divadle, kde o rok později získala trvalé angažmá. Po založení Národního divadla do něj spolu s celým souborem Prozatímního divadla přešla, setrvala tam však pouze do roku 1888. Její poslední rolí se stala Markéta ve Stroupežnického hře \"Zvíkovský rarášek\".\n\nVynikala jako jedna z nejlepších soudobých představitelek naivních a komických rolí. Byla známa vynikajícím hlasem, většina z her, v níž vystupovala, je ale nyní zapomenuta. Velmi se také angažovala ve vlasteneckých kruzích.\n\nJejím manželem byl Josef Ort, vrchní účetní Svatováclavské záložny v Praze. Po jeho náhlé smrti 22. března 1902 vyšly na povrch značné nesrovnalosti v hospodaření, svědčící o systematickém provádění podvodů; vyšetřování nakonec prokázalo škodu převyšující 7 milionů korun. Ona sama byla v této souvislosti několikrát vyslýchána, přičemž stále tvrdila, že o defraudacích v záložně nic nevěděla. Na úhradu ztrát odevzdala nejprve veškeré dědictví po manželovi (asi 400 tisíc korun) a nakonec i svůj vlastní majetek včetně pražského domu, obrazů a hudebních nástrojů; zůstal jí menší domek v Dobřichovicích a malá finanční částka k obživě. Byla velmi nešťastná, že navzdory této snaze ji \"Právo lidu\" dál (podle ní nespravedlivě) obviňovalo z účasti na podvodech. Během stěhování z Prahy 6. března 1903 náhle onemocněla a následujícího dne dopoledne zemřela; podle názoru ošetřujícího lékaře bylo příčinou srdeční onemocnění nebo žlučové kameny.\n\n\n"}
{"id": "387064", "url": "https://cs.wikipedia.org/wiki?curid=387064", "title": "Marie Bittnerová", "text": "Marie Bittnerová\n\nMarie Bittnerová, \"rozená\" Boubínová, \"či starším pravopisem\" Baubinová , \"někdy uváděna jako\" Bittnerová-Boubínová (10. února 1854 Praha – 2. ledna 1898 Praha) byla česká herečka.\n\nHerecky se připravovala u Otýlie Sklenářové-Malé. Poprvé hrála v roce 1873 v Prozatímním divadle. Roku 1874 se provdala za herce Jiřího Bittnera. V roce 1877 byla po svém výkonu v roli Markétky v Goethově hře Faust spolu se svým manželem Jiřím Bittnerem angažována v dvorním divadle v Meiningenu, kde vytvořila řadu rolí. V letech 1879–1880 hrála v Berlíně, v letech 1880–1881 v Moskvě. V roce 1881 se vrátila do Prahy a vstoupila do souboru nově založeného Národního divadla. Představovala především tragicky milující mladé ženy a dívky (Julie v Romeovi a Julii, Ofélie v Hamletovi, Desdemona v Othellovi, Viola ve Večeru tříkrálovém). Národní divadlo opustila v roce 1890, působila rok v Městském divadle v Rize a vrátila se krátce do Národního divadla. Po obvinění z nevlasteneckého jednání opustila v roce 1893 Národní divadlo i uměleckou dráhu . V ND pak ještě vystoupila jako host v roce 1897.\n\n"}
{"id": "387068", "url": "https://cs.wikipedia.org/wiki?curid=387068", "title": "Jiří Bittner", "text": "Jiří Bittner\n\nJiří Bittner (23. ledna 1846 Milavče u Domažlic – 6. května 1903 Praha) byl český herec, překladatel divadelních her, autor humoresek a memoárových črt.\n\nStudoval reálku v Praze, v roce 1863 se zúčastnil polského povstání a byl raněn, reálku dokončil o rok později v Písku. Po skončení těchto studií se stal hercem v Kramuelově kočovné společnosti, u které zůstal až do roku 1866, kdy dobrovolně vstoupil do rakouského vojska. Po prusko-rakouské válce postupně působil v Prozatímním divadle (od roku 1866), v německém souboru Meiningenských (1877–1879), v divadle Victoria v Berlíně (1879–1880) a v letech 1881–1900 a 1901–1903 v Národním divadle v Praze.\n\nByl především představitelem salónních postav a složitých záporných charakterů, např. Shakespearova Jaga v Othellovi. Napsal také několik kratších próz z divadelního prostředí a překládal komedie, především z polštiny a němčiny. Jeho manželkou byla od roku 1874 herečka Národního divadla Marie Bittnerová, rozená Baubinová. Stejnojmenný herec je zmiňován ve hře Járy Cimrmana Záskok, není známo, zda se autoři hry inspirovali, nicméně popis herce ze hry odpovídá popisu reálného Bittnera.\n\n\n"}
{"id": "387069", "url": "https://cs.wikipedia.org/wiki?curid=387069", "title": "Josef Frankovský", "text": "Josef Frankovský\n\nJosef Frankovský (vl. jm. Josef Franěk, 13. května 1840 Nezabudice – 15. září 1901 Praha) byl český herec.\n\nByl vyučený truhlář a řezbář , po ztrátě zaměstnání se v roce 1860 přidal k Prokopově herecké společnosti, kde se stal známým představitelem komických rolí. Později hrál ještě ve společnostech Kullasově a Kramuelově. V roce 1866 získal sice angažmá v Prozatímním divadle, nebyl ale úspěšný a odešel ke Švandově herecké společnosti v Plzni. V roce 1869 se vrátil do Prahy, kde měl velký úspěch a byl přijat znovu do Prozatímního divadla. V roce 1881 přešel do souboru Národního divadla, kde setrval do roku 1890. S cílem vylepšit svoji finanční situaci se pokusil založit hostinskou živnost, kterou vedla jeho žena. Podnik však neuspěl a toto se podepsalo na Frankovského zdravotním stavu (těžká nervová porucha) . Od divadla v roce 1890 odešel. Byl především představitelem bodrých komických postav. Ve své době byl velmi oblíbený.\n\nJe pohřben společně s manželkou Annou (rozenou Kubíčkovou) na Olšanských hřbitovech.\n\n\n"}
{"id": "387071", "url": "https://cs.wikipedia.org/wiki?curid=387071", "title": "Victorien Sardou", "text": "Victorien Sardou\n\nVictorien Sardou (7. září 1831 Paříž – 7. listopadu 1908 Paříž) byl francouzský dramatik.\n\nVystudoval medicínu, působil pak jako vysokoškolský pedagog. V roce 1854 napsal své první, velmi neúspěšné drama \"Studentská hospoda\" (\"La taverne des étudiants\"). Divadlo pak opustil a vrátil se k němu až po získání kontaktů díky známosti se známou herečkou Déjazetovou. Poté teprve získal dramatické úspěchy. Byl nesmírně plodným autorem mnoha divadelních žánrů, jeho hry se hrály i v českých zemích, a to většinou s velkým úspěchem. Jeho hry se přes relativně velkou originalitu a inovativnost zakládaly spíše na divadelních efektech, především snaze o napínavost, a snažily se spíše o komerční úspěch než o literární a psychologickou hodnotu.\n\n"}
{"id": "387072", "url": "https://cs.wikipedia.org/wiki?curid=387072", "title": "Antonín Pulda", "text": "Antonín Pulda\n\nAntonín Pulda (9. března 1848 Praha – 3. října 1894 Praha) byl český herec, divadelní režisér, překladatel, autor výpravných her, frašek a operetních libret.\n\nDivadlo jej zajímalo od dětství, už v mládí se stal ochotnickým hercem, vystupujícím na Smíchově, v hostinci U zlatého anděla. V roce 1866 byl přijat do tehdejšího Prozatímního divadla, kde se stal v roce 1880 režisérem. V roce 1881 přešel do Národního divadla. Nedokázal se však podřídit autoritě tehdejšího ředitele Františka Adolfa Šuberta a dramaturga Ladislava Stroupežnického a později dostal z divadla výpověď.\n\nJako režisér vnesl do českého divadla řadu prvků moderního evropského, hlavně francouzského a německého divadla, především realismus. Z němčiny a francouzštiny také přeložil celou řadu současných her. Byl vynikajícím hercem, především v konverzačních hrách, hrál především postavy klidných a filosoficky založených mužů. Jeho role vynikaly psychologickou hloubkou a promyšleností. K jeho nejvýznamnějším rolím patřil Doktor Bidache v Sardouově hře \"Daniel Rochat\", Díogenés ve Vrchlického hře \"Sud Diogenův\", Akim Akimič v Ostrovského \"Výnosném místě\" či Menenius Agrippa v Shakespearově hře \"Koriolanus\".\n\nJeho synem byl Jaroslav Pulda, který byl v letech 1896 až 1899 rovněž členem souboru Národního divadla v Praze. Z ND však dostal výpověď pro neukázněnost.\n\n\n"}
{"id": "387073", "url": "https://cs.wikipedia.org/wiki?curid=387073", "title": "Jan Kaška", "text": "Jan Kaška\n\nJan Kaška (20. srpna 1810, Zbraslav - 21. července 1869, Odolenov) byl český herec. Dnes jsou jeho ostatky uloženy na Olšanských hřbitovech v Praze.\n\nSyn tesaře a následně obchodníka s košíky se vyučil krejčím u zbraslavského krejčího Ransdorfa, na zkušené v Praze se stal členem malostranského ochotnického souboru. Seznámení s J. K. Tylem, kterému se mu líbilo jeho komické nadání, bylo důležité, Kaška přešel do Kajetánského divadla. Odtud po relativních úspěších v těchto souborech se stal statistou ve Stavovském divadle. Jako profesionální herec začal vystupovat až od roku 1842 ve Stögrově divadle v Růžové ulici. Vynikal především v lidových komických postavách, které mu Tyl přiděloval.\n\nPřispíval do časopisu Zlaté dno, do časopisu Květy, kde vedl módní okénko, psal povídky ze zbraslavského prostředí, překládal z němčiny, francouzštiny a angličtiny divadelní hry a také sám řadu divadelních her napsal. Jako člen pražské Národní gardy vytvořil povelové názvosloví, o které se později opíral i M. Tyrš při přípravě sokolských povelů. Ve své době byl nejlepším znalcem kostýmů v Rakousku. Miloval technický pokrok, ve své zbraslavské pracovně měl četné modely technických vynálezů.\nPo roce 1851 přestalo být z politických důvodů Tylovo divadlo tolerováno a Kaška strávil nějaký čas jako kočovný herec. V roce 1852 se ale k divadlu vrátil a setrval tam až do své smrti.\nV roce 1857 uvítal Kaška založení Sdružení divadelních ochotníků na Zbraslavi a byl potom jejich účinným ochráncem. Jako inspektor garderoby Stavovského a později Prozatímního divadla, kterým byl ve své druhé profesi, půjčoval zbraslavským ochotníkům kostýmy a rekvizity, opatřil líčidla. Své překlady také často podpisoval jako J.K. Zbraslavský, aby upozornil na své skromné rodné město.\n\n"}
{"id": "387074", "url": "https://cs.wikipedia.org/wiki?curid=387074", "title": "Pierre-Jean de Béranger", "text": "Pierre-Jean de Béranger\n\nPierre Jean de Béranger (19. srpna 1780 – 16. července 1857) byl francouzský básník a autor velmi známých písní.\n\nPocházel z chudé rodiny, vyučil se knihtiskařem, ale byl rozhodnout se věnovat literatuře. Plánoval rozsáhlé epické a dramatické básně, nikdy je ale nepublikoval. Písně, které ho později proslavily, pro něj zprvu neznamenaly příliš podstatnou část jeho tvorby. V roce 1812 se ocitl ve finanční krizi, byl finančně podpořen Lucienem Bonapartem, který byl jeho příznivcem, později díky němu získal místo na univerzitě, kde setrval až do roku 1821. Byl uveden do literárních kruhů.\n\nPrvní píseň, která ho proslavila, byla satirická báseň \"Král yvetotský\" (Le roi d'Yvetot). Pro ostrý politický tón svých písní byl mnohdy pronásledován, pokutován a zakazován, později dokonce uvězněn. V roce 1848, po nastolení druhé republiky, kterou ve svých písních vždy podporoval, odmítl všechny nabízené pocty a poklidně strávil zbytek života, finančně zajištěn.\n\nV roce 1815 vydal sbírku „\"Chansons\"\" [Písně], kterou pak doplňoval v dalších vydáních (1821, 1825, 1828, 1833, 1847 a 1857); celkem složil na 360 písní, většinou na lidové melodie. Tyto básně jsou velmi poetické, ale vtipné i ostré. Stylově je podobný klasicistním autorům a francouzské lidové poezii. Jeho básně jsou milostné, satirické, týkající se společenského života i politiky a velmi zpěvné. Proto se také staly velmi populárními (patřil k vůbec nejpopulárnějším francouzským básníkům všech dob), pro velkou časovost je však velká část z nich zapomenuta a Bérangerovo dílo bylo mnohdy po jeho smrti bagatelizováno.\n\nKatolická církev dekretem ze dne 28. 7. 1834 zařadila Bérangerovy „Písně\" (\"Chansons\") na Index zakázaných knih.\n\nMnoho jeho básní bylo přeloženo do češtiny, poprvé a vynikajícím způsobem Miroslavem Krajníkem v roce 1875. Bérangerovy básně hrají také významnou úlohu v románu Františka Kožíka \"Největší z Pierotů\".\nJeho socha je jednou ze 146 soch umístěných na fasádě budovy pařížské radnice.\n\n\n"}
{"id": "387076", "url": "https://cs.wikipedia.org/wiki?curid=387076", "title": "Adolf Pštros", "text": "Adolf Pštros\n\nAdolf Pštros (18. prosince 1851 Praha – 11. března 1903 Praha) byl český herec.\nPocházel ze zemědělské rodiny, vystudoval hospodářskou školu v Chrudimi, od mládí ale hrál v ochotnických divadlech až do roku 1873, kdy na sebe upozornil vedlejší rolí v ochotnickém představení hry \"Žižkova smrt\" a byl přijat do souboru Prozatímního divadla. Tam ale měl příliš málo rolí a proto vstoupil do Švandovy společnosti, kde pak působil mezi léty 1875 – 1883.\n\nV roce 1883 byl přijat do souboru Národního divadla, kde vystoupil poprvé v roli Romea v Shakespearově hře. Prvním velkým úspěchem byl jeho Šumbal ve Stroupežnického hře \"Naši furianti\". V roce 1888 od divadla načas odešel z důvodů nespokojenosti se svou situací. V roce 1889 se ale do Národního divadla vrátil v roli Samka ve hře Gabriely Preissové Gazdina roba, od té doby působil v Národním divadle až do r. 1901, kdy odešel ze zdravotních důvodů.\n\nByl mladším bratrem hereček Františky Pštrossové-Angrové a Anny Pštrossové. Jeho manželkou byla herečka ND Marie Pštrossová .\n\n"}
{"id": "387077", "url": "https://cs.wikipedia.org/wiki?curid=387077", "title": "Josef Šmaha", "text": "Josef Šmaha\n\nJosef Šmaha (2. srpna 1848, Praha-Karlín – 11. května 1915, Pohled u Havlíčkova Brodu) byl český herec, režisér, dramatik, divadelní ředitel a pedagog. \n\nAbsolvoval nižší reálku v Pardubicích a krátce byl zaměstnán jako železniční praktikant. Zprvu získával zkušenosti u kočovných společností, především u F. Čížka (1864 až 1866). Posléze i u Švandovy společnosti, kde působil od roku 1867 až do roku 1874 a patřil zde k čelným a všestranným hercům (např. Franz Moor v Schillerových Loupežnících, král Lear v Shakespearovi, operní a operetní role). Krátce pak působil jako režisér i herec v plzeňském divadle. V témže roce (1874) začal vystupovat v Prozatímním divadle, setrval zde do roku 1878 (odešel pro neshody s ředitelstvím divadla). Pohostinně pak vystupoval na nejrůznějších scénách, mj. také v Celovci a v Záhřebu. Pak se vrátil ke Švandově společnosti, kde působil jako režisér i jako herec. V roce 1883 se vrátil do Prahy, získal angažmá ve znovuotevřeném Národním divadle. Při svém prvním vystoupení zde ztvárnil roli Richarda III. ve stejnojmenné Shakespearově hře. V roce 1884 se na téže scéně začal věnovat režii a brzy se stal jedním z nejlepších českých režisérů. Režíroval mimo jiné některé Smetanovy opery, prvně inscenoval u nás Verdiho \"Othella\" a Čajkovského\" Eugena Oněgina\". Uváděl úspěšně česká realistická dramata a veselohry (L. Stroupežnický, A. Jirásek, aj.), hry J. K. Tyla, H. Ibsena, G. Hauptmanna, E. Rostanda a dalších. \n\nČasto vystupoval pohostinsky u mimopražských souborů a v roce 1893 podnikl turné po USA, kde vystupoval s Ludvíkovou společností a českými krajanskými ochotnickými soubory. Pohostinsky také režíroval v roce 1893 v Berlíně a v letech 1894, 1898 a 1905 hostoval v Záhřebu. Zde se stal v roce 1898 čestným členem Královského zemského národního divadla. \n\nV období 1892–1894 vyučoval herectví na Dramatické škole ND a v letech 1902–1904 vedl soukromou hereckou školu pro mladé operní umělce. Studovali však u něj i činoherní herci, např. Bedřich Karen.\nV roce 1905 odešel do Bulharska, kde se podílel na organizování bulharského národního divadla v Sofii, jehož byl v letech 1906–1909 i prvním ředitelem. Vytvořil řadu různorodých rolí, včetně operetních (Pluto v Offenbachově operetě \"Orfeus v podsvětí\"), např. roli Vojnara v Jiráskově hře \"Vojnarka\", krále Leara ve stejnojmenné Shakrespearově hře, Jaga v Othellovi, Juana v Lope de Vegově hře \"Sedlák svým pánem\", Valenty v Tylově hře \"Paličova dcera\". Všechny tak různorodé postavy byly v jeho podání životné a kvalitní. V Bulharsku založil v Sofii také divadelní školu. \n\nPo návratu z Bulharska žil v Táboře a příležitostně pohostinsky vystupoval s profesionálními i ochotnickými divadelními soubory. Napsal také několik vlastních dramat a fejetonů.Jeho manželkou byla herečka Terezie Šmahová, rozená Veselská.\n\n\n\n"}
{"id": "387078", "url": "https://cs.wikipedia.org/wiki?curid=387078", "title": "Pavel Švanda ze Semčic", "text": "Pavel Švanda ze Semčic\n\nPavel Švanda ze Semčic (27. listopadu 1825, Praha – 5. ledna 1891, Brno) byl český režisér, dramaturg, spisovatel a divadelní ředitel.\n\nPocházel z českého rodu zemanů z Dobrovice na Mladoboleslavsku. Jeho otec, Antonín Švanda ze Semčic, byl divadelním ochotníkem. Manželkou Pavla Švandy byla herečka Eliška Pešková, roz. Elisabeth Peschke, dcera šenkýře z Platnéřské ulice v Praze. Jejich děti byli Jaroslav Švanda (1851-1879), Marie Švandová (* 1853), provd. Stankovská, později Koldinská, manželka smíchovského starosty Aloise Koldinského a herečka, Anna Švandová [* 1854), Pavel Švanda ml. (* 1855) a Karel Švanda (* 1867), oba později divadelní ředitelé.\n\nPo vystudování malostranského gymnasia a filosofie (filosofie se tehdy musela studovat před vstupem na jakýkoliv jiný vysokoškolský obor) vstoupil do kněžského semináře (1843). Tam se seznámil s Tylem a dalšími literáty, začal psát české básně a přispívat do časopisu Květy. Ze semináře v roce 1848 odešel, živil se jako magistrátní úředník, novinář a učitel češtiny na pražské reálce. Redigoval politické listy, psal kritiky do Pražského večerního listu, přispíval do časopisu Lumír . V lednu roku 1849 se seznámil se svojí budoucí manželkou, německou ochotnicí a žačkou členky německé zemské činohry Niny Herbstové (od srpna 1849 vystupující jako Eliška Pešková) , která v něm vzbudila vážný zájem o divadlo. V letech 1853–1863 vedl jako režisér ochotnické česko-německé Divadlo u sv. Mikuláše na Starém Městě , známé též jako \"Švestkovo divadlo\" . Krátce působil i jako správce městského chorobince .\n\nV roce 1862 v nově otevřeném Stavovském divadle se stal dramaturgem českých představení a později šéfem činohry Prozatímního divadla, kam angažoval např. Jindřicha Mošnu a Jakuba Seiferta. V divadle podstatně zvýšil frekvenci (z asi dvou představení týdně na osm) i kvalitu českých představení. Po odchodu J.J.Kolára z divadla získal větší prostor a uvedl např. shakespearovský cyklus her, pět her Moliera a poprvé i Gogolova \"Revizora\".\n\nV roce 1864 nastoupil do Prozatímního divadla německý ředitel, který upřednostňoval operu. Švanda se ještě jako člen souboru Prozatímního divadla rozhodl na podnět E. Peškové zorganizovat vlastní soubor a od října 1865 vyjel soubor pod uměleckým vedením Josefa Baráka s režisérem Edmundem Chvalovským hrát do Berouna a Plzně. Během čtyřměsíční sezóny uvedl soubor 56 činoher a úspěšně uskutečnil 172 představení . Od roku 1866 vedl soubor osobně Pavel Švanda, který odešel z Prozatímního divadla, zatímco Eliška Pešková zde působila do května 1870, kdy dostala výpověď pro zameškané představení .\n\nŠvandův soubor v Plzni od října 1868 uváděl i opery a operety. V zimě působil soubor v Plzni, v létě v Praze, kde v roce 1869 nechal Švanda postavit na Královských Vinohradech novou arénu (letní divadlo bez střechy, jakýsi amfiteátr), zvanou \"Pštroska\" dle majitele pozemku. V roce 1870 hrával Švandův činoherní soubor rozšířený o skupinu gymnastů a ekvilibristů v neděli na třech pražských jevištích – v Novoměstském divadle, v Pštrosce a v sále hostince U města Lipska v Karlíně . Neboť v okolí Pštrosky byla i další divadla, v roce 1871 založil novou arénu na Smíchově, známou pak jako \"Aréna v Lesíčku\", nebo \"Aréna v Eggenberku\" (dle protějšího hostince).\n\nV Plzni působil Švandův soubor polovinou sezóny do roku 1875 a pak v letech 1878–1881 a 1884–1885. Střídal se zde často se souborem Jana Pištěka, který mu konkuroval i v Praze, kde měl pronajatu \"Arénu v Kravíně\" a k němuž přešel v roce 1879 ze Švandova souboru Vendelín Budil.\n\nV říjnu 1881 otevřel Švanda v Praze na Smíchově v nárožním domě čp. 1 v sále a zahradě hostince U Libuše nové divadlo – \"Divadlo u Libuše\", které působilo jako stálé divadlo s kapacitou 500 sedadel a 200 míst k stání. Divadlo bylo vybudováno na rohu Schwarzenbergovy silnice (dnešní Štefánikova) a Holečkovy. O tři domy dále do čp. 6 se později přesunula stálá scéna divadla, v 50.letech přejmenovaná na Realistické divadlo . Divadlo uvádělo činohru i operu. V souboru působil např. Josef Šmaha a v roce 1884 byl soubor posílen o Eduarda Vojana a Františka Šípka, kteří přišli z Plzně.\n\n\"Aréna v Lesíčku\" byla z úředního nařízení v roce 1885 zbořena a Švanda dělil činnost souboru mezi Plzeň a \"Divadlo u Libuše\". K 1. 4. 1886 po neshodách s plzeňskými radními dal celému souboru výpověď a soubor převzal na svoji koncesi Eduard Vojan, který však z finančních důvodů brzy skončil . Švanda převzal opět soubor, provedl přestavbu \"Divadla u Libuše\" – doplněním posuvné střechy vzniklo \"Letní divadlo u Libuše\" a od června 1886 zde soubor působil včetně herců Eduarda Vojana a Hany Kubešové.\n\nV září 1886 obdržel Švanda nabídku k převzetí divadla v Brně (\"Na Veveří\"). K hostování přizval např. Otýlii Sklenářovou-Malou a Josefa Šmahu. V Brně působil Švandův soubor (i přes odchod Vojana a Kubešové do ND) úspěšně až do roku 1891, kdy Švanda 5. ledna raněn mrtvicí zemřel. Nedožil se nové \"Arény na Smíchově\", kterou začal budovat u smíchovského nádraží v blízkosti železničního mostu. Následně došlo k rozpadu souboru, část zůstala v Brně u společnosti Václava Hübnera, část působila s Eliškou Peškovou, která však 24. května 1895 také zemřela. Jsou pochováni v rodinné hrobce na pražském Vyšehradském hřbitově.\n\n\"Arénu na Smíchově\" i \"Letní divadlo u Libuše\" spravoval od roku 1897 jeho syn, dr. Karel Švanda a divadelní koncese vlastnila jeho dcera, Marie Švandová-Koldinská, která zemřela 5. října 1906. Po její smrti převzala koncese druhá manželka Karla Švandy, Ema Jelínková-Švandová, později provdaná Kadlecová (zemřela 25. listopadu 1971), která zde i začala úspěšně hrát a sama byla ředitelkou \"Letního divadla u Libuše\" (později přejmenovaného na Intimní divadlo). Z \"Arény na Smíchově\" se stala operetní scéna, fungovala do dubna 1934 a v listopadu 1938 byla zbořena .\n\nPavel Švanda svou činností velmi ovlivnil historický vývoj českého divadla. Jeho scény byly ve své době nástupištěm realistické a naturalistické dramatiky, školou moderních hereckých talentů. Švandova brněnská éra patří mezi jedno z nejvýznamnějších období brněnského divadelnictví. Švanda se zasloužil jako dramaturg a režisér Prozatímního divadla o rehabilitaci české veselohry a upevnil místo moderní konverzační francouzské veselohře v soudobém repertoáru. Podílel se významně na výchově hereckého dorostu a premiérově inscenoval v českých zemích mnohá díla E.Zoly, H.Ibsena i dalších světových autorů .\n\n\n"}
{"id": "387079", "url": "https://cs.wikipedia.org/wiki?curid=387079", "title": "Eliška Pešková", "text": "Eliška Pešková\n\nEliška Pešková, rozená \"Elisabeth Peschke\", provdaná Eliška Švandová ze Semčic (1. července 1833 Praha – 23. května 1895 Praha) byla česká divadelní herečka.\n\nPocházela z dvojjazyčné rodiny hostinského z Platnéřské ulice v Praze. Její otec byl Němec, rodák z Vratislavi, usazený v Praze. Její matka byla Češka. Přes léto měl otec pronajatou restauraci u německého divadla v Karlových Varech. Ve čtrnácti letech se stala žačkou členky německé zemské činohry Niny Herbstové (ještě jako Elisabeth Peschke), později se stala členkou souboru Divadla sv. Mikuláše. V roce 1849 vystoupila poprvé v Praze v několika rolích, a to s velkým úspěchem. Později byla angažována v Teplicích, ještě téhož roku ji ale pozval do Prahy Josef Kajetán Tyl a osobně ji naučil hrát v češtině. V roce 1849 vystoupila ve své první české roli v nově otevřené Aréně v Pštrosce, již jako Eliška Pešková. Brzy se stala jednou z nejpopulárnějších členek českého zemského (Stavovského) divadla.\n\nV roce 1850 se provdala za známého divadelníka Pavla Švandu ze Semčic a začala vystupovat v jeho divadelní společnosti. Z Prozatímního divadla byla po neshodách s hlavním režisérem Josefem Jiřím Kolárem v roce 1870 propuštěna se zdůvodněním, že zmeškala představení. Vystupovala pak již jen ve Švandově společnosti. Jejím hlavním oborem byly role sentimentálních milovnic v salónních komediích; většina her, v nichž hrála, je již zapomenuta. Ovlivnila mnoho českých hereček své a následující generace. Sama také napsala asi dvacet dramat, z velké části dramatizace jiných literárních děl, údajně na 600 dramat také přeložila z francouzštiny a němčiny.\n\n\n"}
{"id": "387081", "url": "https://cs.wikipedia.org/wiki?curid=387081", "title": "Magdalena Hynková", "text": "Magdalena Hynková\n\nMagdalena Hynková, rozená Nikolaiová (8. března 1815 – 9. dubna 1883) byla česká herečka. \n\nJejí otec byl hráčem operního orchestru, divadlu se proto věnovala od dětství. Poprvé vystoupila v roce 1829 v Klicperově hře \"Blaník\" v roli Miloslavy, od roku 1833 byla členkou německého souboru, stále ale hrála navíc česky. Po osamostatnění české scény v roce 1864 vystupovala v českých rolích. Od divadla odešla až v roce 1879 ze zdravotních důvodů, o rok později zemřela. Jejím oborem byly především role hodných, mateřských, milujících žen a srdečných stařen v komediích. Mezi její nejvýznamnější role patřila chůva v Shakespearově hře Romeo a Julie, Poličevská v Tylově \"Jiříkově vidění\" a Kordula v Tylově Strakonickém dudáku.\n\n\n"}
{"id": "387085", "url": "https://cs.wikipedia.org/wiki?curid=387085", "title": "Gary Hartstein", "text": "Gary Hartstein\n\nGary Hartstein (* 17. května 1955 Staten Island (obvod New Yorku), USA) je americký lékař, profesor anesteziologie a úrazové medicíny univerzitní nemocnice v Lutychu, v Belgii a taktéž šéflékař Formule 1.\n\nPo ukončení studia na univerzitě Rochester v New Yorku odešel Hartstein v 70. letech do Belgie, protože v USA se nedostávalo praktikantských míst pro začínající lékaře. V roce 1983 se vrátil zpět do New Yorku do Bronxu a specializoval se na Einstein College (pro medicínu) na anestazii.\n\nV roce 1989 se Hartstein opět vrátil do Belgie, kde při velké ceně Belgie ve Spa-Francorchamps vykonával při závodech funkci lokálního doktora. V roce 1990 se stal Hartstein z rozhodnutí profesora Sida Watkinsna členem posádky Medical Caru (vůz zasahující při nehodě ve formuli 1). Watkinsna a Hartsteina spojovalo pevné přátelství. V lednu 2005 oznámil Watkins, že se chce práce ve formuli 1 vzdát. Hartstein se stal jeho nástupcem jako šéflékař Formule 1.\n\nGary Hartstein v současnosti žije v belgickém Lutychu.\n"}
{"id": "387087", "url": "https://cs.wikipedia.org/wiki?curid=387087", "title": "Druhá strana (Hvězdná brána)", "text": "Druhá strana (Hvězdná brána)\n\nDruhá strana (v anglickém originále The Other Side) je 2. epizoda 4. řady sci-fi seriálu Hvězdná brána.\n\nDlouhá a krutá válka na planetě Euronda zlikvidovala atmosféru planety a zmenšila populaci na minimum. Euronďané, nyní žijící v podzemí zde objevili hvězdnou bránu, a pomocí ní se jim podařilo kontaktovat planetu Zemi. Nabízejí pozemšťanům vyspělejší technologii z jakékoliv oblasti výměnou za pravidelné dodávky tzv. těžké vody, kterou využívají pro své reaktory. Americká armáda, nadšená z možnosti získat vyspělé technologie samozřejmě souhlasí. Jen Daniel Jackson má námitky. Nelíbí se mu, že Euronďanům slepě důvěřují, a o místní válce nic neví.\n\nPostupně se ukáže, že váhání dr. Daniela Jacksona bylo na místě. O generaci zpět začali Euronďané válku s dalším národem na této planetě, tzv. Ploditeli (míšenci, anglicky: \"Breeders\"), které se rozhodli zcela eliminovat. Neštítili se ani toho, kompletně zničit atmosféru planety a zahubit tak všechen nepřizpůsobivý život. Při tom doufali, že tím vyhladí i Ploditele. Ti ovšem přežili a ve válce jsou jim silným protivníkem.\n\nPo tomto zjištění SGC od dohody s Euroďany odstupuje, a Jack O'Neill navíc pomocí dálkově řízené stíhačky zničí eurondskou základnu. Tím Ploditelé získají převahu.\n"}
{"id": "387103", "url": "https://cs.wikipedia.org/wiki?curid=387103", "title": "James Matthew Barrie", "text": "James Matthew Barrie\n\nSir James Matthew Barrie (9. května 1860 Kirriemuir - 19. června 1937 Londýn) byl skotský novinář, spisovatel a dramatik.\n\nNarodil se ve skotském městečku Kirriemuir v chudé tkalcovské rodině, kde vyrůstal spolu s devíti sourozenci. Studoval na Edinburské univerzitě, kde se spolužáky Arthurem Conanem Doylem a Robertem Louisem Stevensonem vydával vysokoškolský časopis. Po dokončení studia pracoval jako divadelní kritik a novinář nejprve v Nottinghamu a později v Londýně.\n\nDo dějin se zapsal především jako otec nesmrtelného literárního typu Petra Pana, chlapce, který odmítal dospět, a jako popularizátor dívčího jména Wendy, které bylo původně jeho přezdívkou.\n\nObvykle bývá řazen k symbolismu nebo novoromantismu, oba směry ovšem přesahuje zálibou ve fantaskním ději, vpřádáním nadpřirozena do reality, subtilními hříčkami se symboly a patosem, který přechází až v nasládlou, potažmo nevkusnou sentimentálnost.\n\nJames Matthew Barrie byl v roce 1913 povýšen Jiřím V. do šlechtického stavu a v roce 1922 obdržel Řád za zásluhy. Zemřel roku 1937 a je pochován vedle svých rodičů v rodném Kirriemuiru.\n\nPřed svou smrtí věnoval veškerá práva na díla o Petru Panovi londýnské dětské nemocnici v Great Ormond Street, která je užívá dodnes.\n\nPetr Pan vznikl původně jako divadelní hra nazvaná \"Petr Pan aneb o chlapci, který nechtěl vyrůst\", jež byla poprvé uvedena roku 1904 v Londýně. Po mnoha úspěšných představeních dal J. M. Barrie v roce 1911 své divadelní hře knižní podobu pod názvem \"Petr a Wendy\". Hra i kniha se později dočkaly přejmenování na \"Petr Pan\". Pod tímto názvem je známe dodnes.\n\nPříběhy Petra Pana se dočkaly řady filmových a muzikálových zpracování a mnoha upravených a převyprávěných knižních vydání. V Kensingtonském parku v Londýně odhalili v roce 1912 Petru Panovi sochu.\n\n\nV roce 2004 natočil režisér Marc Foster britsko-americký film \"Hledání Země Nezemě\", který byl právě inspirován jeho životem. Hlavní postavu, ztvárnil Johnny Depp. Ve filmu dále hrály hollywoodské hvězdy jako Kate Winslet a Dustin Hoffman. Film byl nominován na 6 Oscarů, autor hudby k tomuto snímku se stal držitelem Oscara za nejlepší původní hudbu.\n\n\n"}
{"id": "387104", "url": "https://cs.wikipedia.org/wiki?curid=387104", "title": "All Music", "text": "All Music\n\nAll Music DEEJAY je italská hudebně-zábavní televizní stanice (je první čistě italskou hudební televizní stanicí). Začala vysílat v roce 1987 pod názvem Video Music. V roce 1997 se přejmenovala na Viva Music a od roku 2000 na All Music. V roce 2010 se stanice přejmenovala na DEEJAY. Převážnou část programové skladby tvoří klipy, hudební pořady, koncerty a hitparády. Ve večerních hodinách se vysílají i zábavné show, talk show, ale i seriály pro mladé.\n\nV dnešní době v Itálii vysílá na 15 hudebních stanic. All Music společně s MTV Italia patří k těm nejsledovanějším. Kanál je šířen volně v digitální síti (DVB-T) po celé Itálii, dále nekódovaně na satelitu Hot Bird a přes internet.\n\n"}
{"id": "387108", "url": "https://cs.wikipedia.org/wiki?curid=387108", "title": "RTL 102.5 TV", "text": "RTL 102.5 TV\n\nRTL 102.5 TV je italská hudební rádio-televize.\nVznikla v roce 2000 pod názvem 102.5 Hit Channel. Jedná se o první tzv. \"real music tv\", to znamená, že televize nevysílá z klasických studií, ale kamery jsou nainstalovány v rádiových studiích RTL a tímto způsobem divák sleduje prakticky non stop moderátory při moderování pořadů. Stejná programová skladba se vysílá i na FM frekvenci 102,5 MHz (v Itálii) pod názvem RTL 102.5.\n\nProgramová skladba je klasická, tzn. písničky na přání, diskuze a klipy.\n\nKanál vysílá volně v digitální síti po celé Itálii (DVB-T), nekódovaně na satelitu Hot Bird a na internetu.\n\nJe to jedna z mála hudebních televizí, která vysílá zvuk v Dolby Surround.\n\n"}
{"id": "387120", "url": "https://cs.wikipedia.org/wiki?curid=387120", "title": "Jamné (Boršov nad Vltavou)", "text": "Jamné (Boršov nad Vltavou)\n\nJamné (něm. \"Jamles\") je malá vesnice ležící v okrese České Budějovice, zhruba 9 km jihozápadně od Českých Budějovic. Tvoří jednu ze čtyř částí obce Boršov nad Vltavou. V roce 2011 zde trvale žilo čtyřicet obyvatel.\n\nO předhistorickém osídlení okolí Jamného svědčí (dnes již nedochované) mohylové pohřebiště z doby halštatské v lokalitě \"Pozděrazská paseka\" asi ¾ km jihozápadně od vsi.\n\nV písemných pramenech se vesnice (\"Jampne\") poprvé připomíná roku 1347, kdy náležela Rožmberkům. \"Rožmberský urbář\" z roku 1379 uvádí, že Jamné bylo v oněch dobách spravováno z hradu Dívčí kámen (\"villa Yampny ad castrum Meydstein\") a platy ze zdejší poddaných šly špitálu v Českém Krumlově. Když byl hrad později ponechán svému osudu, připadlo Jamné přímo pod krumlovské panství, jehož osudy sdílelo až do zrušení poddanství; poslední vrchností zde byli od roku 1719 Schwarzenbergové. Od roku 1850 tvořilo Jamné část obce Vrábče, dokud spolu s ní nebylo v polovině roku 1985 začleněno pod obec Boršov nad Vltavou. V roce 1990 se Vrábče znovu osamostatnila, Jamné však zůstalo součástí Boršova.\n\n"}
{"id": "387123", "url": "https://cs.wikipedia.org/wiki?curid=387123", "title": "Moravanka Jana Slabáka", "text": "Moravanka Jana Slabáka\n\nMoravanka Jana Slabáka je originální moravská dechová kapela, jež byla založena v roce 1971 kapelníkem trumpetistou Janem Slabákem. Ten tehdy sehnal 11 profesionálních muzikantů ze Státní filharmonie Brno a dal dohromady dechovou kapelu, která měla v tehdejším Československu nečekaný ohlas. Přesto, že v roce 1985 prošlo její obsazení většími personálními změnami, je Moravanka dodnes oblíbená nejen na Moravě a na Slovensku, ale i v zahraničí.\n\nJejí repertoár vychází především z moravského folklóru, jmenovitě z folklóru pocházejíícho z oblasti Slovácka, neboť zdejší folklór je velmi osobitý, vitální i temperamentní.\n\n\n\n"}
{"id": "387126", "url": "https://cs.wikipedia.org/wiki?curid=387126", "title": "Historia ecclesiastica gentis Anglorum", "text": "Historia ecclesiastica gentis Anglorum\n\nHistoria ecclesiastica gentis Anglorum ( ) je latinsky psané dílo, jehož autorem je Beda Ctihodný a jež se zabývá ranými anglickými dějinami, a to především z hlediska dějin církve. Dějiny byly zřejmě dokončeny roku 731, kdy bylo Bedovi 60 let.\n\nDílo se zaměřuje na konflikt mezi praxí římské církve a církevní praxí, která se vyvinula na Britských ostrovech v původně keltském prostředí po odchodu Římanů. Dílo je považováno za jeden z nejdůležitějších původních pramenů pro rané anglické dějiny.\n\nDílo je rozděleno do pěti knih (po cca 400 stranách) a obsahuje dějiny Anglie, církve a politického vývoje od dob Iulia Caesara až do data, kdy bylo zkompletováno (731). Prvních 21 kapitol popisuje období před příchodem Augustina z Canterbury. V této části Beda využívá starších pramenů – Orosia, sv. Gildy, Prospera z Aquitánie, listů Řehoře Velikého a dalších legend a tradic.\n\nPodkladem pro popis období po roce 596 jsou prameny, které Beda shromažďoval po celé Evropě, a ústní výpovědi, jejichž pravdivost se snažil podrobovat kritickému zhodnocení. Podobně jako jiná dějepisná díla této doby nesplňuje pochopitelně ani \"Historia\" moderní historiografické nároky na objektivitu, když zachází stejným způsobem s fakty, legendami a dalšími literárními žánry. Beda například velmi volně nakládá s fiktivními výroky osob, jež nebyly jeho současníky.\n\n\"Historia\" má jasný polemický a didaktický účel. Beda nechtěl pouze popsat anglické dějiny, ale také svůj pohled na politické a církevní otázky. V politické oblasti byl obhájcem své rodné Northumbrie a vyzdvihoval její roli při utváření anglických dějin více než úlohu sousední Mercie a popis 7. století, kdy Northumbrie dominovala Anglii, jej zajímal více než století osmé, kdy význam Northumbrie poklesl. Jediná kritická zmínka o Northumbrii se týká smrti krále Ecgfritha v boji s Pikty roku 685, kterou Beda označuje za boží odplatu za northumbrijský útok na Irsko předchozího roku. Ačkoli Beda obvykle straní Northumbrijcům, ještě více je nakloněn keltským misionářům v Irsku, které považoval za schopnější šiřitele křesťanství než jejich anglické protějšky.\n\nNejdůležitější Bedovou starostí je správné stanovení data slavení Velikonoc. Jedná se o jediný případ, kdy kritizuje svatého Cuthberta a irské misionáře, kteří z Bedova pohledu slavili Velikonoce v nesprávném termínu. Nakonec vyjádřil uspokojení, že irská církev si uvědomila svou chybu a přijala správný termín Velikonoc.\n\nPřeklad tohoto Bedova díla do staroangličtiny byl na příkaz Alfréda Velikého zahájen roku 890.\n\n"}
{"id": "387127", "url": "https://cs.wikipedia.org/wiki?curid=387127", "title": "Hohendubrau", "text": "Hohendubrau\n\nHohendubrau, , je obec v Horní Lužici v Německu v Sasku, v zemském okrese Zhořelec. Své jméno dostala podle vyvýšeniny \"Hohe Dubrau\", žádná z jejích historických částí toto jméno nenesla. Leží zhruba na půl cesty mezi Zhořelcem a Budyšínem, od kterých je vzdálena přibližně dvacet kilometrů. Má obyvatel.\n\nNejstarší historická zmínka je o části Radšow z roku 1422, kdy je jmenována jako \"Radisschaw\".\n\n\n\n"}
{"id": "387128", "url": "https://cs.wikipedia.org/wiki?curid=387128", "title": "Všechno bylo jinak", "text": "Všechno bylo jinak\n\nVšechno bylo jinak (v originále , tedy \"Ledoborec\") je český název knihy, kterou napsal Viktor Suvorov. Kniha pojednává o tom, že Sovětský svaz chtěl před operací Barbarossa napadnout Německo a že Josef Stalin dotlačil Adolfa Hitlera k rozpoutání druhé světové války, aby v ní následně vyhrál a dostal střední Evropu pod svůj vliv. Kniha vyšla nejdříve v roce 1989 německy a roku 1992 rusky.\n\nAutor předpokládá, že šířit socialismus válkou jako agresor bylo z ideologického hlediska pro Rusko té doby nepřijatelné. Tím, že Adolf Hitler vykročil k východu a zaútočil na Polsko měl údajně jednak odstranit nárazníkovou zónu, jednak poskytnout v pravý čas záminku k plánovanému napadnutí Německa Sovětským svazem. Že Německo zaútočilo nakonec na Sovětský svaz dříve pak mělo být dáno tím, že si byl Adolf Hitler plánovaného sovětského útoku vědom a potřeboval ho rychle eliminovat. Tento výklad dělá z Josefa Stalina geniálního stratéga, zatímco Adolfu Hitlerovi přisuzuje pouze provádění vynucených kroků. Autor mimo jiné argumentuje výběrem z dobových dokumentů o stavech armád, kdy se snaží dokázat, že během útoku na Sovětský svaz neměl Wehrmacht zdaleka takovou převahu, jak se obvykle uvažuje. Jako podpůrný argument také autor uvádí, že celkový výsledek druhé světové války považoval Josef Stalin za prohru.\n\nK výkladu podávanému v knize se mnozí historici staví nesouhlasně. Historik David Glantz kritizuje, že Suvorov si z pramenů opatrně vybírá tak, aby vybrané dokumenty potvrzovaly jeho závěry. Podle Glantze nebyla Rudá armáda v roce 1941 před německým útokem dobře připravena ani na vedení obranné války, natož na vedení útočné a Stalin nebyl takový šílenec, aby si toho nebyl vědom. Suvorov navíc uvádí konkrétní plánované datum sovětského útoku: 8. července 1941. Historické dokumenty přitom ukazují, že Rudá armáda se před Hitlerovým útokem nijak logisticky k útoku nepřipravovala, jednotky byly rozptýlené, u hranic nebyly připraveny zásoby paliva a munice nutné k vedení útoku, dělostřelecké jednotky byly jinde než jejich prostředky k přepravě. Většina obrněných jednotek navíc právě procházela reorganizací, což se s útočnými plány příliš neslučuje.\n\nJe možné, že jádrem Suvorovy teorie je fakt, že maršál Žukov zřejmě skutečně navrhoval v roce 1941 preemptivní úder proti Německu. Žukov o tomto návrhu později uváděl, že byl Stalinem buď zamítnut, nebo se k němu vůbec nedostal, ovšem obojí je zpochybňováno.\n"}
{"id": "387131", "url": "https://cs.wikipedia.org/wiki?curid=387131", "title": "Rakousko-rumunská aliance", "text": "Rakousko-rumunská aliance\n\nRakousko-rumunská aliance vycházela z podpisu tajné vojenské dohody, podepsané 30. října 1883 mezi Rakousko-Uherskem a Rumunskem. Ve stejný den se k dohodě připojilo i Německo.\n\nTato dohoda obsahovala rakouský závazek poskytnutí pomoci Rumunsku v případě nevyprovokovaného napadení. Rumunsko pak mělo recipročně poskytnout pomoc Rakousku jen v případě napadení státem, s nímž má Rakousko společnou státní hranici. Touto formulací bylo myšleno Rusko. \n\nSmlouva měla účinnost pět let a byla periodicky obnovována až do roku 1916. Stejně jako obdobná rakousko-srbská dohoda byla postavena na osobě panovníka a před iredentisticky orientovanou veřejností zamlčena.\n\nToto alianční schéma, skrze něž bylo Rumunsko navázáno na centrální mocnosti bývá občas nesprávně označováno jako \"Čtyřspolek\".\n"}
{"id": "387134", "url": "https://cs.wikipedia.org/wiki?curid=387134", "title": "Web Feature Service", "text": "Web Feature Service\n\nWeb Feature Service (dále jen WFS) se do češtiny nepřekládá. Jedná se o standard vyvinutý a dále rozšiřovaný Open Geospatial Consortium (OGC). Služba pracující na principu klient-server umožňuje sdílení geografické informace ve formě vektorových dat v prostředí Internetu. Výsledkem požadavku např. GIS softwaru na WFS server jsou primárně geodata v formátu GML. Daná geografická data (bod, linie, plocha) jsou vztažena k referenčnímu souřadnicovému systému nejčastěji udáván pomocí datasetu EPSG. \n\nSlužba je obdobná OGC službě Web Map Service (WMS), ale na rozdíl od ní poskytuje v základní verzi přístup pouze k vektorovým datům s atributy ve formátu GML.\n\nZákladním principem WFS jsou vzájemné interakce a to stroj-stroj a stroj-člověk. V nejvyšším vrcholu této komunikace je mapový server. Pokud podporuje WFS službu můžeme hovořit o WFS serveru. V jeho úložišti jsou uskladněna georeferencovaná vektorová data (SHP, DGN, prostorové databáze, aj.), v nastavení jsou popsány možnosti WFS serveru. Nejčastěji se pro označení souřadnicového referenčního systému (CRS - Coordinate Reference Systém) využívá dataset EPSG.\nKlient je potom software, který komunikuje se serverem za účelem získání informací. K této komunikaci využívá Hyper Text Transfer Protocol - HTTP(S), resp. jeho metody dotazů, jimiž jsou GET a POST. Klient si poté zpracuje informace, které mu server zpřístupnil. \nTyto informace pomocí definovaného uživatelského rozhraní zpřístupní uživateli. Jedná se o interakci člověk-stroj (resp. uživatel-klient).\n\n\n\n\"základní informace\"\n\"software - WFS server\"\n"}
{"id": "387135", "url": "https://cs.wikipedia.org/wiki?curid=387135", "title": "Andoche Junot", "text": "Andoche Junot\n\nJean Andoche Junot, vévoda z Abrantès [\"žán adoš žyno\"] (23. října 1771 Bussy-le-Grand, Côte-d'Or – 29. července 1813 v Montbard, Côte-d'Or) byl francouzský generál doby prvního císařství.\nJunot pocházel ze středostavovské burgundské měšťanské rodiny. Narodil se jako syn Michela Junota (1739–1814) a jeho manželky Marie Antoinetty roz. Bienayme (1735–1806). Junot studoval lyceum v Chatllion sur Seine a pak v Paříži práva. Těsně po výbuchu revoluce se stal vojákem (1790). Vstoupil do praporu dobrovolníků z Cote d´Or a hned po propuknutí války se vyznamenal odvahou a byl 2x raněn, což mu vyneslo hodnost seržanta. Při obležení Toulonu v roce 1793 jej mladý Napoleon Bonaparte ustanovil svým adjutantem a Junot se velmi s Napoleonem sblížil. Tím začíná jeho strmá kariéra. Během italského tažení (1796–1797) byl již plukovníkem. V této kampani byl v bitvě u Lonata (3. srpna 1796) těžce raněn – utrpěl sečnou ránu na hlavě. Fyzicky se uzdravil rychle, ale v důsledku poranění nastaly rozsáhlé psychické změny, které jeho současníci líčí jednotně: rychlé střídání nálad, enormní popudlivost a výbušnost často zcela bez příčiny, omezení intelektu, ztráta zájmů mimovojenských. Změna jeho osobnosti mu vynesla od Napoleona přezdívku „Bouřka“.\n\nBěhem Napoleonova egyptského tažení (1798–1799) dosáhl hodnosti brigádního generála. I zde však díky své enormní popudlivosti se dostal do nesnází a po odjezdu Napoleona z Egypta se zapletl do souboje, ve kterém byl těžce raněn. Byl zajat Angličany, ale ještě roku 1799 vrácen jako invalidní do Francie a zde stačil ještě podílet se na podpoře Napoleona při převratu 18. brumaire (9. listopadu 1799). Postupně však se Napoleon od svého dosud velmi blízkého a oddaného generála pro jeho společensky neúnosnou psychickou labilitu odtahuje.\n\nRoku 1800 se stal Junot velitelem pařížské posádky. Roku 1801 povýšen do hodnosti divizního generála. Roku 1804 se stal velkodůstojníkem Čestné legie. V následujícím roce byl jmenován vyslancem Francie v Lisabonu, ale ještě téhož roku se zúčastnil tažení Velké armády proti III. koalici, zakončené velkolepým vítězstvím u Slavkova (2. prosince 1805). Pro zlepšení obtížné finanční situace byl Napoleonem jmenován roku 1806 guvernérem Parmy s úkolem potlačit zde odpor a zavést vojenský režim. Po návratu (1807) byl krátce vojenským guvernérem Paříže, aby téhož roku byl postaven do čela armády, která s pasivní podporou Španělska měla obsadit Portugalsko. S velkými problémy během tažení (počasí, hlad, nemoci) podařilo se Junotovi obsadit Lisabon (1. prosince 1807) a byl za to nobilisován s titulem vévoda z Abrantes. Následujícího roku však byl Angličany poražen v bitvě u Vimeira (21. srpna 1808) a pak v důsledku podepsání Smlouvy ze Sintra (30. srpna 1808) byl přinucen vyklidit Portugalsko. Roku 1809 se podílí na tažení proti Rakousku a o rok později se vrací na Iberský poloostrov jako podřízený maršála Masseny. Během ruského tažení roku 1812 byl pověřen velením 8. (vestfálského) sboru. V jeho čele bojoval velmi pasivně a neúspěšně v bitvě u Smolenska (16. a 17. srpna 1812) a tím umožnil Bagrationovi ústup, za což sklidil ostré pokárání Napoleona, ale v bitvě u Borodina (7. září 1812), kde sbor byl součástí středové sestavy Francouzů velel orientovaně a nedopustil se chyb. V průběhu této kampaně naplno propukly příznaky těžké duševní choroby (pravděpodobně schizofrenie). Opustil armádu, vrátil se do Francie. Byl sice jmenován guvernérem Illyrie, ale výkon funkce byl již společensky neúnosný a proti své vůli byl odvezen k svému otci v městě Montbard, kde v návalu šílenství jednoho večera ve stavu deliria vyskočil z okna a přivodil si zlomeninu stehna. Zcela psychicky desorientován pokusil se amputovat zlomenou končetinu kuchyňským nožem. Za několik dní podlehl infekčním následkům poranění 29. července 1813. Jeho hrob je dodnes ozdobou městského hřbitova v Montbard.\n\nJako adjutant mladého Napoleona Bonaparte se seznámil s krásnou a oduševnělou Laurou Permonovou (1784–1838) z rodiny přátelsky blízké Bonapartům a roku 1800 se s ní oženil. Z manželství vzešly 4 děti (2 dcery a 2 synové). Mladší syn Andoche Alfred, 3. vévoda z Abrantes se oženil postupně se dvěma dcerami generála Lepica a tato rodinná větev pokračuje dodnes. Laura Junotová sepsala později své nesmírně zajímavé a objektivní vzpomínky, které tvoří dodnes základní studijní materiál o době revoluce, konsulátu a císařství (18 svazků, 1831-1834).\nGenerál Junot je často omylem uváděn jako maršál Junot. Tohoto titulu ve skutečnosti nikdy nedosáhl, třebaže po něm toužil.\n"}
{"id": "387139", "url": "https://cs.wikipedia.org/wiki?curid=387139", "title": "Andrea Bocelli", "text": "Andrea Bocelli\n\nAndrea Bocelli (* 22. září 1958 Lajatico, Toskánsko) je italský nevidomý tenorista, interpret populární i klasické hudby.\n\nJiž od narození trpěl poruchou zraku. Nešťastná nehoda ve 12 letech, kdy při fotbale jako brankář utrpěl ránu do oka, která vedla ke krvácení do mozku, jež zapříčinilo jeho trvalé oslepnutí.\n\nOd roku 1965 navštěvoval specializovanou školu pro nevidomé ve městě Reggio Emilia. Nastupoval do ní ještě jako částečně vidomý. Končil jako úplně nevidomý.\n\nPoté nastoupil do internátního ústavu Cavazza v Bologni, jehož součástí byla i specializovaná hudební konzervatoř pro nevidomé.\n\nPo krátkém neúspěšném studiu na gymnáziu přešel na učitelský ústav. Po jeho dokončení pokračoval na univerzitě studiem práv. Studium práv úspěšně dokončil, ale zaměstnání v tomto oboru vykonával krátce, jako státem jmenovaný obhájce.\n\nJeho silný zájem o hudbu ho vedl k hledání nových možností studia. Vrcholem pro něj bylo studium v mistrovské třídě Franca Corelliho, který byl jeho dávným idolem.\n\nJe podruhé ženatý, se současnou manželkou, Veronicou Berti, má dceru Virginii. Z předchozího manželství s Enricou Cenzatti má pak dva syny, Amose a Mattea.\n\nDlouho se nemohl jako zpěvák prosadit. Byl odmítán vydavatelstvími. Živil se jako barový klavírista a zpěvák. Zlom nastal v roce 1992, kdy mu rocková hvězda Zucchero nabídl, aby nahrál jako demo snímek druhý hlas duetu \"Miserere\".\nSnímek velice zaujal samotného Luciana Pavarottiho, který se o jeho zpěvu vyjádřil velmi pochvalně. Nechtěl věřit tomu, že se jedná o barového zpěváka, pianistu okresního formátu.\n\nBrzy se stal známým nejen v Itálii, ale díky písni \"Con Te Partirò\" i v zahraničí.\n\nV roce 1996 až 1997 vyšlo ve světě jeho debutové album \"Romanza\", které dosáhlo mnohamiliónového nákladu a stalo se úspěšným v Itálii, Latinské Americe, Španělsku a v mnoha dalších zemích.\n\nV roce 1999 vydal své druhé album z oblasti populární hudby \"Sogno\". Následovalo album \"Sacred Arias\", které je naopak výhradně z oblasti „klasické hudby“. Prodej jeho alb v USA byl obrovský, získal několik cen a dlouho držel přední pozice v prodeji alb klasické hudby.\n\nV roce 2001 vydal částečně autobiografické vzpomínky s názvem \"Hudba ticha\".\nTento rok završil vydáním velice úspěšného alba \"Cieli di Toscana\".\n\nNa svých koncertních turné spolupracuje i s Českým národním symfonickým orchestrem. S ním vystoupil mimo jiné v Praze v letech 2003, 2005, 2013, 2015 a naposledy v dubnu 2018 ve vyprodané O2 Areně. \n\n\n\n\n\n"}
{"id": "387140", "url": "https://cs.wikipedia.org/wiki?curid=387140", "title": "Antonio Beltramelli", "text": "Antonio Beltramelli\n\nAntonio Beltramelli (11. ledna 1879, Forlì – 15. března 1930, Řím) byl italský básník, spisovatel a novinář.\nJako novinář spolupracoval s listy \"Il Presente\", \"Critica cittadina\", \"La Difesa\". V letech 1907-1910 byl dopisovatelem deníku \"Corriere della Sera\" v Norsku, Řecku a v severní Africe. Zúčastnil se italsko-turecké války o Libyi v letech 1911–1912 a 1. světové války. Stal se jedním z oficiálních představitelů italské fašistické kultury. V roce 1925 podepsal Manifest fašistických intelektuálů. Založil a vedl časopis fašistických spisovatelů \"Il Raduno\" (1927–1928). V roce 1929 byl jmenován akademikem.\n\n\n\n"}
{"id": "387141", "url": "https://cs.wikipedia.org/wiki?curid=387141", "title": "Martti Marttelin", "text": "Martti Marttelin\n\nMartti Marttelin (18. června 1897 – 1. března 1940) byl finský vytrvalostní běžec, jehož největším úspěchem byla bronzová medaile, kterou získal v maratonském běhu na letních olympijských hrách v Amsterodamu (1928). Padl v noci na 1. března 1940 ve druhé bitvě u Taipale.\n"}
{"id": "387148", "url": "https://cs.wikipedia.org/wiki?curid=387148", "title": "Wiener Werkstätte", "text": "Wiener Werkstätte\n\nWiener Werkstätte GmbH (\"Vídeňské umělecké dílny\"), byly uměleckořemeslné dílny založené Josefem Hoffmannem, Kolomanem Moserem a Fritzem Waerndorferem. Působily mezi lety 1903-1932.\n\nInspirováni britským hnutím Arts & Crafts, usilovali zakladatelé o obnovu výtvarných i technických kvalit umělecko-řemeslných výrobků. Návrhy vytvářené předními designéry (Josef Hoffmann, Koloman Moser, Carl Otto Czeschka, Dagobert Peche, Josef Wimmer-Wisgrill, Otto Prutscher a další) realizovali zkušení řemeslníci tradičními výrobními postupy i s použitím moderních strojů. Wiener Werkstätte byly rozdělené do oddělení (kovozpracující, nábytkové, knihvazačské, módní, keramické, z počátku byl součástí i architektonický ateliér). Řadu návrhů tvůrců Wiener Werkstätte realizovaly externí firmy. Především sortiment, který nemohly dílny vzhledem k technickému zázemí vyrábět samy: bytový textil (\"Johann Backhausen & Söhne\"), sklo (\"Lobmeyr\", \"Johann Oertel & Co\"). Dále spolupracovaly s výrobci zboží, které sice vyráběly také, ale z kapacitních důvodů zadávaly výrobu jinam: nábytek (\"Portois & Fix\", \"Friedrich Otto Schmidt\"), šperky (\"Josef Souval\").\n\nPo stránce výtvarné zpočátku sledovali britské vzory. Velmi záhy ale vytvořili osobitý styl, který inspiroval tvůrce v zahraničí a byl také jedním z kořenů evropského Art Déca. Wiener Werkstätte zanikly v důsledku hospodářské krize v roce 1932. Archiv firmy byl převeden do Rakouského muzea pro umění a průmysl (dnešní Museum für angewandte Kunst, Vídeň.\n\nProdukce Wiener Werkstätte byla významně podporovaná mecenáši, řada výrobků byla uplatněna v interiérech staveb navrhovaných Josefem Hoffmannem.\n\nPrvním mecenášem Wiener Werkstätte byl průmyslník Fritz Waerndorfer. Značná část produkce Wiener Werkstätte byla navržena a vyrobena pro interiéry jeho domu ve Vídni, pro jeho příbuzné a nejbližší známé. Návrhy nejstarších výrobků z roku 1903 ještě po formální stránce vycházely z britských vzorů (vázy, dózy, kolekce sportovních pohárů). Roku 1904 se objevují první příklady nádob vytvářených z perforovaného plechu (stříbro, lakovaný plech). Design se výrazně zjednodušuje, formy se geometrizují. Po roce 1905 jsou plochy stále více dekorované, dominuje stylizovaný rostlinný ornament. Tvůrci se inspirují lidovým uměním, biedermeierem. Pro Wiener Werkstätte pracuje několik desítek designérů: Carl Otto Czeschka, Bertold Löffler, Otto Prutscher ad. Roku 1907 opouští pro neshody s Waerndorferem Wiener Werkstätte Koloman Moser.\n\nDílny sídlily na \"Neustiftgasse 32\", od roku 1912 přikupují další prostory na \"Döblergasse 12\". V centru Vídně měly vlastní prodejny, roku 1909 otevřely prodejnu v Karlových Varech. Největší rozmach zažívaly dílny v období kolem roku 1910, kdy zaměstnávaly přes stovku designérů, řemeslníků. Fritz Waerndorfer se posléze díky špatným investicím dostal do finančních potíží, opustil Wiener Werkstätte a roku 1914 emigroval do USA.\nJosef Hoffmann navrhoval v architektonickém ateliéru Wiener Werkstätte stavby, které byly zařizovány výrobky dílny:\n- Dům pro hosty hutí Poldi v Kladně (\"Poldihaus\"), pro Karla Wittgensteina, 1903\n- Sanatorium v Purkersdorfu u Vídně, pro Victora Zuckerkandla, 1904\n- Zařízení bytu Jeroma a Margaret Stoneborough-Wittgenstein v Berlíně, 1905\n- Vybavení ateliéru Gustava Klimta ve Vídni, 1905\n- Dům rodiny Beer - Hoffmann ve Vídni, 1905\n- interiér kabaretu Fledermaus ve Vídni, 1907\n- 1905 - 1911 vzniká nejvýznamnější realizace Josefa Hoffmanna a Wiener Werkstätte, palác pro bankéře Adolpha Stocleta v Bruselu\nRoku 1911 Josef Hoffmann kvůli organizačním problémům oddělil architektonický ateliér z komplexu Wiener Werkstätte, nadále využíval produkci dílen pro zařizování interiérů domů, které navrhoval.\n- vila Skywa - Primavesi ve Vídni, 1914 - 1915\n- venkovský dům rodiny Primavesi v Koutech nad Desnou.\n\nOtto Primavesi byl přední rakouskouherský bankéř. Manželka Eugenie (Mäda) roz. Butscheková, vídeňská herečka, ho přivedla k obdivu umění. V letech 1905-1906 si nechali vystavět reprezentativní vilu v Olomouci. Přes sochaře Antona Hanaka, který se podílel na zařízení interiéru vily, se seznámili s Josefem Hoffmannem. Zadali mu úpravy budovy olomoucké banky, interiéru vily a především stavbu letního sídla v Koutech nad Desnou (1913-1915). Interiéry byly vybaveny výrobky Wiener Werkstätte. Tato zakázka přenesla dílny složitým obdobím první světové války. Finanční krize roku 1914 donutila pozměnit směr produkce Wiener Werkstätte směrem od kusové exkluzivity k masovější výrobě. Během války narukovala řada designérů i řemeslníků do armády a mnozí z nich se nevrátili. Dílny začaly zaměstnávat mnohem více žen, proto na významu začal nabývat módní a keramický ateliér. Vedle Josefa Hoffmanna se prosazují designéři Dagobert Peche, Josef Wimmer-Wisgrill, Vallly Wieselthier ad. Roku 1916 byla otevřena prodejna v Mariánských Lázních, 1917 v Zurichu, 1922 v New Yorku.\n\nKvůli finančním potížím bankovního domu Primavesi se Otto rozhodl odstoupit z vedoucího místa Wiener Werkstätte, aby tak zabránil možnosti sanování dluhů banky majetkem dílen. Vedení převzala jeho žena Mäda, která se už dříve velmi aktivně podílela na chodu Wiener Werkstätte. Dílny se orientovaly zejména na módní produkci. Pořádaly módní přehlídky ve Vídni, Rakousku, Evropě i v zámoří. V roce 1925 se úspěšně prezentovaly na Mezinárodní výstavě dekorativních umění v Paříži. Následujícího roku však rodina Primavesi podlehla finančním problémům a Otto se zastřelil.\nRoku 1929 byla otevřena prodejna v Berlíně.\n\nPo rodině Primavesi se stal hlavním mecenášem Wiener Werkstätte textilní průmyslník Kuno Grohmann pocházející z Vrbna pod Pradědem. Josef Hoffmann zde vystavěl pro jeho bratra Fritze Grohmanna vilu (1920-1921) a Kunovi navrhl úpravy interiéru jeho zámku a také několik variant domů pro zaměstnance továrny. Kuno usiloval o zvýšení orientace Wiener Werkstätte na průmyslovou výrobu, svůj vliv na chod dílen si stále uchovávala i Mäda Primavesi. Roku 1928 oslavily Wiener Werkstätte výročí 25 let existence. Rokem 1929 po krachu na burze v New Yorku vyhlásil bankrot i Kuno Grohmann.\n\nSnahy Josefa Hoffmanna o získání nového mecenáše přivedly do čela dílen dalšího z jeho klientů - Alfreda Hofmanna, který se pokusil o racionalizaci výroby. V důsledku finanční krize vyzněly pokusy o záchranu Wiener Werkstätte na prázdno. Roku 1932 byly dílny likvidovány. Neprodané zboží bylo vydraženo 10. - 15. září 1932 na aukci za velmi nízké ceny. V roce 1939 byl proveden výmaz společnosti z registru firem.\n\nJosef Hoffmann roku 1948 usiloval spolu s bývalými kolegy i mladými designéry otevřít dílny nyní pod názvem \"Österreichische Werkstätte\" znovu, jejich existence však byla velmi krátká. Avšak značka Wiener Werkstätte byla obnovena v roce 1969.\n\n\n"}
{"id": "387151", "url": "https://cs.wikipedia.org/wiki?curid=387151", "title": "Abadá Capoeira", "text": "Abadá Capoeira\n\nAbadá je brazilská asociace na podporu a rozvoj umění Capoeira, která vznikla v roce 1988.\nDnes je známá jako největší/nejuznávanější organizace pro rozvoj capoeiry na světě, má víc než 50 000 členů.\n\nFilozofii Abadá Capoeiry je nejbližší styl Regional učitele Mestre Bimby i styl Angola učitele Mestre Pastinhy.\n\nAbadá Capoeira dává přednost filozofii, která slouží k rozvinutí nejen Capoeiry, ale i technického mistrovství studenta a samotné nauky. Využívá zároveň Capoeiry jako důležitého učitelského nástroje a kulturního i uměleckého bohatství. Během přeměny od studenta do učitele si udržuje originální zásady starých mistrů Capoeiry, jejich kulturní i životní přesvědčení.\n\nAbadá Capoeira se řídí lidskými kulturními zásadami založenými na cti, přátelství a volnosti. V naději na uskutečnění těchto cílů je umění Capoeira rozšířeno na univerzitách, školách, v klubech a jiných podobných institucích.\n\n\nCapoeira je a vždy byla jednoznačně národní a futuristická forma umění. Je živým důkazem o lidech, kteří bojovali o svobodu. Je povinna být praktikována čestně a zaslouží si téže úcty jako za předchůdců. Její nositelé si dávají za úkol, že se Capoeira nesmí přestat rozvíjet, svou práci zaměřují na budoucnost zahrnující změny a nový potenciál.\n\nAbadá Capoeira je skupina, ve které je hlavním smyslem rozvoj Capoeiry, brazilské kultury a individuálního vývoje; cílem je i představit tuto kulturu lidem na celém světě. Musíme udržet naše kořeny věčně živé!\n\nVšichni instruktoři Capoeiry jsou školeni jak ve výuce Capoeiry samotné, tak i v pedagogickém přístupu a jejich činnost je stále kontrolována, což zajišťuje vždy kvalitu výuky a zejména pro nebrazilce je to způsob, jak se naučit opravdovou capoeiru bez toho, aby žil přímo v Brazílii.\nV současné době v Abadě působí kromě Mestre Camisy velké množství vynikajících osobností a činnost této organizace se zaměřuje na mládež a výuku Capoeiry ve školách.\n\nV ČR se cvičí styl Abadá v městech: Praha, Brno,Karlovy Vary, Trutnov, Ústí nad Labem, Nový Jičín, České Budějovice, Ostrava, Havířov, Orlová.\nProfesionální kvalitu a nejnovější poznatky zajišťuje brazilský učitel, Professor Estácio.\n\n\n"}
{"id": "387162", "url": "https://cs.wikipedia.org/wiki?curid=387162", "title": "André Isoir", "text": "André Isoir\n\nAndré Isoir (20. července 1935 – 20. července 2016) byl francouzský varhaník.\n\nAbsolvent školy Césara Francka a Pařížské konzervatoře, kde ve třídě Rolanda Falcinelliho získal v roce 1960 první cenu ve varhanní improvizaci. Zvítězil v řadě mezinárodních varhanních soutěží (St Albans, Haarlem) a byl varhaníkem v chrámu Saint Germain des Prés v Paříži. Natočil mimo jiné skladby francouzského skladatele Nicolase de Grigny a Bachovo Umění fugy.\n\n"}
{"id": "387166", "url": "https://cs.wikipedia.org/wiki?curid=387166", "title": "Lesothský loti", "text": "Lesothský loti\n\nLoti (množné číslo maloti) je zákonným platidlem jihoafrického království Lesotho. Jeho ISO 4217 kód je LSL. Jedna setina loti se nazývá \"sente\" (množné číslo \"lisente\").\n\nNa území Lesotha se používal měnový systém sousední Jihoafrické republiky. V době vyhlášení nezávislosti Lesotha (1966) byl v oběhu jihoafrický rand. Ten je oficiálním platidlem Lesotha dodnes. Lesotho v tomto roce vydalo sérii pamětních mincí. Mince a bankovky určené pro každodenní používání se do oběhu dostaly až v roce 1980.\n\nLesotho je jedním ze členů Jihoafrické celní unie (další členové jsou Namibie, Botswana, Jihoafrická republika a Svazijsko). Tři státy této skupiny utvořily spolu s Lesothem měnovou unii s názvem Společný měnový prostor. Jeho fungování spočívá v tom, že měny těchto států jsou pevně navázány na rand v poměru 1:1. Navíc je možné platit v těchto zemích jak místní měnou, tak i randem. V Jihoafrické republice ale měny ostatních států použít nelze.\n\nVeškeré lesothské mince i bankovky mají ekvivalentní hodnoty jako jihoafrický rand.\n\nMince jsou raženy v hodnotách 5, 10, 20, 50 lisente, dále 1 loti a 2, 5 maloti.\nBankovky mají hodnoty 10, 20, 50, 100 a 200 maloti.\n\n"}
{"id": "387167", "url": "https://cs.wikipedia.org/wiki?curid=387167", "title": "Koloman Moser", "text": "Koloman Moser\n\nKoloman Moser (30. březen 1868 – 18. říjen 1918, Vídeň, Rakousko), též Kolo Moser, byl rakouský grafik, designér a malíř, spoluzakladatel \"Siebener Club\", Sdružení výtvarných umělců Rakouska Secession a \"Wiener Werkstätte\".Studoval na Akademii výtvarných umění a zpočátku se věnoval grafickému designu, známé jsou jeho návrhy pro časopis Ver Sacrum. S Josefem Hoffmannem a za podpory průmyslníka Fritze Waerndorfera založil v roce 1903 uměleckořemeslné dílny \"Wiener Werkstätte\". Pro tyto dílny vytvořil několik stovek návrhů šperků, váz, nádobí, knižních vazeb, nábytku, vzorů dekoračních tkanin, skla atd. Jeho návrhy vynikají originalitou výtvarného řešení, elegancí a zároveň hravostí. V roce 1907 \"Wiener Werkstätte\" opustil. Začal se věnovat více malbě, proslavil se ale zejména návrhy rakousko-uherských bankovek a poštovních známek (např. série \"Rakouští panovníci\" a \"Bosna-Hercegovina\").\n\nNarodil se v rodině Josefa Mosera, správce internátní školy Theresianum ve Vídni. Otec usiloval o to, aby syn vystudoval obchodní akademii. Koloman bez vědomí rodičů podal roku 1885 přihlášku na Akademii výtvarných umění a byl přijat do ateliéru Franze Rumplera (1886-1889), dále prošel ateliéry Christiana Griepenkerla (1889-1890) a Matthiase von Trenkwalda (1890-1893). V letech 1893-1895 studoval v ateliéru malby u Franze von Matsche na Uměleckoprůmyslové škole ve Vídni. Po smrti otce (1888) se živil ilustrováním novin a časopisů ve Vídni a s velkým úspěchem také v Mnichově. V letech 1892-1893 byl na doporučení Trenkwalda přijat na místo učitele kreslení dětí arcivévody Karla Ludvíka na zámku Wartholz v Reichenau an der Rax.\n\nStál u zrodu progresivního uměleckého spolku \"Siebener-Club\" (1892-1897) a Sdružení výtvarných umělců Rakouska Secession (1897-1905). v Letech 1893-1895 studoval na Uměleckoprůmyslové škole a v říjnu 1896 byl přijat do vídeňského Künstlerhausu, ale po půl roce členství vystoupil. Roku 1901 byl společně s Josefem Hoffmannem jmenován čestným členem sdružení umělců \"Wiener Kunst im Hause\".\n\nRoku 1899 přijal nabídku Feliciana von Myrbach, ředitele Uměleckoprůmyslové školy ve Vídni, na místo provisorního učitele a roku 1900 zde byl jmenován stálým profesorem Odborné třídy dekorativní kresby. Toto místo zastával až do své smrti. Roku 1903 založil společně s Josefem Hoffmannen a Fritzem Wärndorferem \"Wiener Werkstätte\". Po rozepřích týkajících se jejich financování je Koloman Moser roku 1907 opustil, oficiálně byl vyloučen z představenstva firmy roku 1909. Nadále se věnoval především grafice, kostýmním návrhům, designu trojrozměrných předmětů již pouze příležitostně. Vrátil se k malbě a roku 1911 otevřel první samostatnou výstavu v Galerii Miethke.\n\n1901 si Koloman Moser dal postavit dům podle návrhu Josefa Hoffmanna v nové čtvrti Hohe Warte. Roku 1905 se oženil s Dithou Mautner von Markhof, která sama byla výtvarně činná. Z manželství vzešli dva synové. Moser po celý svůj život intenzivně cestoval po Evropě. Zemřel roku 1918 na rakovinu hrtanu.\n\n\nTvorba Kolomana Mosera je dnes součástí nejvýznamnějších muzeí a galerií na světě. První muzejní instituce, která zakoupila do svých sbírek předměty, které Koloman Moser navrhl na počátku své kariéry ve Wiener Werkstätte, bylo roku 1904 Moravské průmyslové museum v Brně, dnešní Moravská galerie v Brně.\n\n\n"}
{"id": "387171", "url": "https://cs.wikipedia.org/wiki?curid=387171", "title": "Wolfgang Rübsam", "text": "Wolfgang Rübsam\n\nWolfgang Friedrich Rübsam (* 16. října 1946) je německý varhaník, který žije v USA.\n\nStudoval ve Frankfurtu nad Mohanem u Helmuta Walchy. Vzdělával se i u Marie-Claire Alainové ve Francii a u Roberta Andersona na Universitě v Dallasu.\n\nNatočil kompletní varhanní dílo J. S. Bacha, D. Buxtehudeho, F. Mendelssohna, C. Francka, L. Vierna, J. Alaina, F. Liszta, J. Pachelbela, M. Regera a J. Rheinbergera.\n\n"}
{"id": "387175", "url": "https://cs.wikipedia.org/wiki?curid=387175", "title": "Filthyminds", "text": "Filthyminds\n\nFilthyminds je česká hardcore metalová skupina z Brna, hrající od roku 2004. Kapela vydala v roce 2008 své první album, nazvané Na oko pěst (nahráno ve studiu Shaark a vydáno na vlastní náklady). V roce 2013 kapela vydala své druhé album Filthy Family (nahráno ve studiu Street Sound a vydáno na vlastní náklady). \n\n\n"}
{"id": "387177", "url": "https://cs.wikipedia.org/wiki?curid=387177", "title": "Rybářská bašta", "text": "Rybářská bašta\n\nRybářská bašta ( ) je neogotická a místy neorománská stavba v Budapešti.\n\nBašta se nachází v Budíně, na pravém břehu Dunaje na Hradním vrchu Várhegy. Rybářská bašta byla navržena architektem Frigyes Schulekem a postavena v letech 1895-1902. Rekonstrukční práce po druhé světové válce vedl jeho syn János Schulek.\nV blízkosti stavby stojí jezdecká socha svatého Štěpána (Szt. István), novogotický tzv. Matyášův chrám zasvěcený Panně Marii a hotel Hilton.\n"}
{"id": "387178", "url": "https://cs.wikipedia.org/wiki?curid=387178", "title": "Adam Rapacki", "text": "Adam Rapacki\n\nAdam Rapacki (24. prosince 1909, Lvov, Rakousko-Uhersko, dnes Ukrajina – 10. října 1970, Varšava, Polsko) byl polský politik a diplomat.\n\nV prvních poválečných letech 1945-1948 byl Rapacki členem Polské socialistické strany, která se v prosinci 1948 sloučila s Polskou dělnickou stranou do nové komunistické Polské sjednocené dělnické strany (PSDS), jejímž zůstal členem. Působil pak ve vrcholném vedení – politbyru až do roku 1968. O dva roky později zemřel, pochován byl na hřbitově, 'Cmentarzu Wojskowym na Powązkach', ve Varšavě.\n\nV letech 1956-1968 zastával post ministra zahraničních věcí ve vládě Józefa Cyrankiewicze.\n\n2. října 1957 na pravidelném zasedání Valného shromáždění OSN v New Yorku, navrhl svůj plán na vznik \"bezjaderného pásma ve střední Evropě\" (do níž zahrnul Československo, Polsko, Západní Německo a Německou demokratickou republiku). Pro tento návrh však nezískal dostatečnou podporu západních velmocí, protože by měl za následek snížení obranyschopnosti NATO, aniž by omezil útočnou sílu Sovětského svazu a jeho spojenců. Ti ve střední Evropě disponovali znatelnou početní převahou pozemních sil, hlavně pak tanků.\n\nTento plán však napomohl k obrazu Polska, jako sovětského satelitu, který se ale snaží o tvorbu samostatné politiky.\n\n"}
{"id": "387179", "url": "https://cs.wikipedia.org/wiki?curid=387179", "title": "Průběžná integrace", "text": "Průběžná integrace\n\nPrůběžná integrace (\"angl. Continuous Integration\") je souhrnem různých vývojářských nástrojů a metod k urychlení vývoje softwaru a spolupráce týmů. Jedná se o součást metodik extrémního programování. Slouží mimo jiné k urychlení nalezení nedostatků a chyb u softwarových projektů ve fázi vývoje. Pro spojení těchto metod a nástrojů se používají Integrační Servery. Pod slovem integrace je v tomto článku myšlena systémová integrace. Základem každého softwarového projektu je vydávání tzv buildů. Build je vykompilovaná verze vyvíjeného softwaru. Každý build musí mít svoji identifikaci ve formě verze.\n\nOficiální definice průběžné integrace pochází od Martina Fowlera, který ji definuje jako metodu vývoje software, kde každý vývojář integruje svoji část práce průběžně (pravidelně) – nejlépe denně. Každá integrace je ověřena automatickými testy k co nejrychlejšímu nalezení chyb (viz softwarové testování).\n\nPrůběžná integrace jako metoda se objevila v šedesátých letech ve společnosti IBM, kde prováděli složité build procesy i šestkrát denně. Dalším velkým pokrokem bylo napsání článku Martinem Fowlerem. Následně se začala tato metodologie hromadně používat a nasazovat ve společnostech, které se zabývají vývojem software. Nejvíce u společností, které nabízejí hotová produktová řešení.\n\nMezi hlavní důvody k použití průběžné integrace a nasazení integračního serveru patří:\n\nKaždý softwarový projekt obsahuje hodně různých souborů, na kterých může pracovat hodně různých lidí. Proto je doporučeno použití tzv. Repository (úložiště zdrojových kódů).\n\nTo zajistí konzistenci všech souborů a zároveň zálohu každodenní práce na centrálním úložišti. Většina takových systému (CVS, SVN) má v sobě funkce jako je verzování, historie souborů, spojování kódu a informace o změnách. K pokročilejším funkcím takových systémů patří i globální přehled změn a globální reportování toho, kdo repository nejvíce využívá, kdo byl naposledy přihlášený, která část zdrojových kódů se nejvíce upravuje a jiné.\n\nKaždá kompilace a vydání nové verze je složitý proces, který vyžaduje kompilaci zdrojových kódů, kopírování a přesouvání souborů, nastavování, registrace DLL a přesun výsledného instalačního balíčku na určené místo. Proto je určitě dobré použít některý z nástrojů, který tento proces usnadní a automatizuje. Mezi takové nástroje patří nejznámější z nich Cruise Control (případně Cruise Control .NET). Tento nástroj je open source a slouží k automatizaci celého procesu buildu. Hlavní výhoda je v tom, že pokud se udělá drobná úprava, tak se nemusí ručně (složitě) vytvářet build. Tento nástroj vše provede za vás. Nejedná se ovšem o jediný nástroj v této kategorii. Jeden takový nástroj je vyvíjen i v České republice pod názvem easyCIS. Zde je krátký seznam nejznámějších.\n\n\nPokud proběhl úspěšně build, tak to nemusí znamenat, že program pracuje správně (ať už technologicky nebo logicky). Proto je dobré využívat automatické testování. Jedná se o napsání funkcí, které otestují funkčnost reálných funkcí a procedur. K těmto účelům se používají softwarové nástroje jako je NUnit na C# nebo JUnit na Javu. Více na stránce Softwarové testování. Základním principem je to, že vývojář změní pohled na programování a nejdříve může napsat testy, kterými má funkce projít a potom samotnou funkci. Unit testing je metoda, která je ve světě vývoje software čím dál tím více prosazována a vede k efektivnějšímu vývoji a podpoře .\n\nPro rychlejší a efektivnější změny je nutné kontrolovat kvalitu zdrojového kódu. Například jestli kód obsahuje dostatek komentářů, jestli se používají funkce a zbytečně se nekopírují stejné věci. Tyto kontroly urychlí nejen samotné vydání nové verze, ale i zvýší rychlost aplikace. Ve společnostech, které se zabývají vývojem software se používají většinou vlastní předpisy a nástroje na kontrolu kódu, které mohou obsahovat následující předpisy:\n\nPokud je to možné, tak by měl k výslednému buildu mít přístup co nejvyšší okruh lidí, aby mohli poslední verzi otestovat i použít. Integrační servery disponují funkcí, která dokáže výslednou otestovanou verzi zpřístupnit na FTP server nebo na jiné úložiště.\n\n\n\n\n"}
{"id": "387188", "url": "https://cs.wikipedia.org/wiki?curid=387188", "title": "Diskografie Eminema", "text": "Diskografie Eminema\n\nEminemova diskografie zahrnuje jeho sólo studiová, kompilační i EP alba, současně popisuje i jeho singly. Eminem za svou kariéru (k roku 2013) celosvětově prodal přes sto milionů kusů alb, a tím je jedním z nejúspěšnějších hudebních umělců vůbec.\n\nStav k 31. 1. 2020.\n"}
{"id": "387189", "url": "https://cs.wikipedia.org/wiki?curid=387189", "title": "Satelitní stát", "text": "Satelitní stát\n\nSatelitní stát, jednoduše satelit, (z latinského: \"satelles = osobní stráž, tělesná stráž\") je pejorativní pojmenování pro stát, který je v silně závislé vazbě na státu silnějším.\n\nStupeň závislosti může být rozdílný. V historii se uplatňovala převážně přímá vojenská závislost (\"tvrdá\"), dnes je rozšířena především závislost politická či ekonomická (\"měkká\").\n\n\n"}
{"id": "387190", "url": "https://cs.wikipedia.org/wiki?curid=387190", "title": "Johann Pachelbel", "text": "Johann Pachelbel\n\nJohann Pachelbel (IPA: [, pokřtěn 1. září 1653 Norimberk – 3. března 1706 tamtéž) byl německý barokní skladatel, varhaník a pedagog, jeden z nejdůležitějších skladatelů doby středního baroka. Složil velké množství duchovních i světských skladeb.\n\nJeho práce se těšila obrovské popularitě, vyučoval mnoho žáků a jeho hudba se stala vzorem pro téměř všechny německé skladatele. Dnes je jeho nejznámějším dílem \"Kánon v D-dur\" - jediný kánon, který napsal. Mezi jeho další známé skladby patří \"Ciaccona v f-moll\", \"Toccata v e-moll\" pro varhany a \"Hexachordum Apollinis\".\n\nPachelbelova tvorba byla ovlivněna vlivy jihoněmeckých skladatelů, především Johanna Jakoba Frobergera a Johanna Kaspara Kerlla a některými italskými skladateli, například Girolamo Frescobaldim a Alessandro Pogliettim.\n\nJohann Pachelbel se narodil roku 1653 v Norimberku jako syn vinaře Johanna Pachelbela a jeho druhé manželky Anne Marie Mair. Přesné datum jeho narození není známo, ale podle data jeho křtu (1. září 1653) se usuzuje, že se narodil pravděpodobně na konci srpna roku 1653. Patrně pocházel z rodu, jehož člen Wolfgang byl do pobělohorské rekatolizace posledním evangelickým purkmistrem Chebu.\n\nJiž v mládí se u Pachelbela projevovaly intelektuální schopnosti a hudební talent. Při studiu ve škole u norimberského chrámu sv. Vavřince (Sankt Lorenz) se učil základní hudební teorii u Heinricha Schwemmera, pozdějšího norimberského kantora, a kompozici a hru na varhany u G. C. Weckera. Navštěvoval také \"Auditorium Aegidianum\", další výuku pro studenty z městských kulturních rodin.\n\n29. června 1669 započal své studium na univerzitě v Altdorfu a stal se zároveň varhaníkem místního kostela. Z této univerzity byl však donucen odejít ještě dříve než dokončil první rok studia, protože jeho otec si už nemohl dovolit platit Johannovi vzdělání.\n\nVe studiu ale pokračoval dále, protože získal stipendium na \"Gymnasiu Poeticu\" v bavorském Řezně. V průběhu tohoto studia se učil hudbě u Kaspara Prentze, žáka Johanna Caspara Kerlla, který byl pravděpodobně ovlivněn významným italským skladatelem Giacomem Carissim. To je možná jeden z důvodů, proč se Pachelbel začal zajímat o soudobou italskou a také církevní hudbu.\n\nV roce 1673 se stal zástupcem varhaníka v katedrále Sv. Štěpána ve Vídni, kde hrál díla katolických skladatelů, přestože sám se hlásil k luteránství. 4. května 1677 se stal dvorním varhaníkem v Eisenachu v zaměstnání vévody Saska-Eisenachu. Po smrti vévodova bratra však byla omezena hudební činnost na dvoře a Johann Pachelbel musel opustit Eisenach a od května 1678 našel na 12 let zaměstnání jako varhaník v luteránském kostele Predogerkiche v Erfurtu. Tam se také 25. října 1681 poprvé oženil, a to s Barbarou Gablerovou. Barbara zemřela spolu s Pachelbelovým synem v září 1683 na mor. Předpokládá se, že tato nešťastná chvíle zapříčinila vydání \"Musicalische Sterbens-Gedancken\". 24. srpna 1684 se oženil s Judith Drommer, se kterou měl pět synů a dvě dcery.\n\nBěhem svého pobytu v Eisenachu a Erfurtu se stýkal s rodinou Bachů. Ambrosius Bach, otec Johanna Sebastiana Bacha ho dokonce požádal, aby se stal kmotrem jeho dcery Johanny Judity a učitelem hudby Ambrosiova syna Johanna Christopha.\n\nPachelbel byl v Erfurtu velice oblíbený a úspěšný varhaník, ale přesto nastoupil roku 1690 jako dvorní varhaník ve Stuttgartu, odkud musel na podzim 1692 odejít kvůli francouzské invazi do Porýní. Už v tom samém roce se ale vrátil do Durynska a stal se městským varhaníkem v Gotě. Během svého působení zde dostal nabídku místa varhaníka v Oxfordu a také nabídku vrátit se do Stuttgartu. Oba tyto návrhy odmítl.\n\nPo smrti Georga Caspara Weckera, varhaníka v norimberském chrámu svatého Sebalda, nastoupil na jeho místo právě Pachelbel, který na tomto místě setrval až do smrti. Za jeho výdaje na cestě do Norimberku mu městská rada vyplatila 30 guldenů.\n\nPřestože Pachelbela po celý život zaneprazdňovala hra na varhany, byl to velice produktivní skladatel. Psal skladby pro varhany, cembalo, pro komorní soubory a různé vokální skladby.\n\nSkládal liturgickou varhanní hudbu k luteránským bohoslužbám. Například fugy \"Magnificat\" vnikly, aby obohatily a zkrášlily večerní mše v norimberském Sebaldově chrámu. Ve varhanních skladbách můžeme najít tokáty, fantasie, fugy a chaconny. V jeho dílech pro ostatní klávesové nástroje najdeme fugy, suity a sady různých variací. Pachelbel se také velmi věnoval vokální hudbě, kde se projevuje jeho snaha o jednoduchou, jasnou a průzračnou hudbu plnou výrazu.\n\nJeho první zaznamenané skladby, dvě árie pochází z roku 1679.\n\nV Pachelbelových chorálech se projevuje jeho znalost jak starší hudby tak hudby jeho doby.\n\nV jeho chorálu \"Acht Choräle zum Praeambulieren\" je zobrazována antika pomocí tří prostředků 16. století: bicinia, zdobenosti melodie a polyfonní melodie, kde cantem firmem zpívá tenor. V tomto chorálu se projevují znaky fugy. V některých částech se zde také vyskytuje další charakteristický znak: melodie sopránu nebo basu je založená na dlouhých tónech a ostatní hlasy předjímají každou následující frázi hlasu s hlavní melodií.\n\nFugy \"Magnificat\" vznikaly převážně za Pachelbelova působení v Sebaldově chrámu v Norimberku. Jeho provedení Magnificatu zahrnuje skromný varhanní doprovod, který dává prostor pro výraznost zpěváků\n\nDo této skupiny řadíme například \"Hexachordum Apollinis\" a jiné skladby jako ouvertury, tokáty, fantasie, fugy a chaccony.\n\nPro tyto nástroje skládal Pachelbel suity a variace.\n\nPravděpodobně nejdůležitějším dílem z této kategorie je \"Musicalische Ergötzung\" tvořen šesti suitami pro dvoje housle a basso continuo. Každá z těchto suit se skládá ze sonáty následované řadou tanců.\n\nKromě ryze sakrální vokální hudby napsal Pachelbel i několik árií, většinou pro sólový hlas s doprovodem nástrojů, a motet.\n\nMotiv z \"Kánonu v D-dur\" použila řecká hudební skupina Aphrodite's Child ve skladbě \"Rain and Tears\" (1968).\n\n"}
{"id": "387192", "url": "https://cs.wikipedia.org/wiki?curid=387192", "title": "Tajch (vodní nádrž)", "text": "Tajch (vodní nádrž)\n\nTajchy (z německého \"Teich\") byly speciální vodní nádrže vybudované v okolí Banské Štiavnice za účelem zisku nových energetických zdrojů pro těžbu a úpravu rud. \n\nPo vytěžení rud s vysokým obsahem kovů přišly na řadu na rudy s nižším obsahem, což znamenalo také vyšší spotřebu energie na jednotku vyrobeného kovu. Muselo být přečerpáno více vody a přepraveno více rudy. Lidská a zvířecí síla jako tradiční energetické zdroje se ukázaly na pokrytí zvýšené potřeby energie jako nedostatečné. Místní toky a prameny byly málo vydatné, a tak se jako nejvhodnější řešení ukázalo vybudování tajchů, ve kterých se hromadila voda z atmosférických srážek. Její energetický potenciál byl využíván k pohonu báňských a úpravárenských zařízení. \n\nPrvní snahy o výstavbu tajchů jsou datovány okolo roku 1500, avšak jejich výstavba vyvrcholila až v 1. polovině 18. století vytvořením jedinečné vodohospodářské soustavy - soustavy štiavnických tajchů. Za autory tohoto technického řešení bývají označováni Samuel Mikovíni, Matej Kornel Hell a jeho syn Jozef Karol Hell. Tajchů bylo postavených několik desítek, přičemž do dnešních dob se ve funkčním stavu zachoval jen zlomek z tohoto počtu. Z geografického hlediska se dělí do šesti základních skupin:\n\n\n\n"}
{"id": "387193", "url": "https://cs.wikipedia.org/wiki?curid=387193", "title": "Bahádur Šáh II.", "text": "Bahádur Šáh II.\n\nBahádur Šáh II. (24. října 1775 Dillí — 7. listopadu 1862 Rangún) byl poslední mughalský císař, vládl však už jen malé oblasti v okolí Dillí. Roku 1857 byl aktérem povstání proti Britům, na jehož počátku byl ostatními lokálními panovníky zvolen za vůdce odporu. Po prohrané válce byl v Humajúnově hrobce se svou rodinou obklíčen a zajat. Jeho dva synové Mírza Mughal a Mírza Chizr a vnuk Mírza Abú Bakr byli následně bez soudu zastřeleni majorem Williamem Hodsonem.\nBahádur Šáh II. byl následně ve zmanipulovaném politickém procesu odsouzen za vzpouru, zradu a vraždu a poslán do exilu v Barmě, kde o čyři roky později zemřel. Tím definitivně zanikla mughalská vláda v Indii.\n\nVzhledem k tomu, že Velké indické povstání, v němž byl Bahádur Šáh II. alespoň formálně hlavním reprezentantem Indů, bylo na dlouhou dobu nejvýznamnějším projevem vlasteneckého odporu Indů proti nadvládě Britů, je Indy dodnes považován za jednoho z národních hrdinů. Jsou po něm pojmenovávány ulice, točí se o něm filmy atp. Muslimové si jeho státu také váží jako posledního pozůstatku muslimského státu na území Indie. Z toho důvodu je velmi populární také v Pákistánu.\n\nJe také považován za významného urdského básníka a mecenáše umění.\n"}
{"id": "387194", "url": "https://cs.wikipedia.org/wiki?curid=387194", "title": "Monte Rosa", "text": "Monte Rosa\n\nMasiv Monte Rosa ( ; ; ) je horský masiv na východě Walliských Alp, na hranicích Švýcarska a Itálie. Jméno \"Monte Rosa\" není odvozeno od italského slova \"rosa\" (růžový), jak se často mylně uvádí, ale od franko-provensálského výrazu \"rouese\", což znamená \"ledovec\".\n\nV masivu Monte Rosa nebo jeho těsném okolí se nachází několik lyžařských středisek. Na západ od masivu se rozkládá středisko Cervinia-Zermatt s nejvýše položenou lanovkou v Evropě vedoucí na Kleiner Matterhorn, na jižních a jihovýchodních svazích se zase nachází několik menších středisek známých pro široké možnosti jízdy ve volném terénu.\n\nNejvyšším vrcholem masivu je Dufourspitze (4634 m), nejvyšší hora Švýcarska a druhá nejvyšší v Evropě (v případě započítání Kavkazu do Evropy pak šestá nejvyšší). Celkem je v masivu kolem 15 vrcholů s výškou přes 4000 metrů. Přesný počet vrcholů se v jednotlivých publikacích liší, stejně jako se liší názor na to které vrcholy do masivu patří a definice co je a není samostatný vrchol.\n\nMezi významné čtyřtisícovky v masivu patří například dlouhý a vysoký hřeben Lyskammu, Signalkuppe na jejímž vrcholu se nachází nejvýše položená chata v Evropě Capanna Regina Margherita, nebo Breithorn, považovaný za nejsnadněji přístupnou čtyřtisícovku v Evropě.\n\nRifugio Gnifetti (3647 m)\nJeden z hlavních výchozích bodů na Italské straně. Nejobvyklejší cesta na chatu trvá asi 1,5 hodiny z Punta Indren (3260 m), vrchní stanice lanovky z Alagny. Z této chaty vedou obvyklé výstupy na jižní vrcholy masivu (Pyramide Vincent, Corno Nero, Ludwigshoehe, Parrotspitze) a východní hřeben Lyskammu.\n\nChata Monte Rosa (2795 m)\nChata na Švýcarské straně, častý výchozí bod pro cestu na hlavní vrchol masivu. Dostupná z Zermattu, cca 2,5 hodiny chůze od Gornergratské lanovky.\n\nCapanna Regina Margherita (4559 m)\nChata na vrcholu Punta Gnifetti (Signalkuppe), nejvýše položená chata v Evropě. Většina vrcholů ve východní části masivu je z této chaty snadno dostupná a vede odtud jedna z obtížnějších cest na Dufourspitze (přechodem přes Zumsteinspitze).\n\n"}
{"id": "387201", "url": "https://cs.wikipedia.org/wiki?curid=387201", "title": "1,1,1,2-tetrachlorethan", "text": "1,1,1,2-tetrachlorethan\n\n1,1,1,2-tetrachlorethan je chlorovaný uhlovodík. Je to bezbarvá kapalina sladkého chloroformového zápachu. Používá se jako rozpouštědlo a k výrobě mořidel a laků.\n\n"}
{"id": "387204", "url": "https://cs.wikipedia.org/wiki?curid=387204", "title": "1,1,2,2-tetrachlorethan", "text": "1,1,2,2-tetrachlorethan\n\n1,1,2,2-tetrachlorethan je chlorovaný derivát ethanu. Je nejsilnějším rozpouštědlem ze všech chlorovaných uhlovodíků. Jako chladivo se používá pod názvem R-130.\n\nDříve se 1,1,2,2-tetrachlorethan šířeji používal jako rozpouštědlo a jako meziprodukt při průmyslové výrobě trichlorethylenu, tetrachlorethylenu a 1,2-dichlorethylenu. Ve Spojených státech se však už dnes nepoužívá kvůli obavám z jeho toxicity.\n\nChronická expozice vdechováním vede u člověka ke žloutence a zvětšeným játrům, k bolestem hlavy, tremoru, závratím, otupělosti a ospalosti. EPA ho klasifikuje jako možný lidský karcinogen skupiny C.\n\n"}
{"id": "387208", "url": "https://cs.wikipedia.org/wiki?curid=387208", "title": "Chladicí médium", "text": "Chladicí médium\n\nChladicí médium je tekutina, která proudí skrz zařízení, aby ho ochránila před přehřátím a přenášela teplo produkované tímto zařízením do jiného zařízení, kde se využije nebo rozptýlí. Ideální médium má velkou tepelnou kapacitu, nízkou viskozitu, je levné, chemicky inertní a nezpůsobuje ani nepodporuje korozi chladicího systému. Některé aplikace navíc vyžadují, aby bylo chladicí médium elektrickým izolantem.\n\nZatímco termín \"chladicí médium\" se běžně používá v automobilových, bytových a komerčních aplikacích pro regulaci teploty, v průmyslových procesech se častěji používá termín \"teplonosné médium\", a to jak v nízkoteplotních, tak vysokoteplotních výrobních aplikacích.\n\nChladicí médium může buď zůstávat ve stejné fázi, tedy kapalné nebo plynné, anebo může podléhat fázové přeměně, kdy se chladicí účinnost zvyšuje latentním teplem. Ve druhém případě, s cílem dosáhnout nízké teploty, je běžnějším termínem \"chladivo\".\n\nČastým chladicím médiem je vzduch. Vzduchové chlazení může být buď pasivní konvekcí nebo cirkulací vynucenou ventilátorem.\n\nDalším častým chladicím plynem je vodík. První turbogenerátor chlazený vodíkem byl uveden do provozu v roce 1937 v Daytonu společností Dayton Power & Light Co. Díky vysoké tepelné vodivosti je vodík v této oblasti dodnes nejpoužívanější.\n\nNetečné plyny se často využívají v plynem chlazených jaderných reaktorech. Nejoblíbenějším médiem je hélium díky malé tendenci pohlcovat neutrony a stávat se radioaktivní. Používá se také dusík a oxid uhličitý.\n\nFluorid sírový se používá pro chlazení a izolaci některých vysokonapěťových systémů (jističů, spínačů, některých transformátorů apod.).\n\nPři požadavku na vysokou měrnou tepelnou kapacitu při plynné formě lze použít také páru, se zvážením korozivních vlastností horké vody.\n\nNejpoužívanějším chladicím médiem je voda. Její vysoká tepelná kapacita a nízká cena z ní činí vhodné teplonosné médium. Obvykle se do ní přidávají aditiva, například inhibitory koroze nebo nemrznoucí látky.\n\nNemrznoucí kapalina, roztok vhodné chemikálie (nejčastěji ethylenglykolu, diethylenglykolu nebo propylenglykolu) ve vodě, se využívá v případech, že je potřeba pracovat při teplotách pod 0 °C nebo pokud je třeba zvýšit teplotu varu. Betain je podobné chladicí médium, vyrábí se však z čisté rostlinné šťávy a proto není toxické ani problematické pro životní prostředí.\n\nV některých elektrických zařízeních, zejména při přenosu vysokých výkonů, se pro svou nízkou elektrickou vodivost používá velmi čistá deionizovaná voda.\n\nV některých jaderných reaktorech se využívá těžká voda, kterou současně slouží i jako moderátor.\n\nPolyalkylenglykoly čili PAG se používají jako vysokoteplotní termostabilní teplonosná média vykazující velkou odolnost vůči oxidaci. Moderní PAG mohou být i netoxické a bezpečné.\n\nPro aplikace, kam se nehodí voda, se používají oleje. Mají vyšší teplotu varu než voda, lze je tedy ohřát na vyšší teplotu (nad 100 °C) bez nutnosti zvyšovat tlak v systému.\n\nŘezná kapalina používaná při obrábění kovů funguje jako chladicí médium a současně i jako mazivo.\n\nKapalné snadno tavitelné slitiny lze použít jako chladicí médium v aplikacích, kde je potřebná velká tepelná stabilita, například v množivých reaktorech. Často se používá sodík nebo slitina sodík-draslík (NaK), v některých případech také lithium. Jiným tekutým kovem pro tyto účely je olovo, například v olovem chlazených rychlých reaktorech nebo v podobě slitiny olova a vizmutu. Některé staré rychlé neutronové reaktory používaly rtuť.\n\nPro velmi vysoké teploty, například pro reaktory chlazené roztavenou solí nebo pro vysokoteplotní reaktory HTGR, lze použít roztavené soli. Jednou z možných kombinací je směs fluoridu sodného a NaBF.\n\nPro ponorné chlazení např. elektroniky se dříve často používaly freony.\n\nChladiva jsou chladicí média používaná pro dosažení nízkých teplot pomocí fázové přeměny mezi kapalinou a plynem. Dříve se často využívaly halomethany, obvykle dichlordifluormethan (R-12) a chlordifluormethan (R-22), byly však kvůli vlivu na ozónovou vrstvu zakázány a nahrazeny často zkapalněným propanem nebo haloalkany jako R-134a. Ve velkých komerčních systémech se často používá také bezvodý amoniak, ve počátečním období se pro mechanické chladničky používal také oxid siřičitý. Oxid uhličitý (R-744) se používá jako pracovní tekutina v systémech pro automobily, bytové klimatizace, komerční chladicí zařízení a prodejní automaty.\nZvláštním způsobem aplikace chladiv je tepelná trubice (heatpipe).\n\nZkapalněné plyny se používají jako chladicí média pro kryogenní aplikace, včetně kryo-elektronové mikroskopie, přetaktovávání procesorů, supravodičové aplikace nebo extrémně citlivé senzory a zesilovače s velmi nízkým šumem. Nejběžnější a nejlevnější je kapalný dusík, který vře při -196° C (77K). Méně se využívá kapalný vzduch, protože obsah kyslíku ho činí náchylný na možnost vzniku požáru nebo výbuchu při kontaktu s hořlavými materiály. Nižších teplot lze dosáhnout pomocí zkapalněného neonu, který se vaří při -246° C. Nejnižších teplot, používaných pro nejsilnější supravodivé magnety, se dosahuje kapalným héliem.\n\nMotory se často chladí pomocí paliva. Studené palivo teče skrz některé části motoru, pohlcuje odpadní teplo a předehřívá se před zapálením. V leteckých motorech často plní tuto roli kerosin a jiná paliva pro proudové motory. Kapalný vodík zase působí jako palivo i jako chladicí médium pro chlazení trysek a komor v raketových motorech.\n\n\n"}
{"id": "387212", "url": "https://cs.wikipedia.org/wiki?curid=387212", "title": "Jean de Chelles", "text": "Jean de Chelles\n\nJean de Chelles či Jehan de Chelles (zemř. 1265) byl mistr stavitel, podílel se na stavbě pařížské katedrály Notre-Dame.\n\nNarodil se v Chelles (Seine-et-Marne) západně od Paříže a bývá považován za bratrance dalšího významného stavitele Pierra de Montreuil, který pracoval na bazilice v Saint-Denis a kapli Sainte-Chapelle.\n\nChelles na stavbě katedrály pracoval pravděpodobně od roku 1256 do svého skonu roku 1265. Vnesl do božího stánku novou výšku a světlo. Je autorem tří ze čtyř rozetových oken, čtvrté jižní okno po jeho smrti dodělal nový stavbyvedoucí, jímž byl právě Pierre de Montreuil.\n"}
{"id": "387216", "url": "https://cs.wikipedia.org/wiki?curid=387216", "title": "Chladivo", "text": "Chladivo\n\nChladivo je chemická látka nebo směs látek používaná v tepelném cyklu, kde podléhá fázové přeměně z plynu na kapalinu a zpět. Hlavní oblasti použití chladiv jsou chladničky/mrazničky, klimatizace a tepelné čerpadlo. Používání chladiv vzbuzuje čím dál větší obavy, od doby, kdy bylo v 80. letech 20. století zjištěno, že nejpoužívanější chladiva jsou hlavní příčinou vzniku ozonové díry.\n\nIdeální chladivo má dobré termodynamické vlastnosti, je nekorozivní a bezpečné. Požadovanými termodynamickými vlastnostmi jsou bod varu mírně pod cílovou teplotou, vysoké výparné teplo, nízká hustota v kapalné formě, relativně vysoká hustota v plynné formě a vysoká kritická teplota. Protože bod varu a hustota plynu závisí na tlaku, může být vhodnost chladiv pro určité použití záležitostí volby pracovního tlaku.\n\nKorozní vlastnosti jsou věcí materiálové kompatibility se součástmi použitými v kompresoru, potrubí, výparníku a kondenzátoru. Bezpečnostní úvahy zahrnují toxicitu a hořlavost.\n\n\n"}
{"id": "387219", "url": "https://cs.wikipedia.org/wiki?curid=387219", "title": "Petrografie", "text": "Petrografie\n\n__BEZOBSAHU__\nPetrografie (z řec. \"petra\", skála) je součástí geologie a zabývá se popisem složení a vlastností hornin. Petrografie je spíše popisná věda, vznik hornin zkoumá petrologie.\n\nNa rozdíl od chemicky homogenních minerálů horniny i půdy se zpravidla skládají z několika různých minerálů a jsou to tedy složité struktury. Petrografické zkoumání začíná makroskopickým popisem, často přímo v terénu, například na staveništi, v lomu nebo v dole. Při zakládání staveb a podzemních stavbách se používá materiál ze zkušebního vrtu, na němž je patrné hloubkové rozložení hornin. Zkušený petrograf pozná obvykle pouhým okem, o jaký typ horniny se jedná. Přesnější určení zejména jemnozrnných hornin však vyžaduje zkoumání pomocí petrografických mikroskopů a dalších metod, například rentgenových, spektroskopických a podobně. Jejich cílem je jednak určit složení horniny, jednak její mechanické vlastnosti, například pro účely stavební geologie. Petrografické zkoumání dokáže obvykle určit nejen druh, ale i původ dané horniny, což je důležité v archeologii, při údržbě historických památek a pod.\n\n\n\n"}
{"id": "387223", "url": "https://cs.wikipedia.org/wiki?curid=387223", "title": "Fritz Freitag", "text": "Fritz Freitag\n\nFritz Freitag (28. dubna 1894 - 10. května 1945) byl německý důstojník Waffen-SS v hodnosti SS-Brigadeführer \"und Generalmajor der Waffen-SS\" a zároveň to byl i nositel Rytířského kříže.\n\nNarodil se 28. dubna roku 1894 ve východopruském městě Allenstein jako syn železničního úředníka. Po ukončení maturity na jaře 1914, vstupuje do armády 14. dubna téhož roku a je jako Fahnrich (Praporčík) zařazen ke pruskému 1. granátnickému pluku \"Kronprinz\" (\"Grenadier Regiment \"Kronprinz\" Nr. 1\").\n\nBěhem války byl čtyřikrát raněn a jeho působení jak na východní tak na západní frontě mu vyneslo oba stupně železného kříže. Od poloviny ledna do poloviny dubna roku 1919 sloužil u jednotek Freikorps a poté, co je opustil, tak nastoupil na univerzitu ke studiu medicíny a přírodopisu. Studia však předčasně ukončil a vstoupil dne 1. února 1920 k východopruské \"Sicherheitspolizei\" (Bezpečnostní policie), která byla později přeměněna na \"Schutzpolizei\" (Ochranná policie).\n\nJeho policejní služba začala ve městě Elbing, kde z počátku sloužil jako velitel čety a později jako velitel roty. V roce 1933 přestoupil na krátkou dobu k \"Landespolizei\" (Zemská policie). Dne 1. května téhož roku vstoupil do NSDAP a o rok později se vrátil zpět ke \"Schutzpolizei\" již jako major a stal se velitelem \"Schutzpolizei Abschnitte \"Mitte\"\" (Úsek ochranné policie \"Střed\").\n\nV lednu roku 1936 byl převelen do policejní důstojnické školy v Berlíně-Köpenicku a stal se zde náčelníkem štábu a instruktorem taktiky. V těchto funkcích zůstal až do 20. dubna 1939, kdy byl povýšen na podplukovníka (Oberstleutnant) a stal se velitelem celé školy.\n\nZ policejní školy odešel 30. října, 1939, kdy sloužil jako náčelník štábu u 3. policejního pluku (\"Polizei Regiment Nr. 3\") a později i jako náčelník štábu u vyššího policejního velitele přidělenému ke 14. armádě. Po skončení polské kampaně byl odvelen do Fürstenfeldbrucku, kde velel tamní policejní důstojnické škole až do prosince 1940.\n\nJiž však 1. května stejného roku vstoupil do SS jako SS-Obersturmbannführer a zpočátku byl přidělen k 6. administrativnímu úseku. Od srpna 1941 působí jako náčelník štábu u motorizované 1. SS-Infanterie-Brigade, která se nachazela právě na východní frontě. V polovině prosince téhož roku byl převelen k 5. SS-Panzer Division „Wiking“, kde měl za úkol cvičit v poli, aby se mohl stát plukovním velitelem. Jeho jmenování velitelem pluku bylo však zrušeno a dne 15. prosince byl převelen k Polizei-Schutzen-Regiment 2 (později přeměněn na \"SS-Polizei-Regiment 2\") u kterého se stal jeho velitelem.\n\nBěhem března 1942 byl pověřen velením Kampfgruppe \"Ost\" ve Volchovské oblasti, při čemž jeho bojová skupina pronikla hluboko za nepřátelské sovětské linie a za třicetistupňových mrazů a neustálého nepřátelského dělostřeleckého ostřelování zneškodnila ruské zásobovací linie.\n\nO měsíc později, přesněji 14. dubna, podnikly sovětské síly pomocí silné tankové podpory protiútok s cílem dobýt zpět zásobovací linie, avšak jeho jednotka pod jeho velením útok odrazila a zbylé sovětské jednotky obklíčila. Za tyto akce obdržel na návrh velitele divize SS-Gruppenführera Alfreda Wünnenberga dne 30. dubna, 1943 německý kříž ve zlatě.\n\nDne 10. května 1945 spáchal sebevraždu.\n\n\n"}
{"id": "387226", "url": "https://cs.wikipedia.org/wiki?curid=387226", "title": "Remote Desktop Protocol", "text": "Remote Desktop Protocol\n\nRemote Desktop Protocol (zkratka RDP) je v informatice proprietární síťový protokol, který umožňuje uživateli využívat ovládat vzdálený počítač prostřednictvím počítačové sítě. Připojení pracuje na principu klient-server, kdy uživatel na svém počítači využívá jednoduchého klienta pro zobrazeni grafického uživatelského prostředí, které je spuštěno na vzdáleném počítači.\n\nProtokol RDP byl poprvé použit pro podporu Služby vzdálené plochy ve Windows NT 4.0 Terminal Server Edition. Klientské programy umožňující ovládání vzdáleného počítače pomocí RDP protokolu existují pro většinu verzí Windows, OS X, Android a další operační systémy. RDP server implicitně naslouchá na TCP portu 3389. Firma Microsoft nabízí klientský software Remote Desktop Connection (RDC) nebo Terminal Services Client (TSC). V operačním systému OS X se klient jmenuje Remote Desktop.\n\n\nVe vezi RDP 6.0 bylo v roce 2006 přidáno několik rozšíření:\n\nServerová část RDP (tzv. \"Terminal Sevices\") je součástí serverové edice Windows NT od verze NT 4.0 Terminal Edition do současných verzí (Windows Server 2003, Windows Server 2008). V omezené podobě, která neumožňuje současnou práci více uživatelů zároveň, je k dispozici i v některých verzích desktopové řady Windows NT: Windows XP (verze Professional), Windows Home Server, Media Center, Microsoft Tablet PC, Windows Fundamentals for Legacy PCs, Windows Vista (ve verzích Ultimate, Enterprise a Business), Windows 7 (ve verzích Professional, Enterprise a Ultimate), Windows 8 Pro, a též ve Windows 8.1 Pro.\n\nKlient pro RDP (Remote Desktop Connection, RDC a Terminal Service client) je dostupný ve všech verzích Windows XP, Windows Vista (odpovídající verzi systému nebo service packu), Windows 7, Windows 8 a Windows 8.1. Starší verze klienta jsou volně dostupné pro Windows XP (pre-SP3), Windows 2000, Windows 9x, Windows NT 4.0 a Mac OS X. Poslední verze klienta 6.1 je dostupná ve Windows Vista Service Pack 1, Windows XP Service Pack 3 a jako KB952155 pro Windows XP SP2.\n\nRuční spuštění klienta ve Windows je možné pomocí příkazu codice_1.\n\nAqua Connect se stala první společností, která získala licenci a implementovala RDP pro operační systém Mac OS X, ke kterému je tak možné se připojit pomocí RDP.\n\nServerová část implementace RDP pro unixové systémy se jmenuje xrdp a je k dispozici jako open source software. Implementace RDP klienta se jmenuje rdesktop a je též k dispozici jako open source software. Pro grafická prostředí lze použít jako frontend program tsclient.\n"}
{"id": "387232", "url": "https://cs.wikipedia.org/wiki?curid=387232", "title": "Rassemblement pour la République", "text": "Rassemblement pour la République\n\nRassemblement pour la République, zkratka RPR, česky Sdružení pro republiku, je bývalá francouzská politická strana, která se v roce 2002 sloučila s nově vzniklou \"Union pour la majorité présidentielle\", později přejmenovanou na \"Union pour un mouvement populaire, UMP\".\n\nStrana původně vznikla v roce 1958 pod názvem Svaz pro novou republiku (\"Union pour la Nouvelle République, UNR\") s důrazem na politiku gaullismu. V roce 1962 následovalo spojení s Demokratickým svazem práce (\"Union Démocratique du Travail, UDT\") pod nové pojmenování Svaz pro novou republiku/Demokratický svaz (\"UNR/UDT\"). K další výměně názvu došlo v roce 1967, kdy strana nesla název Svaz demokratů pro pátou republiku (\"Union des Démocrates pour la V République, UD\") a rok na to (1968) zkrátila název na Svaz demokratů pro republiku (\"Union des Démocrates pour la République, UDR\"). V roce 1976 získala jméno Sdružení pro republiku (Rassemblement pour la République, RPR), kdy se pokusila o obnovu pravicových konzervativních hodnot v zemi.\n\nJako vládní strana ve Francii působila v letech 1958-1981 a poté opět od roku 1986. Její stranický vůdce Georges Pompidou byl v letech 1962-1968 předsedou vlády a později prezidentem republiky (1969-1974). Od roku 1976 stranu vedl Jacques Chirac, který zaznamenal vítězství v parlamentních volbách roku 1993, kdy strana vystřídala ve vládě socialisty. J. Chirac se pak v roce 1995 stal prezidentem republiky.\n\nV roce 2002 při prezidentských volbách došlo ke sjednocení gaullistické, liberální a křesťanskodemokratické pravice a strana byla sloučena do Unie pro prezidentskou většinu (\"Union pour la majorité présidentielle\"), která následně změnila název na Unii pro lidové hnutí (\"Union pour un Mouvement Populaire, UMP\")\n\n (prozatímní) \n\n\n"}
{"id": "387236", "url": "https://cs.wikipedia.org/wiki?curid=387236", "title": "Bazilika Panny Marie Pomocnice křesťanů", "text": "Bazilika Panny Marie Pomocnice křesťanů\n\nBazilika Panny Marie Pomocnice křesťanů ve Filipově je mohutnou novorománskou sakrální stavbou s kolejí redemptoristů postavenou v místě jediného církví oficiálně potvrzeného mariánského zázraku, který se na území Čech odehrál v 19. století. Duchovní správou patří do farnosti Jiříkov. Jedná se o jedno z nejslavnějších poutních míst v Čechách a je historicky nejmladší mariánskou svatyní v litoměřické diecézi. Stojí přímo na hranici s Německem, od kterého je oddělena zdí redemptoristické koleje. Byla postavena v letech 1873 až 1886 v místě filipovského zázraku, který se udál ve 4 hodiny ráno v noci ze 12. ledna na 13. ledna 1866, při němž se uzdravila Magdalena Kadeová. Brzy se místo, posléze bazilika minor, stalo nejnavštěvovanějším poutním místem v litoměřické diecézi, které předčilo návštěvností i bohosudovskou baziliku. Bazilika patří také k významným sakrálním památkám Českosaského Švýcarska.\n\nNa místě zázraku, když byla událost oznámena litoměřickému biskupovi, po přezkoumání případu, dovolil biskup přeměnit světničku Magdaleny Kadeové na kapli. K výstavbě to milostné kaple došlo v letech 1870 až 1873. Následně zde byl, podle plánů vídeňského architekta Franze Hutzlera v letech 1873–1886 (plány pocházely zřejmě již z roku 1870), postaven pseudorománský kostel. Kostel byl dobově vyzdoben z četných darů věřících a celá stavba byla pořízena nákladem 292 tisíc zlatých. Nové poutní místo bylo v roce 1885 svěřeno do péče redemptoristům, kteří si v blízkosti kostela postavili v letech 1914–1915 klášter (kolej). V roce 1926 byl kostel papežem Piem XI. povýšen na baziliku minor.\n\nMonumentální stavba je jednolodní, novorománská. Má polokruhovou apsidu a v průčelí dvě věže. Vnitřní zařízení je novodobé. V interiéru baziliky pod oltářem, v místě, kde se Panna Maria zjevila, je pod sklem kus dřevěné podlahy z domu \"Kadeových\". Na oltáři je 90 cm vysoká socha Panny Marie z kararského mramoru. Ve druhé sakristii je lůžko, na kterém trpěla Magdalena Kadeová. V roce 1985 pražský arcibiskup František Tomášek posvětil v křížení baziliky obětní stůl a korunoval Madonu stříbrozlatou korunkou se šesti českými granáty.\n\n\n"}
{"id": "387241", "url": "https://cs.wikipedia.org/wiki?curid=387241", "title": "Mezinárodní soutěž J. S. Bacha", "text": "Mezinárodní soutěž J. S. Bacha\n\nMezinárodní soutěž J. S. Bacha (Internationaler Johann-Sebastian-Bach-Wettbewerb) je hudební soutěž v interpretaci klasické hudby, která se koná od roku 1950 v Lipsku.\n\nSoutěží se v kategoriích varhany, cembalo, klavír, zpěv, housle a violoncello. Mezinárodní porota je složena z mezinárodně uznávaných osobností, soutěž se skládá ze tří vylučovacích kol a nese jméno Johanna Sebastiana Bacha, který v Lipsku působil.\n\nZ českých účastníků byli oceněni např. Jaroslav Tůma, Ivan Klánský, Petr Sovadina.\n\n"}
{"id": "387246", "url": "https://cs.wikipedia.org/wiki?curid=387246", "title": "Svazijský lilangeni", "text": "Svazijský lilangeni\n\nLilangeni (množné číslo emalangeni) je zákonným platidlem jihoafrického království Svazijsko. Jeho ISO 4217 kód je SZL. Jedna setina lilangeni se nazývá \"cent\".\n\nNa území Svazijska se používal měnový systém sousední Jihoafrické republiky. V době vyhlášení nezávislosti Svazijska (1968) byl v oběhu jihoafrický rand. Ten zůstal oficiálním platidlem až do roku 1974, kdy byla zavedena nová národní měna lilangeni. 1. července 1980 se opětovně stal jihoafrický rand druhou měnou, kterou lze ve Svazijsku používat.\n\nDnes je Svazijsko spolu s Jihoafrickou republikou, Lesothem a Namibií členským státem ekonomického seskupení Společný měnový prostor. Jeho fungování spočívá v tom, že měny těchto států jsou pevně navázány na rand v poměru 1:1. Navíc je možné platit v těchto zemích jak místní měnou, tak i randem. V Jihoafrické republice ale měny ostatních států použít nelze.\n\nVeškeré svazijské mince i bankovky mají ekvivalentní hodnoty jako jihoafrický rand.\n\nMince jsou raženy v hodnotách 1, 2, 5, 10, 20, 50 centů, dále 1, 2, 5 emalangeni. Mince o hodnotách 1 a 2 centů se v běžném platebním styku vyskytují už jen zřídka.\nBankovky mají hodnoty 10, 20, 50, 100 a 200 emalangeni.\n\n"}
{"id": "387249", "url": "https://cs.wikipedia.org/wiki?curid=387249", "title": "Petr Sovadina", "text": "Petr Sovadina\n\nPetr Sovadina (* 22. října 1940 v Ostopovicích) je český varhaník.\n\nStudoval Hudební fakultu AMU a zvítězil na významných hudebních interpretačních soutěžích:\n\n\n"}
{"id": "387257", "url": "https://cs.wikipedia.org/wiki?curid=387257", "title": "Enon", "text": "Enon\n\nEnon je alternativní rocková hudební skupina založená v roce 1999 v New Yorku. Skupinu zformoval kytarista a zpěvák John Schmersal, basistka a zpěvačka Rick Lee.\n\n\n\n\n\n\n\n"}
{"id": "387259", "url": "https://cs.wikipedia.org/wiki?curid=387259", "title": "Habartice (Jindřichov)", "text": "Habartice (Jindřichov)\n\nHabartice () jsou částí obce Jindřichov v okrese Šumperk.\n\nPrvní zmínka o obci pochází z roku 1351, a to v papežské bule, vymezující hranice nově zřízeného litomyšlského biskupství.\n\nV obci není evidována žádná zákonem chráněná kulturní památka. Mimo jiné se zde nachází:\n\n\n"}
{"id": "387260", "url": "https://cs.wikipedia.org/wiki?curid=387260", "title": "Rehek zahradní", "text": "Rehek zahradní\n\nRehek zahradní (\"Phoenicurus phoenicurus\") je malý stěhovaný pták z řádu pěvců.\n\nSameček má na jaře jasně bílé čelo, boky hlavy a hrdlo černé, horní stranu těla břidlicově namodrale šedou a spodní stranu rezavou. Na podzim působí nevýrazně, protože původní kresba je narušena rezavými lemy per, které se přes zimu otřou a tak opeření získá jasné barvy. Samička je hnědavá, na spodní straně rezavá, podobná samičce rehka domácího ale světlejší. Mladí ptáci jsou hnědaví a výrazně kropenatí. Ve všech šatech má rezavě červený kostřec a ocasní pera kromě černohnědého středního páru.\n\n\nDo střední Evropy přilétá v první polovině dubna, na zimoviště v Subsaharské Africe odlétá v září až v první polovině října. Vyskytuje se ve světlých listnatých a smíšených lesích, zahradách a parcích, většinou v nížinách.\n\nZa potravu mu slouží hmyz, který loví za letu nebo ho sbírá z listů. Nevyhýbá se ani žahavému hmyzu. Před konzumací jej klepáním o tvrdý povrch zbaví křídel, nohou a žihadel. Živí se také pavouky a na podzim bobulemi.\n\nRehek zahradní hnízdí dvakrát do roka v dutinách všech druhů stromů, dále v budkách (výška 20 cm, rozměr dna 14×14 cm, Ø svislého oválného vletového otvoru 30×45 mm). Budka by se měla vyvěsit až na konci dubna a na zimu znovu odebrat, aby ji neobsadily silnější sýkory koňadry. Ty si budku tradičně vyvěšovanou na podzim vyhlédnou během zimy a zaberou ji ještě před návratem rehků ze zimovišť. Výrazně slabší rehek pokoušející se budku obsadit bývá nezřídka usmrcen. Hnízdo může být také za střešním trámem nebo ve výklenku zdi. Skládá se z kořínků, mechu a suché trávy. Začátek prvního hnízdění je v květnu, druhého koncem června. Samička snáší 5–7 jednobarevných modrozelených vajíček o velikosti 18×13 mm, na kterých sedí 13–14 dní. Po vylíhnutí rodiče mláďata krmí drobným hmyzem, popř. jeho larvami. Mláďata hnízdo opouštějí po 12 až 14 dnech. Pak jsou přikrmována dalších 14 dní. Rehci zahradní bývají častými hostiteli kukaček.\n\nJarmila Kačírková: Rehek zahradní (Phoenicurus phoenicurus) hnízdění a krmení mláďat, Přerov, červen 2019<br>\n\n\n\n"}
{"id": "387264", "url": "https://cs.wikipedia.org/wiki?curid=387264", "title": "Kostel Neposkvrněného početí Panny Marie (Habartice)", "text": "Kostel Neposkvrněného početí Panny Marie (Habartice)\n\nKostel Neposkvrněného Početí Panny Marie v Habarticích je předbělohorskou stavbou, výrazně upravenou v roce 1842.\n\nHabartice jsou zmiňovány jako farní ves již v roce 1351 při zřizování litomyšlského biskupství. V mladších pramenech zprávy o faře chybí, zřejmě zanikla za husitských válek. Filiální kostelík byl vystavěn nekatolíky v předbělohorské době za pánů z Vrbna, majitelů panství Branná. Při rekatolizaci byl zasvěcen Neposkvrněnému početí Panny Marie. V roce 1842 byl zvětšen přestavbou do současné podoby. \n\nKostel stojí uprostřed obce na mírně svažitém terénu na křižovatce místních komunikací. Podél jedné strany kostela je hřbitov a celý areál je obehnaný kamennou zdí.\n\nKostel je jednoduchá stavba obdélného půdorysu s rovným závěrem a představenou hranolovou věží. Vstup do kostela je možný přes nízkou předsíň v průčelí před věží nebo přístavbou na delší straně lodi. Z druhé strany lodi ke hřbitovu je přistavena malá sakristie s pultovou střechou. V lodi jsou na delších stranách prolomena okna se zaoblenými záklenky, rovný závěr je bez oken. Věž má nad střechou předsíně jedno kruhové okno, pod římsou jsou ze všech stran prolomena obdélná okna ze zaoblenými záklenky. Střecha věže je stanová s makovicí a křížem. Nad lodí je střecha sedlová. \n\nKostel má dva oltáře. Obraz hlavního oltáře znázorňuje Neposkvrněné Početí Panny Marie. Obraz druhého oltáře s tématem sv. Jan a Pavel vytvořil roku 1858 Jan Weisbrich, malíř z Mohelnice.\n"}
{"id": "387267", "url": "https://cs.wikipedia.org/wiki?curid=387267", "title": "Říšská rada (Rakousko)", "text": "Říšská rada (Rakousko)\n\nŘíšská rada (německy \"Reichsrat\") byl nejvyšší zákonodárný sbor Rakouského císařství, fungující od roku 1861 do roku 1918 (po přijetí rakousko-uherského vyrovnání roku 1867 šlo o zákonodárný sbor předlitavské části Rakouska-Uherska). Sídlila ve Vídni.\n\nJejí vznik stanovila únorová ústava roku 1861. Do přijetí dubnové ústavy byla volena nepřímo, zemskými sněmy, následně došlo k zavedení přímých voleb. Šlo o dvoukomorový parlament, sestávající z volené Poslanecké sněmovny a nevolené Panské sněmovny. Volební systém do Poslanecké sněmovny byl zpočátku kuriový, s volebním cenzem, později bylo sérií reforem volební právo rozšiřováno a roku 1907 došlo k zavedení všeobecného a rovného volebního práva pro muže. V 60. a 70. letech 19. století v Říšské radě dominovala německá liberální centralistická Ústavní strana, později složení Poslanecké sněmovny Říšské rady rostoucí měrou odráželo fragmentovaný národnostní, třídní a ideologický charakter obyvatelstva.\n\nPrvní celostátní zákonodárný sbor Rakouského císařství vznikl během revolučního roku 1848, kdy tzv. dubnová ústava (také Pillersdorfova ústava) z 25. dubna 1848 stanovila vznik ústavodárného Říšského sněmu jehož poslanci byli zvoleni ve volbách v červnu 1848.\n\nMělo jít o celostátní jednokomorový zákonodárný orgán s císařským právem veta. 22. června 1848 zahájili zasedání ve Vídni, které pak od listopadu 1848 pokračovalo po přesunu z hlavního města jako tzv. Kroměřížský sněm. Ten ovšem císař 7. března 1849 rozpustil s odůvodněním, že na něm chybějí uherští delegáti, a vydal tzv. březnovou či oktrojovanou ústavu. Ta předpokládala dvoukomorový Říšský sněm, byla však roku 1851 tzv. silvestrovskými patenty zrušena. Do roku 1859 pak císař vládl jako absolutní monarcha bez parlamentní kontroly.\n\nRoku 1859 musel ministerský předseda Alexander Bach pro neúspěchy abdikovat a neoabsolutistický systém začal procházet reformami. 5. března 1860 byla svolána Rozmnožená Říšská rada coby poradní (nikoliv zákonodárný) orgán panovníka. Zasedala od května do září 1860. Měla 60 členů. 17. července získala i jisté rozhodovací kompetence. Koncem září navrhla změny v politickém systému spočívající k návratu k historickým individualitám, zejména autonomie jednotlivých korunních zemí.\n\nŘíjnový diplom z roku 1860 vydaný císařem předpokládal obnovení ústavního systému vlády, zřízení celostátního parlamentu a rozsáhlou zemskou autonomii. Roku 1861 pak vydal císař tzv. únorovou ústavu. Ta zřídila dvoukomorovou Říšskou radu. Tak se Rakousko stalo konstituční monarchií.\n\nŘíšská rada se skládala ze dvou komor:\n\nPoslanecká sněmovna Říšské rady byla podle únorové ústavy z roku 1861 koncipována jako širší a užší. Širší Říšská rada (343 členů) měla reprezentovat všechny korunní země monarchie, užší Říšská rada (203 členů) neměla zahrnovat poslance za Lombardsko-benátské království a za Země Koruny svatoštěpánské.\n\nPoslanci byli voleni zemskými sněmy podle přesně stanovených početních poměrů:\n\nŠirší Říšská rada se měla zabývat otázkami společnými pro celou monarchii. Fakticky se ovšem parlament nikdy v tomto širokém plénu nesešel. Z 343 poslanců se jich dostavilo jen 200. Benátsko ani Uherské země do Říšské rady své zástupce nevyslaly (s výjimkou několika poslanců za Sedmihradsko). Reálně se tak sešla jen užší Říšská rada.\n\nV mimořádných případech panovník měl možnost nařídit i přímé volby do Říšské rady. Panovník rovněž jmenoval předsedu Poslanecké sněmovny (i Panské sněmovny). Další parlamentní funkcionáře si volila sama Říšská rada. Ústava stanovila, že Říšská rada bude panovníkem svolávána každý rok.\n\nCo se týče zákonodárného procesu měla legislativní návrhy předkládat vláda, ale Říšská rada měla jisté možnosti zákonodárné iniciativy. Zákony musely být schváleny oběma komorami a potvrzeny císařem. V nutných případech mohla ovšem zákonné normy vydávat i exekutivní moc, pouze s povinností je zpětně zdůvodnit v parlamentu (tedy nikoliv s povinnosti je zpětně schvalovat Říšskou radou). Běžné zákony se schvalovaly prostou nadpoloviční většinou, základní zákony většinou dvoutřetinovou. Funkční období sněmovny bylo odvozeno o funkčních období zemských sněmů. Císař mohl rovněž sněmovnu odročit nebo rozpustit. Významnou změnou oproti říjnovému diplomu bylo to, že pravomoci Říšské rady nebyly taxativně stanoveny, nýbrž naopak kompetence zemských sněmů byly explicitně vyjmenovány s tím, že ostatní otázky přísluší Říšské radě. Šlo o značný posun od federativního k unitárnímu pojetí státu.\n\nPanská sněmovna neměla podle únorové ústavy z roku 1861 definovaný počet členů. Ústava stanovila, že jejími členy jsou:\n\nObdobí od roku 1861 do roku 1865 bylo provázeno trvajícími spory o státoprávní uspořádání monarchie, zejména postavení Uherska. Roku 1865 proto vydal císař zářijový manifest, kterým pozastavil platnost ústavy a rozpustil Říšskou radu. Status Uherska měl projednat Uherský sněm. Po následující dva roky nemělo Rakouské císařství celostátní zákonodárný sbor.\n\nPo porážce v prusko-rakouské válce roku 1866 a rakousko-uherském vyrovnání roku 1867 byla přijata tzv. prosincová ústava, která obnovovala v základních obrysech Říšskou radu dle únorové ústavy z roku 1861, ovšem nyní již jen jako parlament Předlitavska (\"Království a země na říšské radě zastoupené\"), tedy dosavadní užší Říšská rada, bez Uherska (Benátsko bylo mezitím připojeno k Itálii). Počet poslanců delegovaných jednotlivými předlitavskými zemskými sněmy byl zachován a celkový počet poslanců tak činil 203. Prosincovou ústavu, tedy soubor významných zákonů, projednala Říšská rada během roku 1867. Poprvé se sešla 20. května 1867. Prosincová ústava výslovně Říšské radě přiznávala zákonodárnou moc, zatímco v letech 1861–1865 šlo stále formálně o pouhý poradní sbor panovníka.\n\nZároveň došlo k posílení role parlamentu. Exekutiva již nemohla vydávat zákonné normy s pouhým dodatečným zdůvodněním, ale musela do několika týdnů takové zákony předložit oběma komorám ke schválení. Předsedy parlamentních komor nově volil sám parlament.\n\nV roce 1873 došlo k oslabení zemských sněmů a dalšímu posílení centralistického charakteru ústavního systému Předlitavska. V Říšské radě byl (při neúčasti velké části federalistických poslanců včetně těch českých) schválen ústavní \"Zákon o přímých volbách\", někdy nazývaný dubnovou ústavou. Volby do zemských sněmů a do Říšské rady poté již probíhaly odděleně a podle odlišných pravidel. Počet poslanců se v rámci reformy zvýšil na 353. Kromě velkostatkářské kurie, městské kurie a kurie venkovských obcí přibyla i nová samostatná kurie obchodních a živnostenských komor. Poprvé byl tento nový systém uplatněn při volbách do Říšské rady roku 1873.\n\nPostupně docházelo k dalším reformám volebního práva. Volební reforma 1882, kterou prosadila vláda Eduarda Taaffeho, zachovávala kuriový systém i volební cenzus (omezení volebního práva daňovým odvodem), ale změkčovala kritéria pro přiznání volebního práva. V městské kurii a v kurii venkovských obcí nyní stačil roční daňový odvod 5 zlatých na přímých daních (takzvaní \"pětizlatkoví voliči\"). Počet oprávněných voličů vzrostl řádově o několik set tisíc.\n\nVýraznou změnu přinesla Badeniho volební reforma roku 1896. I ta zachovávala kuriální volební systém, ale k dosavadním čtyřem kuriím (velkostatkářská, městská, kurie obchodních a živnostenských komor a kurie venkovských obcí) přibyla kurie pátá, všeobecná. Zatímco volební právo v čtyřech původních kuriích omezoval daňově definovaný volební cenzus, pátá kurie zahrnovala všechny muže starší 24 let. Počet poslanců Říšské rady byl zároveň zvýšen na 425. Poprvé tento se nový systém uplatnil ve volbách do Říšské rady roku 1897.\n\nV roce 1906 Říšská rada odsouhlasila pod tlakem velkých demonstrací návrh na komplexní změnu volebního systému, na jehož základě bylo v Předlitavsku zavedeno všeobecné a rovné volební právo pro muže, čímž zanikl systém kurií a omezení daná volebním cenzem. Počet poslanců byl nově stanoven na 516. Přesto distribuce mandátů byla asymetrická ve prospěch regionů s vyšším zastoupením německého obyvatelstva a venkovských oblastí před městy. Na volby do zemských sněmů neměla reforma vliv (například Český zemský sněm nebo Slezský zemský sněm až do zániku monarchie fungovaly podle kuriového zastoupení). Reformu stvrdily volby do Říšské rady v roce 1907. I pak, stejně jako po následných volbách v roce 1911 ale předlitavský parlament zůstal extrémně fragmentovaný. Vlády v něm jen těžko hledaly trvalou většinu.\n\nVláda Karla Stürgkha během první světové války po několik let Říšskou radu vůbec nesvolala. Obnovení zasedání parlamentu (první schůze Říšské rady se konala 30. května 1917) na sklonku války vedlo k nové politické polarizaci, do které stále více promlouvaly i odstředivé, autonomistické a separatistické tendence jednotlivých neněmeckých národností.\n\nPanská sněmovna se naposledy sešla 30. října 1918. Poslanecká sněmovna naposledy jednala 12. listopadu 1918, přičemž schůze se tehdy účastnilo již jen málo neněmeckých členů.\n\nKoncem října 1918 se od Rakouska-Uherska osamostatnily české oblasti Čech a Moravy, dále jihoslovanské regiony (Kraňsko, Dalmácie a jižní Štýrsko). Státoprávní změny probíhaly i v etnicky německém centru monarchie. 21. října 1918 se sešli němečtí poslanci Říšské rady a prohlásili se za Provizorní národní shromáždění Německého Rakouska, které poté fungovalo do února 1919. Říšská rada přestala existovat společně se zánikem Rakouska-Uherska.\n\nZřejmě posledním žijícím členem Říšské rady byl český poslanec Rudolf Malík ze Žarošic, který zemřel v roce 1969.\n\nDominantní dělicí linií v Poslanecké sněmovně Říšské radě byl spor dvou vzájemně neslučitelných koncepcí státu:\n\nStoupenci federalismu sledovali centralistickou demokratizaci s podezřením až nepřátelstvím a často se uchylovali k obstrukcím nebo Říšskou radu zcela ignorovali. Počátkem 60. let 19. století se na Říšské radě odmítli podílet poslanci z Uherska (zasedali zde pouze někteří poslanci německé a rumunské národnosti ze Sedmihradska). To byla také státoprávní strategie českých zástupců, Národní čili Staročeské strany. Distanc vůči centralismu se ovšem netýkal jen Čechů ale i státoprávně a autonomisticky orientovaných poslanců z řad Poláků, Jihoslovanů i některých německorakouských konzervativců z alpských oblastí (zejména Tyrolsko). Federalisté únorovou ústavu z roku 1867 odmítali a například čeští poslanci v rámci pasivní rezistence mandáty v Říšské radě nepřebírali. Podobně postupovali mnozí další federalisticky orientovaní poslanci jiných národností. Koncem 60. letech tak po vlně několika rezignací byl parlament složen jen z části politických elit Předlitavska, dominovala německo-rakouská liberálně a centralisticky orientovaná skupina (takzvaná Německá ústavní strana).\n\nV 70. letech 19. století se jako hlavní federalistická a konzervativní síla oponující německorakouským liberálům z Ústavní strany zformovala takzvaná Strana práva, kterou na Říšské radě reprezentoval Hohenwartův klub. Po celou dekádu ale v Říšské radě dominovali centralisté. Čeští státoprávní politici se po volby do Říšské rady roku 1873 nadále na činnosti poslanecké sněmovny odmítali podílet, protože přímé parlamentní volby chápali jako další centralistické oslabení tradiční zemské autonomie. Nicméně čeští poslanci z Moravy tuto pasivní rezistenci krátce po volbách ukončili.\n\nZměnu českého postoje přinesly až volby do Říšské rady roku 1879, v nichž čeští poslanci své mandáty přijali a aktivně vstoupili na parlamentní půdu. Volby zároveň přinesly úspěch autonomistických a konzervativních sil, které pak jako aliance Čechů, Poláků a německorakouských konzervativců vytvořily dlouhodobou sněmovní většinu (takzvaný železný kruh pravice), jejímž představitelem se stala dlouho fungující vláda Eduarda Taaffeho. Ta ve funkci setrvala až do počátku 90. let. V tomto období tedy v Poslanecké sněmovně Říšské rady dominovala aliance autonomistických, federalistických a konzervativních sil.\n\nVolební reformy z 80. a 90. let zvýšily výrazně počet oprávněných voličů a s tím se silové poměry ve sněmovně komplikovaly. Soudržnost a převaha železného kruhu pravice v 90. letech 19. století vymizela a v parlamentu přibývaly ideologicky a etnicky definované frakce. Například po volbách roku 1897 měly tři nejsilnější poslanecké kluby mladočeši, Polský klub a Německá pokroková strana dohromady jen 168 mandátů ze 425. Jednání parlamentu opakovaně paralyzovaly obstrukce a jednotlivé předlitavské kabinety se často uchylovaly k vládnutí bez trvalé parlamentní opory.\n\nOd konce 19. století v Poslanecké sněmovně Říšské rady zasedali i sociální demokraté, kteří se po zavedení všeobecného a rovného volebního práva v roce 1907 stali významnou parlamentní silou. Ovšem nešlo fakticky o jednotný celostátní subjekt, protože každá národnost v Předlitavsku měla vlastní sociálně demokratickou stranu. To platilo i pro další světonázorové proudy, takže existovaly samostatné české/německé/polské... strany klerikální/agrární/konzervativní...\n\nOd počátku 60. let až do konce let 70. dominovala německorakouské politické scéně tzv. Ústavní strana, která navazovala na dědictví liberálního proudu z dob revolučního roku 1848. Byla obhájcem liberálního ústavního systému a centralizovaného státu a odpůrcem klerikalismu a federalistických a autonomistických aspirací neněmeckých etnik monarchie. Od 70. let 19. století se v rámci ústavní strany vyprofilovaly dva proudy: klasičtí liberálové (staroněmci) a více národovecky orientovaní mladoněmci. Kromě toho ještě jako její spojenec mezi šlechtou působila Strana ústavověrného velkostatku. Menší sociálně reformistickou liberální frakci s podporou ve vídeňských volebních obvodech představoval Klub demokratů. V roce 1881 se většina ústavověrných a liberálních proudů spojila do početného parlamentního klubu Vereinigte Linke. Ten se ale po volbách roku 1885 opět rozpadl, nyní na Deutscher Club (Německý klub), který se profiloval nacionálně, a zbytkový Deutschösterreichischer Club (Německorakouský klub). V roce 1887 se od Německého klubu odtrhla ještě radikálnější národovecká skupina Deutschnationale Vereinigung (též nazývána Deutschnationaler Club). Koncem dekády byla částečně obnovena jednota ústavověrných sil na Říšské radě, nyní pod názvem Vereinigte deutsche Linke.\n\nNaopak konzervativní a federalistická stanoviska prosazovala tzv. Strana práva (Hohenwartův klub), se silnou podporou zejména v alpských zemích (například v Tyrolsku byly silné federalistické tendence). Koncept centralizovaného a liberálního rakouského státu odmítala i konzervativní šlechta. Katolický (a ne nutně federalistický) světonázorový proud reprezentoval od roku 1881 Liechtensteinův klub. Na pomezí mezi konzervativním a liberálním blokem stál Coroniniho klub, založený roku 1882. V něm ovšem zasedali i poslanci italského původu.\n\nV 90. letech se německorakouské politické spektrum začalo dále dělit a rozšiřovat o nové proudy. Na klerikální stanoviska Liechtensteinova klubu tehdy navázala Katolická lidová strana. Novým typem katolického politického subjektu byla Křesťansko-sociální strana založená roku 1893, která kombinovala prvky klerikalismu se sociálním reformismem a antisemitismem. Vyhrocené národnostní spory vedly k etablování nacionálních politických stran, jejichž ideovým základem byl už tzv. Linecký program z roku 1882. V 90. letech se v jeho intencích pohybovala Německá lidová strana. Ještě vypjatější nacionální agitaci, doprovázenou kromě antisemitismu i orientací na velkoněmeckou myšlenku, vnesl do Říšské rady Georg von Schönerer, který na přelomu století ustavil tzv. Všeněmecké sjednocení. Od něj se později oddělila Německá radikální strana\n\nStavovské zájmy rolnictva hájila od přelomu století Německá agrární strana. Zcela novým prvkem v Říšské radě byla Sociálně demokratická strana Rakouska, jejíž zástupci usedli v parlamentu díky rozšíření volebního práva poprvé po volbách roku 1897. Ta zpočátku aspirovala na supraetnický charakter, ovšem fakticky byla omezena jen na etnicky německé sociální demokraty, zatímco sociálně demokratické strany jiných národnostní fungovaly v rostoucí míře jako nezávislé subjekty. Na přelomu století, i v reakci na vzestup sociálních demokratů, vznikla Německá dělnická strana, která kombinovala prvky sociální a nacionální, odmítala marxismus a v jejím programu byl silný antisemitismus.\n\nPůvodní ústavověrný liberální proud byl rozšiřováním počtu oprávněných voličů o nižší společenské vrstvy oslaben. Koncem 19. století se zformoval do moderní Německé pokrokové strany. V roce 1910 vznikl na Říšské radě Německý národní svaz, volná aliance německých pokrokářů, lidové strany a radikální strany (včetně agrární strany), jež měla spojit národovecky zaměřené síly.\n\nOd roku 1861 reprezentovala české hnutí v Říšské radě volně utvořená Národní strana (staročeská). Mezi českojazyčnou populací na Moravě to byla Moravská národní strana. Jejich spojencem byla Strana konzervativního velkostatku, která rovněž podporovala české státní právo, ovšem nebyla jednoznačně orientována na jazykově definované národovectví. V roce 1874 vznikla oficiálně Národní strana svobodomyslná (mladočeská), která se definovala jako liberální, pokroková a demokratická alternativa konzervativně-liberálním staročechům. Mladočeši odmítali politiku pasivní rezistence, kterou razil František Ladislav Rieger (bojkot zemských sněmů i Říšské rady coby výraz opozice proti ústavnímu směřování státu). Po překonání tohoto sporu (po volbách roku 1879 vstoupili všichni čeští poslanci na Říšskou radu) byl v parlamentu utvořen Český klub, který volně spojoval všechny čtyři české politické proudy (tedy staročechy, mladočechy, konzervativní velkostatek i moravské poslance). Tato jednota se od druhé poloviny 80. let vytrácela a koncem dekády došlo k otevřené rivalitě mezi staročechy a mladočechy. Mladočeská strana byla kritická k výsledkům české účasti ve vládě Eduarda Taaffeho, podporovala zásadnější volební reformy a profilovala se jako nacionálně radikálnější alternativa. Ve volbách do Říšské rady roku 1891 byli staročeši téměř vymazáni z politické mapy a drtivou většinu českých mandátů v Říšské radě získali mladočeští politici.\n\nObdobí mladočeské dominance ovšem trvalo jen krátce. Již během 90. let dochází v souvislosti s rozšířením volebního práva k vzniku mnoha nových politických stran. V roce 1894 vznikla Křesťansko-sociální strana v Čechách, roku 1897 Národní strana katolická v království Českém. Nastal i vznik samostatné České agrární strany, která zpočátku existovala coby Sdružení českých zemědělců v rámci mladočeského bloku, od roku 1899 ovšem jako zcela samostatný politický subjekt. I sociálně demokratická strana se roku 1893 po předchozí existenci v rámci celostátní rakouské sociální demokracie oddělila do nezávislého politického subjektu pro českou populaci, s vlastní organizační strukturou. Stejně jako v případě německorakouského politického spektra došlo i v českém prostředí v reakci na vzestup sociálních demokratů k utvoření strany \"národních dělníků\" (Česká strana národně sociální, založená roku 1897). Českoslovanská sociální demokracie se ovšem počátkem 20. století posouvala k větší organizační samostatnosti. V reakci na to roku 1911 vznikla Česká sociálně demokratická strana v Rakousku (takzvaní centralisté), která prosazovala integrovanější supraetnické celorakouské dělnické hnutí. Kromě Rakouského Slezska ovšem nezískala výraznější podporu. Na přelomu století také vznikly menší politické strany pokrokové orientace Česká strana radikálně pokroková (1897), Česká strana státoprávní (1899) nebo Česká strana lidová (1900).\n\nAnalogický, ovšem časově opožděný proces diferenciace politického spektra probíhal i na Moravě, kde se v 90. letech vyčlenila mladočesky orientovaná Lidová strana na Moravě. Roku 1899 tu vznikla Moravsko-slezská křesťansko-sociální strana na Moravě a už předtím roku 1896 Katolická strana národní na Moravě. V Rakouském Slezsku se kvůli malému početnímu stavu etnicky české populace vznik jednotlivých stavovských a ideologických subjektů opozdil ještě výrazněji.\n\nPo volbách roku 1907 bylo z celkem 108 českých poslanců Říšské rady 28 agrárníků, 26 mladočechů a staročechů, 24 sociálních demokratů a 17 klerikálů.\n\nPo celé období existence Říšské rady na ní fungoval početný Polský klub. Ten ovšem, podobně jako Český klub, představoval jen volnou alianci několika politických proudů mezi polskou populací. Některé z nich dokonce v různých obdobích Polský klub opustily a působily v parlamentu zcela samostatně, celkově ale byl Polský klub dlouhodobou a reprezentativní platformou polského politického spektra.\n\nV rámci Polského klubu hráli, zejména na počátku, významnou roli konzervativní šlechtici. Ti se rozdělovali na dvě frakce: stańczycy ze západní Haliče a podolacy z východní Haliče. Liberální světonázor reprezentovala Polská demokratická strana.\n\nOd konce 19. století rychle přibývaly další polské politické strany. Národovecké hnutí endecja (národní demokraté, též všepoláci) se profilovalo jako hlavní odpůrce národnostních snah východohaličských Ukrajinců a vystupovalo i proti židům. Významný byl mezi Poláky, vzhledem k vysokému podílu venkovského obyvatelstva, agrární tábor. Roku 1895 vznikla Polská lidová strana, která se po rozkolu v roce 1913 rozdělila na dvě nástupnické strany: Polskie Stronnictwo Ludowe „Piast” a Polskie Stronnictwo Ludowe Lewica. První agrární stranou ovšem od roku 1893 byl Związek Stronnictwa Chłopskiego, který se ale na rozdíl od lidové strany definoval prokatolicky a byl tak zároveň i předchůdcem klerikálních stran. Roku 1896 pak vznikl subjekt Stronnictwo Chrześcijańsko-Ludowe, který se inspiroval křesťansko-sociálními a sociálně reformistickými proudy, včetně antisemitismu. V roce 1906 se Stronnictwo Chrześcijańsko-Ludowe sloučilo se stranou Stronnictwo Katolicko-Narodowe a vznikl tak nový subjekt nazvaný Polskie Centrum Ludowe (polský střed, polské centrum), který se snažil překonat užší definici klerikální strany. Významná část jeho členů se ale po krátké době sblížila s národními demokraty (endecja) a roku 1909 s ní utvořila v parlamentu (Říšská rada) Związek Narodowo-Ludowy.\n\nK změnám docházelo i mezi staršími politickými proudy. Národní demokraté se v roce 1905 ustavili jako Stronnictwo Narodowo-Demokratyczne. Stańczycy se roku 1907 přetvořili do Strany národní pravice (Stronnictwo Prawicy Narodowej). Od liberální Polské demokratické strany se roku 1911 oddělila menší strana Stronnictwo Postępowo-Demokratyczne, hlásíci se k tradičnímu liberalismu a národnostní toleranci. Zcela novým prvkem pak byla Polská sociálně demokratická strana Haliče a Slezska, založená roku 1892, která podobně jako čeští sociální demokraté fakticky působila nezávisle na celorakouské sociální demokracii.\n\nUkrajince (nazýváni též Rusíni, Malorusové) na Říšské radě zastupoval Rusínský klub. Mezi Ukrajinci se vyprofilovaly dva základní politické proudy: starorusíni a mladorusíni. Roku 1890 vznikla Ukrajinská radikální strana, která podporovala program zemědělských reforem a byla národovecky a antiklerikálně orientovaná. Roku 1899 se z ní vydělily Ukrajinská sociálně demokratická strana a Ukrajinská národně demokratická strana. Dalším novým subjektem pak byla Ukrajinská křesťansko-sociální strana.\n\nPodobně jako u Čechů byli Slovinci v rakouském parlamentu zpočátku zastoupeni volně strukturovanou slovinskou Národní stranou. A podobně jako v českém případě došlo později k utvoření dvou skupin, zčásti generačně vymezených: staroslovinci a mladoslovinci. V pozdější době, od 90. let 19. století, dominovala slovinské politické scéně klerikální Katoliška narodna stranka (Katolická národní strana) a roku 1894 v reakci na to i Narodno napredna stranka (Národní pokroková strana). Konzervativní katolická strana dominovala na venkově, liberální pokrokáři ve městech. V roce 1905 se Katolická národní strana přejmenovala na Slovenska ljudska stranka.\n\nMezi Italy v Předlitavsku byly trvale dominantní dva politické proudy: klerikální a národně liberální. Oba se hlásily k italskému národnímu hnutí, v případě národních liberálů byly silné navíc i tendence k separatismu. Někteří italští poslanci zasedali v 80. letech 19. století v menším centristickém Coroniniho klubu, jehož složení bylo etnicky pestré (Němci, Italové, Slovani). Specifickou platformou byli tzv. austriacanti, tedy etničtí Italové v Tyrolsku, kteří ale byli loajální k Rakousku a odmítali autonomistické a separatistické italské hnutí. Na počátku století se mezi Italy etablovali i socialisté (sociální demokraté).\n\nV Dalmácii v roce 1861 existovaly dva hlavní politické bloky: Národní strana a tzv. autonomaši, též pejorativně talijanaši. Národní strana se hlásila k chorvatskému národnímu hnutí a podporovala spojení Dalmácie a Chorvatsko-slavonského království, popřípadě dalších etnicky chorvatských regionů monarchie. Autonomaši byli naopak orientováni proitalsky, odmítali chorvatské státoprávní aspirace a místo nich prosazovali specifickou dalmatskou zemskou indentitu, v níž chorvatská etnicita hrála roli spíše folkórního, kulturního prvku. V 70. a 80. letech 19. století zasedali často chorvatští národně orientovaní poslanci na Říšské radě v supraetnickém Hohenwartově klubu, který sdružoval federalistické síly různých národů monarchie. Později rostl vliv radikálněji státoprávně orientované chorvatské Strany práva (tzv. pravaši). Po spojení Národní strany a Strany práva roku 1905 vznikla Chorvatská strana (Hrvatska stranka). Od roku 1905 existovala i Hrvatska demokratska stranka. Od Strany práva se také odtrhla menší Čista stranka prava.\n\nSrbská menšina v Dalmácii se v jistých obdobích podílela na činnosti Národní strany společně s Chorvaty, později existovala i samostatná Srbská národní strana.\n\nPo rakousko-uherském vyrovnání byla velká většina etnicky rumunské populace monarchie zahrnuta do zalitavské části soustátí. V Předlitavsku zůstala jen rumunská populace v korunní zemi Bukovina. Na Říšské radě v některých obdobích fungoval samostatný Rumunský klub. Rumuni se jako jiné národnosti dělili politicky na konzervativce (často z řad statkářských vrstev) a liberály. Okolo roku 1900 se uvádí v Bukovině rumunská Demokratická strana (Partidul Democratic), ve stejném období i Demokratická rolnická strana (Partidul Țărănesc Democrat).\n\nNa rozdíl od jednotlivých předlitavských etnik nezakládaly osoby židovského vyznání, až na výjimky, samostatné politické strany. Z hlediska národnostního se totiž velká většina židů přikláněla k jiným národním hnutím. Zejména v 60. a 70. letech 19. století byli v německorakouském táboře mnozí židé aktivní v liberální Ústavní straně, což platilo i židy z českých zemí, kde ovšem postupně sílilo i českožidovské hnutí, prosazující identifikaci židů s českým národním hnutím, takže židé byli zastoupeni i mezi členy staročeské či mladočeské strany. Například Adolf Stránský vedl moravské mladočechy. Podobně v řadách Polského klubu zasedali četní židé. Například Josef Gold náležel k polským nacionalistům ze strany endecja. Další platformou pro politickou angažovanost židů bylo sociálně demokratické hnutí, které odmítalo nacionalismus a antisemitismus a jehož někteří význační poslanci byli židovského původu.\n\nSpecifické podmínky pro zcela samostatné židovské politické subjekty se vytvořily až s nástupem sionismu a konceptu národního židovství (tedy Židé jako svébytný národ, který má hájit své zájmy mezi ostatními etniky Předlitavska). Po volbách roku 1907 usedli na Říšskou radu čtyři sionisté (Židovská národní strana). V Haliči kromě toho Adolf Gross na přelomu století vedl malou formaci Demokratická strana nezávislých židů.\n\nV období přímých voleb se konalo osm voleb do Poslanecké sněmovny Říšské rady.\n\nPanská sněmovna zůstala po celé období nevolenou horní komorou, jejíž členové byli převážně doživotně jmenováni.\n\nTrvání Poslanecké sněmovny Říšské rady se dělí na 12 funkčních období (do roku 1873 vymezených volbou poslanců zemskými sněmy, po roce 1873 volebním cyklem mezi jednotlivými přímými volbami do sněmovny).\n\n\n\n"}
{"id": "387271", "url": "https://cs.wikipedia.org/wiki?curid=387271", "title": "Kostel svatého Jana Křtitele (Heroltice)", "text": "Kostel svatého Jana Křtitele (Heroltice)\n\nKostel svatého Jana Křtitele v Herolticích je původně barokní kaplí z roku 1718, později přestavěnou. Od roku 2009 je kostel chráněnou kulturní památkou.\n\nHistorie kostela sv. Jana Křtitele v Herolticích sahá do počátku 18. století. V letech 1715 -1718 byla postavena kaple z kamene (dnešní loď kostela) zasvěcená sv. Janu Křtiteli. Současná podoba svatostánku je výsledkem přístavby roku 1910. Při této rekonstrukci byly vnitřní stěny vyzdobeny ojedinělým květinovým vzorem, který se zachoval až do dnešní doby, dále byla přistavěna věž a kůr s varhanami. O šedesát let později, roku 1970, dostal kostel novou fasádu. Náročnou, především vnější rekonstrukcí prošel kostel vletech 2009- 2015. Ta se uskutečnila především díky veřejné sbírce Živé Heroltice a finančním prostředkům z rozpočtu města Štíty. Během této doby byla nově pokryta střecha kostela šindelem, věž a věžička byly pokryty mědí, byl opraven kůr, proběhly náročné restaurátorské práce na varhanách a byla zcela zrenovována fasáda na zdivu kostela i na věžičce. Renovovány byly i dvě pískovcové skulptury v areálu kostela.\n\nVe věži byly původně zavěšeny tři zvony, ze kterých se zachoval pouze jeden. V roce 2015 vyrobila dílna akademického sochaře a mistra zvonaře Josefa Tkadlece z Halenkova u Vsetína nový zvon. V roce 2016 byl tento zvon sv. Václava slavnostně vysvěcen a v roce 2017 byl po opravě zvonové stolice zavěšen.\n\nAreál kostela je situován uprostřed obce u silnice. Jeho součástí je budova bývalé fary z 1. poloviny 19. století, která je rovněž nemovitou kulturní památkou. Před vchodem do kostela stojí kamenný kříž s korpusem Ježíše Krista, opodál pak sousoší sv. Trojice s motivy sv. Rozálie a sv. Jiří.\n\nSamostatně stojící zděný orientovaný kostel s půlkruhovým závěrem má na jihu k hlavní lodi přistavěnou věž a sakristii. \n\nPrůčelí kostela zvýrazňuje volutový štít a hlavní vchod. Nad vstupními dveřmi je půlkruhový světlík s masivní kovovou mříží ve tvaru ratolesti, uprostřed je kruhový emblém s křížovým motivem. Ve štítu je mezi pilastry umístěn plastický kruhový rám s monogramem IHS. Na loď s plochým stropem navazuje půlkruhové kněžiště se zúženým trojbokým závěrem. Sál osvětlují dvě řady oken s půlkruhovými záklenky, umístěné nad sebou v podélné stěně. Střecha nad lodí nese mohutný sanktusník. Pod sakristií je malá krypta. Kostel má 28 m vysokou boční věž s neorománskými prvky, zakončenou jehlancovou střechou. Věž je po římsu třípatrová a následuje zvonicové patro s prolomenými okny. \n\nPřevážná část obrazové výzdoby kostela (mimo Křížové cesty) je věnovaná životu a smrti Jana Křtitele. Vlevo od oltáře se nachází vzácná soška Panny Marie. Nejzajímavější části výzdoby jinak hladkých vnitřních omítek je šablonová výmalba s neobvyklými květinovými motivy a ornamenty z počátku 20. století. Dřevěná kruchta je vybavená varhanami z dílny Rieger-Kloss z Krnova. Nástroj z roku 1910 byl roku 2011 díky veřejné sbírce zrestaurován.\n\n"}
{"id": "387275", "url": "https://cs.wikipedia.org/wiki?curid=387275", "title": "Zahorčice (Boršov nad Vltavou)", "text": "Zahorčice (Boršov nad Vltavou)\n\nZahorčice (neoficiálně často psáno \"Záhorčice\") je malá vesnice ležící v okrese České Budějovice, zhruba 8 km jihozápadně od Českých Budějovic. Tvoří jednu ze čtyř částí a jedno ze dvou katastrálních území obce Boršov nad Vltavou. Na katastru leží i část Jamné. V roce 2011 zde trvale žilo 64 obyvatel.\n\nV nejstarších dobách bývaly Zahorčice rozdělené mezi drobnou šlechtu z okolí. Menší část patřila vladykům z Poříčí, z nichž Jindra prodal roku 1385 plat na jednom ze Zahorčických poddaných českobudějovickému měšťanu Hansi Pehmovi. Větší díl vesničky počátkem 15. století náležel křemežské větvi Dubenských z Chlumu, od nichž toto zboží roku 1455 koupil Oldřich z Rožmberka. Od té doby po další čtyři století sdílely Zahorčice osudy krumlovského panství: V roce 1601 je poslední z Rožmberků Petr Vok prodal císaři Rudolfu II., z dalších panovníků Ferdinand II. v roce 1622 udělil panství Český Krumlov včetně Zahorčic Janu Oldřichovi z Eggenberku, po vymření jehož rodu připadlo dědictví roku 1719 Schwarzenbergům. Schwarzenbergové pak zůstali zahorčickou vrchností až do zrušení poddanství. Od roku 1850 tvořily Zahorčice část obce Vrábče, dokud spolu s ní nebyly v polovině roku 1985 začleněny pod obec Boršov nad Vltavou. V roce 1990 se Vrábče opět osamostatnila, Zahorčice však setrvaly při Boršově.\n\n\n"}
{"id": "387276", "url": "https://cs.wikipedia.org/wiki?curid=387276", "title": "Latinská plachta", "text": "Latinská plachta\n\nLatinská plachta, též Bezanová plachta, je třícípá plachta, zavěšená na šikmo vedeném ráhně. Podobá se čtyřcípé ráhnové plachtě a zároveň stěhovce. Díky jejím dobrým vlastnostem se hodí jak pro plavbu s větrem zezadu, tak i s větrem z boku.\n\nPoužívá se zpravidla na bezanovém (zadním) stěžni a u méně tonážních plachetnic i na dalších stěžních směrem k přídi lodi.\n\nLatinskou plachtu vynalezli Liburnové, starověký illyrský národ, známý svým námořním pirátstvím, operující na Jadranu ve 2. a 1. století př. n. l. Jejich typ lodi – \"liburnu\" – použil císař Oktavián Augustus jako vzor pro své loďstvo (když se liburnské lodě i s posádkami skvěle osvědčily v bitvě u Actia) a plachta se poté podle užívání v římském loďstvu nazývala latinskou.\n\nLatinskou plachtu používali Arabové na svých lodích ve Středozemním moři, v Rudém moři, v mořích východní Afriky a při svých plavbách do Indie, kde brzy ovládli námořní trh. Od Arabů ve Středozemním moři ji brzy převzali evropští námořníci a rozšířili ji na většinu svých lodí, což se jim zpočátku, když začali kolonizovat Atlantský oceán, vyplácelo. Když pak ale začali s plavbami do Indie kolem Afriky, tak je Maurové (sídlící v dnešním Maroku) začali přepadat – toto nebezpečné území se dalo obeplout přes základnu na Kanárských ostrovech, nicméně v Indickém oceánu, vzhledem k jeho relativní uzavřenosti, takovou možnost neměli, což mělo za následek vytvoření rychlejšího pohonu lodi: vratiplachty.\n\n"}
{"id": "387277", "url": "https://cs.wikipedia.org/wiki?curid=387277", "title": "Kostel svatého Jana Křtitele (Jedlí)", "text": "Kostel svatého Jana Křtitele (Jedlí)\n\nKostel svatého Jana Křtitele v Jedlí je pozdně barokní stavba z let 1782–1786.\n\nSoučasný kostel byl vystavěn v letech 1782–1786 na místě staršího, připomínaného poprvé v roce 1411. Původní kostel byl dřevěný a stál na místě současného hřbitova, za třicetileté války vyhořel a byl obnoven v roce 1647. V roce 1669 byl v obci ustavena administrátor, roku 1776 katolická lokálie, povýšená na farnost v roce 1843.\n\nV roce 1912 byly pořízeny věžní hodiny a v r. 1932 dvoumanuálové varhany od Jana Tučka z Kutné Hory. \n\nV roce 2012 byla provedena kompletní rekonstrukce interiéru kostela: vysušení zdiva, položení nové podlahy, instalace vytápění a nového osvětlení, výmalba. V dalších letech byl restaurován oltářní obraz sv. Jana Křtitele z roku 1867 a boční oltáře. \n\nKostel je postaven na severním okraji obce nad hřbitovem. V blízkosti hlavního vstupu stojí kamenný kříž.\n\nOrientovaná podélná jednolodní sálová stavba, půdorys obdélný se zaoblenými rohy, na východě čtyřboká sakristie, na západě hranolovitá věž. Fasády jsou pokryté novodobou tvrdou omítkou, prolomené okny se segmentovými záklenky. V západním průčelí je představěna nízká předsíň, za vstupními dveřmi je schodiště do podvěží a hlavní lodi. Loď kostela má délku 33 metrů a výška i šířka lodi je 11 metrů. Věž je vysoká 70 metrů , zakončená cibulí s lucernou, makovicí a dvojitým křížem. Ze tří stran jsou ve věži prolomena okna, v jejichž záklencích jsou instalovány ciferníky hodin. Střecha kostela je sedlová, nad presbytářem zvalbená.\n\nV sále jsou pruské klenby na pasech nesených přízedními pilíři, završenými úseky římsového kladí. V západní části sálu hudební kruchta, podklenutá plackami a nesená hranolovitými pilíři. \n\nOltář je dvoudílný, klasicistní, z doby vzniku stavby se zděným retabulem, v něm štukové reliéfy sv. Zachariáše a Alžběty. Ostatní výzdoba je novodobá. Zvon ve věži, s reliéfem sv. Trojice, ornamenty a nápisem, ulil \"Leopold František Stanke\" v Olomouci v roce 1839. Součástí výzdoby interiéru jsou práce sochařů a řezbářů Ignáce Tomáška a Františka Floriána Tomáška z Jedlí z druhé poloviny 18. století. \n\n"}
{"id": "387278", "url": "https://cs.wikipedia.org/wiki?curid=387278", "title": "Benzethoniumchlorid", "text": "Benzethoniumchlorid\n\nBenzethoniumchlorid (\"benzyldimethyl{2-[2-[4-(1,1, 3,3-tetramethylbutyl)fenoxy]ethoxy]ethyl}amoniumchlorid\") je syntetická kvartérní amoniová sloučenina se sumárním vzorcem CHClNO. Je to bílý až nažloutlý prášek bez zápachu, rozpustný ve vodě a ethanolu. Vodné roztoky při třepání silně pění.\n\nMá vlastnosti tenzidu a antiseptika, lze ho používat jako povrchové antimikrobální činidlo v antiseptikách pro první pomoc. Nachází se také v některé kosmetice a prostředcích osobní péče, například ústních vodách (maskován jako extrakt z grapefruitového semene), mastích proti svědění a antibakteriálních zvlhčených utěrkách. Benzethoniumchlorid se používá i v potravinářském průmyslu pro dezinfekci tvrdých povrchů.\n"}
{"id": "387282", "url": "https://cs.wikipedia.org/wiki?curid=387282", "title": "Vladimír Babula", "text": "Vladimír Babula\n\nVladimír Babula (24. července 1919, Uherský Brod - 12. listopadu 1966, Praha) byl český redaktor, spisovatel, autor vědecko populárních a vědeckofantastických povídek a románů.\n\nNarodil se v rodině s komunistickým přesvědčením. Ve Zlíně vystudoval Střední uměleckoprůmyslovou školu a pak se uchytil jako ilustrátor dětských knížek. Krátce poté začala válka a on emigroval v obavě ze zatčení do Švýcarska. Po skončení války se vrátil do Československa a začal pracovat jako redaktor severočeského vydání deníku Mladá fronta. Ze severních Čech se přestěhoval do Prahy a zde nastoupil u stejného nakladatelství jako zemědělský redaktor. Pak nastoupil jako dělník v továrně Tatra, ale v roce 1952 se do redakce vrátil. Začal u Mladého technika, který změnil název na \"Věda a technika mládeži\" a pod tímto názvem jej začal jako šéfredaktor řídit. Odtud odešel v roce 1960 do ČTK a nakonec se živil jako samostatný novinář. Zemřel brzy, ve věku 47 let.\nMěl celkem 3 děti: z prvního manželství syna Dmitrije a dceru Alenu, z druhého manželství syna Tomáše.\n\nVladimír Babula začal nejdříve vytvářet dětská leporela (např. o čertíkovi Marbulínkovi), pak se pustil do SF románů, které otiskoval na pokračování v jím vedeném časopise \"VTM\" (a souběžně v \"Pionýru\"), poté je vydala Mladá fronta knižně. O několik let později je Babula vydal znovu v poněkud zkrácené verzi pod názvem \"Oceánem světelných roků\". Mimo tyto romány napsal několik sci-fi povídek do časopisu \"Pionýr\". Také jej zlákal SF autor Rudolf Faukner k společnému napsání a vydání knihy vědecko-populární i přes SF název \"Kdyby přišli Marťané...\". V řadě různých časopisů (Pionýr, Květy) měl otištěny své SF povídky. Všechny tyto práce byly poplatné době vzniku, tedy nadšeně budovatelské.\n\n\n"}
{"id": "387284", "url": "https://cs.wikipedia.org/wiki?curid=387284", "title": "Steve Ballmer", "text": "Steve Ballmer\n\nSteven (Steve) Anthony Ballmer (* 24. března 1956 Detroit, Michigan, USA) je americký manažer. Od ledna 2000 do února 2014 byl výkonným ředitelem společnosti Microsoft.\n\nNarodil se v Detroitu, jeho matka je židovského původu a jeho otec švýcarský imigrant. Po Robertu Goizuetovi se stal druhým miliardářem (v amerických dolarech) na základě akciových opcí, které obdržel jako zaměstnanec společnosti, v níž nebyl zakladatelem ani příbuzným zakladatele. Podle magazínu \"Forbes\" se řadí mezi nejbohatší lidi světa, když obsadil 43. místo s celkovým majetkem 15,0 miliard USD. Je znám svojí vášní při vyjadřování svého nadšení.\n\nV roce 1990 se oženil s Connie Snyder, se kterou má tři syny.\n"}
{"id": "387289", "url": "https://cs.wikipedia.org/wiki?curid=387289", "title": "František Mareš (diskžokej)", "text": "František Mareš (diskžokej)\n\nFrantišek Mareš (16. března 1960, Strakonice) je profesionální diskžokej, moderátor, producent, sběratel autogramů slavných osobností. 22. prosince 2008 oslavil 30 let své kariéry diskžokeje a odehrál již přes 3000 diskoték.\n\nPo vyučení v OU ČZM Strakonice (1975–1978) a základní vojenské službě v Plzni (1979–1981) pracoval v oboru v nástrojárně ČZM Strakonice, poté jako montér brusek, pracovníkem ekologické stanice a vedoucím výdejny ve strojírně tamtéž (1981–1997). Absolventem večerní SPŠ ve Strakonicích (1981–1983). Zároveň amatérským DJ (od roku 1985), poté získal profesionální licenci (1988) a jako profesionální DJ (1998–dosud).\n\nInterní spolupráce s rádii Prácheň (1995), kde uváděl pořad Detektor (hosté různých profesí), Český rozhlas České Budějovice (1995), zde moderátor pořadu Hity ze zapomnění. Na základě úspěchu pořadu autorem (včetně průvodních textů) a producentem kolekce CD stejného názvu (rockové písně na hudebních nosičích dosud neuvedené), do níž patří Rockové legendy I a II (1995), Fantom, Kouzelník Elemon (1995), Rockové legendy pokračují (1996), Rockové Legendy se loučí (1996). Za propagaci a prodej této kolekce CD obdržel Zlatou desku (1996).\n\nV tisku Jihočeská pravda publikoval mimo jiné \"Dvacet vyvzdorovaných sezon skupiny Parkán\" (1995), v Našich novinách seriál článků Hudební kaleidoskop F. M. o kapelách na Strakonicku (1990–1992), v listech Strakonicka publikoval pravidelný seriál Top Ten Františka Mareše, ve kterém představoval hitparádu nejlepších písniček v regionu.\n\nOrganizátor přehlídek okresních rockových kapel Benátská noc v Katovicích (1989–1992) a moderátorem Plesů květin ve Strakonicích (1995–2005), na kterých uváděl velikány české moderní hudby (Marta Kubišová, Karel Kahovec, Petr Novák, Katapult aj.). Dlouholetá spolupráce se skupinami Katapult, Olympic, kterým dělal \"předskokana\".\n\nHráčem fotbalových týmů ČZ Strakonice, Lokomotiva Plzeň, JZD Přešťovice, Radošovice, SK Strakonice, Sousedovice (včetně hostování za Balvany Strakonice), Cehnice. \n\n\n"}
{"id": "387292", "url": "https://cs.wikipedia.org/wiki?curid=387292", "title": "Out of This World", "text": "Out of This World\n\nOut of This World je čtvrté studiové album švédské hard rockové skupiny Europe. Vydáno bylo 9. srpna 1988 společností Epic Records. Z tohoto alba vyšlo šest singlů: \"Superstitous\", \"Open Your Heart\", \"Let the Good Times Rock\", \"Sign of the Times\" \"More Than Meets the Eye\" a \"Tomorrow\". Nejúspěšnější byl singl \"Superstious\", který se umístil na 31. místě na Billboard Hot 100 a na 9. místě na Mainstream Rock Tracks.\n\n"}
{"id": "387294", "url": "https://cs.wikipedia.org/wiki?curid=387294", "title": "Kostel svaté Maří Magdalény (Podlesí)", "text": "Kostel svaté Maří Magdalény (Podlesí)\n\nKostel svaté Maří Magdalény v Podlesí je hodnotná polorustikální architektura, jeden z jeden z prvních katolických kostelů postavených na Šumpersku po třicetileté válce. Kostel byl v roce 1958 zapsán na seznam kulturních památek.\n\nProtestanté vystavěli dřevěnou modlitebnu, která vyhořela r. 1673. Podle záznamu v místní kronice byl položen základní kámen k novostavbě kostela na místě vyhořelé modlitebny v r. 1683. Kostel byl stavebně upravován v letech 1785-87. Projekt přestavby vypracoval lichtenštejnský architekt Kryštof Halbich (výkres v šumperském Okresním archivu), místní stavitel Johann Wolf však dílo provedl odlišným způsobem.\n\nV roce 2003 bylo z kostela odcizeno 10 soch. \n\nKostel stojí v areálu hřbitova, který je obehnán ohradní zdí se vstupní branou. Jednolodní architektura obdélného půdorysu s hranolovou věží představenou před západním průčelím a trojboce zakončeným presbytářem. V jižním rohu věže a lodi je přístavek se schodištěm na kruchtu a věž. Z jižní strany lodi je přizděna malá předsíň se sedlovou střechou - vstup do kostela. Sakristie s oratoří je umístěna na severní straně kněžiště.\n\nObrazový soubor křížové cesty umístěný v hlavní lodi namaloval v r. 1886 Antonín Aust. \n\nZvon ve věži s reliéfy Malé Kalvárie a Vítězného Krista je datován rokem 1637.\n\nU vstupní brány do areálu kostela se nachází kříž z roku 1801, který nese plastický korpus Krista.\n\n\n"}
{"id": "387296", "url": "https://cs.wikipedia.org/wiki?curid=387296", "title": "Vojtíškov", "text": "Vojtíškov\n\nVojtíškov (2. pád \"do Vojtíškova\", 6. pád \"ve Vojtíškově\"; něm. ) je vesnice, část obce Malá Morava v okrese Šumperk. V roce 2001 zde žilo 130 obyvatel. Asi kilometr na západ od Vojtíškova bývala vesnice Valbeřice (něm. ).\n\nKatastrální území Vojtíškova se rozkládá na jižním svahu masivu Králického Sněžníku v nadmořské výšce od 440 m n. m. na jihovýchodě při soutoku potoka Zeleného s Moravou k 886 m na severovýchodě, asi půl km na jihozápad od vrcholu Sviní hory (1074 m n. m.). Jižní hranice území tvoří tok řeky Moravy a přes ni sousedí Vojtíškov s územím Vlaského, na západě sousedí Vojtíškov s územím Malé Moravy, na severu Skleného, na severovýchodě Vysoké a na východě se Žlebem.\n\nVlastní zastavěné území Vojtíškova se rozkládá ve středu jeho katastrálního území při severojižně orientované místní komunikaci (č. 31240), která se na jihu Vojtíškova napojuje na silnici č. III/312, v nadmořské výšce od 520 do 730 m n. m. Na jihu se území Vojtíškova dotýká železniční trať č. 025 z Dolní Lipky do Hanušovic; nejbližšími dvěma zastávkami jsou Podlesí a Vlaské.\n\nPrvní písemná zmínka o Vojtíškově pochází z roku 1325 v souvislosti s jeho darováním cisterciáckému klášteru v Kamenci: rytíř Jan Wustenhube tehdy klášteru daroval několik vesnic v okolí Starého Města a mezi nimi byly i dva Vojtíškovy, z nichž druhý asi býval v místě dnešní vesnice Vysoké, dříve zvané Nová Ves. Během husitských válek asi Vojtíškov zpustl a byl obnoven až v 16. století. Náležel k panství Branné (, počeštěno \"Koldštýn\" nebo \"Kolštejn\").\n\nV důsledku Mnichovské dohody bylo území Vojtíškova zabráno nacistickým Německem. Německé obyvatelstvo bylo po druhé světové válce odsunuto. Vojtíškovská osada Valbeřice již nebyla po odsunu osídlena a zanikla; tentýž osud stihl osadu Hřebenky ().\n\nZ hlediska územní správy byl Vojtíškov veden v letech 1869–1950 jako obec v okrese Šumperk, jako součást obce Malé Moravy od roku 1961. Do roku 1784 byl Vojtíškov přifařen k Hanušovicím.\n\nV obci nejsou evidovány žádné nemovité kulturní památky.\n\nZ místních pamětihodností lze uvést:\n\n\n"}
{"id": "387305", "url": "https://cs.wikipedia.org/wiki?curid=387305", "title": "Kostel Narození Panny Marie (Vojtíškov)", "text": "Kostel Narození Panny Marie (Vojtíškov)\n\nKostel Narození Panny Marie ve Vojtíškově je filiální kostel římskokatolické farnosti Malá Morava. Pozdně barokní stavba z počátku 19. století se nachází uprostřed obce v nadmořské výšce 630 m n. m.\n\nVe Vojtíškově stála původně dřevěná modlitebna, kterou si postavili místní protestanté v 16. století. V její věži visel zvon s českým nápisem ulitý mistrem Eliášem v Hradci Králové v roce 1592. Po roce 1625 byla upravena pro katolické bohoslužby. Když zchátrala, byl nedaleko, na pozemku darovaném místním sedlákem, postaven v letech 1807–1809 nový zděný kostel. Podle nápisu na portálu nechal kostel postavit kníže Jan I. z Lichtenštejna. \n\nKostel je obklopen kamennou zdí, která vymezuje areál hřbitova s nízkou budovou márnice za presbytářem.\n\nJde o jednolodní pozdě barokní stavbu s výraznou věží a odsazeným, trojboce zakončeným presbytářem. Na jeho severní straně je umístěn depozitář, k jižní zdi přiléhá obdobná čtyřboká sakristie. V ose západního průčelí je vystavěna věž s obdélnou předsíní, která tvoří hlavní vstup do kostela. V ní se nachází portál s rytým letopočtem 1809, jménem stavebníka a dalšími iniciálami. \n\nKněžiště je zaklenuto valeně s výsečemi a lunetovým závěrem, loď má rovný strop. V západní části lodi je hudební kruchta s varhanami. Vybavení kostela je z velké části v klasicistním stylu. Hlavní oltářní obraz Nanebevzetí Panny Marie z roku 1878 maloval A. Aust.\n"}
{"id": "387308", "url": "https://cs.wikipedia.org/wiki?curid=387308", "title": "Finanční výkazy", "text": "Finanční výkazy\n\nFinanční, resp. účetní výkazy (v ČR označované jako účetní závěrka) jsou dokumenty zobrazující finanční situaci účetní jednotky. V různých zemích mohou existovat odlišné požadavky na tyto výkazy, způsobené ekonomickými, právními, historickými, kulturními a společenskými odlišnostmi. Rozdíly mohou vyplývat také z rozdílných nároků na prezentaci informací s ohledem na velikost a povahu činnosti účetní jednotky. Proto je užitečné formulovat cíle účetního výkaznictví v souladu se světově uznávanými pravidly.\n\nKonstrukce účetního výkaznictví spočívá na řadě předpokladů, které ve svém souhrnu určují, jak bude vypadat modelové zobrazení reality - finanční situace účetní jednotky. Ty nejzákladnější pilíře, které tvoří páteř finančního účetního výkaznictví, tvoří dva předpoklady:\n\nÚčetní výkazy se v normálních podmínkách sestavují za předpokladu, že účetní jednotka bude existovat i nadále (v dohledné budoucnosti) a že nemá záměr (ani není nucena) likvidovat svoji činnost nebo podstatně zúžit rozsah své činnosti. Tento předpoklad se označuje termínem \"going concern\". Pokud by tomu tak nebylo, nemohly by být výkazy sestaveny - v závislosti na typu účetní jednotky - na bázi příslušného souboru světových standardů.\n\nPřijetí tohoto předpokladu má pro obsah a vypovídací schopnost účetních výkazů závažné důsledky:\n\nNěkteré operace mají souvislost s peněžními toky, které se ale nemusí projevit bezprostředně. Např. prodej zboží na fakturu je nejdříve pohledávkou a teprve při její úhradě peněžním příjmem. Obdobně, ale zrcadlově, je tomu např. s přijatou fakturou za služby: ta je nejdříve závazkem a po jeho úhradě peněžním výdajem. Vyvstávají dvě otázky. Tou první je, \"kdy\" se tyto transakce mají zobrazit v účetnictví a tím i v účetních výkazech: zda v době, kdy se udály nebo v době, kdy proběhly s nimi spojené peněžní toky. Na tuto otázku existuje jednoznačná odpověď: požaduje se, aby takové transakce byly v účetnictví uznány a vykázány v době, kdy se udály, nikoli až (či pouze) v době, kdy za ně byla přijata nebo poskytnuta ekvivalentní částka peněz. Druhá otázka je, \"jakým způsobem\" mají být tyto operace zobrazeny. Požaduje se, aby byly vykázány s ohledem na jejich časovou a věcnou souvislost s vykazovanými obdobími. To vyžaduje použít institut jejich časového rozlišování. Obě odpovědi dokládají, že ideovou základnou pro sestavení účetních výkazů je \"akruální báze (accrual bases)\": transakce a jiné události, které mají peněžní důsledky, jsou vykázány současně:\n\nPo krachu burz cenných papírů na počátku 30. let 20. století byla již v r. 1934 pověřena americká Komise pro cenné papíry a burzy (SEC), aby stanovila zásady pro sestavování účetních výkazů těch společností, jejichž akcie jsou registrovány na newyorské burze. Komise delegovala tento úkol na soukromou profesní instituci FASB. Tak postupně vznikaly \"Všeobecně uznávané účetní principy (zásady) Spojených států amerických\" (US GAAP), které představují ucelený systém národní regulace účetnictví USA. Jejich kvalita je natolik vysoká, že vyhovuje rovněž náročným požadavkům světového kapitálového trhu vůbec. \"US GAAP\" tak byly po celá dlouhá desetiletí jediným souborem vyhovujícím požadavkům světových burz cenných papírů.\n\nTo se změnilo v r. 2000, kdy IOSCO (světová instituce sdružující komise cenných papírů) potvrdila, že uznává \"Mezinárodní standardy účetního výkaznictví\" (IFRS, dříve IAS) za standardy splňující požadavky světových kapitálových trhů a doporučila je burzám k přijetí. Tím bylo oficiálně potvrzeno, že účetní závěrky společností kótovaných na světových burzách cenných papírů mohou být vypracovány i podle standardů IFRS, nejen podle US GAAP.\n\nV současné době probíhá proces konvergence, který má za cíl dosáhnout kompatibility (ideové, principiální, nikoli však nutně formální shody) obou souborů (US GAAP a IFRS). Vedle přijímání na světových burzách cenných papírů jsou IFRS akceptovány mnoha státy světa, které je na dobrovolném základě zabudovávají do svého národního účetnictví. Obdobně jsou řadou zemí přijímány také standardy IFRS SMEs a standardy IPSAS.\n\nSvětově uznávané standardy, které jsou nástrojem regulace výkazů finančního účetnictví, jsou v současnosti reprezentovány čtyřmi soubory, jimiž jsou:\n\n\n\n\n\nU všech čtyř souborů jsou cíle účetního výkaznictví formulovány v jejich \"Koncepčních rámcích\": poskytovat souhrnné informace o finanční situaci účetní jednotky k určitému datu, o výsledcích jejího hospodaření za určité období, o její schopnosti vytvářet (generovat) a efektivně využívat peněžní prostředky a v neposlední řadě informace o změnách ve vlastním kapitálu (v čistých aktivech). Všem standardům je také společné:\n\nZákladní soubor výkazů tvoří:\n\nÚčetní jednotky jsou povinny každoročně, na konci svého účetního období, zveřejnit soubor těchto finančních výkazů. Některé účetní jednotky (např. ty, jejichž cenné papíry jsou kótované na burze) mají povinnost předkládat výkazy v kratších časových intervalech.\n\nExterní uživatelé požadují, aby účetní výkazy vyhovovaly určitým kvalitativním charakteristikám, jež by byly zárukou jakosti a využitelnosti vykazovaných informací. Podle \"Koncepčního rámce IFRS\" jsou vykazované informace užitečné, jestliže jsou pro rozhodování uživatelů významné a jestliže jsou pravdivé. Z toho jsou odvozeny dvě základní kvalitativní charakteristiky:\n\nVedle dvou základních charakteristik vymezuje \"Koncepční rámec IFRS\" tzv. doplňkové kvalitativní charakteristiky, bez nichž by nebylo možné užitečnosti vykazovaných informací dosáhnout. Jsou jimi:\n\nSamozřejmým požadavkem je srozumitelnost, ověřitelnost (průkaznost) a v neposlední řadě také srovnatelnost vykazovaných informací v časové řadě. Aby dostatečně kvalifikovaný uživatel účetním výkazům porozuměl, musí být výkazy prezentovány v logické struktuře, bez zbytečných složitostí, tedy \"srozumitelně\". \"Průkaznost a ověřitelnost\" informací je zakotvena v samotných základech finančního účetnictví. \"Srovnatelnost\" informací mezi vykazovanými obdobími je nezbytnou podmínkou pro to, aby bylo možno analyzovat trendy vývoje účetní jednotky. To vyžaduje, aby jí uskutečněné transakce byly - co do času - měřeny, oceňovány a vykazovány na stejných principech. Srovnatelnost v širším pojetí usnadňuje i průřezovou analýzu, jež umožňuje porovnávat finanční situaci účetní jednotky v rámci oboru, odvětví apod.\n\nZ uvedeného přehledu nároků na kvalitu informací prezentovaných v účetních výkazech je patrné, že vyhotovení účetních výkazů (resp. sestavení účetní závěrky) v souladu s kvalitativními požadaky IFRS je náročné. Při jejich přísném dodržování by výkazy nebyly předkládány \"včas.\" Nelze opominout ani výši nákladů na zjištění prezentovaných informací. Koncepční rámec IFRS se proto zabývá otázkou rozumného poměru mezi \"užitkem\" z prezentovaných informací na jedné straně a \"náklady\" na jejich zjišťování na straně druhé. Tento kompromis při aplikaci kvalitativních charakteristik se označuje jako \"rovnováha mezi užitky a náklady\"..\n\nObecně se má zato, že respektování požadavků na kvalitu vykazovaných informací vede k tomu, že takové účetní výkazy zobrazují věrný a poctivý obraz o finanční pozici, výkonnosti ao změnách ve finanční pozici účetní jednotky.\n\nRada Evropské unie vydala v polovině r. 2002 Nařízení o IAS, požadující, aby společnosti s veřejně obchodovanými cennými papíry na evropských burzách vyhotovovaly povinně své konsolidované účetní závěrky podle jediného souboru, tehdy nazývaného IAS (dnes IFRS), který EU přejímá do svého právního rámce prostřednictvím tzv. schvalovacího mechanismu. Rada dále vyzvala členské země, aby tyto standardy aplikovaly do svého národního účetnictví v co nejširším možném rozsahu. K tomu účelu dala členským zemím kompetenci rozšířit povinnost aplikovat IAS i na domácí společnosti nebo těmto společnostem aplikaci IAS alespoň umožnit. Dále vyzvala členské země, aby řešení uvedená v IAS zakomponovaly (jak to jen lze) do svých národních úprav účetnictví.\n\nUnie používání IPSAS v členských zemích neupravuje a používání IFRS SMEs nepodporuje.\n\nPrávní základ českého účetního výkaznictví (účetní závěrky) tvoří:\n\n\nÚčetní jednotky (vyjma těch, které vedou jednoduché účetnictví a vyjma těch, které spadají pod \"Nařízení o IAS\") vyhotovují českou účetní závěrku zahrnující rozvahu, výkaz zisku a ztráty a přílohu. Vedle toho některé účetní jednotky vyhotovují i přehled o změnách vlastního kapitálu a přehled o peněžních tocích. V zásadě jsou účetní jednotky povinny vést podvojné účetnictví v plném rozsahu, avšak zákon umožňuje vyjmenovaným účetním jednotkám vést podvojné účetnictví ve zjednodušeném rozsahu a některé subjekty mohou vést dokonce jednoduché (nepodvojné) účetnictví.\n\nNařízení Rady EU o IAS, podle něhož musí určené účetní jednotky vyhotovovat účetní závěrku\" \"ve shodě s IFRS, je do zákona o účetnictví zakomponováno prostřednictvím dvou paragrafů:\n\n\nZcela zásadní a odlišný je způsob, jímž je finanční účetnictví regulováno:\n\nPokud jde o ideová východiska: znění zákona, vyhlášek i ČÚS jsou důkazem, že české (finanční) účetnictví spočívá na stejných základech jako světové standardy: jak na \"předpokladu trvání\" účetní jednotky, tak na \"akruální bázi.\"\n\n\n\n"}
{"id": "387309", "url": "https://cs.wikipedia.org/wiki?curid=387309", "title": "Sikorsky S-38", "text": "Sikorsky S-38\n\nSikorsky S-38 byl dvoumotorový osmimístný obojživelný dopravní letoun. Pro společnost Sikorsky byl prvním sériově vyráběným obojživelným hydroplánem který úspěšně sloužil pro Pan American World Airways a Armádu Spojených států.\n\n"}
{"id": "387313", "url": "https://cs.wikipedia.org/wiki?curid=387313", "title": "Kostel svatého Linharta (Vysoké Žibřidovice)", "text": "Kostel svatého Linharta (Vysoké Žibřidovice)\n\nKostel svatého Linharta ve Vysokých Žibřidovicích je barokní stavba z počátku 18. století. Kostel byl v roce 1964 zapsán na seznam kulturních památek. Jde o cennou památku barokní architektury s mimořádně hodnotným barokním mobiliářem.\n\nV podhorské vsi byla již v 16. století fara, ale zanikla za třicetileté války. Na místě staršího dřevěného kostela byl v letech 1714–1721 vystavěn nový kostel zasvěcený sv. Linhartovi. V roce 1735 byla u kostela zřízena škola a v roce 1784 byla obnovena fara.\n\nKostel je samostatně stojící jednolodní stavba v půdorysu kříže a kvadratickou věží vestavěnou v západním průčelí, kde je i vlastní vstup s pískovcovým portálem. Nad oknem západního průčelí je zavěšena kartuše s lichtenštejnským znakem s knížecí korunou a reliéfem Řádu zlatého rouna. Kostel je obehnán ohradní zdí.\n\nSoučástí areálu kostela je empírový rustikální litinový kříž z roku 1839 na kamenném podstavci se dvěma klečícími anděli a s reliéfy Vítězného Krista, sv. Jana Evangelisty a Máří Magdalény.\n\nLoď kostela je nezvykle vysoká s valenou klenbou a lunetami. Ve vrcholu klenby mezi lunetami jsou štuková zrcadla. Presbytář je výrazně užší, oddělený plným vítězným obloukem, v podhledu pokrytým ornamentální výmalbou. Ve vrcholu oblouku je v medailonu obraz beránka s korouhví, po stranách v medailonech obrazy světců. Kněžiště je zdobeno nástěnnými obrazy Krista na kříži, svatého Petra a Pavla a čtyř evangelistů – datováno rokem 1757.\n\nVýjimečným dílem je hlavní oltář, na jehož sochařské výzdobě se autorsky podílel moravskotřebovský sochař Severin Tischler.\n\n"}
{"id": "387314", "url": "https://cs.wikipedia.org/wiki?curid=387314", "title": "Srpnová neděle", "text": "Srpnová neděle\n\nSrpnová neděle může být:\n\n"}
{"id": "387317", "url": "https://cs.wikipedia.org/wiki?curid=387317", "title": "Jan Slavíček (malíř)", "text": "Jan Slavíček (malíř)\n\nJan Slavíček (22. ledna 1900 Praha – 5. dubna 1970 Praha) byl český malíř, syn malíře Antonína Slavíčka (1870–1910), bratr režiséra a střihače Jiřího Slavíčka, pokračovatel malířského rodu Slavíčků.\n\nStudoval na Akademii výtvarných umění u prof. Jana Preislera, Vratislava Nehleby, Maxe Švabinského a Otakara Nejedlého (1916–1925).\n\nOd roku 1922 byl členem SVU Mánes. Podnikl řadu studijních cest do Francie (včetně Korsiky), Itálie, Španělska, Anglie, Řecka, SSSR a Jugoslávie.\n\nV letech 1937–1970 bydlel v zadním traktu Hrzánského paláce na Hradčanech, z okna svého ateliéru maloval pohledy na Prahu.\n\n\nVe všech námětových oblastech své tvorby – v zátiší, v krajinomalbě i pražských pohledech - vyšel z předčasně (40 let) uzavřeného díla svého otce. V raném období se vyrovnal s podněty francouzského fauvismu, ale brzy si našel vlastní malířský výraz, založený na smyslovém realismu. Krajinářské motivy vybíral s oblibou z Orlických hor, kraje kolem Orlické Rybné kam zajížděl v dětství.\n\n\n"}
{"id": "387321", "url": "https://cs.wikipedia.org/wiki?curid=387321", "title": "Nazareth (Pensylvánie)", "text": "Nazareth (Pensylvánie)\n\nNazareth je město v Northampton County v Pensylvánii v USA. Podle sčítání lidu v roce 2000 mělo město 6023 obyvatel.\n\nNazareth se nachází 11 km severozápadně od města Easton, 7,4 km severně od Bethlehemu a 19,2 km severovýchodně od města Allentown. Leží ve středu Northampton County a je součástí pensylvánského regionu Lehigh Valley.\n\nByl založen moravskými bratry.\n\n"}
{"id": "387327", "url": "https://cs.wikipedia.org/wiki?curid=387327", "title": "Telepace", "text": "Telepace\n\nTelepace je italská (vatikánská) soukromá křesťanská televize. Vznikla v roce 1979.\nProgramová skladba se skládá především z náboženských témat, ale své místo tu najdou i různé filmy (především z 40.–60. let) dále talk show, dokumenty a zprávy.\nKaždý den 3x denně vysílá přímý přenos bohoslužby a vždy v neděli přímý přenos kázání svatého Otce.\n\nTelevize úzce spolupracuje s italskou státní televizí RAI a společně připravují „Zprávy z Vatikánu“ které se vysílají v různých jazycích, tedy i v češtině.\n\nTelepace vysílá non-stop v digitální síti DVB-T na celém území Vatikánu a části Říma, dále nekódovaně na satelitu Hot Bird a přes internet. Hlavním sídlem je italská Cerna, ale pobočky jsou i v Tridentu, Agrigentu, Fatimě a Jeruzalémě.\n\nTelepace také provozuje vlastní rádio Radiopace.\n\nTelepace expandovala do mnoha zemí Evropy. V České republice vysílá pod názvem TV Noe.\n"}
{"id": "387329", "url": "https://cs.wikipedia.org/wiki?curid=387329", "title": "MFK Karviná", "text": "MFK Karviná\n\nMFK Karviná je český fotbalový klub, který sídlí ve slezském městě Karviná v Moravskoslezském kraji. Od sezóny 2016/17 působí v nejvyšší fotbalové soutěži v České republice. Dnes se jedná o jediný fotbalový klub v Karviné, a sdružuje tak velké množství mládežnických týmů. Historický úspěch klub zaznamenal v květnu 2016, kdy poprvé v novodobé historii postoupil do první ligy. Klubové barvy jsou bílá a zelená.\n\nSvé domácí zápasy odehrává na městském stadionu v Karviné-Ráji, který má kapacitu 4 833 diváků.\n\nKarviná jakožto multietnické město Těšínského Slezska byla domovem četných fotbalových klubů, které jednotlivé skupiny obyvatel zakládaly po první světové válce. Vznikl tehdy velký počet klubů polských, německých, českých i židovských. Nejznámějším a nejsilnějším polským klubem byla PKS Polonia Karwina založena v roce 1919. Po druhé světové válce nedošlo k obnovení německých a židovských klubů. České a polské kluby nicméně stále existovaly až do padesátých let, kdy v rámci komunistické \"optimalizace\" sportovního života v tehdejším Československu byly české kluby sjednoceny do \"ZSJ OKD Mír Karviná\" a polská \"Polonia Karwina\" byla do tohoto klubu rovněž sloučena. - Na počátku 90. let existovaly v Karviné kluby Baník 1. máj Karviná, Baník ČSA Karviná, Kovona Karviná a Jäkl Karviná. Tyto týmy hrály nižší soutěže, výkonnostním stropem pro ně byla MSFL. Před sezónou 1994/95 došlo ke sloučení Kovony Karviná a klubu FC Vítkovice v nový klub, s názvem FC Karviná/Vítkovice, který hrál 2. ligu. Po roce došlo opět k rozdělení, 2. liga ale zůstala v Karviné, kde klub pokračoval pod názvem FC Karviná. Další dva kluby Baník 1. máj a Baník ČSA se před sezónou 1995/96 sloučily do klubu KD Karviná, který hrál divizi.\n\nFC Karviná vybojoval dokonce postup do 1. fotbalové ligy 1996/97, ze které ale okamžitě sestoupil, když obsadil 15. místo. V následující sezóně si vybojoval postup zpět, ale ani v sezóně 1998/99 se mu nedařilo, skončil na 16. místě a opět sestoupil. Před sezónou 1996/97 došlo ke spojení klubů KD Karviná a FC Karviná v jediný subjekt - FC Karviná. V sezóně 2000/01 sestoupil FC Karviná do MSFL, v následující sezóně do divize a v sezóně 2002/03 zanikl. Jediným životaschopným klubem v Karviné tak zůstal TJ Jäkl Karviná, který navazoval na tradici SK Fryštát z počátku 20. století. TJ Jäkl Karviná vzal pod svá křídla veškeré mládežnické složky zkrachovalého FC Karviná a odkoupil práva k soutěžím mládeže od majitele Zemka, který tato a další práva FC Karviná vlastnil. Klub vystoupil z Tělovýchovné jednoty Jäkl, osamostatnil se a začal vystupovat pod hlavičkou MFK Karviná.\n\nKarviná během následujících let postoupila z krajského přeboru do MSFL, kde v roce 2008 odkoupila práva na druhou ligu od rezervy hanáckého týmu Sigmy Olomouc. V druhé lize bez přestávky setrvávala 7 let a jejím nejlepším umístěním bylo 4. místo ze sezóny 2010/11.\n\nV národním poháru zaznamenala velké úspěchy, když vyřadila v Zbrojovku Brno, Slovan Liberec nebo doma porazila Slavii Praha.\n\nHistorický okamžik přišel v květnu roku 2016, kdy Karviná zakončila ročník na prvním místě, což znamenal postup slezského klubu do první ligy.\nPrvní sezónu 2016/17 mezi elitou se nováček 1.ligy umístil na nečekaném 10.místě s 34 body a potvrdila, že chce být v lize i následující rok. Druhá sezóna se říká, že je těžší než první a to se potvrdilo. V sezóně 2017/18 se Karviná zachraňuje až posledním zápasem proti Jihlavě, které stačila remíza. Výhrou 2:0 Karviná poslala do 2.ligy Jihlavu. V této sezóně byla tabulka velmi vyrovnaná, 15.sestupující celek Jihlava měl 30.bodů a o pouhé čtyři body více měl tým na 8.místě. Karviná tak na poslední chvíli ligu zachránila a bude pokračovat 3.ročník v řadě. V následující sezóně se bude hrát nový formát ligy , který přinese určitě mnoho zajímavých situací. Do ligy přichází navíc další slezský celek SFC Opava, což nabídne rovnou 3 zástupce slezského fotbalu v historii nejvyšší ligy - MFK Karviná, FC Baník Ostrava a SFC Opava.\n\nKarviná v poslední době zaznamenala také úspěchy v domácím poháru Ondrášovka Cup. Na podzim 2009 dokázal MFK Karviná vyřadit ve 3. kole prvoligovou Zbrojovku Brno. Po remíze 1:1 přišly na řadu pokutové kopy, v nichž byli domácí nakonec šťastnější v poměru 5:4. O rok později Karviná vyřadila ve 3. kole FC Slovan Liberec a ve 4. kole padla až se Sigmou Olomouc. V roce 2011 se Karviná opět dostala do 4. kola a vypadla tentokrát s týmem FK Teplice. Na to se podařilo navázat i v sezoně 2015/16, kdy vypadla až ve 4. kole s Mladou Boleslaví.\nPo postupu do 1.ligy 2016/17 se Karviná probojovala do osmifinále v českém poháru. Tam na ni čekala prvoligová Dukla Praha. Karviná vyhrála až na pokutové kopy 4:2 a postoupila mezi 8 nejlepších celků. Ve čtvrtfinále narazila na další pražský celek. Slavia Praha zvítězila, avšak Karviná ji nedala nic zadarmo a zápas byl napínavý až do poslední minuty. Pro Karvinou je čtvrtfinále poháru prozatím momentální rekord v pohárových soubojích.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n\n\n\nMFK Karviná „B“ je rezervní tým Karviné. Největšího úspěchu dosáhl klub v sezóně 2012/13, kdy se v Divizi E (4. nejvyšší soutěž) umístil na 14. místě. Rezervní tým zanikl v roce 2014, avšak pro sezónu 2019/20 se znovu přihlásil do Divize F z důvodu ukončení Juniorské ligy.\n\n\nZdroj: \n\n\n\nZdroj: \n\n"}
{"id": "387331", "url": "https://cs.wikipedia.org/wiki?curid=387331", "title": "Jan Nepomuk Kapras", "text": "Jan Nepomuk Kapras\n\nJan Nepomuk Kapras (25. května 1847, Řehoty na Novobydžovsku – 15. června 1931, Nový Bydžov) byl český pedagog, komeniolog, psycholog a filozof.\n\nV roce 1868 absolvoval gymnázium v Hradci Králové, krátkou dobu byl novicem v břevnovském benediktinském klášteře (odtud řádové jméno), 1875 promoval na FF UK z učitelství matematiky, fyziky a propedeutiky, 1874–1875 profesor na gymnáziu v Hradci Králové, 1875–1876 v Jičíně, 1876–1902 v Brně. Ke stáru oslepl, dožil v kruhu rodinném.\n\nByl českým průkopníkem experimentální psychologie, zajímal se o vývojovou psychologii, problémy vzniku řeči, fyziologie řeči a otázky dětské psychopatologie. Jako první u nás publikoval výsledky pozorování psychického vývoje svého syna (budoucího právníka a politika Jana Kaprase) v raném dětství. Jako pedagog měl blízko k dílu J.A. Komenského, část jej přeložil z latiny. Svou rozsáhlou publikační činností ovlivnil psychologické a částečně i filozofické myšlení na přelomu 19. a 20. století. V oblasti filozofie byly středem jeho zájmu filozofické otázky psychologie.\n\n\n"}
{"id": "387333", "url": "https://cs.wikipedia.org/wiki?curid=387333", "title": "Ametyst", "text": "Ametyst\n\nAmetyst je minerál, odrůda křemene různých odstínů fialové barvy. Ametyst je počítán mezi drahé kameny, je oblíbeným materiálem pro výrobu různých ozdob a šperků. Nachází se především v dutinách zásaditých hornin (geodách). Ametyst má barvu od jemně fialové po purpurovou. Některé ametysty jsou průhledné, jiné jen průsvitné, další neprůsvitné, tzv. \"opakní\". Kvůli svému zbarvení jsou velmi oblíbené.\nNázev snad pochází z řeckého slova \"amethystos\" = neopojivý. Indové nazývají ametyst \"Katajílá\" podle barvy ovoce, které připomíná barvu ametystu.\nJako šperk měl ametyst význam už od starověku. Korále z ametystu jsou známy ze starověkých kultur civilizace Mohendžo-dara, Egypta, Sumeru a Baktrie v Afghánistánu a Tádžikistánu.\n\nPurpurové ametysty pocházejí z Afriky, ze Srí Lanky a z Bornea. Ametyst se od 19. století exportuje hlavně z Brazílie a Uruguaye. Nádherné ametysty pocházejí z mnoha afrických zemí (Zambie, Kongo, Madagaskar, …), Cejlonu, Indie a mnoha dalších zemí světa.\n\nV Českých zemích byla od středověku nejproslulejší výzdoba fialovými ametysty s bílými vrostlicemi achátu z lokality Ciboušov na Klášterecku, ze kterých se řezaly a leštily čtyř- až pětiboké desky; dochovaly se v obkladech kaplí sv. Kateřiny a Svatého Kříže na hradě Karlštejně a v kapli sv. Václava v katedrále sv. Víta v Praze. Písemně doložené jsou z Karlova hradu v Tangermünde, ale nedochovaly se tam. Císař Karel IV. chtěl pomocí výzdoby polodrahokamy v kaplích evokovat Nebeský Jeruzalém a jeho hradby podle biblického textu Vidění sv. Jana. Další teorie hovoří o meditačním účinku ametystu na mysl císaře za jeho pobytu na Karlštejně. Další ametysty dal císař vložit do Svatováclavské koruny, do zlatého korunovačního kříže a do několika relikviářů ve Svatovítském pokladu. Ametyst se na území bývalého Československa nalézá v Krušných horách, okolo Kozákova v Českém ráji, dále na Chebsku, v Jeseníkách, v Moravském krasu, na Vysočině na Žďársku a Třebíčsku (Bochovice, Hostákov, Valdíkov, Smrk, aj.). Proslulé byly žezlové krystaly ametystu z dolů okolo Banské Štiavnice ve středním Slovensku.\n\nOd počátku historie se ametyst využíval v klenotnictví, řezaly se z něj sumerské a mezopotámské pečetní válečky, a především antické (řecké i římské) gemy. Také v evropském klenotnictví a v glyptice se ametyst od středověku až do současnosti hojně využívá, proslulé jsou misky a konvice dvorských umělců Karla IV., či nádobí z dílen brusičů rodiny Miseroniů, kteří pracovali v Praze-Bubenči pro císaře Rudolfa II. a jeho dvůr. Od 19. století se dováží zejména brazilské ametysty a užívá se také barvený na černo či v kobaltové modři.\n\nVe starověku se ametyst používal jako talisman proti následkům nadměrného pití. Jako kámen měl probouzet bdělost vyšší mysli, zasvěcovat do tajných věd a zesilovat vyšší duševní schopnosti. V  (arci)biskupských prstenech pak manifestuje duševní sílu a vnitřní mravní čistotu. Ametyst je dodnes používán pro své údajné léčebné účinky v mnoha léčitelstvích světa.\n\n\n"}
{"id": "387341", "url": "https://cs.wikipedia.org/wiki?curid=387341", "title": "Davis Cup 2009", "text": "Davis Cup 2009\n\nDavis Cup 2009 byl 98. ročník této nejdůležitější týmové soutěže mužů. 16 týmů se účastnilo bojů ve Světové skupině a více než sto dalších hrálo v nižších skupinách.\n\nVítězem se stalo Španělsko po finálové výhře 5:0 nad Českou republikou.\n\nOsm týmů, které prohrály v 1. kole Světové skupiny se střetne s osmi týmy, které do baráže postoupily z prvních skupin.\n\n\n\n\n\n\n\n\n\n\n\n\n\n\n\n"}
{"id": "387345", "url": "https://cs.wikipedia.org/wiki?curid=387345", "title": "AROS Research Operating System", "text": "AROS Research Operating System\n\nAROS Research Operating System (AROS) je svobodný operační systém kladoucí si za cíl implementaci API systému AmigaOS 3.1. Lze ho provozovat jak jako samostatný operační systém, tak jako emulátor Amigy v jiných systémech. Název AROS původně znamenal \"Amiga Research Operating System\", nicméně kvůli možnosti porušení ochranné známky Amigy byl název změněn rekurzivní zkratkou na AROS Research Operating System. Cílem AROSu má zůstat stranou právních a jiných sporů, které sužují jiné implementace AmigaOS tím, že má být nezávislý po stránce hardwaru a jakéhokoliv centrálního řízení.\n\nSystém je vyvíjen od roku 1995 a v současnosti (konec roku 2008) je z větší části dokončen. Systém lze provozovat na většine IBM PC kompatibilních počítačích, dále jsou podporovány některé PowerPC platformy, například základní desky SAM4404EP od ACube Systems a EFIKA od Genesi/bPlan. Funkční je již podpora například USB, či podpora TCP/IP včetně experimentálního prohlížeče. Naportovány byly některé programy včetně emulátoru UAE. Jelikož AROS je navržen jako kompatibilní na úrovni zdrojových kódu, programy přeložené pro původní architekturu Motorola 68000 nebudou fungovat, nicméně zdrojové kódy, které šly zkompilovat v původním AmigaOS, lze zkompilovat i v AROSu. Tímto se liší od MorphOS a AmigaOS 4, které tyto programy mohou spouštět přímo pomocí JIT překladače. Existují plány integrovat emulátor E-UAE přímo do AROSu pro spouštění původních aplikací, a dokonce i softwaru pro MorphOS v případě PowerPC sestavení AROSu, ale doposud tomu tak není.\n\n\n"}
{"id": "387350", "url": "https://cs.wikipedia.org/wiki?curid=387350", "title": "Davis Cup 2009 – Světová skupina", "text": "Davis Cup 2009 – Světová skupina\n\nSvětová skupina je nejvyšší úrovní Davisova poháru, z níž vzešel celkový vítěz soutěže. Účastníci čtvrtfinále měli zaručenou účast v nadcházejícím ročníku. Týmy, které prohrály v 1. kole, musely podstoupit baráž o udržení v nejvyšší soutěži.\n\nV barcelonském finále zdolalo Španělsko na antuce Českou republiku 5:0.\n\n"}
{"id": "387351", "url": "https://cs.wikipedia.org/wiki?curid=387351", "title": "Mezinárodní trestní tribunál pro Rwandu", "text": "Mezinárodní trestní tribunál pro Rwandu\n\nNa podzim roku 2010 tribunál dokončil 50 případů (včetně bývalého premiéra a několika ministrů), 24 případů probíhalo a další 2 ještě nebyly zahájeny. Náklady na činnost tribunálu přesáhly 1 miliardu amerických dolarů. Místní média činnost tribunálu bedlivě sledovala.\n\nTribunál se skládal ze čtyř komor (tří soudních a jedné odvolací), prokurátora a registračního oddělení. V jednotlivých komorách zasedalo 16 stálých soudců a 9 \"ad litem\" soudců, kteří byli voleni Valným shromážděním OSN a přidělováni k jednotlivým kauzám . Každý soudce musel pocházet z jiné země. Jedním z \"ad litem\" soudců byl i český soudce Robert Fremr.\n\nOsobní působnost se vztahuje na občany Rwandy a na nerwandské občany, místní na území Rwandy a pro rwandské občany i na území okolních států; časová na období od 1. ledna do 31. prosince 1994. Věcná působnost pak na genocidy, zločiny proti lidskosti a porušení článku 3 Ženevských úmluv a Dodatkového protokolu II úmluv (válečné zločiny).\n\nPůsobnost ve vztahu k národním soudů byla shodná s Mezinárodním trestním tribunálem pro bývalou Jugoslávii, tribunál byl národním soudům nadřazen.\n\nProkurátor mohl vyšetřování zahájit z vlastního podnětu nebo na základě informací z jakýchkoliv zdrojů, zejména od vlád, orgánu OSN, vládních a mimovládních organizací. Prokurátor byl oprávněn provádět výslech podezřelých, obětí a svědků, shromažďovat důkazy a vyšetřovat na místě. Obviněný měl právo na spravedlivý a veřejný proces, platila zásada presumpce neviny. Soud po dokazování vyhlašoval rozsudek a ukládal tresty odnětí svobody, nejpřísnějším bylo doživotí. Tresty se vykonávaly v některém ze států, který Radě bezpečnosti OSN oznámil vůli odsouzené přijmout (Mali, Benin, Svazijsko, Francie, Itálie, Švédsko a Rwanda.)\n\n"}
{"id": "387353", "url": "https://cs.wikipedia.org/wiki?curid=387353", "title": "Davis Cup 2009 – Americká zóna", "text": "Davis Cup 2009 – Americká zóna\n\nAmerická Zóna je jednou ze tří oblastních zón Davis Cupu.\n\n\n\n\n\n"}
{"id": "387354", "url": "https://cs.wikipedia.org/wiki?curid=387354", "title": "Davis Cup 2009 – zóna Asie a Oceánie", "text": "Davis Cup 2009 – zóna Asie a Oceánie\n\nZóna Asie a Oceánie je jednou ze tří oblastních zón Davis Cupu.\n\n\n\n\n\n\n"}
{"id": "387355", "url": "https://cs.wikipedia.org/wiki?curid=387355", "title": "Oberhof", "text": "Oberhof\n\nOberhof je německé město v spolkové zemi Durynsko. Nachází se na hřebenu pohoří Durynský les v nadmořské výšce nad 800 metrů.\n\nJe známý jako středisko zimních sportů, zvláště jsou zde populární biatlon, sáňkařský sport a jízda na bobech, běh na lyžích nebo severská kombinace. Ekonomika města je založená na výnosech z turismu. V roce 2005 navštívilo město téměř 130 tisíc turistů. Oberhof je tak po Erfurtu a Výmaru nejčastěji navštěvovaným místem v Durynském lese. Ve městě se také nacházejí lázně.\n\nVe městě se také nachází známé sportovní gymnázium, které je durynským centrem výchovy sportovců pro zimní disciplíny, i speciální sportovní oddíl Bundeswehru, který zabezpečuje řadu významných oberhofských sportovců.\n\nOberhof leží v Durynském lese na hřbetu pohoří. Samo město se rozkládá na náhorní plošině, a tak v něm nejsou velké výškové rozdíly. Na jižním kraji města se vypíná 904 metrů vysoká hora Schützenberg. Čtyři kilometry jihovýchodně od města se nachází Großen Beerberg (978 m) a Schneekopf (978 m), nejvyšší hory Durynska. Jihozápadně od Oberhofu jsou dva průsmyky Grenzadler (na někdejší sasko-pruské hranici) a Rondell, kudy odpradávna proudili obchodníci. V okolí Oberhofu je také několik řek, na východě Gera, na severu Ohra, na jihu Hasel a na západě Westen.\n\nOberhofská krajina je zcela zalesněná, převažují borovicové porosty.\n\nOblast města má tvar písmene T. Nejdříve proběhlo osídlení na jihovýchodě, později se město rozšířilo na západ a až v posledních 50 letech také na sever. Mokřina Gründle na severovýchodě, která je přírodní památkou, byla do roku 1997 ponechána bez zásahu, poté zde vznikly lázně a byl vybudován lanový park.\n\nOberhof leží na severovýchodním cípu okresu Schmalkalden-Meiningen. Uvnitř okresu jsou poblíž především obce Oberschönau, Steinbach-Hallenberg a Zella-Mehlis. Na východě hraničí město s Gehlbergem, Gräfenrodou a Frankenhainem v okrese Ilm-Kreis. Z okresu Gotha sousedí město s obcemi Luisenthal a Tambach-Dietharz na severu.\n\nPodnebí v Oberhofu je drsné, což bránilo rozvoji města až do roku 1900. Na rozdíl od okolních míst v Durynském lese je Oberhof otevřený na sever, západ a východ. Nejbližší meteorologická stanice se nachází u zájezdního hostince Schmücke asi šest kilometrů od města. Ročně spadne v oblasti na 1300 mm srážek, průměrná denní teplota je 4,4 °C. V červenci bývá teplota průměrně 12,8 stupňů, v lednu -4,0 stupně. Od poloviny listopadu do poloviny března je město obvykle pod sněhovou přikrývkou.\n\nPrvní zmínky o Oberhofu pocházejí z roku 1470. V roce 1861 do města dorazili první letní hosté. V roce 1884 město uzavřelo smlouvu o připojení k železnici z Erfurtu do Ritschenhausenu přivedené Brandleitským tunelem. Do roku 1918 náleželo město k Sasku.\n\nV roce 1906 byla vybudována první bobová dráha a první můstek pro skoky na lyžích. V roce 1931 se na Hindenburgově skokanském můstku konalo mistrovství světa, ve městě se uskutečnily i světové šampionáty v jízdě dvojbobů a v severské kombinaci.\n\nV průběhu druhé světové války sloužilo v obci na 170 nuceně nasazených mužů a žen z nacisty okupovaných zemí, pracovali v lese, na železnici, vojenské nemocnici a na turistickém úřadě. V dubnu 1945 procházel městem pochod smrti do koncentračního tábora Buchenwald, jeho tři účastníci ve městě zemřeli a jsou pochování na hřbitově na Crawinkler Straße, kde je připomíná pamětní kámen.\n\nV roce 1964 byla dokončena stavba skokanského můstku na Rennsteigu a o sedm let později byla vybudována i sáňkařská dráha, kde se v roce 1973 konalo mistrovství světa v sáňkařském sportu. 7. října 1985 získal Oberhof status města.\n\nNejnověji město uspořádalo mistrovství světa v biatlonu v roce 2004 a podruhé sáňkařské mistrovství světa v roce 2008.\n\nNa hoře Pfanntalskopf (868 m) na jižní straně města se nachází Rennsteigská botanická zahrada, na jejíchž sedmi hektarech se nachází ukázky zhruba čtyř tisíc různých druhů horské flóry z celého světa.\n\nZvláštností Oberhofu je koncentrace několika různých sportovišť pro zimní sporty na malý prostor, ať jde o skokanské můstky různých velikostí, běžecký stadion DKB-Ski-Arena nebo sáňkařskou dráhu. Dráha slouží v zimě bobovému a sáňkařskému sportu, v létě je možné jezdit na kolečkových bobech. V roce 1998 byla otevřena 800 metrů dlouhá sjezdovka, vybavená sedačkovou lanovkou, umělým osvětlením a zasněžováním. Okolí města nabízí i kilometry tratí pro běh na lyžích, v létě je terén vhodný pro pěší turistiku. Městem prochází Rennsteigská cyklostezka.\n\nPatrně největší povědomí o Oberhofu se po světě šíří díky jeho spojení s běžeckým lyžováním. Na příměstských tratích v DKB-Ski-Areně se každoročně konají závody Světového poháru v klasickém lyžování. A součástí tréninkového zázemí pro běžce je i nejmodernější a největší Lyžařská hala pro běžce na lyžích.\n\nNa Grenzadleru se nachází středisku sportovní skupiny Bundeswehru, kde se připravují mnozí němečtí reprezentanti v biatlonu, bobovém a sáňkařském sportu, severské kombinaci a běhu na lyžích. Jako zaměstnanci armády zde působí i mnozí význační trenéři jako například Frank Ullrich.\n\nRennsteigské lázně jsou v celoročním provozu. V jejich areálu se nachází i lanový park Woodjump, kde je možné šplhat po lanech na konstrukce vysoké až 20 metrů.\n\nVévodský golfklub Oberhof je jedním z nejstarších golfových klubů v Německu.\n\nHospodářství Oberhofu je založeno zcela na výnosech z cestovního ruchu. Většina obyvatel je zaměstnána v hotelích, restauračních zařízeních, sportovištích, lázních, lanovém parku, exotariu, Durynském sportovním muzeu.\n\nOberhof leží na zemské silnici L 3247 (dřívější spolková silnice č. 247), která spojuje města Suhl a Gotha. Nad silnicí L 3247 se nacházejí také spojky na dálnice A71 a A4. Zemské silnice vedou z Oberhofu na Schmalkalden, Ilmenau nebo Gräfenrodu a Crawinkel/Arnstadt.\n\nŽelezniční spojení se světem má Oberhof od 1. srpna 1884 na dráze z Erfurtu do Schweinfurtu. Nádraží se nachází asi pět kilometrů jižně od města. Každé dvě hodiny odjíždí vlak do Erfurtu a Würzburgu a na Jihodurynské dráze 4 spojení na Erfurt a Meiningen, také každé dvě hodiny. V zimě jezdí o víkendech na trase Eisenach–Bad Salzungen–Schmalkalden–Zella–Mehlis–Oberhof–Arnstadt vlak \"Rodelblitz\" (\"Sáňkový blesk\"), který slouží pro hosty, navštěvující Oberhof pouze na jeden den. Kyvadlová autobusová doprava slouží k transportu hostů od nádraží do středu města.\n\nOberhofem vede i horská stezka Eisenach–Budapešť a Rennsteigská cyklostezka.\n\nRegionální deník nese titul \"das Freie Wort\", je lokální mutací Zella-Mehlis.\n\n\nV Oberhofu trénují nebo trénovali například tito úspěšní sportovci:\n\n\n"}
{"id": "387356", "url": "https://cs.wikipedia.org/wiki?curid=387356", "title": "Davis Cup 2009 – zóna Evropy a Afriky", "text": "Davis Cup 2009 – zóna Evropy a Afriky\n\nZóna Evropy a Afriky je jednou ze tří oblastních zón Davis Cupu.\n\n\n\n\n\n\n\n"}
{"id": "387357", "url": "https://cs.wikipedia.org/wiki?curid=387357", "title": "Kvadraturně zrcadlový filtr", "text": "Kvadraturně zrcadlový filtr\n\nJako kvadraturně zrcadlové filtry (', QMF) se při zpracování signálu označují dva filtry s frekvenčními charakteristikami zrcadlově symetrickými kolem čtvrtiny vzorkovací frekvence (tzn. formula_1). Své užití mají zejména při výpočtu diskrétní vlnkové transformace.\n\nZrcadlový filtr k původnímu filtru formula_2 (typicky dolní propust) vytvoříme nahrazením formula_3 za formula_4 v jeho přenosové charakteristice.\n\nTím se charakteristika filtru formula_6 posune vůči formula_7 o formula_8.\n\nImpulzní charakteristiku vytvoříme tedy jako:\n\nPro ortogonální v čase diskrétní vlnkovou transformaci je při konstrukci zrcadlových filtrů nutné splnit další podmínky.\n\nBudeme potřebovat dva rozkladové filtry formula_7 a formula_6 a dva rekonstrukční filtry formula_14 a formula_15.\nRozkladové filtry musejí být vzájemně komplementární (pouze jinak zapsaná podmínka perfektní rekonstrukce).\n\nMějme opět původní dolní propust formula_7. Zrcadlovou horní propust formula_6 (tzv. konjugovaný kvadraturní filtr, ', CQF) musíme vytvořit následovně (variant je ve skutečnosti více).\n\nImpulzní charakteristika je tedy:\n\nRekonstrukční filtry:\n\nImpulzní charakteristiky jsou tedy pouze časově obrácené vzorky příslušných rozkladových filtrů.\n\nVýstupy rozkladových filtrů je nyní možné podvzorkovat dvěma (zahodit každý lichý nebo každý sudý vzorek), protože filtry propustí polovinu frekvenčního pásma a podle Shannonova teorému je nyní potřeba pouze poloviční množství vzorků. Před rekonstrukcí se chybějící vzorky doplní nulami. Výstupy větví s dolní a horní propustí se sečtou. Výsledný signál by měl být zpožděným vstupním signálem.\n\nJako perfektní rekonstrukci označujeme situaci, kdy se (zpožděný) vstupní signál rovná výstupnímu formula_24.\n\nV z-doméně:\n"}
{"id": "387358", "url": "https://cs.wikipedia.org/wiki?curid=387358", "title": "Daviscupový tým Chile", "text": "Daviscupový tým Chile\n\nDaviscupový tým Chile reprezentuje Chile v Davisově poháru od roku 1928 pod vedením národního tenisového svazu Federación de Tenis de Chile. \n\nNejlepším výsledkem družstva je finále v Davis Cupu 1976, kdy v Santiagu podlehlo Itálii 1:4 na zápasy. \n\nTýmovým statistikám vévodí Luis Ayala, jenž zaznamenal nejvyšší počet 37 vyhraných zápasů a 27 vítězných dvouher. Nejvíce, 13 čtyřher, vyhrál Hans Gildemeister. Patricio Cornejo nastoupil do nejvyššího počtu 39 mezistátních utkání v 16 sezónách. Cristian Garín se v zářijové Světové baráži 2012 stal v 16 letech a 107 dnech nejmladším hráčem, jenž zasáhl do zápasu. Naopak jako nejstarší nastoupil Jaime Fillol do zářijové Světové baráže 1983 proti Velké Británii, kdy mu bylo 37 let a 119 dní. \n\nHistorický rekord Davisova poháru v počtu 76 gemů v jediném setu drží Chilané Patricio Cornejo s Jaimem Fillolem, kteří ve čtyřhře amerického pásmového finále Davisova poháru 1973 prohráli s Američany Stanem Smithem a Erikem van Dillenem po setech 9–7, 39–37, 6–8, 3–6 a 1–6.\n\nChile v soutěži debutovalo v roce 1928, ovšem do roku 1933 nevyhrálo žádný mezistátní zápas, než porazilo Uruguay. Na domácí půdě zvítězilo poprvé v roce 1969 po výhře nad Argentinou, když se jednalo o teprve druhý duel na chilském území. \n\nVe formátu šestnáctičlenné Světové skupiny, hraném mezi roky 1981–2018, se celek třikrát probojoval do čtvrtfinále. Poprvé v roce 1982 odešel poražen 1:4 od Austrálie, poté v Davis Cupu 2006 nestačil na Spojené státy 2:3 a potřetí jej roku 2010 vyřadila Česká republika 4:1 na zápasy.\n\nV roce 2008 si celek po jednoleté pauze zajistil návrat do Světové skupiny, když v baráži porazil Austrálii 3:2 na zápasy. V úvodním kole Světové skupiny 2009 Chilané prohráli s Chorvatskem a v baráži přehráli Rakousko. \n\nV nově zavedeném kvalifikačním kole Davis Cupu 2019 družstvo zdolalo Rakousko a postoupilo do listopadového finálového turnaje v Madridu, v němž po prohrách s Argentinou a  Německem nepostoupilo ze základní skupiny.\n\nŽebříček ATP je uveden k listopadovému finále 2019.\n\nChile postoupilo do finále bez boje, když Sovětský svaz odmítl přicestovat na mezipásmové semifinále do Jižní Ameriky v důsledku protestu proti vojenské diktatuře Augusta Pinocheta. Sovětský tým byl poté vyloučen z ročníků 1977 a 1978.\n"}
{"id": "387359", "url": "https://cs.wikipedia.org/wiki?curid=387359", "title": "Daviscupový tým Belgie", "text": "Daviscupový tým Belgie\n\nDaviscupový tým Belgie reprezentuje Belgii v Davisově poháru od roku 1904. Řídící organizací reprezentace je národní tenisový svaz Fédération Royale Belge de Tennis.\n\nPři premiérové účasti roku 1904 skončilo družstvo jako poražený finalista, když podlehlo Spojenému království 0:5 na zápasy. Podruhé si o salátovou mísu zahrálo v roce 2015 opět se stejným soupeřem. Britové i tentokrát porazili Belgičany 3:1 na zápasy v gentském finále. Jediný bod poražených v úvodní dvouhře vybojoval David Goffin výhrou nad Kylem Edmundem. Ani potřetí Belgičané nezvládli světové finále a roku 2017 podlehli Francii 2:3 na zápasy, když duel rozhodla až závěrečná dvouhra.\n\nTýmovým statistikám vévodí Jacques Brichant, jenž zaznamenal nejvyšší počet 71 vyhraných zápasů, 52 vítězných dvouher a 20 čtyřher, když odehrál 42 mezistátních utkání v 17 sezónách, počínaje rokem 1949.\n\nŽebříček ATP je uveden k týdnu finálového turnaje 2019.\n\n\n"}
{"id": "387363", "url": "https://cs.wikipedia.org/wiki?curid=387363", "title": "Daviscupový tým Chorvatska", "text": "Daviscupový tým Chorvatska\n\nDaviscupový tým Chorvatska reprezentuje Chorvatsko v Davisově poháru od roku 1993. Řídící organizací reprezentace je národní tenisová federace Hrvatski teniski savez. Do roku 1992 reprezentovali chorvatští tenisté Jugoslávii.\n\nChorvaté soutěž vyhráli dvakrát, v letech 2005 a 2018. Jako poražení finalisté skončili v Davis Cupu 2016. Týmovým statistikám vévodí Marin Čilić, který zvítězil v nejvyšším počtu zápasů i dvouher a odehrál nejvíce mezistátních utkání i počet ročníků. V roce 2019 se kapitánem stal Franko Škugor.\n\nV roce 2005 se Chorvatsko stalo dvanáctou zemí, která soutěž vyhrála. Ve finále konaném v Bratislavě porazilo Slovensko 3:2 na zápasy. Do dvouher i čtyřhry nastoupili Ivan Ljubičić s Mariem Ančićem. Chorvaté se tak stali prvním nenasazeným družstvem v historii světové skupiny, které získalo salátovou mísu.\n\nV roce 2008 se po jednoleté odmlce tým probojoval zpět do světové skupiny, když v baráži porazil Brazílie 4:1 na zápasy. Během sezóny 2009 chorvatší hráči postoupili do semifinále, kde je v porečské hale zastavila Česká republika po vítězství 4:1.\n\nV letech 2010 a 2012 družstvo vypadlo ve čtvrtfinále. Následující ročník 2013 skončilo v úvodním kole světové skupiny po porážce 2:3 od italského týmu a v umagské baráži podlehlo Velké Británii, což znamenalo sestup do 1. skupiny euroafrické zóny 2014.\n\nPodruhé si Chorvaté finále světové skupiny zahráli v roce 2016. Po výhrách nad Belgií, Spojenými státy a Francií nestačili v boji salátovou mísu na Argentinu 2:3 na zápasy. Přitom je od trofeje v úvodní nedělní dvouhře dělil jediný vyhraný set. Chorvaté se po sobotní čtyřhře ujali vedení 2:1 na zápasy a v otevíracím nedělním singlu obou jedniček vedl Marin Čilić nad Juanem Martínem del Potrem již 2–0 na sety. Zbylou sadu se mu však získat nepodařilo a po téměř pětihodiném dramatu odešel poražen 2–3 na sety. V závěrečné dvouhře již dominovala argentinská dvojka Federico Delbonis, který proti Ivu Karlovićovi neztratil ani sadu. Teprve potřetí od zavedení světové skupiny v roce 1981 dokázalo družstvo ve finále otočit nepříznivý stav 1:2 na zápasy. Dějištěm se stala záhřebská hala pro 15 tisíc diváků.\n\nPodruhé Chorvaté zvedli nad hlavu „salátovou mísu“ v roce 2018. Ve finále zdolalo nejvýše nasazenou Francii 3:1 na zápasy. Finálový duel se druhý rok v řadě odehrál na halové antuce v Lille. Dva body z dvouher získal 30letý Marin Čilić a páteční singl vyhrála také chorvatská dvojka Borna Ćorić. Francouzští deblisté, Pierre-Hugues Herbert a Nicolas Mahut, snížili v sobotní čtyřhře stav na 1:2. Ve dvouhrách však zástupci „země galského kohouta“ nevyhráli ani jeden set proti žebříčkově favorizovaným soupeřům. Čilić byl součástí první světové desítky a Ćorić figuroval na dvanácté příčce.\n\nV nově zavedeném formátu Davis Cupu 2019 se družstvo jako obhájce trofeje přímo kvalifikovalo do listopadového finálového turnaje v Madridu, v němž po prohrách s Ruskem a  Španělskem nepostoupilo ze základní skupiny.\n\nŽebříček ATP je uveden k listopadovému finále 2019.\n\n"}
{"id": "387367", "url": "https://cs.wikipedia.org/wiki?curid=387367", "title": "Josef Zlámal", "text": "Josef Zlámal\n\nJosef Zlámal (1. července 1915 Halenkovice – 22. prosince 2008) byl český katolický kněz a převor Českého velkopřevorství Suverénního řádu sv. Jana Jeruzalémského z Rhodu a Malty (od 1994).\n\nNa kněze byl vysvěcen 5. července 1941 v Olomouci. V roce 1949, kdy působil ve Frýdlantu v Čechách, přes zákaz komunistických úřadů přečetl ve zdejším děkanském kostele Nalezení svatého Kříže pastýřský list \"Hlas biskupů a ordinářů věřícím v hodině velké zkoušky\", za což byl zatčen a odsouzen na 10 let vězení. Vězněn byl až do roku 1963. V roce 1972 byl vybrán Řádem za budoucího představeného pražského konventu, od roku 1989 působil v Praze. V letech 1997–2002 byl farářem farnosti u kostela P. Marie pod řetězem v Praze na Malé Straně.\n\nV roce 2004 mu prezident Václav Klaus propůjčil Řád Tomáše Garrigua Masaryka „\"za vynikající zásluhy o demokracii a lidská práva \"“.\n\n"}
{"id": "387368", "url": "https://cs.wikipedia.org/wiki?curid=387368", "title": "Daviscupový tým Izraele", "text": "Daviscupový tým Izraele\n\nDaviscupový tým Izraele reprezentuje Izrael v Davisově poháru od roku 1949 pod vedením národního tenisového svazu.\n\nNejlepšího výsledku družstvo dosáhlo v roce 2009, kdy postoupilo do semifinále Světové skupiny.\n\nHlavním dějištěm mezistátních utkání na domácí půdě je Canada Stadium, otevřený centrální dvorec s tvrdým povrchem tenisového areálu v izraelském Ramat ha-Šaron. Tvrdý povrch a hlučné publikum vyneslo kurtu přezdívku „Israhell“ (izraelské peklo).\n\nV roce 2009 se utkání proti Rusku odehrálo v kryté Nokia Arena. Jednalo se o druhé střetnutí v tomto dějišti, když poprvé Izraelci na tomto místě přivítali Francouze v roce 1989.\n\nPři své premiérové účasti v roce 1949 hrál izraelský tým mezi 28. až 30 dubnem proti Dánsku na kodaňské antuce. Jeho členy byli Arie Avidan-Weiss, Jehuda Finkelkraut a Rafael Gornitsky. Dánové v 1. kole Evropské zóny vyhráli 5:0.\n\nV roce 2008 si Izrael udržel místo ve Světové skupině po vítězství nad týmem Peru v baráži 4:1 na zápasy.\n\nV roce 2009 dosáhlo izraelské družstvo svého nejlepšího výsledku, když se přes týmy Švédska a Ruska probojovalo do semifinále. Tam nestačilo na španělský tým, se kterým prohrálo 1:4.\n\nV roce 2010 Izrael prohrál v 1. kole s Chile a musel podstoupit baráž, v níž nestačil na Rakousko. Porážka znamenala sestup do 1. skupiny zóny Evropy a Afriky.\n\nV nejvyšší úrovni soutěže – Světové skupině, se tým opět objevil v roce 2013. V 1. kole však podlehl favorizované Francii a v září se utká o záchranu v elitní skupině na půdě Belgie. Mezinárodní tenisová federace izraelskému družstvu vyměřila pokutu 10 000 eur, když jeho hráči odmítli předem nastoupit 14. září 2013, ve dni připadajícím na svátek Jom kipur. Původní žádost o přesun termínu Belgičané odmítli, což vyvolalo roztržku mezi oběma tenisovými svazy. ITF poté rozhodla, že se v den svátku 14. září hrát nebude. \n\n\n\n"}
{"id": "387375", "url": "https://cs.wikipedia.org/wiki?curid=387375", "title": "Kostel Nanebevzetí Panny Marie (Svébohov)", "text": "Kostel Nanebevzetí Panny Marie (Svébohov)\n\nKostel Nanebevzetí Panny Marie ve Svébohově je historizující stavba z roku 1869. V letech 1887-1888 zde působil jako expozita pozdější olomoucký arcibiskup ThDr. Antonín Cyril Stojan.\n\nVe Svébohově bylo velmi rozšířeno helvétské vyznání, katolíci byli v menšině. Katolická církev zřídila v roce 1862 v obci misionářskou stanici s páterem Josefem Wiesnerem, který zde působil dalších 25 let. První bohoslužby se konaly na rychtě. V následujících letech byla rychta upravena na kapli, která byla zasvěcena Nanebevzetí Panny Marie, avšak obyvatelé usilovali o vybudování vlastního farního kostela. Základní kapitál získali pomocí sbírek a v roce 1867 byla stavba zahájena. V roce 1869 byly dokončeny i vnitřní práce a pořízeno vybavení kostela, který byl téhož roku 17. října vysvěcen. Jednání o vytvoření samostatné farnosti se však vlekla a teprve v roce 1892 byl získán souhlas olomouckého arcibiskupství. Mezitím byla postavena fara a v 80. letech byl kostel zásluhou intervence tehdejšího pátera J. Stojana rozšířen o boční kapli sv. Antonína Paduánského a zakoupeny tři zvony. Ty byly zabaveny pro válečné účely v roce 1916. Cínové píšťaly varhan zachránil místní rolník, který je z kostela odnesl a uschoval. \n\nKostel byl postupně opravován v letech 2001-2015 za finanční podpory Olomouckého kraje.\n\nJednolodní stavba v historizujícím slohu stojí na vyvýšeném místě na rozcestí v okrajové části obce. K hlavnímu vchodu vede řada schodů lemovaná kamenným zábradlím. Po levé straně schodiště stojí kříž z roku 1820 s reliéfem sv. Barbory a mučících nástrojů. \n\nPrůčelí tvoří představěná věž s hluboce zasazeným hlavním vchodem opatřeným půloválným obloukem, imitující románský sloh. Po stranách jsou symetricky umístěny nízké přístavky s úzkými dveřmi obdélného tvaru, nad nimiž jsou půlkruhově zaklenutá okna. Venkovní bíle omítnuté zdi kostela jsou členěny lizénami a zdobeny prolamovanou římsou. K severní straně lodi je přistavěna nižší boční kaple s valbovou střechou. Zdi kaple jsou zdobeny pilastry.\n\nHlavní loď má plochý strop, holé zdi jsou u stropu zdobeny štukovou římsou. Na stropě jsou čtyři lunety s obrazy s výjevy z Kristova života, obdobné malby jsou i v rozích triumfálního oblouku. Presbyterium je zaklenuto křížovou klenbouHlavní oltář tvoří socha Panny Marie, která má za sebou velkou paprskovou svatozář s hvězdami. Po stranách stojí sochy sv. Cyrila a Metoděje. V boční kapli je oltář s obrazem Nanebevzetí Panny Marie, před nímž je umístěna socha sv. Antonína Paduánského. Okna jsou zdobena vitrážemi. Na kůru s jednoduchou dřevěnou předprsní jsou dvoumanuálové varhany J.Kloss. \n\nCennou památkou náležící ke kostelu je raně gotický zvon ulitý ve druhé polovině 14. století, který se však do svébohovského kostela dostal až po druhé světové válce a je zřejmě klášterního původu. Jedná se o nejstarší zvon v celé olomoucké arcidiecézi. \n\n"}
{"id": "387377", "url": "https://cs.wikipedia.org/wiki?curid=387377", "title": "Českobratrská modlitebna (Svébohov)", "text": "Českobratrská modlitebna (Svébohov)\n\nČeskobratrská modlitebna ve Svébohově je historizující stavbou z roku 1860. Kostel byl v roce 1964 zapsán na seznam kulturních památek.\n\nSvébohov byl v širokém okolí jediným místem, kde se již před rokem 1848 objevila poměrně silná skupinka evangelíků helvetského vyznání, která si postavila v roce 1860 za vsí vlastní modlitebnu. Po roce 1918 zde vznikl první sbor českobratrské církve evangelické, ale jeho sídlo bylo brzy přeneseno do Hrabové. Místní sbor dodnes existuje a v kapli se v letních měsících schází k pravidelným bohoslužbám. A také opatruje výtisk Melantrichovy Bible z roku 1549, kolem kterého se jejich předkové scházeli v dobách, kdy je za to mohla čekat smrt. \n\nKaple byla postavena za obcí u nového evangelického hřbitova. V plánech byla označena jako \"umrlčí komora\". Kolem roku 1890 byla v kapli postavena kruchta a pořízeno první harmonium. V r. 1939 byla cihlová podlaha v kapli nahrazena dlažbou a o rok později provedena výměna původních lavic za nové. V roce 1995 se uskutečnila generální oprava kaple.\n\nZděná, bíle omítnutá stavba nad vesnicí je zdaleka viditelná. Loď obdélného půdorysu s vestavěnou věžičkou ve východní části, odsazený čtvercový presbytář s pětihranným závěrem ze západu. Na severní straně je nízký přístavek s pultovou střechou. Průčelí a fasády člení pilastry, mezi nimiž jsou umístěna sdružená lomená okna. Nad oknem v průčelí je proveden štukový letopočet 1860 uprostřed s plastickým kalichem. Pod střechou je na fasádě ozdobný obloučkový vlys. Sedlová střecha lodi je nad presbytářem pětistranně zvalbená. \n\nVnitřek kaple je překlenut křížovými klenbami do konzol. Při vstupní straně je dřevěná kruchta s harmoniem.\n\n\n"}
{"id": "387379", "url": "https://cs.wikipedia.org/wiki?curid=387379", "title": "MPlayer", "text": "MPlayer\n\nMPlayer je přehrávač audio a video souborů, který podporuje řadu multimediálních formátů. Je šířen pod licencí GNU/GPL a je k dispozici pro mnoho různých platforem. Standardně se ovládá z příkazové řádky (nebo konzole). Existují ale i grafické nadstavby jako třeba gMPlayer. S přehrávačem je také dodáván program MEncoder sloužící pro převod formátů (například z DVD do MPEG-4 a podobně).\n\n"}
{"id": "387381", "url": "https://cs.wikipedia.org/wiki?curid=387381", "title": "Přemysl Kočí", "text": "Přemysl Kočí\n\nPřemysl Kočí (1. června 1917, Rychvald u Karviné – 15. ledna 2003, Praha) byl český operní pěvec–barytonista, herec, hudební pedagog, režisér, divadelní manažer a funkcionář KSČ.\n\nPocházel z hornické rodiny. Otec byl ochotnickým režisérem. Po studiu gymnázia v Bohumíně se nejprve připravoval na dráhu pedagoga na učitelském ústavu. Od roku 1937 se začal soukromě připravovat na dráhu hudebníka a operního pěvce, studoval zpěv u R. Vaška. Svoji pěveckou a uměleckou dráhu započal koncem v roce 1939 hostováním ve Státním divadle v Ostravě, v roli Escamilla v Bizetově \"Carmen\". V roce 1942 byl přijat Václavem Talichem na doporučení hlasového poradce ND Bedřicha Plaškeho jako sustentant Národního divadla. V letech 1943 až 1949 byl členem Státního divadla v Ostravě. Odtud z popudu tehdejšího ministra kultury ČSR Zdeňka Nejedlého byl přijat do Národního divadla v Praze coby sólista opery. Od roku 1966 zde působil také jako operní režisér. Po sovětské srpnové invazi do Československa v roce 1968 se stal nakrátko také náměstkem ústředního ředitele Československé televize, od roku 1969 do roku 1978 působil v dobách nejtužší normalizace ve funkci ředitele Národního divadla. Od roku 1962 vyučoval zpěv na pražské Hudební fakultě Akademie múzických umění, v roce 1974 byl jmenován mimořádným profesorem. Až do roku 1983 působil v Národním divadle také jako divadelní režisér.\n\nK jeho žákům na HAMU patří např. Libuše Márová, Jana Jonášová, Marie Veselá, Marta Boháčová, Zdeněk Klumpar.\n\n\n\n"}
{"id": "387385", "url": "https://cs.wikipedia.org/wiki?curid=387385", "title": "Represálie", "text": "Represálie\n\nRepresálie (\"lat.\") je odvetné opatření, které má násilný charakter vůči cizímu státu a které, na rozdíl od retorze, obvykle porušuje mezinárodní právo. Ve vnitrostátním pojetí jde o násilí vůči vlastnímu civilnímu obyvatelstvu.\nV mezinárodním právu vyjadřuje donucovací prostředky užité proti státu, který sám jedná protiprávně. Dříve se uplatňovaly represálie soukromé, kdy stát zmocnil svého občana, aby zabavoval majetek občanů cizích států, v současné době vykonávají represálie samy státy. Ozbrojené represálie jsou zakázány Chartou OSN a válečným právem.\nAby šlo o represálie mezinárodním právem dovolené, tak musí být prováděny v dobré víře, má jim předcházet výzva k ukončení protiprávního chování nebo k náhradě škody, jejich rozsah má být přiměřený (proti nepřiměřeným represáliím se připouští odvetné \"kontrarepresálie\") a mají být ukončeny okamžitě po dosažení jejich cíle. Mají také být neozbrojené (nejčastěji mají podobu ekonomických opatření jako je embargo nebo bojkot) a mají se uplatňovat v zásadě až jako poslední možnost, kdy jiné prostředky donucení selhaly.\nVnitrostátně dochází k útisku či perzekuci skupiny občanů. Represálie se používají proti politické opozici či proti vzbouřencům atd. (\"politické represálie\"), nebo proti potlačení práv konkrétní části obyvatelstva (např. \"etnicky, rasisticky zaměřené represálie\").\n"}
{"id": "387386", "url": "https://cs.wikipedia.org/wiki?curid=387386", "title": "Invalidita", "text": "Invalidita\n\nInvalidita (též invalidnost, handicap) je definována jakožto ztráta či snížení pracovní schopnosti. Obvykle vzniká buď v důsledku vážného onemocnění (pak se hovoří o tělesném postižení) nebo úrazu. Větší množství invalidů často vzniká v důsledku velkého počtu zraněných lidí během válek a ozbrojených konfliktů vůbec. Mnoho lidí se také často stává invalidními v důsledku havárií, zde zejména dopravních nehod. Za invalidní je považována osoba, jejíž pracovní schopnost poklesla z důvodu dlouhodobě nepříznivého zdravotního stavu nejméně o 35 %.\n\nV současné době (od 1.1.2010) česká právní norma rozeznává tři stupně invalidity podle míry poklesu pracovní schopnosti :\nDříve se používalo rozdělení částečná a plná invalidita. Od 1.1.2010 se plný invalidní důchod, jenž vznikl před tímto datem a byl k 31.12.2009 vyplácen v této výši, přiznává ve výši invalidního důchodu 3. stupně a částečný invalidní důchod ve výši invalidního důchodu 2. stupně.\n\n\n"}
{"id": "387392", "url": "https://cs.wikipedia.org/wiki?curid=387392", "title": "Isabela Klára Evženie", "text": "Isabela Klára Evženie\n\nIsabela Klára Evženie Španělská (12. srpna 1566, Segovia – 1. prosince 1633, Brusel) byla dcerou španělského krále Filipa II. a jeho třetí manželky, francouzské princezny Alžběty z Valois. Spolu se svým manželem Albrechtem VII. Habsburským byla místodržitelkou Španělského Nizozemí. Některé zdroje ji uvádějí jako \"Kláru Isabelu Evženii\".\n\nIsabela Klára Evženie se narodila 12. srpna 1566 v Segovii. Její otec byl údajně velmi šťastný a prohlásil o sobě, že je šťastnější, než kdyby se mu narodil syn. Filip již mužského dědice měl, a to Dona Carlose, dítě z prvního manželství s Marií Portugalskou, nicméně otec a syn si nikdy k sobě nevypěstovali blízký vztah a žili ve vzájemném sporu.\nIsabelina matka byla zasnoubená s Donem Carlosem, ale politické komplikace nenadále vyžadovaly její sňatek s Filipem. Navzdory velkému věkovému rozdílu byl Filip Alžbětě velmi oddán a byl jí oporou, i když onemocněla pravými neštovicemi. Alžbětino první těhotenství skončilo v roce 1564 potratem dvojčat. O dva roky později porodila Isabelu Kláru Evženii a po roce její mladší sestru Kateřinu Michaelu 10. října 1567. 3. října 1568 Alžběta potratila syna a ve stejný den zemřela.\n\nMatka tedy Isabele zemřela velice brzo, když byly Isabele pouhé dva roky, otec se však záhy znovu oženil. Isabela vyrostla se svou sestrou Kateřinou Michaelou vychovávaná svým otcem a svou nevlastní matkou, Annou Habsburskou; tato Filipova čtvrtá manželka byla oběma sestrám skutečnou matkou. Filip měl nakonec s Annou pět dětí, všechny ale zemřely v dětství kromě následníka Filipa III. Ačkoliv se o Filipovi II. tvrdí, že byl chladný a nevšímavý ke svým potomkům, měl k oběma dcerám velmi vřelý vztah a věnoval jim mnoho ze svého vzácného času. Existuje mnoho jeho dopisů určených jeho dcerám, jež svědčí o jeho velké náklonnosti k nim; každý dopis je podepsán \"Váš dobrý otec\".\n\nIsabela byla jediná osoba, které Filip dovolil, aby mu pomáhala v práci, třídila jeho listiny a překládala italské dokumenty do španělštiny, protože Filipovy jazykové znalosti byly na jeho dobu nedostačující. Isabela byla svému otci velmi blízká až do jeho smrti roku 1598.\n\nVe věku dvou let byla Isabela zaslíbena Rudolfovi II., císaři Svaté říše římské. Čekala více než třicet let, než výstřední Rudolf prohlásil, že nemá v plánu se někdy oženit.\nKdyž byl 2. srpna 1589 Isabelin strýc Jindřich III. Francouzský zavražděn fanatickým mnichem, Filip II. vznesl nárok na francouzskou korunu pro Isabelu. Na trůn ale neměla nárok, protože ve Francii platilo v nástupnictví Salické právo, které vylučovalo jako následníka trůnu ženu; Filipova třetí manželka, Isabelina matka, se navíc svatbou s ním zřekla nároku na francouzský trůn. V parlamentu byla nicméně katolíky prohlášena \"legitimní vládkyní\" Francie. Favorit protestantů, Jindřich Navarrský, podle francouzských dědických zákonů právoplatný král, nakonec dokázal svůj nárok na trůn, stal se katolíkem a byl korunován roku 1594.\n\nPo smrti Filipa II. Isabela Evženie konečně našla manžela. 18. srpna 1599 a ve věku 33 let se provdala za svého bratrance Albrechta VII. Habsburského. Albrecht byl místodržitelem Španělského Nizozemí, místokrálem Portugalska a také toledským arcibiskupem. Z církevních služeb ho ale papež Klement VIII. uvolnil ještě před tím, než se konala svatba. Isabela porodila Albrechtovi tři děti, arcivévody Filipa (narozen 21. října 1605) a Albrechta (narozen 21. ledna 1607) a arcivévodkyni Annu. Žádné z dětí se nedožilo dospělosti.\n\nOd počátku roku 1601 pár spravoval Španělské Nizozemí společně, po Albrechtově smrti byla Isabela jmenována guvernérkou zastupující španělského krále. Jejich vláda je považována za zlatý věk Španělského Nizozemí. Po čtyřech desetiletích války přinesla zemi tolik potřebný mír a ekonomickou stabilitu. Arcivévodové upevnili autoritu Habsburků, utlumili rostoucí myšlenky na samostatnost a protišpanělské cítění.\n\nArcivévodové podporovali řadu umělců, jako Rubense, Pietera Brueghela mladšího a další. Toto, spolu s politickým uspořádáním té doby, udělalo ze dvora arcivévodů v Bruselu jedno z politických a uměleckých center Evropy. Brusel se stal spojnicí mezi ostatními habsburskými dvory a dalo by se říci, že diplomatická jednání mezi Madridem, Vídní, Paříží, Londýnem, Lisabonem, Štýrským Hradcem, Innsbruckem, Prahou a Haagem probíhala v Bruselu.\n\nPo Albrechtově smrti roku 1621 byla Isabela jmenována místodržitelkou Španělského Nizozemí. V této funkci ji po její smrti vystřídal Ferdinand Španělský, třetí syn jejího nevlastního bratra Filipa III..\n\n"}
{"id": "387394", "url": "https://cs.wikipedia.org/wiki?curid=387394", "title": "Protistátoprávní prohlášení", "text": "Protistátoprávní prohlášení\n\nProtistátoprávní prohlášení či protistátoprávní ohražení bylo prohlášením prvních pěti poslanců zvolených za Českoslovanskou sociálně demokratickou stranu dělnickou do Poslanecké sněmovny Říšské rady.\n\nToto prohlášení, k němuž došlo 30. března 1897, bylo reakcí na tradiční státoprávní ohrazení ostatních českých poslanců. Sociálně demokratičtí parlamentní zástupci Josef Steiner, Josef Hybeš, Karel Vrátný, Petr Cingr a Arnošt Berner se v něm distancovali od způsobu politiky, kterou praktikovaly liberální strany, a odmítli nacionalisticky orientované státoprávní prohlášení. \n\nProtistátoprávní prohlášení mělo v Čechách za následek vlnu nesouhlasu obyvatelstva, která vyústila v kampaň proti sociálnědemokratické straně. Prohlášení bylo také příčinou ke vzniku České strany národně sociální založené ještě v průběhu roku 1897. Za následek tohoto prohlášení bývá označováno také odštěpení Dělnických tělocvičných jednot od Sokola. \n"}
{"id": "387395", "url": "https://cs.wikipedia.org/wiki?curid=387395", "title": "Antonín Procházka (herec)", "text": "Antonín Procházka (herec)\n\nAntonín Procházka, divadelní přezdívkou Plzeňský Moliére (* 25. prosince 1953 Kroměříž), je český herec, dramatik, scenárista a divadelní režisér.\n\nJe synem hudebního skladatele a dirigenta kroměřížské filharmonie Antonína Procházky. Na budově na Velkém náměstí v centru Kroměříže je na památku jeho otce umístěna pamětní deska. První manželka byla herečka Zora Kostková, s ní má syna Antonína Procházku mladšího, také herce a režiséra. Současná manželka je herečka Štěpánka Křesťanová, s ní má dceru Viktorii. Jedná se o autora celkem 13 divadelních her převážně komediální povahy, píše poezii i písňové texty.\n\nVystudoval střední ekonomickou školu v Uherském Hradišti, následně\npražskou DAMU, kterou zakončil absolutoriem v roce 1977 a nastoupil do souboru činohry plzeňského DJKT. Jako herec i režisér hostuje na mnoha českých divadelních scénách, mj. i v pražském Národním divadle, úspěšně spolupracuje s filmem, rozhlasem, televizí (herec, režisér, scenárista, moderátor) a dabingem. \n\nV roce 2013 byla vydána souborná kniha jeho dvanácti her \"Nadčasové hry Antonína Procházky\".\n\n\n\n\n \n"}
{"id": "387401", "url": "https://cs.wikipedia.org/wiki?curid=387401", "title": "Achille Gregor", "text": "Achille Gregor\n\nAchille Gregor (3. prosince 1910, Praha – 30. ledna 1998, tamtéž) byl český redaktor, scenárista, humorista a spisovatel.\n\nNarodil se v rodině advokátního úředníka a baletky Národního divadla. Jméno dostal po italském kmotrovi. V rodné Praze absolvoval větší část dvouleté obchodní školy (1928), pak vystřídal celou řadu různých povolání, učil se také automechanikem. Byl úředníkem a zároveň redaktorem \"Trampského zpravodaje\", reklamním pracovníkem divadla D 34, jehož hlavním dramaturgem, režisérem a vlastníkem divadelní koncese byl Emil František Burian, vydavatelem studentského satirického časopisu \"H2SO4\" (po roce úředně zakázaném), redaktorem \"Českého slova\" a také filmovým statistou. Od roku 1935 byl zaměstnancem koncernu Melantrich. Vedl filmovou rubriku jeho deníku \"Telegraf\". Na sklonku 2. světové války byl pracovně nasazen do továrny v Praze Holešovicích. Kvůli první manželce, Židovce polského původu a komunistce, která na začátku války uprchla do Anglie, byl vyšetřován gestapem.\n\nPo skončení 2. světové války pomáhal tři měsíce jako dobrovolný ošetřovatel v Terezíně. Pak na čtyři měsíce přijal možnost pobýt u kamaráda v Anglii. Po návratu do Prahy se stal stálým spolupracovníkem časopisu \"Dikobraz\", v letech 1969 – 1979 byl redaktorem sobotní přílohy deníku \"Svobodné slovo\" \"Kvítko\".\nPodobal se herci Miloši Kopeckému, s nímž si jej lidé často pletli.\n\nJe znám jako autor fejetonů, příběhů podaných s humorem až satirou. První takové práce napsal ještě během války (např. \"Kolem horké kaše\" 1942). Napsal též několik cestopisů, velice populární kuchařku, knihu životopisů a divadelních scénářů. Některé z cestopisů byly vydány v přílohách časopisů.\n\nTomu všemu se vymyká jeho scifistická práce, novela \"Odnikud nikam\", která byla vydána jako románová příloha časopisu \"Svět sovětů\" v roce 1964. Popisuje vznik třetí světové války a život na Zemi po ní.\n\n\n\n"}
{"id": "387407", "url": "https://cs.wikipedia.org/wiki?curid=387407", "title": "Seznam měn Evropy", "text": "Seznam měn Evropy\n\nToto je seznam měn používaných v Evropě platný k datu 1. 1. 2015.\n\n"}
{"id": "387409", "url": "https://cs.wikipedia.org/wiki?curid=387409", "title": "Stojan", "text": "Stojan\n\nStojan může být:\n\n"}
{"id": "387415", "url": "https://cs.wikipedia.org/wiki?curid=387415", "title": "Protekcionismus", "text": "Protekcionismus\n\nProtekcionismus (z latiny: \"protectio = ochrana\") neboli ochranářství je ekonomický termín, vyjadřující upřednostňování a ochranu vlastních výrobků, služeb a pracovníků před zahraniční konkurencí. Mívá diskriminační charakter a stojí v opozici k volnému mezinárodnímu obchodu. K této ochraně vnitřního trhu může stát využít několika ekonomických nástrojů, jakými jsou například stanovení měnového kursu, výrobní a exportní dotace, státní úvěry, hlavně však soustava dovozních cel a kvót.\n\nProtekcionismus vychází z teorie merkantilismu. Je to státní hospodářská politika, která omezuje dovozy z jiných zemí metodami, jako jsou tarify na dovážené zboží, dovozní kvóty a řada dalších vládních předpisů. Zastánci tvrdí, že protekcionistické politiky chrání producenty, podniky a pracovníky konkurenčního odvětví v dané zemi před zahraničními konkurenty. Rovněž snižují obchod a negativně ovlivňují spotřebitele obecně (zvýšením nákladů na dovážené zboží) a poškozují producenty a pracovníky v exportních odvětvích jak v zemi, která provádí protekcionistické politiky, tak v zemích, které jsou chráněny.\n\nMezi ekonomy existuje konsensus, že protekcionismus má negativní vliv na hospodářský růst a ekonomickou prosperitu, zatímco volný obchod, deregulace a snižování obchodních bariér má pozitivní vliv na hospodářský růst. Ve skutečnosti protekcionismus zapletený některými učenci jako příčina některých hospodářských krizí, zejména v období velké deprese. Nicméně liberalizace obchodu může někdy vést k velkým a nerovnoměrně rozloženým ztrátám a ziskům a může v krátkodobém horizontu způsobit významnou ekonomickou dislokaci pracovníků v sektorech konkurenčních odvětví.\n\nPro dosažení protekcionistických cílů byla použita řada politik. Tyto zahrnují:\n\n\n\nV moderní obchodní aréně se mnoho dalších iniciativ kromě tarifů nazývalo protekcionisty. Například někteří komentátoři, jako je Jagdish Bhagwati, vidí úsilí rozvinutých zemí o uložení vlastních pracovních nebo environmentálních standardů jako protekcionismu. Zavedení restriktivních postupů certifikace v oblasti dovozu je v tomto ohledu vidět.\n\nDále ostatní poukazují na to, že dohody o volném obchodu často obsahují protekcionistická ustanovení, jako jsou duševní vlastnictví, autorská práva a patentová omezení, která jsou přínosem pro velké korporace. Tato ustanovení omezují obchod s hudbou, filmem, léčivy, softwarem a jinými vyráběnými výrobky na výrobce s vysokými náklady s kvótami od výrobců s nízkými náklady nastavenými na nulu. \n\nZ historického hlediska byl protekcionismus spojován s ekonomickými teoriemi jako je merkantilismus (který se soustředil na dosažení pozitivních obchodních bilancí a hromadění zlata) a substituce dovozu.\n\nV 18. století Adam Smith varoval před zaujatou sofistikou průmyslu, snažíc se získat výhodu na úkor zákazníků. Friedrich List považoval pohledy Adama Smitha na volný trh za neupřímné a věřil, že Smith se zastával volného trhu, aby mohl odříznout nedostatečně vyvinuté trhy.\n\nNěkdo tvrdí, že žádná světová velmoc se nevyvinula úspěšně bez nějaké formy ekonomické ochrany. Ekonomický historik Paul Bairoch napsal, že „historicky, volný trh je výjimka a protekcionismus je pravidlo“.\n\nPodle ekonomických historiků Douglase Irwina a Kevina O’Rourkeho „šoky, které vycházejí z krátkých finančních krizí, jsou spíše pomíjivé a nemají dlouhodobý efekt na obchodní politiku, na rozdíl od těch, které probíhají delší období (začátek 1890, začátek 1930), ze kterých může vzniknout protekcionismus, který je těžké převrátit. Místní války také tvoří pomíjivé šoky se stejným efektem, kdežto globální války mohou vést k rozsáhlým vládním sankcím, které se těžce vrací do normálu.“\n\nJedny noviny zaznamenávají, že náhlé posuny v komparativní výhodě pro určité země vedly k tomu, že se dané země staly protekcionistickými. „Posuny v komparativní výhodě spojené s otevřením hranic Nového Světa a následující invaze obilí v Evropě vedly k vyšším zemědělským sazbám od konce 70. let v 19. století, které převrátily ten vývoj směrem k volnějšímu trhu, který charakterizoval Evropu v polovině 19. století. V desetiletích po 2. světové válce vedl rapidní vzestup Japonska k problémům v oblasti obchodu s ostatními státy. Obnova Japonska byla doprovázena ostrým nárůstem vývozu produktů určitých kategorií např.: bavlněný textil v 50. letech, ocel v 60. letech, automobily v 70. letech a elektronika v 80.letech. Nárůst japonského vývozu ve všech uvedených oblastech vedl k problémům s jeho obchodními partnery a užití protekcionismu jakožto pohlcovače šoku.\n\nPodle některých politických teoretiků je protekcionismus bráněn hlavně stranami, které zastávají levicové ekonomické pozice, zatímco ekonomicky pravicové politické strany obecně podporují volný trh.\n\nPodle ekonomického historika Douglase Irwina častý mýtus o americké obchodní politice je, že nízké sazby ublížily americkým manufakturám na začátku 19. století a poté vysoké sazby udělaly ze Spojených států průmyslovou velmoc na konci 19. století. Kritika Irwinovi knihy \"Clashing over Commerce\": A \"History\" of \"US Trade Policy\" tvrdí:\n\nPolitická dynamika vedla lidi k uvědomění si souvislosti mezi sazbami a ekonomickým cyklem, kterou zde dříve neviděli. Boom generoval dostatek příjmů k poklesu sazeb, a když se situace uklidnila, tvořil se tlak pro zvednutí sazeb. V té době se ekonomika obnovovala a tvořila dojem, že snížení způsobilo úpadek a opětovné zvýšení přineslo zisk. Pan Irwin se také pokouší vyvrátit myšlenku toho, že protekcionismus udělal z Ameriky industriální velmoc, stát, který dnes někteří vidí jako vzor pro rozvojové země. Když její podíl na světové výrobě vzrostl z 28 % v roce 1870 na 36 % v roce 1913, poměrně vysoké sazby té doby se projevily negativně, cca 0,5 % HDP v 70. letech 19. století. V některých továrnách zrychlili vývoj o několik let. Ale americký růst během jejího protekcionistického období se více pojí s hojnými zdroji a otevřenosti k novým nápadům.Podle Paula Bairocha byly Spojené státy „mateřskou zemí a baštou moderního protekcionismu“ od konce 18. století až do období po druhé světové válce.\n\nBushova administrativa zavedla sazby na čínskou ocel v roce 2002; podle přezkoumání již existujícího výzkumu o sazbách z roku 2005 všechny studie zjistily, že sazby způsobily americké ekonomice a zaměstnanosti více škody než užitku. Obamova administrativa zavedla sazby na čínské pneumatiky mezi lety 2009 a 2012 jakožto antidumpingové opatření; studie z roku 2016 ukázala, že tyto sazby neměly na zaměstnanost a platy v americkém průmyslu s pneumatikami žádný dopad.\n\nV roce 2018 obchodní komisařka EU Cecilia Malmström řekla, že Spojené státy hrály nebezpečnou hru se zaváděním sazeb na dovoz oceli a hliníku z většiny zemí a že ji přijde rozhodnutí Trumpovy administrativy jako čistě protekcionistické a ilegální.\n\nEvropa byla stále více protekcionistická během 18. století. Ekonomičtí historikové Findlay a O’Rourke píší, že „okamžitým následkem válek bylo, že evropské obchodní politiky byly všeobecně protekcionistické“ s výjimkou menších zemích jako například Nizozemí nebo Dánsko.\n\nEvropa stále více liberalizovala svůj obchod během 19. století. Země jako Británie, Nizozemsko, Dánsko, Portugalsko a Švýcarsko a sporně Švédsko s Belgií se plně přesunuly k volnému trhu před rokem 1860. Ekonomičtí historikové vidí zrušení obilních zákonů v roce 1846 jako rozhodující přesun k volnému trhu v Británii. Studie z roku 1990 provedena ekonomickým historikem z Harvardu Jeffreym Williamssonem ukázala, že obilní zákony (které zavedly omezení a tarify na dovážené obilí) značně zvýšily náklady na život pro vyučené i nevyučené britské pracovníky a narušil britský výrobní sektor redukováním jednorázových příjmů, které britští pracovníci mohli utratit za vyrobené zboží. Posun k liberalizaci v Británii se objevil z části kvůli „vlivu ekonomistů jako David Ricardo“, ale také kvůli „rostoucí síle městských zájmů“.\n\nFindlay a O’Rourke charakterizovali smlouvu Cobden-Chevalier mezi Francií a Spojeným královstvím jako rozhodující přesun k evropskému volnému trhu. Po této smlouvě následovalo několik smluv o volném trhu: „Francie a Belgie podepsaly smlouvu v roce 1861; francouzsko-pruská smlouva byla podepsána v roce 1862; Itálie vstoupila do „systému Cobden-Chevalier smluv“ v roce 1863 (Bairoch 1989, 40); Švýcarsko v roce 1864; Švédsko, Norsko, Španělsko, Nizozemí a hanzovní města v roce 1865 a Rakousko v roce 1866. V roce 1877 méně než dvě desetiletí po smlouvě Cobden-Chevalier se Německo „prakticky stalo zemí s volným trhem“ (Bairoch, 41). Průměrné clo na vyrobené produkty pokleslo na 9–12 % na kontinentu, daleko od 50% britských sazeb a několika prohibic.\n\nNěkteré evropské moci neliberalizovali během 19. století jako například Ruská říše nebo Rakousko-Uhersko, které zůstaly silně protekcionistické. I Osmanská říše byla také stále více protekcionistická. Osmanská říše ale dříve měla liberální politiku volného trhu během 18. až na začátku 19. století, kterou britský premiér Benjamin Disraeli uváděl jako „příklad zranění zaviněného nespoutanou konkurencí“ v roce 1846 na diskuzi o obilných zákonech a tvrdil, že to zničilo „některé z nejlepších manufaktur světa“ v roce 1812.\n\nZemě západní Evropy začaly plynule liberalizovat své ekonomie po druhé světové válce.\n\nOd roku 1971 chrání Kanada prodejce vajec, mléka, sýra, kuřat a krůt pomocí systému řízení nabídky (\"supply management\"). Přesto, že ceny těchto produktů přesahují světové ceny, farmáři a výrobci mají jistotu stabilního trhu na financování svého provozu. Pochybnosti o bezpečnosti hovězího růstového hormonu, který je někdy používán na urychlení mléčné výroby, vedly ke slyšení u kanadského senátu. Tam došlo k rozhodnutí o zákazu používání tohoto hormonu v Kanadě. Řízení nabídky mléčných produktů je tedy spotřebitelská ochrana Kanaďanů.\n\nV Quebecu se například řídí nabídka javorových sirupů.\n\nV Latinské Americe byly údajně mnohonásobně vyšší sazby než ve zbytku světa během století, kdy proběhla Velká hospodářská krize.\n\nEkonomové široce souhlasí, že protekcionismus má negativní účinek na ekonomický růst a prosperitu, zatímco volný trh a redukce obchodních bariér na něj má pozitivní účinek.\n\nProtekcionismus je ekonomy často kritizovaný za ubližování lidem, kterým by měl pomoci. Princip komparativní výhody ukazuje, že zisky z volného trhu převažují ztráty, protože volný trh vytváří více pracovních míst než jich ničí, protože dovoluje zemím se specializovat na produkty a služby, ve kterých mají komparativní výhodu. Protekcionismus má za následek náklady mrtvé váhy; tyto náklady na celkový blahobyt neprospívají nikomu na rozdíl od volného trhu, kde žádné takové náklady nejsou. Podle ekonoma Stephena P. Magee výhody volného trhu převažují nad nevýhodami.\n\nStudie z roku 2016 zjistila, že volný trh zvýhodňuje chudé, neboť utratí větší část svých příjmů za produkty, které volný trh zlevňuje. Je důležité zmínit, že tato studie vzala v potaz pouze vliv trhu na náklady na život a zanechala průzkum vlivu ze strany nabídky, konkrétně vliv na příjem pro budoucí studie. Další výzkum ukázal, že vstup Číny do Světové obchodní organizace polepšil americkým spotřebitelům, jelikož ceny čínských výrobků byly značně sníženy. Harvardský ekonom Dani Rodrik tvrdí, že zatímco globalizace a volný trh přispívají sociálním problémům, vážný ústup k protekcionismu by ublížil těm skupinám, které volný trh zvýhodňuje a následkem by byl stejný druh sociálních konfliktů, jako vytváří globalizace. Musíme pochopit, že stavějící se tržní bariéry pomůžou pouze určitému souboru okolností a že tržní zásady budou velmi zřídka tou nejlepší odpovědí na problémy globalizace.\n\nPodle ekonomů Findlaye a O’Rourkeho ekonomická literatura souhlasí, že protekcionistické zásady v meziválečném období světu ublížily, ačkoliv se debatuje, jestli jejich účinek byl velký nebo malý. \n\nEkonomický historik Paul Bairoch tvrdil, že ekonomická ochrana byla během 19. století zharmonizována s ekonomickým a průmyslovým růstem. Například růst HNP během liberálního období v Evropě (když sazby byly nejníž) byl průměrně 1,7 % za rok, zatímco průmyslový růst byl 1,8 % za rok. Nicméně, během období protekcionismu mezi lety 1870 a 1890 byl růst HNP v průměru 2,6 % za rok a průmyslový růst 3,8 % za rok. Studie prokázala, že sazby zavedené na vyrobené produkty zvyšují ekonomický růst v rozvojových zemích a dopad tohoto růstu zůstává i po zrušení sazeb.\n\nPodle ekonoma z Dartmouthu Douglase Irwina je korelace mezi vysokými tarify a nemůžeme zapřít růst na konci 19. století. Korelace ale není příčina. Není důvod si nezbytně myslet, že ochrana dovozu byla dobrá zásada jenom proto, že ekonomický výsledek byl dobrý: tento výsledek mohl být ovlivněn faktory naprosto nesouvisejícími se sazbami, nebo by dokonce mohl být ještě lepší za absence ochrany.\n\nPodle oxfordského ekonomického historika Kevina O’Rourkeho je jasné, že během první poloviny 19. století byla ochrana důležitá pro růst americké výroby; z toho ale nevyplývá, že tarify byly prospěšné pro růst HNP. Protekcionisté během tohoto období často ukazovali německou a americkou industrializaci jako důkaz výhody jejich pozice, ale ekonomický růst je ovlivňován několika dalšími faktory než tržními zásadami a je důležité toto kontrolovat při posuzování vazeb mezi sazbami a růstem.\n\nEkonomové široce souhlasí, že volný trh pomáhá pracovníkům v rozvojových zemích, i když nejsou podrobováni přísným zdravotním a pracovním standardům zemí prvního světa. Je to proto, že růst výroby – a spousty dalších pracovních pozic, který nový sektor vývozu vytváří – má účinek na ekonomiku, jež tvoří konkurenci mezi výrobci, zvyšuje platy a životní podmínky. Alan Greenspan, bývalý ředitel amerického Federálního rezervního systému, kritizoval návrhy protekcionistů, protože „vedou k zakrnění naší schopnosti soutěžit“. Pokud půjdeme po cestě protekcionistů, novější a účinnější továrny budou mít menší prostor na rozšíření a obecně bude trpět celková výroba a ekonomický blahobyt.\n\nProtekcionisté předpokládají, že nové továrny budou pro svůj rozvoj vyžadovat ochranu od zakořeněné zahraniční konkurence. Toto byl argument Alexandra Hamiltona v jeho zprávě „Report on Manufactures“.\n\nEkonomové jako Paul Krugman spekulovali, že ti, kdo podporují protekcionismus údajně, aby podpořili zájmy pracovníků v rozvojových zemích, jsou ve skutečnosti neupřímní a chtějí jen ochránit zaměstnání v rozvojových zemích. Dodatečně, pracovníci v nejméně rozvinutých zemích přijmou práci pouze, pokud je to nejlepší nabídka, jelikož všechny vzájemně konsenzuální výměny musí být výhodné pro obě strany. To, když v rozvojových zemích přijmou nízce placenou práci, ukazuje, že jejich ostatní vyhlídky na zaměstnání jsou horší.\n\nProtekcionismus byl také obviněn za jednu z hlavních příčin války. Zastánci této teorie poukazují na nepřetržité válčení mezi evropskými zeměmi, jejichž vlády byly převážně merkantilistické a protekcionistické, v 17. a 18. století. Tím je myšlena hlavně Americká revoluce, která přišla údajně kvůli britským sazbám a daním, a také zásady ochrany předcházející první i druhé světová válce.\n\nOd konce druhé světové války byla politikou většiny zemí prvního světa odstranit protekcionismus prostřednictvím politik volného obchodu vynucovaných mezinárodními smlouvami a organizacemi, jako je Světová obchodní organizace. Některé politiky vlád prvního světa byly kritizovány jako protekcionistické, jako je společná zemědělská politika v Evropské unii, dlouhodobé zemědělské dotace a navrhované ustanovení „Buy American“ v balíčcích hospodářské obnovy ve Spojených státech.\n\nVedoucí zasedání skupiny G20 v Londýně dne 2. dubna 2009 slíbili: „Nebudeme opakovat historické chyby protekcionismu z předešlých období“. Dodržování tohoto slibu je sledováno prostřednictvím Global Trade Alert, který poskytuje aktuální informace a informovaný komentář, aby se zajistilo, že slib G20 bude splněn tím, že se zachová důvěra ve světový obchodní systém, čímž se znemožní jednání se sousedem, a zachování příspěvku, který by vývozy mohly hrát v budoucím oživení světové ekonomiky.\n\nPřestože opakovaně opakovali, o čem se již zavázali, minulý listopad ve Washingtonu bylo 17 z těchto 20 zemí svědkem Světové banky, která od té doby zaváděla omezující obchodní opatření. Světová banka ve své zprávě uvádí, že většina světových ekonomik se uchyluje k protekcionistickým opatřením, neboť začne hroutit globální ekonomické zpomalení. Ekonomové, kteří zkoumali dopad nových opatření omezujících obchod s použitím podrobných dvoustranných obchodních statistik, odhadují, že nová opatření přijatá do konce roku 2009 narušují celosvětový obchod se zbožím o 0,25 % až 0,5 % (asi 50 miliard dolarů ročně).\n\nPrezident Donald Trump však oznámil v lednu roku 2017, že USA opouštějí dohodu o transportačním partnerství (TPP) a říkají: „Zastavíme smíšené obchodní dohody, které vynesly všechny z naší země a přijaly společnosti z naší země, a to bude obráceno.“\n\n\n"}
{"id": "387418", "url": "https://cs.wikipedia.org/wiki?curid=387418", "title": "Chamillionaire", "text": "Chamillionaire\n\nHakeem „Chamillionaire“ Seriki se narodil 28. listopadu 1979 v Houstonu v Texasu. Ne nadarmo užívá přezdívku \"The Mixtape Messiah\", protože kromě svého jedinečného debutového alba vydal obrovské množství mixových CD, takzvaných mixtapů. Také je držitelem prestižní ceny Grammy za hit \"Ridin'\".\n\nV sedmnácti letech Chamillionaire spolu se svým kamarádem z dětství, známým rapperem Paulem Wallem začal pořádat vystoupení v Houstonu a celkově v Texasu. Při jednom z těchto vystoupení se dvojice setkala se slavným mixtapovým DJem Michaelem \"5000\" Wattsem, kterého nakonec donutili nahrát společnou skladbu. Michaelovi se skladba velmi líbila a zařadil ji na jeden ze svých mixtapů. Pak se již Chamillionaire a Paul objevovali na Michaelových mixtapech stále častěji. Za čas se Chamillionaire s Paulem osamostatnili a začali vydávat své vlastní mixtapy pod nálepkou \"The Color Changing Click\". Jejich názory se po čase začaly rozcházet, a proto se dvojice rozdělila. Chamillionaire pokračoval ve vydávání vlastních mixtapů a proslavil se například tapy \"Mixtape Messiah\" (2004) nebo \"Chamillitary\" (2005).\n\nRok 2005 byl pro Chamillionaira neuvěřitelně úspěšný. Kromě toho, že vydal celkem pět mixtapů, stihl svůj nejlepší materiál zařadit i na regulérní debutové album. To vyšlo koncem listopadu pod názvem \"The Sound Of Revenge\" a jedná se o velice kvalitní počin. Objevily se na něm hity \"Ridin\" a \"Turn It Up\", ale takřka celé album má od začátku až do konce hitové ambice.\n\n\n\n\n"}
{"id": "387419", "url": "https://cs.wikipedia.org/wiki?curid=387419", "title": "Glasgow Haskell Compiler", "text": "Glasgow Haskell Compiler\n\nThe Glorious Glasgow Haskell Compilation System, známý pod jmény Glasgow Haskell Compiler či GHC, je open source kompilátor do strojového kódu pro funkcionální programovací jazyk Haskell. Hlavními vývojáři jsou Simon Peyton Jones a Simon Marlow.\n\nVývoj GHC původně začal v roce 1989 jako prototyp napsaný v LML Kevinem Hammondem na Universitě Glasgow. Později, ve stejném roce, byl tento prototyp kromě jeho parseru kompletně přepsán v Haskellu Cordelií Hallovou, Willem Partainem a Simonem Peytonem Jonesem. První beta verze byla vydána 1. dubna 1991 a následovaly další rozšiřující verze, přidávající např. analýzu striktnosti stejně jako jazyková rozšíření, jako monadický I/O, proměnlivá pole, unboxed datové typy a výkonovou analýzu. Peyton Jones a Simon Marlow později přešli ke společnosti Microsoft Research v Cambridge v Anglii, kde byli hlavními osobami zodpovědnými za vývoj GHC. GHC také obsahovalo programový kód od dalších šedesáti programátorů, kteří se spolupodíleli na jeho vývoji.\n\nGHC je napsáno v Haskellu (technikou bootstrapingu, samozavádění), ale runtime systém Haskellu, základní prvek kompilátoru, je napsán v programovacím jazyce C a zprostředkovaném jazyce C--. Většina kódu GHC je napsána pomocí dokumentovaného programování.\n\nFront end GHC zahrnující lexikální analýzu, syntaktickou analýzu a kontrolu datových typů je navržen pro zachování co nejvyššího množství informace o zdrojovém kódu až do dokončení procesu typového odvozování s důrazem na poskytování jasných výpisů chybových stavů uživateli. V poslední fázi front endu se provádí odstranění syntaktickýho cukru, který Haskell převede do typovaného mezilehlého jazyka (mezikódu ?)\nznámého jako \"Core\" (jádro) (založeného na systému F, rozšířeného o výrazy codice_1 and codice_2. Časem se jádro rozšířilo o podporu obecných algebraických datových typů (GADT),je postaveno na rozšíření systému F a stává se z něj systém nazvaný System FC.\n\nPodle zvyklosti z tradiční typově orientované kompilace se následně spouští zjednodušovač kódu GHC, neboli \"middle end\", který provádí většinu optimalizací implementovaných v GHC. Ty jsou strukturovány jako posloupnost úprav aplikovaných na zdrojový kód při úpravách jádra. Analýza a úpravy spouštěné v této fázi zahrnují požadavkovou analýzu (zobecněnou analýzu striktnosti), aplikaci uživatelsky definovaných pravidel rewrite rules (což zahrnuje soubor pravidel včetně standardních knihoven GHC, které vykonávají foldr/build fusion), unfolding (rozbalování – zahrnuje v tradičních překladačích tzv. \"inlining\"), let-floating – analýzu, jež rozhoduje, které funkční argumenty mohou být rozbaleny, analýza CPR, specializace přetížených funkcí, stejně jako soubor jednodušších místních úprav jako jsou constant folding a beta redukce.\n\nZávěrečná úroveň sestává ze zjednodušovacích úprav jádra do STG (Spineless Tagless G-machine) (nižšího zprostředkovaného jazyka). Stejně jako jádro je i samo STG funkcionálním jazykem. STG je ekvivalentem teoretického modelu počítače (stejně jako například Turingův stroj či model RAM). Back end GHC provádí úpravy STG před překladem do C, C-- nebo strojového kódu.\n\nGHC pracuje podle posledního standardu jazyka nazvaného \"Haskell 2010\". Podporuje také mnoho volitelných rozšíření, jako jsou například: knihovna STM, která umožňuje kontrolovat zápisy do sdílené paměti a další.\n\nV současné době je několik verzí GHC dostupných pro různé platformy, včetně Windows a většiny variací Unixu (jako jsou různé distribuce Linuxu nebo Mac OS X). GHC byl také portován na několik různých procesorových architektur.\n\n"}
{"id": "387420", "url": "https://cs.wikipedia.org/wiki?curid=387420", "title": "Památník Velké Moravy", "text": "Památník Velké Moravy\n\nPamátník Velké Moravy nacházející se ve Starém Městě patří mezi národní kulturní památky České republiky. Jeho budova byla postavena v letech 1959–1960 nad základy první objevené a uznané stavby z doby velkomoravské, kostela Na Valách.\n\nArcheologické naleziště Na Valách je dnes součástí centra města Staré Město. Na jihu prochází jeho pomyslná hranice Jezuitskou ulicí, na východě Velkomoravskou ulicí, na severu ulicí Na Hradbách a konečně na západě ulicí Antonína Zelnitiuse. Zahrnuje tak místní polohy Na Valách, Dvorek a jižní část Nového světa. Z hlediska krajinného se naleziště rozprostírá na mírném svahu tzv. východní staroměstské ostrožny tvořené nejmladší štěrkovou terasou řeky Moravy a částečně zasahuje i pod ni, na okraj samotné nivy.\n\nV době prvních vykopávek prováděných zde v letech 1887 a 1889 \"Františkem Myklíkem\", \"Ignácem Tkáčem\" a \"Martinem Křížem\", se zde nacházel tehdy ještě vodní mlýn a zahrady soukromých zemědělců. Právě na nich byl v roce 1897 otevřen písečník. V důsledku toho docházelo ke každoročnímu nekontrolovanému ničení desítek kostrových i žárových hrobů, protože panoval názor, že tyto jsou jen pozůstatkem běsnění z doby třicetileté války. Až teprve úsilí nového učitele \"Antonína Zelnitia\" a náhodný nález zlaté náušnice z roku 1924 vedly k tomu, že naleziště Na Valách začalo poutat zájem nejprve místních vlastivědných činovníků a později i odborníků a konečně poodhalilo svoji pravou dějinnou podobu. Zásluhu na tom měl především Antonín Zelnitius, který se také v roce 1929 z rozhodnutí Jaroslava Böhma stal vedoucím záchranného výzkumu prováděného zde od roku 1928 Státním archeologickým ústavem v Praze. Do roku 1932, kdy byly výzkumy zastaveny, došlo k prozkoumání 350 kostrových hrobů a několika desítek sídlištních objektů z doby Velké Moravy a byla poznána struktura valového tělesa. Získaný, nezřídka honosný inventář, se stal základem sbírek staroměstského muzea.\n\nTerén prozkoumaný na přelomu 20. a 30. let 20. století měl tvar podkovy obepínající vytěženou část písečníku, přičemž na východním okraji dosáhl oplocení zahrady patřící k mlýnu vlastněném tehdy \"Vratislavem Schildrem\". To a zejména nedostatek financí byly hlavní příčiny, proč se v odkryvech dále nepokračovalo.\n\nK obnovení zemních prací došlo až po válce v roce 1948. Jejich řízením byl pověřen tehdy mladý kustod Slováckého muzea, později vynikající archeolog a pracovník Moravského muzea v Brně a dlouholetý vedoucí výzkumů ve Starém Městě, Vilém Hrubý. Už v roce 1949 byl pod jeho vedením Na Valách učiněn objev, který se nesmazatelně zapsal do dějin naší archeologie: při pokračujícím výzkumu pohřebiště došlo k odkryvu negativní výplně základových rýh sálového kostela s podkovovitou apsidou, což představovalo objevení prokazatelně první architektury z doby Velké Moravy u nás. Přitom bylo prozkoumáno více než 1 000 hrobů z 2. poloviny 8. až 1. poloviny 10. století, přičemž ty z nich, které se nacházely blízko kostela, ležely často v superpozicích nad sebou, mnohé také obsahovaly zlaté a stříbrné šperky, honosné zbraně i předměty denní potřeby. Výzkum trval do roku 1951. V jeho průběhu byla s pochopením i podporou ze strany majitele pozemku prozkoumána především mlýnská zahrada. Vzhledem k významu celého objevu byl nad kostelními základy vystavěn provizorní dřevěný přístřešek a posléze rozhodnuto o vybudování rozsáhlého památníku, který měl obsáhnout celou plochu někdejší zahrady. Tento plán si letech 1957 – 1959 vyžádal pokračování výzkumné činnosti, cílem které bylo prozkoumání okrajových částí ostrožny a to hlavně v jižní a východní části polohy Na Valách. Opět došlo k odkryvu kostrových hrobů a sídlištních objektů, zachyceny byl však i průběh opevňovacích příkopů raně středověkého stáří. Po skončení těchto výzkumů dosáhl počet objevených hrobů čísla 1636, což už tehdy ze staroměstské polohy Na Valách činilo největší pohřebiště doby velkomoravské a to nejen u nás, nýbrž i na územích spadajících pod vliv panovníků Velké Moravy.\nZ velkorysých plánů rozsáhlého komplexu památníku, jehož součástí měla např. být i archeologická základna, či depozitář s knihovnou, byla nakonec v letech 1959 – 1960 v poloze Na Valách zrealizována budova jen jedna a sice ta, která dodnes stojí na ostrožně nad Jezuitskou ulicí. Byl v ní vytvořen Památník Velké Moravy, k jehož částečnému vyinstalování a následnému otevření došlo v polovině roku 1961. Technické problémy stavby i nepřesvědčivá prezentace archeologických nálezů vedly už v roce 1964 k jeho uzavření, což se samozřejmě setkalo s negativní odezvou veřejnosti. Po jisté nápravě byl památník v roce 1966 sice opět zpřístupněn, nicméně náležitý vzhled získaly jak budova, tak především expozice až v roce 1969, v době příprav na oslavy 20. výročí objevu svého nejvýznamnějšího exponátu – základů velkomoravského kostela. Nové expozici se dostalo pojmenování \"„Veligrad - Staré Město“\".\n\nV témže roce, tedy 1969, se dochované relikty církevní architektury i samotný Památník Velké Moravy Na Valách staly součástí Národní kulturní památky I. kategorie s názvem \"Staré Město – Veligrad\". Z hlediska zprávy přecházel Památník postupně z Moravského muzea v Brně na Okresní národní výbor Uherské Hradiště a jeho Slovácké muzeum, pak na Krajské středisko státní památkové péče a ochrany přírody v Brně, aby se v roce 1986 opět dostal pod okres Uherské Hradiště, kde v rámci Slováckého muzea zůstal až dodnes. Poměrně časté stavební úpravy prováděl investor, reinstalace výstav ve většině případů vedl \"prof. PhDr. Vilém Hrubý, DrSc\". Byl to právě on, kdo v roce 1985 u příležitosti 1 100. výročí úmrtí arcibiskupa sv. Metoděje vytvořil scénář a výrazně přispěl k realizaci nové expozice, která dostala název „Velkomoravské Staré Město“. I přes pozdější dílčí zásahy zůstala tato expozice dodnes základem prezentačního systému staroměstského památníku.\n\nUž v minulosti se budova Památníku Velké Moravy stávala místem, které navštěvovali významní představitelé vědy, kultury i politického života. V roce 1975 zde např. pobývali účastníci Kongresu slovanské archeologie, v roce 1991 archeologové doslova z celého světa, kteří se pak zúčastnili celosvětového archeologického kongresu věd historických a protohistorických UISPP konaného v Bratislavě a konečně v roce 1999 u příležitosti 50. výročí objevu kostela Na Valách navštívili prostory velkomoravského památníku význační slavisté, i představitelé státní správy, účastníci mezinárodní konference \"Velká Morava mezi východem a západem\", pořádané pod patronací kanceláře prezidenta ČR v Uherském Hradišti. Při té příležitosti zde také proběhla vernisáž výstavy \"Meč, symbol moci, cti a odvahy\", což byl jeden z prvních počinů, jimiž se vedení Slováckého muzea a archeologického výzkumu ve Starém Městě snaží o aktualizování a oživení Památníku i o jeho hlubší vpravení do role významného veřejného kulturního subjektu celého Uherskohradišťska.\n\nPomineme-li občasné obhlídky drobných výkopů v okolí Památníku, pak seriozní zájem archeologů o naleziště Na Valách opět vzrostl zejména na sklonku 80. let 20. století. Byl vyvolán tím, že se pozemek někdejšího mlýna dostal do správy JZD Dolina ve Starém Městě, a to na něm plánovalo výstavbu zařízení hotelového typu. Proto se roce 1988 v lokalitě jmenované jako Dvorek (Na Dvorku), mezi budovou Památníku a Velkomoravskou ulicí, opět objevili archeologové brněnského Moravského muzea na čele se současným vedoucím výzkumů ve Starém Městě, Luďkem Galuškou. V této dosud neukončené etapě bylo v podobě více než 150 hrobů zachyceno pokračování kostelního pohřebiště východním směrem, doložena byla existence předvelkomoravského opevnění a sídliště z 8. a 1. poloviny 9. století, zkoumány byly mohutné kamenné základy staveb z 13. – 15. století a z téže doby byly odkryty také spodní části hrnčířských pecí i s vypalovanou keramikou. Výzkumy zde stále pokračují, protože tato místa ještě stále nevydala všechna svá tajemství. Mají záchranný charakter, neboť centrální poloha lokality Dvorek v rámci města předurčila tato místa k tomu, aby zde v budoucnu vzniklo nové městské náměstí Starého Města, jehož součástí by se měl stát i nový kostel s zasvěcený sv. Duchu. V souvislosti s tím, se po létech opět aktualizovala otázka dostavby nejen Památníku a jeho zázemí, ale i depozitářů a archeologického centra. Je proto možné, že v novém tisíciletí přece jen dojde k naplnění idejí z 50. let 20. století, a že časem budou sbírky opět uloženy tam, odkud pocházejí.\nZdá se, že první člověk, který se zastavil v blízkosti dnešní budovy Památníku Velké Moravy ve Starém Městě Na Valách, byl mladopaleolitický lovec starší doby kamenné (40 000 – 10 000 př. n. l.). Jeho pobyt zde dokládají kamenné čepelky a úštěpy, tedy nástroje a odpad vzniklý při jejich výrobě. V období pozdního paleolitu (10 000 – 8 000 př.n.l.) tady byla pohřbena drobná, asi pětačtyřicetiletá žena, v jejíž blízkosti se našlo ohniště a v něm drobné kamenné nástroje. Jde o doposud jediný a tím i velmi významný antropologický nález pozdněpaleolitického člověka z území naší republiky. Potom, asi na konci 5. tisíciletí př.n.l., se Na Valách objevili první zemědělci, nositelé kultury s moravskou malovanou keramikou, kteří se zde na nějakou dobu i usadili. Dokládají to sídlištní jámy s typickou malovanou keramikou i broušené kamenné nástroje, někdy ovšem nacházené v druhotném uložení v zásypu hrobových jam velkomoravských hrobů. Po více než 3 000 let dlouhé mezeře osídlil svažitý terén polohy Na Valách lid lužické kultury lužických popelnicových polí mladší doby bronzové (1 250 – 1 000 př.n.l.). Zůstala však po něm jen hrubá prstovaná keramika, kostěné šídlo a snad i jedno ohniště. A potom, až do 6. století po Kristu, jakoby se dění okolního světa míst na konci východní staroměstské ostrožny úplně vyhnulo. Nicméně pak nastal zlom a Na Valách se objevili naši předci, staří Slované.\n\nPrvní Slované se ve Starém Městě Na Valách, na pro ně typickém místě na terase nedaleko řeky, poprvé zastavili v průběhu 6. nebo v 1. polovině 7. století, tedy v tzv. časně slovanském období. S velkou pravděpodobností si zde založili malou osadu, byť prokazatelné sídlištní objekty z té doby dosud odkryty nebyly, pokud ovšem netvořily součást starších odkryvů \"Antonína Zelnitia\". Existenci osady tak dokládají zejména roztroušené zlomky typické nezdobené keramiky pražského typu. Naopak přítomnost pohřebiště těchto prvních Slovanů je Na Valách jasně prokazatelná. Dokládá ji pět žárových hrobů objevených na samém severním okraji naleziště v blízkosti někdejšího mlýnského náhonu a zbytky několika dalších hrobů porůznu lokalizovaných v rámci celého pohřebiště. Jednu skupinku z nich tvořily hroby v nádobách, kde zbytky žehu spočívaly v popelnicích umístěných v plytkých jámách, v případě druhé byly zbytky posmrtné hranice jen tak vsypány do zemní jamky a překryty hlínou snad někdy vytvářející malou mohylku.\n\nPo celé 7. století existenci osady Na Valách stále ještě více předpokládáme, než že o ní víme z archeologických pramenů. Nicméně pohřby v nádobách z této doby ji nepřímo dokládají. To v souvislosti s 8. stoletím je situace zcela jiná. Několik desítek objektů z nižších částí naleziště Na Valách, v poloze Dvorek, z nichž některé se dokonce vzájemně porušují a přitom výplně všech ještě překrývá kulturní vrstva z doby Velké Moravy nebo jsou do nich vhloubeny hroby z 9. století, naznačují, že právě tady se nacházela podstatná část zdejšího předvelkomoravského sídliště. Poslední výzkumy také doložily starší závěry \"Viléma Hrubého\" o tom, že už toto sídliště bylo opevněné, takže se vlastně jednalo o hradiště. V jeho rámci máme doložen život vyšší společenské vrstvy a provozovalo se zde i zpracovávání barevných kovů, především bronzu a s velkou pravděpodobností snad také zlata. Někdy v průběhu 2. poloviny 8. století byla na pohřebišti do země uložena první nespálená těla mrtvých, což předznamenalo začátek postupné změny pohřebního ritu ze žárového na kostrový. Hradisko Na Valách se tak už v předvelkomoravském období zřejmě stalo jistým mocenským hybatelem v rámci okolního převážně zemědělského osídlení. Podobnou funkci mohlo na opačném břehu Moravy částečně sehrávat i sídliště rozkládající se v místech centra dnešního Uherského Hradiště. Na pravém staroměstském břehu Moravy mělo toto osídlení podobu menších osad i větších sídlišť, mezi nimiž se rozprostírala pole, úhory a pastviny a táhly se tudy drobné vodoteče lokálního významu, někdy vzniklé lidskou rukou, jindy přirozenou cestou.\n\nZdá se, že s něčím podobným můžeme počítat i pro starší období Velké Moravy, tedy 1. polovinu 9. století, snad jen s tím rozdílem, že postupným nárůstem obyvatelstva se na Staroměstsku zvětšovala plocha sídlišť a úměrně s tím se zmenšoval rozsah jejich hospodářského zázemí. Budovaly se také jednotlivé části tzv. vnějšího opevnění v západní a severní části Starého Města a snad i na vodoteči Vláce nedaleko řeky Moravy. Tento vývoj vyvrcholil někdy okolo poloviny 9. století, kdy původně oddělená sídliště - osady v pojetí \"Viléma Hrubého\" - srostla v jeden celek, v jedno rozsáhlé velkosídliště.\n\nNastíněný vývoj se také do značné míry odrazil v dění na staroměstské lokalitě Na Valách. Od začátku 9. století už zde zcela nabylo vrchu pochovávání nespálených těl, přičemž se pohřebiště postupně posouvalo po svahu do nížeji položených míst. Tím se krajní hroby dostaly až do těsné blízkosti obydlí a nedaleko od míst, kde se táhlo staré opevnění – palisáda, popř. dřevěná stěna s příkopem nebo s původní upravenou vodotečí. Okolo poloviny 9. století zde došlo k tomu, že opevnění přestalo plnit svoji funkci, nebylo obnovováno, tedy chátralo a také příkop se postupně zanášel odpadovým materiálem ze sídliště. Ovšem i dny tohoto sídliště už byly sečteny. Spolu s rozšiřujícím se pohřebištěm začali lidé postupně opouštět svá obydlí a dílny a stěhovali se do jiných částí staroměstského velkosídliště, především asi na nedalekou polohu Za Zahradou, rozkládající se jižně od polohy Na Valách. Proces změny ze sídlištní funkce na funkci funerální byl do značné míry umocněn ještě i tím, že v průběhu doby velkomoravské došlo Na Valách k vybudování na maltu kladeného kamenného kostela.\n\nPřesnou dobu vzniku kostela Na Valách neznáme. Víme, však, že vznikl na už existujícím pohřebišti, a že jeho postavení předznamenalo zintenzivnění pochovávání v těchto místech. Obecně z toho plyne, že hroby porušené kostelními základy nebo se pod nimi nacházející a samozřejmě i milodary v nich nalezené jsou starší než kostel. Naopak hroby respektující kostelní základy byly realizovány až u stojící stavby, což znamená, že jsou s ní současné, stejně jako materiál nalezený při jejich preparaci. Ten ovšem mohl být používán i v době před vznikem kostela, nicméně do hrobu se s jistotou dostal až po jeho výstavbě. Chronologie stavby tak plně souvisí s rozborem nálezů z hrobů a také s vyhodnocením některých významných nálezových okolností. Ovšem ani po tomto procesu nenastala mezi badateli jednota, názory se naopak různí. Objevitel kostela V. Hrubý spatřuje jeho počátky mezi lety 850 – 863, klade je tedy před příchod byzantské misie, Schulze-Dörllam je posunuje do 1. poloviny 9. století s tím, že nejstarší fázi kostela měla podle ní představovat stavba provedená ve dřevě, Zdeněk Klanica naopak vzhledem k převaze vyspělého šperku veligradského typu v něm spatřuje kostel z pozdního 9. století. My se přikláníme k dataci \"V. Hrubého\", avšak s tím, že vymezení doby pomocí stanovení okrajových let je na podkladě archeologického materiálu prozatím v podstatě nemožné. Přesto se nám jako reálný čas vzniku kostela Na Valách jeví doba okolo poloviny 9. století, asi však s poněkud větším přesahem do jeho 2. poloviny.\n\nZe samotného kostela se zachovalo jen nálezové torzo. Představují je zlomky vazných a omítkových malt, omítek se stopami po výmalbě, části litých maltových podlah na kamenném štětu, úlomky i celé kusy tegulí, prejzů a zdobných hřebenovek tvořících kdysi honosnou střechu a konečně negativní výplň základových rýh. Právě její existence je podstatou poznání půdorysu nejedné církevní stavby z doby Velké Moravy, přičemž o toto poznání se zásadní měrou zasloužil právě \"V. Hrubý\". Zpočátku hledal Na Valách kamenný základ kostela, ovšem nacházel jen stavební suť. Až posléze, s postupujícím odebíráním horních vrstev rozpoznal, že ona suť vytváří ve štěrkovém podloží 80 až 90 cm široké pásy. Snižováním terénu v okolí těchto pásů se stále jasněji rýsoval půdorys církevní stavby. Bylo jasné, že ponechané pásy nejsou nic jiného, než odpad, který obyvatelé středověkého Starého Města vmetli do jam, jež vznikly vytrháním kamenů ze základů zchátralé velkomoravské stavby. V Památníku Velké Moravy ve Starém Městě Na Valách tak vidíme druhotnou výplň původních základových rýh, která jakoby vystupuje nad povrch a hroby jakoby ležící právě na tomto povrchu. Tento „klam“ je důsledkem specifické archeologické metody, díky níž mohly být následně objeveny i další podobné stavby nejen ve Starém Městě, ale i v Mikulčicích nebo v Uherském Hradišti - Sadech. Jistým negativem přitom je, že v důsledku absence původních základů, lze stanovit jen více méně přibližné rozměry takto objevených staveb, v našem případě i kostela Na Valách.\n\nKostel ve Starém Městě Na Valách byl tvořen obdélníkovou lodí o vnějších rozměrech cca 850×725 cm a podkovovitou apsidou o rozměrech cca 500×425 cm a byl orientován ve směru východ-západ. Hloubka základových rýh se pohybovala mezi 60 až 80 cm. Stavba má natolik univerzální a jednoduchý půdorys, že její obdoby bychom nalezli v široké oblasti od Gruzie na východě až po západní Evropu, nicméně zjistit přesnou analogii se však doposud nikomu nepodařilo. Patří přitom do skupiny kostelů s polokruhovou apsidou, která je v rámci velkomoravské architektury nejvíce zastoupena. Tak např. \"J Pošmourný\" spatřoval východisko tohoto stavebního typu v architektuře byzantské kulturní sféry s tím, že se jednalo o misijní kostel, který se k nám dostal prostřednictvím byzantské misie. Společně s \"V. Vavřínkem\" a \"F. Dvorníkem\" se shodli na tom, že místem původu mohla být středomořská dalmatsko-istrijská oblast. Naopak \"J. Cibulka\" shledával původ kostelů s polokruhovou apsidou v pozdně římské architektuře dolního Podunají, hlavně na území dnešního Bulharska. K této teorii se přikláněl také \"V. Hrubý\". O západním původu této skupiny kostelů, hlavně v souvislosti s bavorsko-franskými misiemi, byl přesvědčen \"H. Preidel\" a částečně také \"A. Merhautová - Livorová\". Konečně \"Z. Klanica\" si myslí, že v raně středověké Evropě se k pojednávanému typu kostelů doposud nepodařilo zjistit takové obdoby, které by mohly být přínosem v řešení otázky jejich původu. Dodejme, že asi už jen těžko nalezeny budou. Z toho plyne, že musíme vystačit s tím, co máme k dispozici.\n\nAsi nechybíme, když podobně jako většina badatelů vyjdeme z obrovského kulturně-náboženského vlivu, který v období raného středověku měla Byzantská říše v širokých oblastech jižní Evropy a přilehlé části Asie i Afriky. Nelze přitom ovšem myslet na takovou architekturu, která tehdy stála v Soluni či Konstantinopoli a jiných výsostně byzantských městech. Spíše bychom ji asi hledali na okrajových územích, např. na rozhraní západní a východní kulturní zóny, tedy nejspíše v oblasti adriaticko-istrijské. Ovšem, zcela odmítnout nelze ani teorii o byzantské misie Konstantina-Cyrila a Metoděje a s ní spojovanou formu jednoduchého misijního kostelíka? I touto cestou se nakonec mohl kostel s polokruhovou apsidou objevit na území severně od Dunaje. Uzavřeme alespoň povšechně, že staroměstský kostel Na Valách asi má svůj původ opravdu v umělecké sféře byzantské architektury.\n\nNa základě archeologických pramenů a závěrů architektů i historiků umění je možný následující pokus o rekonstrukci jeho nadzemní části. S velkou pravděpodobností měl podobu sálového plochostropého kostela se zaklenutou apsidou a se sedlovou střechou. Obvodové stěny byly vystavěny z tříděného lomového kamene a ojedinělých kusů římských cihel pojených vápennou maltou. Alespoň v interiéru byl omítnut a vymalován. Střecha byla zřejmě sestavena z hliněných vypalovaných komponentů, strop byl asi dřevěný z desek a proutí a snad byl i omítnutý, chodilo se po lité maltové podlaze aplikované na kamenný štět. Za dobu své přibližně padesátileté existence nejméně jednou vyhořel, byl však opraven a znovu využíván. I přes svou jednoduchost mu jistě v rámci okolních dřevěných staveb a v centru rozsáhlého pohřebiště patřilo výsadní postavení. Z hlediska funkce lze kostel Na Valách považovat za pohřebištní kapli s působností pro celou staroměstsko-uherskohradišťskou aglomeraci - Veligrad. Soudíme tak z toho důvodu, že nejvíce hrobů z okolního pohřebiště je kladeno právě do 2. poloviny 9. století, do doby největšího rozmachu aglomerace. Mnoho z těchto hrobů je prosto jakýchkoliv nálezů, v mnohých se však našlo velké bohatství. Ty první patří chudákům, resp. obyčejným lidem, ty druhé se sadami zlatých a stříbrných šperků, se zbraněmi a jezdeckými potřebami zase náležely mocným té doby. Představuje to jasný doklad značné diferencovanosti uvnitř velkomoravské společnosti. Na pohřebišti dokonce nechybí ani tzv. „zapovězená část“ s kostrami uloženými v násilně skrčené poloze „do kozelce“, s úmyslně rozbitými obličejovými partiemi lebek, s oddělenými částmi dolních i horních končetin, často v hlubokých jámách zaházených kamením. Tyto „praktiky“ prováděné na zemřelých považovaných za „vampýry“ jim měly zabránit v obživnutí a následnému poškozování živých. Jde o zvláštní a jedinečný náhled do duševna našich staroslovanských předků, současníků Svatopluka a Metoděje.\n\nStejně jako si nejsme jisti dobou vzniku staroměstského kostela Na Valách, neznáme ani přesnou dobu jeho zániku. Nicméně některé nálezové okolnosti hrobů v blízkosti kostela a především absence hrobových nálezů typických pro mladohradištní období, zejména pak vlasových ozdob zvaných záušnice naznačují, že přinejmenším před polovinou 10. století už kostel neexistoval a skončilo i pohřbívání. Vše nasvědčuje tomu, že mohl zaniknout dokonce velice záhy, bezprostředně po pádu Velké Moravy, už na začátku 10. století.\n\nO tom, co se dělo Na Valách v období mezi polovinou 10. a začátkem 13. století, můžeme vyslovit jen dohady, protože archeologické prameny mlčí. Ty písemné lokalizují sice na půdu Starého Města trhovou ves Veligrad, ovšem zřetelné stopy po ní zde prozatím nalezeny nebyly. Až na jisté náznaky krátkodobého osídlení jižní v části někdejší mlýnské zahrady to vypadá tak, že lid, na kdysi exponovaná a významná místa na nějakou dobu prostě zapomněl. Jako by se zde na nějakou dobu zastavil čas. Co bylo toho příčinou, nevíme. Snad je to důsledek celkového úpadku někdejší aglomerace a následné změny v sídelní a mocenské struktuře za prvních Přemyslovců, snad tu sehrávala roli i jistá pietnost těchto míst plynoucí ze stovek hrobů a opuštěného a chátrajícího kostela.\n\nTento stav se ovšem výrazně změnil v průběhu 1. poloviny 13. století. Příčina této změny tkvěla v tom, že se Veligrad dostal do majetku velehradských cisterciáků a ti z něj chtěli vybudovat svoji hospodářsko-ekonomickou základnu. Ovšem, jak by možná někdo předpokládal, k opravě kostela nedošlo. Přesně naopak. Zřejmě právě v té době z něj byly vyrvány první kameny a římské cihly, tedy drahocenný stavební materiál, který bylo jinak nutno dovážet z Chřibů nebo Bílých Karpat. Ten byl následně využíván k výstavbě nějaké velké, archeologicky nově objevené stavby, budované v místech jihovýchodně od někdejšího kostela v poloze Dvorek. Snad v ní lze spatřovat počátky vodního mlýna, resp. nějakou část jeho areálu, toho mlýna často vzpomínaného v pozdějších písemných zprávách a existujícího zde nepřetržitě vlastně až do 70. let 20. století. Na opačné straně od kostela překrylo tamní velkomoravské hroby mohutné těleso dřevěno-hliněné, 10 m široké hradby, před kterou byl vykopán 3,5 m hluboký příkop, později přebudovaný v mlýnský náhon. Jeho realizace naopak mnoho hrobů poničila. Celková šířka opevnění středověkého Veligradu z 1. poloviny 13. století tak činila asi 16,5 m, zachycená délka dosahuje 220m. Dodnes jsou stopy po jeho existenci v podobě valu viditelné v ulici Na Valech a v zahradách domů Svatovítské ulice východně od Památníku Velké Moravy.\n\nAktivity velehradských cisterciáků ve Veligradě - Starém Městě utrpěly velkou ránu v podobě založení přemyslovského královského města a pevnosti Nový Velehrad, později Hradiště, dnešního Uherského Hradiště, k němuž došlo v roce 1257. I když byl v důsledku toho skutku postupně pozastaven progresivní vývoje Veligradu jako hospodářského centra nedalekého kláštera, na okraji východní staroměstské ostrožny, podél dnešní Jezuitské ulice, už pracovaly četné dílny hrnčířů, rozvíjel se mlýn a budovaly se další kamenné stavby. Velkomoravskou minulost těchto míst tak nadlouho překryla rouška zapomnění. Staré Město se na dlouhá staletí stalo předměstím Uherského Hradiště.\n\nV letech 2008–2009 byl objekt Památníku Velké Moravy kompletně zrekonstruován a přizpůsoben celoročnímu provozu. Vznikla zde rovněž nová moderní multimediální stálá expozice. Ta je přístupná denně od 9.00 do 12.30 hodin a od 13.00 do 17.00 hodin.\n\nPamátník je spravován jako součást Slováckého muzea v Uherském Hradišti.\n\n"}
{"id": "387423", "url": "https://cs.wikipedia.org/wiki?curid=387423", "title": "Císařská rodina", "text": "Císařská rodina\n\nCísařská rodina může mít více významů:\n\n"}
{"id": "387424", "url": "https://cs.wikipedia.org/wiki?curid=387424", "title": "Tranzitorní ischemická ataka", "text": "Tranzitorní ischemická ataka\n\nTranzitorní ischemická ataka (TIA) je náhlá krátkodobá funkční porucha mozku, způsobená oddělením některé z jeho částí od přísunu krve. Příznaky jsou podobné cévní mozkové příhodě, trvají obvykle několik minut až několik hodin a nemají trvalé následky. Pokud trvají déle než 24 hodin, je záchvat klasifikován jako cévní mozková příhoda.\n"}
{"id": "387427", "url": "https://cs.wikipedia.org/wiki?curid=387427", "title": "Paco de Lucía", "text": "Paco de Lucía\n\nPaco de Lucía, rodným jménem Francisco Sánchez Gómez (21. prosince 1947 Algeciras, Provincie Cádiz, Španělsko – 25. února 2014 Cancún, Mexiko) byl španělský hudební skladatel a kytarista, bratr významného španělského kytaristy Ramóna de Algecirase a zpěváka Pepé de Lucíi.\n\nByl to vynikající kytarový virtuóz ve španělském národním hudebním, tanečním a kulturním stylu flamenco, některými odborníky považovaný za nejlepšího kytarového interpreta tohoto stylu všech dob. Působil také jako jazzový a klasický kytarista a byl, mimo jiné, také znám jakožto velký obdivovatel a propagátor španělského hudebního skladatele Manuela de Fally.\n\nFlamenco obohatil o perkusivní hudební nástroj cajón.\n\nNa kytaru hrál už od svých pěti let, na jeho hudební zaměření měl vliv jeho otec António, který byl také španělským lidovým kytaristou. Profesionálním kytaristou se stal z otcova popudu už v 11 letech. Nejprve vystupoval se svým bratrem Pepém, teprve později se dal na sólovou dráhu.\n\nV roce 2014 zemřel, byl pochován na hřbitově 'Cementerio municipal de Algeciras'.\n\n\n"}
{"id": "387428", "url": "https://cs.wikipedia.org/wiki?curid=387428", "title": "Prosincová generální stávka 1920", "text": "Prosincová generální stávka 1920\n\nProsincová generální stávka 1920 byla výsledkem sporu dvou frakcí v Československé sociálně demokratické straně dělnické o majetek. \n\nNa počátku prosince 1920 byl policií obsazen Lidový dům, jehož formálním vlastníkem byl sociálnědemokratický předák Antonín Němec. Politické strany měly ze zákona zakázáno vlastnit nemovitosti. Státní moc zasáhla ve prospěch původního reformního křídla strany. Lidový dům ale ke své činnosti využívala levicová marxistická frakce strany. Ta v reakci na obsazení budovy vyhlásila generální stávku. Mimo to zveřejnila další požadavky, mezi jinými požadovala demisi úřednické vlády, zvýšení platů, vznik dělnických rad, které by se spolupodílely na řízení podniků atd.\n\nGenerální stávka se uskutečnila mezi 10. a 17. prosincem 1920. Některým oblastem (Kladensko, Hodonínsko, Třebíčsko) se nevyhnulo násilí, když se dělnictvo pokusilo o silové převzetí moci. Větší města však na stávku nereagovala. Ve státě bylo vyhlášeno stanné právo, povoláno vojsko a zatčeno na 3 000 demonstrujících. Špatně zorganizovaná stávka neměla šanci na úspěch a byla potlačena. Při potlačování stávky zemřelo 14 dělníků. (1)\n\nDůsledkem generální stávky byl konec období nestability v politice a otevřený střet dvou frakcí v sociálnědemokratické straně. Ten vyústil ve vznik nového politického subjektu, když se levicové křídlo sociální demokracie na květnovém sjezdu 1921 prohlásilo za Komunistickou stranu Československa. Sociální demokracie ztratila většinu svých členů a oslabila svou pozici vůči dalším stranám. Role největší politické strany v ČSR se ujala Agrární strana.\n\nZdroje:\n\n(1) https://ct24.ceskatelevize.cz/domaci/1299165-rozkol-socialni-demokracie-vesel-do-dejin-jako-boj-o-lidovy-dum\n\n"}
{"id": "387429", "url": "https://cs.wikipedia.org/wiki?curid=387429", "title": "Eiffel 65", "text": "Eiffel 65\n\nEiffel 65 je italská hard danceová hudební skupina. Založil ji italský DJ Gabry Ponte s Maurem Lobinem a Jeffreym Jeyem v roce 1998. Jejich nejúspěšnějším songem je „Blue (Da ba dee)“ hned z prvního alba „Europop“. Mezi další úspěšné songy patří „Move your body“, „Silicon world“, „My console“, „Too Much Of Heaven“ nebo „Another race“.\n\n\n\n\n"}
{"id": "387435", "url": "https://cs.wikipedia.org/wiki?curid=387435", "title": "Arménská hokejová reprezentace", "text": "Arménská hokejová reprezentace\n\nArménská hokejová reprezentace je hokejová reprezentace Arménie. Arménský hokejový svaz byl založen roku 2004, jeho prezidentem je Karen Chačatrjan. Arménská hokejová reprezentace je umístěna na posledním místě (48.) v žebříčku IIHF.\n\nArménii bylo v roce 2010 pozastaveno členství v IIHF z důvodu neoprávněných startů některých hráčů a zveřejňování chybných informací o občanstvích hráčů.\n\n\n"}
{"id": "387443", "url": "https://cs.wikipedia.org/wiki?curid=387443", "title": "Prosincový blok", "text": "Prosincový blok\n\nProsincový blok je označení pro uskupení politických stran, které vzniklo v prosinci 1935 po abdikaci prezidenta československé republiky Tomáše G. Masaryka. \n\n\nCílem tohoto pravicového politického paktu, jehož iniciátorem se stali Agrárníci v čele s Rudolfem Beranem, byla snaha nominovat společného kandidáta na úřad prezidenta republiky proti Edvardu Benešovi, kterého navrhl jako svého nástupce Masaryk. Tímto kandidátem se stala nepolitická osobnost, profesor Univerzity Karlovy Bohumil Němec. \n\nNásledovaly debaty mezi demokratickými stranami bloku s Hlinkovou ludovou stranou, která z něho následně vystoupila. Prosincový blok se poté rozpadl. Profesor Němec den před volbou svou kandidaturu stáhl. 18. prosince 1935 byl zvolen Edvard Beneš za druhého československého prezidenta. Hlasy mu odevzdali volitelé z řad národních socialistů, sociálních demokratů, lidovců, slovenských luďáků, agrárníků a živnostníků. Pro Beneše hlasovalo 340 poslanců a senátorů, Němec obdržel 24 hlasů a 76 hlasovacích lístků zůstalo prázdných.\n"}
{"id": "387444", "url": "https://cs.wikipedia.org/wiki?curid=387444", "title": "Marko Asmer", "text": "Marko Asmer\n\nMarko Asmer (* 30. července 1984, Tallinn, Estonsko) je v současnosti testovací pilot stáje BMW Sauber. Proslavil se hlavně ziskem titulu v Britské Formuli 3 v roce 2007. Je také prvním Estoncem, který usedl do kokpitu Formule 1. Poprvé testoval pro tým Williams BMW už roku 2003.\n"}
{"id": "387449", "url": "https://cs.wikipedia.org/wiki?curid=387449", "title": "Účet", "text": "Účet\n\nÚčet, zastarale konto, je v účetnictví název pro prvek, který slouží k zachycení účetních případů. Účet má dvě strany (má dáti a dal), číslo a název. Účetní případy jsou zaznamenávány na účty prostřednictvím účetních záznamů v účetních knihách: hlavní knize a (účetním) deníku. Účetní deník zobrazuje účetní případy chronologicky, hlavní kniha podle jednotlivých účtů. V současné době je většina účetních záznamů prováděná automaticky prostřednictvím tzv. předkontací. Seznam účtů, který účetní jednotka používá, se nazývá účtový rozvrh.\n\nPodle toho, co daný účet zobrazuje, rozeznáváme čtyři základní druhy účtů:\n\nPodle podrobnosti zobrazení (stupně agregace) rozeznáváme:\n\nKromě výše zmíněných rozvahových účtů se používají i tzv. podrozvahové účty. Podrozvahový účet je název pro evidenci nejistých nebo podmíněných majetků a závazků, které se nezobrazují v rozvaze. Jedná se například o evidenci bankovních záruk, podmíněných závazků, zapůjčeného majetku apod.\n"}
{"id": "387451", "url": "https://cs.wikipedia.org/wiki?curid=387451", "title": "Antipatros Idumejský", "text": "Antipatros Idumejský\n\nAntipatros Idumejský (cca 100 př. n. l. – 43 př. n. l.) byl otcem v Bibli popisovaného judského krále Heroda Velikého. Za manželku si vzal Kypros, příslušnici vážené nabatejské rodiny z Petry. \n\nByl z rodu Idumejců (Edomejců), kteří byli Alexandrem Jannaiem přinuceni přijmout židovskou víru. Stal se zakladatelem herodovské dynastie. Podle Josefa Flavia byl synem Antipase.\n\nDva z jeho synů byli Herodes Veliký a Fasael. Herodes se stal již ve 25 letech správcem Galileje. Antipatros byl také významný vojevůdce a správce Idumey. K moci mu pomohl bratrovražedný boj o trůn Judského království. Antipatros se dokázal postavit na správnou stranu a společně s vojsky Římana Pompeia Velikého pomohl k znovunabytí trůnu Hyrkanovi II., kterému chtěl uzmout moc jeho mladší bratr Aristobúlos II. Hyrkanos poté de facto předal moc Antipatrovi z vděčnosti za pomoc při dobývání trůnu a sám se věnoval pouze kněžským záležitostem. Antipatros se stal správcem Judeje. Antipatros byl i vynikající diplomat, sedával u jednoho stolu s Pompeiem Velikým a následně i s jeho soupeřem Gaiem Caesarem. Vždy se dokázal přidat k té správné straně. Pomohl i Kleopatře v jejím boji o egyptský trůn s jejím bratrem. \n\nNakonec však zemřel jako oběť intrik. Byl zřejmě otráven přívrženci Antigona z rodu Hasmoneovců (syn Aristobula II.) v dalším pokusu o násilné sesazení Hyrkana II. Syn Aristobúla II, Antigonos, se za pomoci parthské armády pokusil dobýt trůn. Za příslib bohaté kořisti přivedl do země parthské vojsko a oblehl Jeruzalém. Antipatros byl otráven, Hyrkanos upadl do zajetí, přičemž přišel o uši a Herodes ztratil v bitvě svého milovaného bratra Fasaela a sám se s rodinou zachránil na poslední chvíli. Když ho dohonily parthské oddíly, svedl s nimi vítěznou bitvu. Svůj majetek a rodinu – manželku Mariamné, sestru Salome, matku Kypros a celý svůj dvůr ukryl ve skalní pevnosti Masada, do té doby pokládané za nedobytnou. Sám se neprodleně vypravil hledat pomoc do Říma. Do celé záležitosti se tedy nakonec opět vložili Římané. Herodes odplul přes rozbouřené zimní moře v r. 40 př. n. l. do Říma požádat o pomoc svého přítele Marka Antonia. Římský senát ho jmenoval králem Judska.\n\n\n\n"}
{"id": "387452", "url": "https://cs.wikipedia.org/wiki?curid=387452", "title": "Účet (rozcestník)", "text": "Účet (rozcestník)\n\nÚčet může být:\n\n"}
{"id": "387454", "url": "https://cs.wikipedia.org/wiki?curid=387454", "title": "709–700 př. n. l.", "text": "709–700 př. n. l.\n\nStoletí: 9. století př. n. l. – 8. století př. n. l. – 7. století př. n. l.\n\nRoky: 729 – 720 719 – 710 – 709 – 700 př. n. l. – 699 – 690 689 – 680 \n\n\n\n"}
{"id": "387460", "url": "https://cs.wikipedia.org/wiki?curid=387460", "title": "Tělesné postižení", "text": "Tělesné postižení\n\nTělesné postižení neboli handicap je zdravotní postižení definované tělesnou odchylkou jedince omezující jeho pohybové schopnosti, což přímo ovlivňuje jeho kognitivní, emocionální a sociální výkony. „Jsou narušeny role, které postižený ve společnosti zastává: soběstačnost, schopnost cestovat, partnerská a rodinná role, pracovní a zájmová činnost.“\n\nPojem tělesného postižení bývá obvykle redukován pouze na postižení pohybového ústrojí. Jako tělesně postižená je obecně vnímána osoba, jejíž pohybový handicap je zjevný a nedá se přehlédnout. Také zákon, který vymezuje tělesná postižení, se omezil pouze na takové definice tělesně postižených, které mají přímou souvislost s pohybovým postižením.\n\nTělesná postižení mohou být vrozená nebo získaná. Vrozené vady vznikají buď během těhotenství, nebo při porodu. Získaná postižení může způsobit buď úraz, nebo různé choroby. Na rozdíl od vrozených vad mohou vzniknout v kterémkoli období života.\n\n\nVadné držení těla – je onemocnění pohybového aparátu, jež vzniká v dětství vlivem jeho nesprávného zatížení. Vzniklá svalová nerovnováha pak vede k vadnému držení těla, které se projevuje změnami v reliéfu těla.\n\nAmelie – je vrozený defekt jedné či několika končetin. Vždy je zachován alespoň základ kostí chybějící končetiny.\n\nDysmelie – je porucha zárodečného vývoje končetin (chybění části končetin při narození)\n\nRozštěp páteře (\"Spina bifida\") – je jedna z nejrozšířenějších vrozených vad. Vzniká v prvních 25 dnech těhotenství. Při této vadě se jeden či několik obratlů neuzavřou a vznikne v nich mezera. Následkem je určitá míra ochrnutí.\n\nDegenerativní onemocnění svalstva neboli svalová dystrofie – je genetické onemocnění, jež zasahuje svalstvo. Toto označení zahrnuje přes 20 specifických genetických vad. Většina z nich má podobné příznaky (ochabování svalstva), ale rozdílný průběh.\n\nDětská mozková obrna – je označení pro skupinu chronických onemocnění, pro než je charakteristická porucha centrální kontroly hybnosti. Objevuje se v prvních letech života a která se zpravidla v dalším průběhu nezhoršuje. Příčinou je porucha vývoje či poškození těch oblastí mozku, z nichž je ovládán pohyb.\n\n\n"}
{"id": "387464", "url": "https://cs.wikipedia.org/wiki?curid=387464", "title": "Příchvoj", "text": "Příchvoj\n\nPříchvoj je částí obce Markvartice, ležící asi 9 kilometrů na západně od města Jičína.\n\nZa vsí se nachází pramen říčky Mrliny. Jihozápadně od Příchvoje se zvedá návrší Čakan (398 m)\n\nPříchvoj - přichvoji - při chvoji - u lesa.\n\nOsada byla pravděpodobně založena ve 13. století plošnou kolonizací u pramene říčky Mrliny v době, kdy byly založeny i Markvartice Markvartem z Března. V okolí se všude nacházely lesy, které byly postupem času vykáceny a jejichž dřevo bylo následně použito pro vystavění příbytků. Nejstarší důkazy lidské kultury byly v podobě kamenných mlat a dlát nalezeny jižně od osady Příchvoj \"Na Vrchách\".\n\nPříslušnost Příchvoje k Markvarticům je dosvědčena zápisy až od 18. století, avšak podle archeologických nálezů lze usoudit, že osada byla založena mnohem dříve. Prvotní obyvatelé pravděpodobně pochází od jihovýchodu z míst staré slovanské osady Nadslavi, která se rozkládá podél potoku Leština. Vývoj obce lze sledovat až od počátku 18. století.\n\nPrávě na počátku 18. století vznikla v Příchvoji samostatná rychta a náleželi k ní osady Zajakury, Leština, Netolice a Lavice. Podle první obecní knihy byla samostatná rychta v Příchvoji již v roce 1666, ale toto tvrzení není dostatečně podloženo historickými fakty, neboť dřívější knihy jsou pouze přepisem starších událostí a mohly být formálně upraveny. Správu nad poddanými držely selské soudy, které disponovaly právem konšelským a rychtářským. Rychta, v jejímž čele stál vrchní rychtář, tehdy obsahovala 6-10 vesnic. Rychtář byl pravděpodobně navrhován obcí samotnou.\n\nKronika obce Příchvoj uvádí, že prvním zvoleným rychtářem se stal právě Wít Wosswrd a to roku 1569. Jeho povinností mezi jinými bylo urovnávat urážky, ublížení, dluhy a škody a v neposlední řadě dohlížet při robotě. Zpočátku se příchvojský rychtář zodpovídal rychtě Markvartské. Pozdější zápisy uvádějí, že prvním příchvojským vrchním rychtářem byl od roku 1783 V. Procházka. Posledním rychtářem byl Matěj Pabišta zvolen roku 1849.\n\nStarobylé právo rychtářské zaniká s vyhlášením oktrojované konstituce, která Čechy rozdělila na 7 c. k. krajů, kdy každý kraj byl rozdělen na c. k. podkraje rozvržené na c. k. soudní okresy. Základní jednotkou se stává katastrální obec. Součástí katastrální obce Příchvojské se stává Příchvoj a osada Netolice, které spadají do soudního okresu Soboteckého a do kraje Jičínského, později Mladoboleslavského.\n\nPro záležitosti politické a obecní byl v každé katastrální obci volen obecní výbor, který ze svých řad vybral jednoho představeného, starostu a dva konšely, neboli radní. Obyvatelé byli rozděleni do tří sborů, k nimž byli přiřazeni na základě velikosti kontribučního platu:\n\n\nZ každého sboru byli zvoleni 3 zástupci s nejvyšším počtem hlasů. Volební období trvalo po tři roky. V obecním řízení byla za nejdůležitější orgán považována valná hromada, též zvaná jako obecní pořádnost. Prvním starostou obce se stal Josef Pabišta.\n\nObyvatelé obce Příchvoj byli značně duchovně založení. Roku 1769 zde byla vysvěcena nová nynější kaple. Zdejší obyvatelé vyznávali víru katolickou, avšak je doloženo, že roku 1819 zde žila jedna rodina vyznání židovského.\n\nV počátcích musely děti navštěvovat školu v nedalekých Markvarticích. Postupem času bylo v Příchvoji zřízeno zimní vyučování a žáci do Markvartic docházeli pouze v létě. V zimních měsících se učilo v najatých světnicích a v pastoušce č. p. 6 na návsi u rybníka. Roku 1870 se od Markvartic odtrhly některé přilehlé obce a bylo rozhodnuto, že v Příchvoji se vystaví nová škola. O tohoto roku probíhala výuka v kapličce na návsi. Vzhledem k nevhodnosti prostor pro výuku se v roce 1885 začalo s přípravnými pracemi a byl zakoupen pozemek na zahradě č. p. 1. Stavbu provedl pan Klimeš, stavitel ze Sobotky, a dne 1. srpna 1886 byla škola slavnostně vysvěcena.\n\nKe škole byl později přikoupen pozemek sloužící jako hřiště. Učitelé bývali zpravidla zároveň kronikáři a starali se o kulturu v obci. Jejich manželky vyučovaly na škole ženským ručním pracím. Průměrný počet dětí byl 80, později 57. V roce 1920 byla ve škole založena knihovna, která koncem roku 1922 obsahovala 67 svazků. V dnešní době se v Příchvoji knihovna nenachází. V roce 1965 škola zanikla pro nedostatek dětí, budova byla odkoupena a upravena k bydlení.\n\nVzhledem k tomu, že se v obci nacházely dřevěné stavby s doškovými střechami, byl dne 7. června 1892 založen dobrovolný sbor hasičů v Příchvoji. Prvním předsedou a velitelem byl zvolen František Kalva. Sbor čítal 25 činných členů. Stříkačka byla původně umístěna u velitele hasičů, až později v roce 1894 byla vystavěna hasičská strážnice. 1. července 1934 se zde konal hasičský sjezd, v jehož rámci byla zařazena ukázka leteckého útoku na obec a ochrana proti nepřátelskému letectvu. Této sešlosti se účastnilo 900 hasičů a právě při této příležitosti do obce zavítal poslanec Dubický a plukovník Eliáš, zástupce ministra národní obrany Bradáče.\n\nOd poloviny 20. století se sbor účastní hasičských soutěží a roku 1969 zde byl založen dětský požární oddíl.\n\nV příchvojské kronice se píše o osudech mnoha mužů, kteří byli z osady Příchvoj odvedeni do války. Děti školou povinné konaly sbírky na válečnou pomoc a stejně jako jinde docházelo k rekvizici obilí, dobytka, sena, slámy, másla, vajec atd. pro potřeby armády.\n\nV roce 1938 na podnět a náklady divadelního polku \"Havlíček\" byl zbudován pomník padlým hrdinům za první světové války, který je umístěn na původním školním pozemku. Odhalen byl až roku 1939 v den narození dr. Edvarda Beneše.\n\nStavba rozvodné sítě byla stanovena smlouvou podepsanou 28. prosince 1928 a byla dohotovena v květnu roku 1929. Pro její stavbu bylo ustanoveno družstvo pro Příchvoj a Netolici. Celkové náklady činily 93 000 korun bez domovních přípojek.\n\nRoku 1937 došlo ve vsi k propuknutí záškrtu. Rodiče byly vyzváni k očkování svých potomků, přičemž obyvatelé výstrahy nedbali a došlo k mnoha obětem na životech.\n\nV tomto období dochází k utlumení kulturní činnosti, byly zde vydávány potravinové a tabákové lístky a obyvatelé Příchvoje žili v neustálém strachu, neboť zde probíhaly kontroly německými vojáky. Do některých domů chodili na stravu vojáci sovětští, kteří se jinak ukrývali v lesích nacházejících se u Nadslavi. 5. května 1945 byl zdejšími občany zničen most v Samšině kvůli znemožnění přístupu Němcům na Prahu.\n\nV roce 1945 došlo k založení místní organizace komunistické strany. Následujícího roku proběhly přípravy voleb, na něž kandidovaly mimo jiné i tyto strany:\n\n\nVe volbách zvítězila strana lidová, avšak hned za ní se umístila strana KSČ. Následně roku 1948 byla zahájena příprava na výstavbu telefonu, která byla umístěna v místním hostinci. Za úspěšné plnění zemědělských úkolů a vysoké překročení dodávek roku 1951 obec vyznamenána budovatelským štítem. K tomu byl Příchvoji darován rozhlasový přijímač. V Příchvoji došlo k vytvoření jednotného zemědělského družstva roku 1952, což vedlo k postupné likvidaci soukromých statkářů. Zároveň proběhlo zřízení autobusové linky, jejíž trasa vedla přes Jičín, Příchvoj, Markvartice a Libáň. V neposlední řadě započala i výstavba nového kulturního domu a hasičské zbrojnice. V roce 1956 se zdejší jednotné zemědělské družstvo přetransformovalo na JZD 3. typu. 22. září 1959 došlo k založení pobočky Československého červeného kříže. První zmínky v kronice o Českém svazu žen pochází z roku 1970, k zániku svahu dochází roku 1990. Svaz se dobrovolně podílel na kulturních akcích a zvelebování obce a jejího okolí. Roku 1970 vznikla i místní kapela \"Příchvojanka\" účastnící se kulturních akcí v Příchvoji a jejím širokém okolí, například hasičské a myslivecké plesy. Kapela hraje dodnes a mezi její repertoár patří polky, valčíky, tanga i moderní hudba.\n\nV roce 1990 proběhly volby do Federálního shromáždění, jehož kandidátka obsahovala 13 politických stran. Na prvním místě se umístilo občanské fórum, na druhém místě komunistická strana a na třetím místě spojenectví zemědělců a venkova.\n\nV Příchvoji od září roku 1933 působil hudební kroužek při divadelním spolku \"Havlíček\". Pravidelně hráli divadlo a účastnili se vystoupení v rámci oslav např. 28. října nebo 7. března. K omezení činnosti spolku dochází během druhé světové války. To se nezměnilo ani po konci války pro neustálý nedostatek herců, protože mladí občané se odstěhovali do pohraničních oblastí. Ale i přesto nadále fungovalo.\n\nV dnešní době v Příchvoji není žádný divadelní spolek, ale každým rokem se zde koná dětský den a večer zábava pro dospělé, většinou v době letních prázdnin.\n\nPůvaby zdejší vísky neunikly ani českým filmařům, kteří zde v roce 1972 natáčeli několik snímků pro televizní zpracování opery \"Káťa Kabanová\". Objektem natáčení se stal dům s č. p. 32, který byl pro účely natáčení upraven.\n\nV obci se do dnešních dnů dochovalo několik staveb, mezi nimiž je právě dům č. p. 32. Dřevěné stavby se bílily vápnem. Tyto nátěry plnily účel estetický a dezinfekční.\n\nZa obcí směrem na Samšinu se nachází hřbitov. Na tomto místě se začalo pohřbívat od roku 1911. Do té doby byly občané Příchvoje pohřbíváni na hřbitově v Markvarticích.\n\nV obci se nachází několik zajímavých historicko-kulturních památek:\n\n\nPůvodně v Příchvoji stála dřevěná kaple, na místě, kde dnes stojí dům č. p. 50. Nová kaple byla stavěna na přelomu období baroka a rokoka podle návrhu českého architekta a stavitele původem z Itálie Luralga Ansalma Martine (1701 - 1765). K prvnímu vysvěcení této kaple došlo roku 1769. Konaly se zde výročně třikrát služby boží. Bohoslužby se sloužily ve svátek svatých apoštolů Petra a Pavla se zpívanou mší svatou, v pamětní den kaple posvěcení se zpívanou mší. Tento den připadá na druhou neděli po Markvartském posvícení na den sv. Jiljí. A do třetice se mše konala v pondělí. Byla to zpívaná oběť za v Pánu zesnulé Příchvojské obyvatele.\n\nKaple byla několikrát rekonstruována a opravována. Roku 1893 byl dán do kaple nový oltářní kámen s ostatky mučedníků sv. Bona a Pice. Teprve roku 1914 bylo zakoupeno harmonium. V současné době se v kapli bohoslužby nekonají, ale pravidelně každou neděli se zvoní poledne.\n\nObě sochy jsou vytesány z pískovce a vystaveny byly v roce 1807. Socha Panny Marie se nachází před kaplí apoštolů Petra a Pavla a Kamenný kříž je při západní straně osady při silnici.\n\nČakan je nejvyšším bodem regionu se svou výškou 396 m. n. m. Z tohoto místa je výhled do okolí. Za dobrého počasí jsou vidět Trosky, Jizerské hory a Krkonoše. Směrem k sousední vesnici Rakov se při silnici nachází lípa srdčitá, která byla zasazena pro připomenutí zrušení nevolnictví v roce 1875.\n\nV nadmořské výšce 378 metrů pod vrchem Čakan se nalézá pramen řeky Mrliny, která byla dříve také nazývána Trnava, Leština či Mrdlina. Řeka na svém 51,6 km dlouhém toku protéká řadou obcí a v Nymburce se jako pravý přítok vlévá do Labe. Na jejím toku se nalézá i několik rybníků, které jsou chráněny jako přírodní památky. Její pramen byl obnoven péčí místních obyvatel na návrh výtvarníka Petra Hebera v roce 2011.\n\n\n"}
{"id": "387467", "url": "https://cs.wikipedia.org/wiki?curid=387467", "title": "Motýlové a housenky střední Evropy se zvláštním zřetelem k motýlům českým", "text": "Motýlové a housenky střední Evropy se zvláštním zřetelem k motýlům českým\n\nMotýlové a housenky střední Evropy se zvláštním zřetelem k motýlům českým je jedna z nejznámějších entomologických - lepidopterologických knih z území Rakousko-Uherska, která se zabývala středoevropskými motýly, zvlášť českými druhy motýlů. Autorem této bohatě ilustrované práce je významný český entomolog Hynek Alois Joukl (1862-1910).\n\nTato práce patří mezi významné a nejznámější entomologické knihy z území Česka (v tehdejší době v rámci Rakousko-uherské monarchie). Patří dnes k vyhledávaným antikvariátním \"kouskům literatury\" s touto tematikou. Vyšla v Nakladatelství I. L. Kobera v Praze v roce 1910. Obsahuje 93 barevných litografických tabulek s vyobrazením motýlů a 349 stran textu v českém jazyce. Kniha měla vícero vydání, vyšla v jedno i dvoudílné verzi.\n"}
{"id": "387470", "url": "https://cs.wikipedia.org/wiki?curid=387470", "title": "Řehoty", "text": "Řehoty\n\nŘehoty () jsou vesnice na Novobydžovsku.\n\nHistoricky byla zmiňována jako osada patřící ke vsi Prasku (asi 2 km jižně) spadající pod okres Nový Bydžov a farnost Metličany, teprve od roku 1960 je administrativně přičleněna ke Králíkům (asi 1 km západně) a spadá pod okres Hradec Králové. Leží asi 4,5 km severovýchodně od Nového Bydžova.\n\nO vzniku vesnice nejsou písemné zmínky, odhaduje se na 11. až 12. století podle staročeského názvu. První písemnou zmínkou je prodej 25. března 1549, kdy město Nový Bydžov odkoupilo od Pernštejnů vsi Prasek s Řehoty a Zdechovice. Roku 1623 je vesnice zmiňována jako pustá, pozemky patřily k Prasku.\nObnovení vesnice bylo součástí Raabovy reformy, na zbořeništi se usídlili tři familianti a vesnice se začala rozrůstat. Největšího rozmachu dosáhla v 19. století.\n\nDnes žije ve vesnici trvale 55 obyvatel.\n\n"}
{"id": "387473", "url": "https://cs.wikipedia.org/wiki?curid=387473", "title": "Pjotr Stolypin", "text": "Pjotr Stolypin\n\nPjotr Arkaďjevič Stolypin ( , 14. dubna 1862 Drážďany, Sasko – 18. září 1911 Kyjev, Ruské impérium) byl ruský předrevoluční politik a ministerský předseda Ruska v letech 1906 až 1911.\n\nPjotr Arkaďjevič Stolypin pocházel z významné ruské aristokratické rodiny. Jeho matka Natalia M. Gorčakova byla dcerou dlouholetého ruského ministra zahraničí Alexandra Gorčakova a otec Arkadij D. Stolypin byl generálem artilerie a nějaký čas například vojenským velitelem moskevského Kremlu. Jeho bratr byl básník Alexandr Stolypin. Pjotru Stolypinovi se dostalo nejlepšího vzdělání na univerzitě v Petrohradu, kterou dokončil v roce 1885 a vzápětí po jejím absolvování nastoupil do státní služby, nejprve na ministerstvo státních majetků.\n\nV roce 1902 se stal nejmladším gubernátorem (guvernérem) Grodna (bylo mu jen čtyřicet let). Následně byl přesunut do Saratova, kde si získal jméno díky tomu, že jako jeden z mála dokázal v této sociálně rozbouřené provincii zachovat pořádek. Ze Saratova potom vedla jeho cesta přímo do Petrohradu do křesla ministra vnitra ve vládě Ivana Goremykina.\n\nV roce 1906 byl carem Mikulášem II. Pjotr Stolypin jmenován Goremykinovým nástupcem na post ministerského předsedy ruské vlády, a to v relativně složité situaci po první ruské revoluci v roce 1905. Jedním z prvních kroků bylo rozpuštění První Dumy v roce 1906 a zavedení volební reformy, která znamenala omezení vlivu nižších skupin obyvatelstva na volební výsledky (hlavně rolníků a dělníků, což vzalo hlasy například ruské sociální demokracii). Konzervativnější složení Druhé a především Třetí Dumy Stolypinově vládě zaručovalo lepší kooperaci s Dumou, což vedlo k relativní stabilitě ruské politické scény v době Stolypinovy vlády.\n\nStolypinovy zkušenosti s politickou správou Ruska, znalost hospodářských a sociálních poměrů země i revoluční atmosféra v roce 1905 přispěly k tomu, že po roce 1906 Stolypinova vláda navrhla především zavedení agrárních reforem, které chtěly Rusko na jedné straně zmodernizovat a na druhé straně zabránit dalšímu revolučnímu výbuchu. Stolypinovy agrární reformy se snažily vybudovat vrstvu bohatého rolnictva, která by hospodařila na soukromé půdě, což znamenalo v podstatě privatizaci obščiny a kapitalizaci ruského zemědělství.Vzhledem k tomu, že carské Rusko bylo až do roku 1917 dominantně agrárním státem, byla tato agrární reforma významným krokem k jeho socio-ekonomické přeměně od zrušení nevolnictví v roce 1861. Stolypinovy reformy navazovaly na dřívější reformní politiku prvního ministerského předsedy Ruska Sergeje Witteho. Reformy se snažily o podporu zemědělského vzdělávání, vytvoření agrární strany zastupující zájmy zemědělců a také o podporu hospodářské kolonizace dalněvýchodních oblastí Sibiře. Tyto reformy je nutné vidět také v kontextu výstavby Transsibiřské magistrály a dalších železničních tepen v oblastech Uralu a Kaspického moře, které podpořily kolonizaci Sibiře. \nÚspěch reforem byl nicméně jenom částečný – v celé řadě ruských regionů se pokusy o privatizaci ruského zemědělství setkávaly s konzervativní opozicí v řadách samotného rolnictva, které trvalo na staleté existenci instituce obščiny a privatizaci obščiny odmítalo. Nicméně tato reforma bezesporu posílila ekonomický růst Ruska před první světovou válkou a dala základy pro vznik moderního zemědělství, který ale přerušila bolševická revoluce (1917) a následující kolektivizace zemědělství ve dvacátých letech 20. století.\n\nDne 14. září (resp. 1. září podle pravoslavného kalendáře) 1911 byl během představení v Kyjevském divadle Pjotr Stolypin smrtelně zraněn (postřelen) atentátníkem Dmitrijem Bogrovem, studentem práv, anarchistou a zároveň agentem Ochranky. Za čtyři dny dne 18. září (5. září pravoslavného kalendáře) 1911 svému zranění podlehl.\n\nAtentát na Stolypina použil jako důležitý motiv ve své divadelní hře The Holy Devil (Rasputin) dramatik Leo Birinski. Atentátník Bogrov zde vystupuje pod jménem Magrov, Stolypin byl předlohou pro postavu Ministra.\n\nPo roce 1991 je postava Pjotra Stolypina v Rusku oceňována, a to především díky jeho reformní politice i schopnosti stabilizovat ruskou politickou scénu mezi lety 1906–1911. Je považován za nejúspěšnějšího ruského premiéra předrevoluční doby. V roce 2008 byl v televizním hlasování zvolen druhým nejvýznamnějším Rusem ruských dějin, hned za Alexandrem Něvským a před Josifem Stalinem.\nPro agrární elitu současného Ruska je od roku 2001 udělována Cena Pjotra Stolypina.\n\nPro česko-ruské vztahy měl Pjotr Stolypin též mimořádný přínos, když v roce 1907 svou vládní vyhláškou přeměnil Ruskou gymnastickou obec na ruskou odnož Sokolského hnutí, za což sklidil kritiku od některých ruských odpůrců západnictví, ruských turnerských spolků a rakouské vlády. Velmi uznával odkaz Miroslava Tyrše a se svým synem Arkadijem Petrovičem do Sokola sám vstoupil a začnal podporovat Svaz ruského sokolstva v každém možném směru.\n\n\n"}
{"id": "387474", "url": "https://cs.wikipedia.org/wiki?curid=387474", "title": "Trojka (spřežení)", "text": "Trojka (spřežení)\n\nTrojka (: Tройка) je druh starého ruského koňského spřežení používaného u saní nebo lehkých kočárů. Toto typicky ruské uspořádání (trojspřeží, tři koně v zápřahu vedle sebe), kdy prostřední kůň (koreň) běží klusem a oba krajní koně (prísťažky) cválají, jeden na pravou a druhý na levou nohu, bylo vynalezeno pro rychlou jízdu na velké vzdálenosti. Cestovní rychlost takového spřežení činí 45 – 50 km/h. Používá se v klimatickém prostředí ruské zimy zejména pro zápřah před saně.\nVybrat a vycvičit koně k takovému tahu je velmi obtížné.\n\n"}
{"id": "387476", "url": "https://cs.wikipedia.org/wiki?curid=387476", "title": "Łobżany", "text": "Łobżany\n\nŁobżany je vesnice v západním Polsku v okrese Łobez Západopomořanského vojvodství. V letech 1975–1998 vesnice patřila do Štětínského vojvodství.\n\nV obci se nachází zámek z roku 1880, který nese charakteristické znaky renesanční architektury. Před zámkem rostou tisy, které jsou uznány jako památné stromy. V blízkosti se nachází park s vysokými modříny.\n"}
{"id": "387479", "url": "https://cs.wikipedia.org/wiki?curid=387479", "title": "Michel Platini", "text": "Michel Platini\n\nMichel Platini (* 21. června, 1955, Jœuf, Francie) je bývalý francouzský fotbalista a fotbalový funkcionář. Je často považován za jednoho z nejlepších fotbalistů všech dob. V letech 2007 až 2016 byl předsedou UEFA. Pelé ho roku 2004 zařadil mezi 125 nejlepších žijících fotbalistů.\nZačínal hrát ve francouzském klubu Nancy, poté přestoupil do AS Saint-Étienne, kde získal ligový titul v roce 1981.\n\nV roce 1982 přestoupil do italského Juventusu, kde zaznamenal 68 gólů v 147 ligových zápasech jako záložník. Tomuto klubu pomohl vyhrát dva ligové tituly, italský pohár, PMEZ a Pohár vítězů pohárů. V letech 1983–1985 získal Zlatý míč pro nejlepšího evropského fotbalistu.\n\nVedl také francouzský národní tým, jako kapitán na Mistrovství Evropy v roce 1984, kde se stal nejlepším střelcem turnaje s 9 góly.\n\n\nV roce 2007 byl zvolen předsedou UEFA.\n\nV prosinci 2015 etická komise FIFA udělila Platinimu zákaz činnost ve fotbale po dobu 8 let a pokutu 80 tisíc švýcarských franků za korupci. Platini v roce 2011 převzal bez dokladů 2 miliony švýcarských franků za údajnou poradenskou činnost od předsedy FIFA Seppa Blattera. Platini se odvolal, Mezinárodní sportovní arbitráž v Lausanne ale jako poslední instance trest pouze snížila na čtyřletý zákaz působení ve fotbale. Po vyhlášení jejího verdiktu Platini na svou funkci předsedy UEFA rezignoval.\n\n"}
{"id": "387481", "url": "https://cs.wikipedia.org/wiki?curid=387481", "title": "Stěpan Vajda", "text": "Stěpan Vajda\n\nStěpan Vajda (17. ledna 1922, Dulovo, okres Ťačiv – 6. dubna 1945, Tworków) byl učitel, důstojník, nositel titulu Hrdina Sovětského svazu.\n\nJeho otec Nikola první světovou válku prožil v Rusku jako zajatec. Po návratu na rodnou Podkarpatskou Rus se oženil. S manželkou Olenou měl celkem čtyři děti – syny Nikolu a Stěpana, dcery Irinu a Hanu. Snažil se všemi silami zabezpečit rodinu a často vyjížděl z chudého kraje za prací do světa – západní Evropy, SSSR i Ameriky. Díky tomu i díky svému nadání Štěpán mohl absolvoval nejen pět tříd obecné školy, ale i tři ročníky měšťanky a čtyři ročníky reálného gymnázia v Chustu (1936-1940). Pro výborný prospěch byl během prvního ročníku v prosinci 1936 osvobozen od školného a od následujícího školního roku dokonce pobíral i prospěchové stipendium. Na gymnáziu vyučovali ve velké míře čeští profesoři, což zřejmě pozitivně působilo na Vajdovu „československou“ orientaci.\n\nPo okupaci Podkarpatské Rusi v březnu 1939 začal i na něj doléhat tlak maďarizace (všichni studenti byli povinně zapojeni do mládežnické organizace Levente, jakési obdoby Hitlerjungend a mladí Rusíni – i Štěpánův bratr – byli nuceni sloužit v maďarské armádě). Proto se rozhodl k odchodu do Sovětského svazu. Hranice překročil 8.8.1940. Zde jej podobně jako tisíce jiných občanů Československé republiky čekala velmi draze zaplacená životní zkušenost. Byl zadržen sovětskými pohraničníky, vyšetřován ve věznicích ve Sanislavi, Charkově a Poltavě, kde jej odsoudili za „nezákonné překročení sovětských hranic“, kombinované s pochopitelně vykonstruovaným podezřením ze špionáže na tři roky nucených prací v pracovním táboře. V listopadu 1940 se Štěpán Vajda dostal až do tábora Ivděllag ve Sverdlovské oblasti. Snad pouze jeho mladý silný organismus mu dovolil přežít více jak dva roky vysilující dřevorubecké práce v tajze za mrazu a nedostatku jídla. Teprve 11.1.1943 se mu podařilo na základě „Úmluvy mezi Svazem sovětských socialistických republik a Republikou československou“ opustit Sibiř a odcestovat k záložnímu pluku v Buzuluku.\n\nV hodnosti vojína byl dne 2. 2. 1943 odveden do československé zahraniční armády. V době prvního vystoupení v bitvě u Sokolova prodělával tankový výcvik a bojů se nezúčastnil. Na počátku listopadu 1943 bojoval o Kyjev v hodnosti podporučíka, 6. listopadu se probojoval na okraj města, tehdy byl poprvé vyznamenán Československým válečným křížem 1939. Poté bojuje u Bílé Cerekve, kdy obdržel druhý Válečný kříž, v Korsuň-ševčenkovské operaci a na Západní Ukrajině. Na počátku roku 1945 velel Stěpan Vajda v hodnosti poručíka tankové rotě, poté praporu. Od 24. března 1945 1. samostatná československá tanková brigáda za stálých bojů postupovala přes Polsko k hranicím Československa. Večer, 6. dubna 1945 u polského městečka Tworków, když ppor. Vajda opouštěl tank přes věžový poklop, zasáhl jej nepřátelský ostřelovač do hlavy.\nPodporučík Štěpan Vajda byl spolu s poručíkem Jiřím Lízálkem pohřben 7. dubna 1945 s vojenskými poctami na hřbitově u kostela v polské osadě Pogrzebieň. Vajdovy ostatky byly 11. května převezeny do Moravské Ostravy a pohřbeny na náměstí proti Nové radnici. Později byly ještě jednou exhumovány a uloženy v Komenského sadech.\n\n\n\n\n"}
{"id": "387483", "url": "https://cs.wikipedia.org/wiki?curid=387483", "title": "Vajda", "text": "Vajda\n\nVajda může znamenat:\n\n"}
{"id": "387484", "url": "https://cs.wikipedia.org/wiki?curid=387484", "title": "Mestre Camisa", "text": "Mestre Camisa\n\nMestre Camisa, vlastním jménem José Tadeu Carneiro Cardoso (* 1956), je mistr a propagátor brazilského bojového umění capoeira, zakladatel Abada, brazilské asociace tohoto sportu.\n\nNarodil se v roce 1956 ve vnitrozemí státu Bahia (Jacobina) na severovýchodě Brazílie. Pochází z rodiny, ve které bylo pět bratrů. Poprvé začal cvičit capoeiru v 60. letech, kdy mu bylo 7 let. Nejprve se učil od svého staršího bratra jménem Camisa Roxa, který byl studentem Mestre Bimby. V krátké době se přestěhoval do Salvadoru, kde bydlel v Lapinha. Tam pokračoval ve studiu capoeiry v pouličních skupinách, hlavně Mestre Waldemara a Mestre Trairy. Rody se konaly na Rua Pero Vaz. Později se Mestre Camisa učil v Akademii Mestre Bimby, kde zdokonalil sebe i svůj styl.\n\nSnaha systematizovat výuku, vytvořit vhodné prostředí a pozitivní zázemí pro capoeiristy vyústila v roce 1988 založením asociace Abadá Capoeira (Associação Brasileira de Apoio e Desenvolvimento da Arte Capoeira – Brazilská asociace pro podporu a rozvoj umění capoeiry). Mestre Camisa čerpal z učení Mestre Bimby a vytvořil tak svůj vlastní styl přidáním unikátních technik a metodologie, čímž zlepšil bojovou stránku capoeiry. Dostal se tak mezi nejrespektovanější mistry capoeiry a významně pomohl rozvoji tohoto umění na dnešní úroveň. Vzhledem k tomu, že neměl masivní tělo, vynalezl unikátní techniky jak neutralizovat protivníka pomocí úniků, porazů, rychlosti a efektivity aplikace pohybů. Tyto techniky mu dovolovaly čelit mnohem většímu protivníkovi za zachování vyrovnaných podmínek.\n\nMestre Camisa neustále vyvíjí a zlepšuje svůj styl. Účastní se a pořádá semináře a páskování po celém světě, vytváří novou podobu capoeiry, která se snaží respektovat a zachovávat tradice a základy tohoto umění. Abada Capoeira se celosvětově rozvíjí, avšak zachovává všechny aspekty capoeiry, jakožto bojové umění, hru, zdroj rytmů, písní a jako spontánní umění. Abada Capoeira realizuje mnoho sociálních a vzdělávacích projektů po celém světě, dále každoročně organizuje řadu ekologických kampaní a sportovních akcí. Dnes má Abadá Capoeira více než 50 tisíc členů a je největší organizací capoeiry na světě a má své pobočky i v ČR.\n"}
{"id": "387486", "url": "https://cs.wikipedia.org/wiki?curid=387486", "title": "Kílán", "text": "Kílán\n\nKílán ( ) je menší íránské město ležící východně od Teheránu. Jeho jméno podle obyvatel znamená Královské město.\nV hornaté oblasti u Kílánu byly nalezeny památky na osídlení z doby zhruba před 18 tisíci lety. V horách okolo, jako na Dar Alí, byly nalezeny vykopávky z období třetihor.\nV roce 2006 ve městě žilo 3038 obyvatel. Neexistovala zde negramotnost, tři čtvrtiny obyvatel měly akademické vzdělání. Někteří obyvatelé město opustili a pobývají na celém světě, jejich jméno obvykle končí přízviskem Kílání.\n"}
{"id": "387493", "url": "https://cs.wikipedia.org/wiki?curid=387493", "title": "Třída Condottieri", "text": "Třída Condottieri\n\nTřída Condottieri je souhrnné označení pro pět tříd lehkých křižníků, postavených pro italské námořnictvo v letech 1926–1937. Těchto pět tříd zahrnovalo celkem dvanáct postavených jednotek. Křižníky byly stavěny jako tzv. (~ velký průzkumník) zejména jako protiváha „supertorpédoborců“ francouzského námořnictva. Lodě byly pojmenovány po vojenských velitelích (italsky \"condottieri\") italské renesance.\n\nPrvní dvě třídy (\"Di Giussano\" a \"Luigi Cadorna\") měly standardní výtlak přibližně 5000 imperiálních tun. Byly to lodě rychlé a relativně silně vyzbrojené, ale jen málo pancéřované, protože při jejich konstrukci byl kladen důraz zejména na rychlost. Malá odolnost jejich konstrukce se negativně projevila během válečného nasazení, během kterého bylo 5 ze 6 lodí ztraceno. Třída \"Luigi Cadorna\" se lišila jen málo.\n\nNásledující třída \"Raimondo Montecuccoli\" měla o 2000 tn vyšší výtlak, přičemž zejména bylo výrazně zlepšeno pancéřování lodi. U další třídy \"Duca d'Aosta\" bylo opět vylepšeno pancéřování a zesílen pohon. Všechna tato plavidla přitom nesla stejný počet děl hlavní ráže – tedy osm 152mm kanónů délky 53 ráží (Model 1926 a 1929) ve dvoudělových věžích.\n\nPoslední evolucí třídy \"Condottieri\" byla pátá třída \"Duca degli Abruzzi\", která byla výrazně přepracována a znamenala odklon od rychlosti výměnou za zesílenou pancéřovou ochranu a výzbroj. Výzbroj byla zesílena na 10 kusů vylepšených 152mm kanónů délky 55 ráží (Model 1934 a 1936) umístěných ve dvou dvoudělových a dvou třídělových věžích.\n\n"}
{"id": "387494", "url": "https://cs.wikipedia.org/wiki?curid=387494", "title": "Robert Mitchum", "text": "Robert Mitchum\n\nRobert Mitchum (6. srpna 1917 Bridgeport, Connecticut, USA – 1. července 1997 Santa Barbara, Kalifornie, USA) byl americký herec a zpěvák.\n\nProžil velmi bouřlivé mládí, pracoval v mnoha různých profesích, jednalo se převážně po dělnická povolání. Jedním z těchto povolání byl profesionální boxer. Při boxu utrpěl vážné zranění, které vedlo k tomu, že musel boxování zanechat zcela. Odnesl si u něj svůj značně charakteristický vzhled, totiž mírně křivý nos a jizvu na tváři. K filmu se dostal přes amatérské divadlo, kde se seznámil s lidmi, kteří disponovali potřebnými styky do prostředí Hollywoodu. Zpočátku hrál ve filmech pouze drobné či epizodní role v podřadných westernech, válečných a dobrodružných filmech u společnosti RKO.\n\nJeho první velká a úspěšná filmová role přišla až v roce 1945 ve snímku \"Příběh fešáka\", za kterou byl také poprvé a naposledy nominován na cenu Americké filmové akademie Oscar. Navzdory aféře s přechováváním drog jeho další filmová kariéra nadále stoupala. Robert představoval zvláštní neotřelý typ drsného, někdy až zlého, chlapíka s nedbalou mluvou, ležérním vystupováním a i zvláštní chůzí, který se hodil do dobové atmosféry tehdy módního filmového film-noir stylu. I přes velkou nepřízeň filmové kritiky a jeho nepříliš dobrou pověst u jeho hereckých kolegů se jednalo o velmi často obsazovaného a režiséry často vyhledávaného herce s velmi osobitým hereckým stylem, který se dobře hodil pro role vojáků, westernových hrdinů, dobrodruhů, drsných detektivů apod.\n\nKe konci svého života se více věnoval práci pro americké televizní stanice.\n\nJeho filmografie je velice obsáhlá, objevil se nejméně ve 130 různých filmových a televizních dílech. Jedná se o jednu z mála amerických filmových hvězd, která nikdy nezískala Zlatý glóbus nebo Oscara a jež i přes poměrně zjevnou nepřízeň tehdejší dobové kritiky je v dnešní době považována za hollywoodského klasika i legendu světové kinematografie. Svou poslední roli ztvárnil ve filmu Dead Man.\n\n\n"}
{"id": "387496", "url": "https://cs.wikipedia.org/wiki?curid=387496", "title": "Vilém Nikodém", "text": "Vilém Nikodém\n\nVilém Nikodém (10. února 1852, Třebíč – 28. prosince 1930, Třebíč) byl český úředník, spisovatel, archivář a kronikář, čestný občan města Třebíče.\n\nVilém Nikodém vystudoval na německém gymnáziu v Jihlavě. Po jeho absolvování vstoupil do služeb města jako jeho úředník. Uspořádal zbytky městského archivu. Významně se zasloužil o pojmenování třebíčských ulic jmény osobností národní i místní historie. V pokročilém věku začal sepisovat dějiny města Třebíče od roku 1468, u něhož skončil Adolf Kubeš. Napsal i drobnější práce: o třebíčských zvonech, mlýnech, kostelních stavbách, zámku. O Třebíči napsal články do moravské Vlastivědy a Ottova slovníku naučného.\n\nZ pověření městské samosprávy započal se psaním městské pamětní knihy ve smyslu zákona o pamětních knihách obecních (zákon č. 80/1920 Sb. z. a n.). Vedl ji až do roku 1924; jeho nástupcem se stal Čeněk Sameš.\n\nČestným občanem města je Vilém Nikodém od roku 1916. Název \"Nikodémova\" byl schválen v roce 1928 pro jednu z ulic v třebíčské části Domcích.\n\nNikodémův syn Viktor Nikodém (1885–1958) byl československý legionář, malíř a výtvarný kritik.\n\n\n"}
{"id": "387504", "url": "https://cs.wikipedia.org/wiki?curid=387504", "title": "Pražské dohody", "text": "Pražské dohody\n\nPražské dohody představují tři smlouvy z let 1945-1946, uzavřené mezi československou vládou a Slovenskou národní radou (dále SNR). Definují vztah a distribuci pravomocí mezi centrálními - československými a periferními - slovenskými státními orgány.\n\nOd vzniku Československé republiky v roce 1918 bylo permanentním správním problémem postavení Slovenska. SNR se již v průběhu Slovenského národního povstání postavila za obnovu společného státu s Čechy. Košický vládní program deklaroval rovnoprávné postavení Slováků. Přesto ve slovenské části státu došlo ke vzniku národních orgánů, jejichž postavení, pravomoci a vztah k centru bylo nutné definovat. Za tímto cílem byly uzavřeny tzv. Pražské dohody.\n\nPrvní pražská dohoda byla podepsána již 2. června 1945. Jejím obsahem bylo určení postavení Slovenské národní rady a Sboru pověřenců. SNR je dle smlouvy nositelkou státní moci na Slovensku, která není výslovně dána ústředním orgánům. Dále SNR disponuje veškerou mocí vládní, výkonnou a zákonodárnou. Výkonný orgán SNR se nazývá Sbor pověřenců (Zbor povereníkov) a je odpovědný vládě i SNR.\n\nDruhá pražská dohoda byla podepsána 11. dubna 1946. Posilovala pravomoci prezidenta republiky a centrální vlády, především v personálním obsazení, vůči slovenským orgánům. \n\nTřetí pražská dohoda z 28. června 1946 byla nejvýznamnější. O její existenci se zasloužili komunisté pod dojmem svého neúspěchu (Komunistické strany Slovenska) ve volbách. Tato smlouva měla za cíl zmírnit výsledky vítězství Demokratické strany na Slovensku. Prostřednictvím dohody byla omezena rozhodovací pravomoc slovenských orgánů, určena předběžná kontrola veškerých rozhodnutí SNR centrální vládou, dále byla centrální vláda oprávněna k přímému výkonu moci na Slovensku, především skrze podřízení pověřenců ministrům.\n\nToto asymetrické uspořádání státní správy, které bylo následně kodifikováno Ústavou 9. května v roce 1948, se stalo jedním ze stálých zdrojů napětí mezi Čechy a Slováky ve společném státě. \n\n"}
{"id": "387508", "url": "https://cs.wikipedia.org/wiki?curid=387508", "title": "Aermacchi MB-339", "text": "Aermacchi MB-339\n\nAermacchi MB-339 je italský cvičný letoun pro základní a pokračovací výcvik se zbraněmi s možností využití jako lehký bitevní letoun. Vznikl dalším vývojem cvičného letounu Aermacchi MB-326.\n\nOd počátku 70. let ve společnosti Aermacchi probíhaly koncepční práce na nástupci cvičného letounu Aermacchi MB-326. Zpracováno bylo celkem devět různých variant. Sedm variant neslo označení MB-338 a další dvě MB-339. Jednalo se o další evoluci osvědčeného letounu MB-326K s motorem Larzac (MB-339L) a Viper série 600 (MB-339V). Hlavní odlišností byla přepracovaná přední část s pilotní kabinou. Roku 1975 italské letectvo objednalo vývoj nového cvičného letounu na základě projektu MB-339V. Letoun měl umožnit hladší přechod od základního výcviku na letouny Panavia Tornado, nebo jako náhradní typ za Lockheed F-104 Starfighter. Zároveň si zachovával schopnost provádět bitevní akce. První let prvního prototypu proběhl 12. srpna 1976. Druhý vzlétl 20. května 1977.\n\nNa první pohled nejnápadnější změnu představuje přepracování kabiny s výraznějším stupněním sedaček pilotního žáka a instruktora, která poskytuje instruktorovi lepší výhled přes hlavu žáka. Směrovou stabilitu letounu zlepšilo zvětšení svislé ocasní plochy a zkosené dolní kýlovky. Standardní vybavení zahrnuje vystřelovací sedadlo Martin-Baker Mk.10F s parametry H=0, V=0. Modernizována byla avionika.\n\nPrvní sériový MB-339A byl zalétán v roce 1978. Italským vzdušným silám byl první stroj předán 8. srpna 1979, poslední 101. exemplář převzalo v roce 1987.\n\nAkrobatické skupině Frecce Tricolori bylo dodáno 15 upravených speciálních MB-339PAN, které nemají přídavné nádrže na konci křídla a jsou vybaveny vyvíječem kouře.\n\nPro kalibraci elektronických zařízení byly čtyři letouny přestavěny na verzi MB-339RM.\n\nZdokonalená cvičná verze MB-339B s posílenou schopností bitevních akcí. Poháněl ji motor Rolls-Royce Viper Mk.680-43 o tahu 19,57 kN.\n\nMB-339AM je varianta vyvinutá v roce 1995 z MB-339A, která byla určena pro útoky na hladinové cíle a vyzbrojená dvěma řízenými střelami Marte Mk.2A.\n\nTyp MB-339C poprvé vzlétl 17. prosince 1985. Zahrnuje variantu MB-339CD s kabinou plně vybavenou digitální avionikou pro zdokonalovací výcvik, MB-339CB pro RNZAF, šest strojů MB-339CE bez digitálního vybavení pro Eritreu a MB-339CM na export do Malajsie.\nDne 30. května 1980 proběhl první let jednomístné bitevní varianty Aermacchi MB-339K Veltro 2 (imatrikulace I-BITE). MB-339K měl novou přední část trupu, zvětšený objemem palivových nádrží, kanón a šest závěsníků pod křídly. Poháněl jej motor Viper Mk.680 o výkonu 19,57 kN. Letoun zůstal v prototypu.\n\n\n\nÚdaje dle\n\n\n"}
{"id": "387510", "url": "https://cs.wikipedia.org/wiki?curid=387510", "title": "ORLOBUS", "text": "ORLOBUS\n\nORLOBUS, a.s. byl východočeský autobusový dopravce působící v regionu od Orlických hor a jejich podhůří až po krajské město Hradec Králové. \n\nSpolečnost byla zapsána do Obchodního rejstříku dnem 19.září 2000 a svoji činnost fakticky zahájila 28.ledna 2001. Správa společnosti sídlila v Novém Městě nad Metují v Náchodské ulici č.485 v areálu bývalé novoměstské provozovny ČSAD. Kromě své \"mateřské\" provozovny, která je na stejné adrese, jako správa společnosti, má zřízenu ještě druhou provozovnu v Jaroměři se sídlem Korunní hradby 3. I v tomto případě se jedná o bývalý areál ČSAD. Společnost byla založena a vedena bývalými zaměstnanci ČSAD Ústí nad Orlicí.\n\nNěkteré dálkové linky vedly až do hlavního města Prahy, jedna linka spojovala Prahu s Jeseníkem. Dále provozovala vnitrostání i mezinárodní zájezdovou dopravu. Firma byla začleněna v integrovaném dopravním systému IREDO a jedna linka (640039) také v integrovaném dopravním systému VYDIS. Společnost svoji činnost spustila v roce 2001, k 1. červenci 2012 zanikla sloučením s Veolia Transport Východní Čechy a.s.\n\nSpolečnost čítala 110 zaměstnanců, z nichž bylo 85 řidičů, a k zajištění dopravy sloužilo 55 autobusů.\n\nK 1. září 2011 se Veolia Transport Východní Čechy a. s. stala jediným akcionářem společnosti ORLOBUS a. s. Orlobus měla zatím nadále provozovat dopravu pod svým původním jménem a v dosavadním rozsahu. Kromě regionální dopravy provozovala i 4 dálkové linky z různých míst regionu Orlických hor do Prahy a měla 51 autobusů a 104 zaměstnanců, z toho 70 řidičů. K 1. červenci 2012 byla společnost ORLOBUS a.s. zrušena sloučením s mateřskou společností. K červnu 2013 byla ještě pod firmou Orlobus a.s. vedena v celostátním informačním systému o jízdních řádech mezinárodní linka 000261 Praha–Hradec Králové–Náchod–Kudowa Zdrój–Klodzko, provozovaná společně s PKS Klodzko.\n\nV letních měsících (zpravidla od května do září) byly provozovány tzv. cyklobusy, což jsou zvláštní spoje, na nichž jsou nasazeny autobusy s přívěsem pro jízdní kola. Tyto spoje jezdily mezi významnými turistickými centry, jako například Novým Městem nad Metují a Orlickými horami.\n\nVozový park se skládal z mnoha druhů vozidel. Jedná se o vozidla Karosa C 734 (většina po generální opravě), C 934, C 954 E, C 955, C 956 (Axer), Irisbus Crossway 12.8M, SOR C 10,5 a SOR LC 10,5.\n\nDo vozového parku patřily ještě přívěsy na jízdní kola. Většina vozidel byla garážována v Novém Městě nad Metují, menší část v provozovně Jaroměř.\n\nVšechna vozidla byla vybavena odbavovacím zařízením Mikroelektronika. Autobusy Crossway bývají nasazovány především na dálkové spoje, avšak v brzkých ranních hodinách zajíždí i do vesnic, kam jinak jezdí pouze Karosy C 734. Autobusů Crossway je celkem pět, čtyři z nich jsou vybaveny klimatizací.\n\nDne 17. července 2009 vytvořili čtyři dopravci (OSNADO spol. s r. o., ČSAD Semily a. s., Veolia Transport Východní Čechy a. s., Orlobus a. s.) „Sdružení dopravců Královéhradeckého kraje“, jehož deklarovaným cílem bylo bránit se způsobu, jakým kraj a organizace OREDO chtěly od 1. září 2009 rozšiřovat integrovaný systém IREDO a optimalizovat autobusovou dopravu v kraji. Poté, co kraj optimalizaci a integraci odložil na termín 13. prosince 2009 a předtím ještě snížil svou objednávku výkonů od společnosti OSNADO asi o 20 % a výkony na těchto linkách si objednal u tří jiných dopravců, nečlenů Sdružení, bylo 1. září 2009 bylo oznámeno, že ČSAD Semily a. s. vystoupila ze Sdružení dopravců Královéhradeckého kraje a rozhodla se dále jednat samostatně; 3. září 2009 pak oznámily vystoupení ze sdružení a jeho zánik i zbylí tři členové.\n\n"}
{"id": "387511", "url": "https://cs.wikipedia.org/wiki?curid=387511", "title": "Vodopádový model", "text": "Vodopádový model\n\nVodopádový model je sekvenční vývojový proces, ve kterém je vývoj nahlížen jako neustále se svažující tok (jako když teče vodopád) fázemi analýzy požadavků, návrhu, implementace, testování (validace), integrace a údržby.\n\nJako první formální popis vodopádového modelu je často citován článek publikovaný v roce 1970 Winstonem W. Roycem (1929–1995), ačkoli Royce pojem „vodopádový“ ve svém článku nepoužil. Royce paradoxně představil tento model jako příklad chybného, nefungujícího modelu. Takto byl také ve skutečnosti tento pojem v článcích o vývoji softwaru používán – jako forma kritiky běžně praktikovaných softwarových postupů. V opozici vůči vodopádovému modelu stojí agilní metodiky.\n\nRoycův původní vodopádový model obsahuje sedm fází v následujícím pořadí:\n\nPostupovat podle vodopádového modelu znamená přecházet od jedné fáze k následující přísně sekvenčním způsobem. Nejprve se například připraví specifikace požadavků, které jsou pevně dané. Teprve když jsou požadavky úplně kompletní, přejde se k návrhu. Požadovaný software je navržen a návrh předán implementátorům – návrh by měl být jakýmsi plánem implementace daných požadavků. Když je tedy návrh hotový, programátoři se ujmou jeho implementace. V pozdějších etapách této implementační fáze jsou vytvořené softwarové komponenty kombinovány, zavádí se nová funkcionalita a odstraňují chyby.\n\nVodopádový model tedy vyžaduje, aby se k následující fázi přikročilo pouze tehdy, pokud je ta předcházející kompletní a perfektně připravená. Na druhou stranu existují různé modifikované vodopádové modely (včetně Roycova konečného modelu), které se od uvedeného procesu můžou ve větší či menší míře lišit.\n\nVodopádový model je široce využíván takovými vývojářskými giganty, jako jsou firmy pracující pro Ministerstvo obrany Spojených států a NASA, a také pro různé vládní projekty (viz \"standardní vodopádový model\" na Internet Archive). Ti, kdo se těmito metodami řídí, často formálně nerozlišují mezi původním vodopádovým modelem a jeho různými modifikacemi, a tak může být složité specifikovat, přesně které modely se používají a v jaké míře.\n\nMinisterstvo obrany Spojených států upustilo od vodopádového modelu v roce 1994 standardem MIL-STD-498 a v roce 1998 standardem IEEE 12207.\n\nPokud se věnuje dostatek času počátečním fázím tvorby softwaru, může to vést k vyšším úsporám v pozdějších etapách jeho životního cyklu. Mnohokrát se totiž ukázalo, že odstranění chyby, na kterou se přijde již v raných fázích životního cyklu tvorby softwaru (jako např. specifikace požadavků či návrh), je levnější (z hlediska peněz, úsilí i času), než když se na tu samou chybu přijde až v pozdějších fázích celého procesu. (Autor řady knih o softwarovém inženýrství Steve McConnell odhaduje, že „odstranění chyby v požadavcích, kterou se nepodaří odhalit až do fáze implementace nebo údržby, stojí 50 krát až 200 krát více, než kdyby se taková chyba odhalila a napravila již v etapě specifikace požadavků.“ Pokud se v extrémním případě např. ukáže, že návrh programu je nemožné implementovat, je jednodušší jej upravit již v příslušné fázi návrhu, než zjistit o několik měsíců později, když se už jednotlivé komponenty integrují, že veškerá dosud odvedená práce přišla vniveč kvůli tomu, že návrh byl od začátku špatný.\n\nHlavní myšlenkou Big Design Up Front (BDUF) a vodopádového modelu je tedy to, že čas strávený na začátku zajišťováním toho, že požadavky i návrh jsou naprosto správné a kompletní, ušetří zase mnoho úsilí a času později. To znamená, že postupujeme-li podle vodopádového modelu, musíme si být v každé fázi jistí, že je stoprocentně kompletní a správná, než přejdeme k další etapě vývoje programu. Požadavky na program by měly být dány pevně a jasně, ještě než se začne s návrhem (v opačném případě kvůli chybným požadavkům přijde práce na návrhu nazmar); návrh programu by měl být zase doveden k dokonalosti předtím, než se začne s jeho implementací (v opačném případě se implementuje špatný návrh a práce je vniveč), atd.\n\nDalším argumentem ve prospěch vodopádového modelu je, že klade stejný důraz na dokumentaci (jako např. dokumentace požadavků nebo dokumentace návrhu) jako na zdrojový kód. V metodikách s jednodušším návrhem a dokumentací dochází v případě odchodu členů týmu ke ztrátě znalostí a ty pak může být obtížné získat zpět. Pokud je k dispozici plně funkční dokumentace (jak navrhuje Big Design Up Front a vodopádový model), noví členové týmu nebo dokonce celé nové týmy by měli být schopni se relativně snadno začlenit díky tomu, že si dokumentaci přečtou.\n\nTi, kteří preferují vodopádový model, na něm oceňují jednoduchost jeho přístupu. Připadá jim také disciplinovanější. Vodopádový model by měl poskytovat strukturovaný přístup; model postupuje lineárně, diskrétními, jednoduše pochopitelnými a vysvětlitelnými fázemi, a tak není složité mu porozumět. Poskytuje také snadno určitelné milníky ve vývojovém procesu. Možná to je tím důvodem, proč je vodopádový model uváděn mezi prvními ukázkovými příklady vývojového modelu v mnohých učebnicích a kurzech o softwarovém inženýrství.\nMá se za to, že vodopádový model a Big Design Up Front obecně je vhodný pro softwarové projekty, které jsou stabilní (zvlášť pro projekty, kde se příliš nemění požadavky) a kde je možné a pravděpodobné, že návrháři budou schopni dobře odhadnout problémové oblasti systému a vytvořit bezchybný návrh předtím, než začne implementace. Vodopádový model také vyžaduje, aby implementátoři postupovali podle pečlivě vytvořeného a kompletního návrhu přesně, čímž se zajistí hladký průběh integrace systému.\n\nVodopádový model je mnohými považován za nevhodný pro praxi. Kritici jsou především přesvědčeni, že u jakéhokoli netriviálního projektu je nemožné dovést jednu fázi životního cyklu softwarového produktu k dokonalosti předtím, než se přejde k fázi následující. Klientům nemusí být například úplně jasné, jaké jsou jejich požadavky, dokud neuvidí fungující prototyp, ke kterému se pak mohou vyjádřit; své požadavky můžou neustále měnit a návrháři a implementátoři pak nad tím ztrácejí kontrolu. Jestliže klient změní své požadavky poté, co je návrh hotov, musí být návrh modifikován a novým požadavkům přizpůsoben. Tím přijde vniveč relativně hodně práce, pokud se do Big Design Up Front investovalo příliš mnoho času. Návrháři také nemusí mít představu o budoucích implementačních problémech, pokud vytváří návrh pro ještě neimplementovaný softwarový produkt. Jinými slovy, teprve v implementační fázi se může ukázat, že určitou oblast funkcionality programu je velice těžké naimplementovat. Pokud se něco takového stane, je lepší zrevidovat návrh, než trvat na použití návrhu původního, který byl založen na chybných předpokladech a který se nedá použít pro nově objevené problémové oblasti.\n\nDr. Winston W. Royce popisuje v \" (prvním článku popisujícím vodopádový model) nejjednodušší verzi modelu jako „riskantní a odsouzenou k neúspěchu“.\n\nSteve McConnell v knize \" (česky: \"Dokonalý kód\", kniha kritizující rozšířenost používání vodopádového modelu) označuje návrh softwaru za „záludný problém“ – problém, jehož požadavky a omezení nemohou být před dokončením plně známy. V důsledku toho je nemožné dovést jakoukoli fázi vývoje softwaru k dokonalosti, a tak je zároveň nemožné použít vodopádový model k přechodu do fáze následující.\n\nDavid Parnas v článku \" píše:\n\n„Mnoho detailů postupně vyjde najevo v průběhu implementace. Některé věci, které zjistíme, zneplatní náš návrh a my se musíme vrátit zpátky.“\n\nMyšlenkou vodopádového modelu může být „dvakrát měř, jednou řež“. Odpůrci vodopádového modelu namítají, že tato myšlenka selhává, když problém, kterým se zabýváme, se neustále mění kvůli měnícím se požadavkům a následným novým zjištěním o problému samotném.\n\nJako reakce na zmíněné problémy originálního vodopádového modelu bylo představeno mnoho jeho modifikací. Tyto modifikované modely řeší částečně či úplně kritizované problémy modelu původního. Rozličné modely se dají nalézt v knize Steve McConnella \", v kapitole o plánování životního cyklu.\n\nKaždý model vývoje softwaru bude mít určité podobnosti s vodopádovým modelem, neboť každý takový model bude zahrnovat nějaké fáze, které se budou podobat těm z vodopádového modelu. Tato sekce se zabývá modely, které jsou vodopádovému modelu nejbližší. Informace o modelech, které se od vodopádového modelu liší výrazněji, nebo informace o diametrálně odlišných modelech budete moci nalézt v obecném textu o návrhu počítačového programu.\n\nSašimi model (nazýván podle japonské speciality z mořských plodů sašimi, protože jeho překrývající se fáze připomínají překrývající se kousky servírovaného masa) byl vytvořen Peterem DeGracem. Někdy se mu říká „vodopádový model s překrývajícími se fázemi“ nebo „vodopádový model se zpětnou vazbou“. Protože se fáze v sašimi modelu překrývají, je možné adresovat problémová místa během fází, které by u tradičního vodopádového modelu předcházely fázím jiným. Například fáze návrhu a implementace se v sašimi modelu překrývají, takže implementační problémy můžou být objeveny během fáze návrhu i implementace vývojového procesu. To pomáhá zmírnit mnoho problémů spojených s filozofií Big Design Up Front a vodopádového modelu.\n\n\n\n"}
{"id": "387514", "url": "https://cs.wikipedia.org/wiki?curid=387514", "title": "CASE nástroje", "text": "CASE nástroje\n\nZkratka CASE je označením pro Computer Aided Software Engineering nebo také Computer Aided Systems Engineering, což v překladu znamená \"počítačem podporované softwarové inženýrství\" nebo \"vývoj software s využitím počítačové podpory\". Jde o použití softwaru pří vývoji (resp. údržbě) počítačových programů, za účelem dosáhnutí vyšší kvality, bezchybnosti, udržovatelnosti apod. Podpora může probíhat v různých stádiích životního cyklu programu – při sběru požadavků, analýzách, návrhu, programování (s pomocí IDE) atd. Nástroje používané pro tento účel se obvykle nazývají CASE nástroje. Některé z nich slouží k automatizaci vývojového procesu.\n\nCASE nástroje primárně umožňují modelování IT systému pomocí diagramů (člověk lépe chápe obrázek než složitě psané slovo), generování zdrojového kódu z modelu (reverse engineering), zpětné vytvoření modelu podle existujícího zdrojového kódu (usnadňuje práci programátorům), synchronizaci modelu a zdrojového kódu, vytvoření dokumentace z modelu. Některé obvyklé funkce CASE nástrojů:\n\nCASE nástroje jsou navrženy tak, aby podporovaly týmovou práci při vývoji systému, zajišťují sdílení rozpracovaných fragmentů, správu vývoje, sledují konzistenci modelu systému, automatizují některé procesy, hlídají dodržování zvolené metodiky, některé umožňují řízení celého životního cyklu aplikací. Úspěch využití CASE nástrojů záleží mimo jiné na vybrané metodice.\n\nPokud se chceme zaměřit na historii CASE nástrojů, musíme vyjít z názvu CASE, konkrétně ze softwarového (systémového) inženýrství.\n\nPodle definice IEEE 610.12 „softwarové inženýrství je aplikace systematického, disciplinovaného, kvantifikovatelného přístupu k vývoji, provozu a údržby softwaru, tj. aplikace inženýrství na software. Také je to studium přístupů dle výše uvedeného.“\n\nSoftwarové inženýrství se začalo formovat ke konci 60. let, kdy začala tzv. softwarová krize, kdy výkon hardware předčil vývoj software. Zcela zlomová byla konference NATO v r. 1968 ve středisku Garmisch Partenkirchen ve Spolkové republice Německo, která popularizovala softwarové inženýrství. Do té doby se počítače využívaly pro vědeckotechnické výpočty, kde záleželo spíše na preciznosti řešení, než na efektivitě vývoje. V 70. letech dochází k formulaci základních principů tohoto oboru. V dalších letech jsou vyvíjeny metodiky (strukturovaná, objektová) pro analýzu. Vzniká také první generace nástrojů pro podporu této disciplíny, což jsou právě CASE nástroje. Mezi první CASE nástroje patřily nástroje, které můžeme nazývat Lower Case. Tyto nástroje jsou dodnes určeny pro fázi implementace např. generování kódu. Původní myšlenka CASE nástrojů byla ta, že už nebude zapotřebí programátorů, tzn., že CASE nástroj vygeneruje již samotný kód, který nebude potřeba upravovat a bude se moci tak jak byl vygenerován použít. Tato myšlenka ovšem byla mylná.\n\nObrození zažívají CASE nástroje v 80. letech společně s grafickým uživatelským rozhraním. To byl prvopočátek CASE nadšenosti. Dosud byly dostupné pouze samostatné malé nástroje, nyní bylo možné vše integrovat na univerzální pracovní ploše. Strategická příležitost, kterou poskytovala CASE technologie, byla ta, že program může být případně udržován na návrhové úrovni spíše než na úrovni zdrojového kódu. Toto by bývalo jedním z východisek z boje programovacích jazyků. Naděje, že CASE nástroj zautomatizuje generování kódů, se však nenaplnila. Když byla investice do CASE prosazena za podmínky automatického generování kódů, úsilí se poté nevyplatilo. Výsledkem bylo, že dichotomie mezi návrhem a kódem přetrvávala, tzn. když se změnil návrh, musel být změněn i kód. Nebo naopak, když se změnil kód, musel se aktualizovat i návrh, což představovalo ještě větší problém. CASE nástroj, který by mohl být používán jako pouze návrhový nástroj nebo jako zdroj pro všechny druhy nesouvisejících materiálů, se stal brzy příliš drahý, tzn. náklady na učení a údržbu byly příliš vysoké.\n\nČasem, v souvislosti s vývojem strukturovaných a hlavně objektových metod, se problémy a chyby postupně odstranily, tzn. nástroje začaly zajišťovat provázanost jednotlivých modelů, je poskytují možnost zpětného vytvoření modelu ze zdrojového kódu ad.\n\nV současné době existuje nespočet CASE nástrojů, které plní různé funkce, nepomáhají již pouze vývojářům, ale také např. v procesu řízení firmy, kdy se zanalyzují stávající firemní procesy a pomocí CASE nástrojů se potom na základě analýzy vymodelují tak, jak by správně tyto procesy měly fungovat.\n\nDnes většina CASE nástrojů představuje velké aplikace, které je možno využít ve všech fázích procesu vývoje software. U většiny nástrojů je jádrem univerzální modelovací jazyk UML (Unified Modeling Language).\n\nPokud se podíváme na CASE nástroj, první co uvidíme, je grafické rozhraní. Zde je možno modelovat nejrůznější typy diagramu. Uveďme alespoň ty nejběžnější: DFD diagramy, které dovolují provádět funkční analýzu; Class diagramy – pro modelování tříd; STD diagramy; procesní diagramy a další. Podpora používání těchto nástrojů byla jedním z podnětů pro vznik CASE nástrojů. Hlavním důvodem byla častá aktualizace diagramu, kterou, při vyšší složitosti diagramu, nebylo možné provádět jen tak v ruce.\n\nPři používání CASE nástrojů, při podpoře návrhu a vývoje softwarové aplikace či informačního systému je potřeba dodržovat určitá pravidla a postupy, které zaručí smysluplnost a efektivitu. Jedná se o metodiky, jakožto souhrny postupů a metod, které určují co, kdo a kdy se má řešit. Podpora metodiky prostředkem CASE vyžaduje především, aby tento prostředek pokrýval všechny fáze životního cyklu projektu. Tyto prostředky se nazývají integrovaná prostředí pro vývoj aplikací. Přičemž jejich hlavní charakteristikou je pevná svázanost s konkrétní metodikou. Takovéto nástroje mají pak výhodu integrity všech metod, technik a nástrojů v kontextu celého životního cyklu projektu. Další skupinou jsou prostředky označované jako běžné nástroje (tools), které podporují pouze některé metody a techniky z životního cyklu projektu. Od integrovaných prostředí se pak liší nezávislostí na konkrétní metodice.\n\nZ toho, jaké jsou obecné funkce, vlastnosti CASE nástrojů a požadavky na ně vyplývá také z jakých komponent se tyto systémy skládají. Mezi důležité funkce a vlastnosti CASE patří:\n\n\nNejčastější dělení CASE nástrojů vyplývá ze životního cyklu projektu, tzn. v jaké fázi cyklu vývoje se CASE nástroj využije. Toto dělení je následující:\n\n\nLze se i setkat s jednodušším členěním na:\n\n\n\n\n\n\nVyužití CASE nástrojů s sebou přináší celou řadu výhod, nejpodstatnější z nich jsou:\n\n\n\n"}
{"id": "387515", "url": "https://cs.wikipedia.org/wiki?curid=387515", "title": "Agum III.", "text": "Agum III.\n\nAgum III. byl kassitským králem Babylónu v polovině 15. století př. n. l..\n\nNevíme o něm ani o jeho vládě téměř nic, s výjimkou jediné babylonské zmínky o jeho válečném tažení do přímořských oblastí na jih od Babylonu, které proběhlo přibližně roku 1465 př. n. l.. Podařilo se mu dobýt správní středisko tohoto regionu - město Dur-Ea, čímž dosáhl kontroly nad celou Babylonií.\n\nJeho nástupcem se stal jeho syn, Karaindaš, který podnikal další tažení na jih.\n\n"}
{"id": "387519", "url": "https://cs.wikipedia.org/wiki?curid=387519", "title": "František Fanta", "text": "František Fanta\n\nFrantišek Fanta (22. února 1892, Podklášteří – 12. října 1977, České Budějovice) byl československý legionář, generálmajor československé armády, čestný občan města Třebíče.\n\nFrantišek Fanta se narodil na Podklášteří v dělnické rodině. Vyučil se jirchářem. Na frontě první světové války přešel z řad rakousko-uherské armády do zajetí a posléze do československých legií. Do republiky se navrátil v roce 1920.\n\nPo obsazení československé republiky vojsky Třetí říše, kdy již byl štábním kapitánem, odešel František Fanta v červenci 1939 do Polska a poté již s podplukovníkem Ludvíkem Svobodou do Sovětského svazu. Po nějaký čas působil i na Středním Východě, ve Francii, kde bojoval na řece Marně a Seině, a v Anglii. Do Sovětského svazu se vrátil v roce 1943. Stál u vytvoření 2. paradesantní brigády.\n\nV bojích na Dukle velel Fanta po nějaký čas 3. brigádě 1. čs. armádního sboru, než se stal zástupcem velitele generála Karla Klapálka. V říjnu 1944 byl v bojích sám těžce zraněn v obličeji. Po válce se spolupracoval na obnově československé armády.\n\nFrantišek Fanta byl nositelem různých vyznamenání, ať už československých (Československý vojenský řád Bílého lva „Za vítězství“ III. třídy, čs. válečné kříže z letech 1914–1918 a 1939), sovětských, jugoslávského, polského, francouzského a dalších. Jako vyjádření úcty udělilo město Třebíč Františku Fantovi čestné občanství a pojmenovalo po něm jednu z ulic v sídlišti \"Hájek\" na Nových Dvorech.\n\n"}
{"id": "387521", "url": "https://cs.wikipedia.org/wiki?curid=387521", "title": "Ženitba", "text": "Ženitba\n\nŽenitba může být:\n\n\n"}
{"id": "387529", "url": "https://cs.wikipedia.org/wiki?curid=387529", "title": "ATI Radeon HD 4000", "text": "ATI Radeon HD 4000\n\n\"ATI\" Radeon HD 4000 je řada grafických karet postavená na jádře R700 společnosti AMD, která byla představena 25. června 2008. To byly vydány karty založeny na jádru R770 (HD 4850 a HD 4870). Nejvyšší model HD 48x0 X2 má jádro označené R700 (2xRV770), nižší modely mají jádra RV710, RV730, RV740 nebo RV770. Umisťují se do slotu PCI-E 2.0 16x (je kompatibilní s verzí 1.1). Jádro podporuje DirectX 10.1, Shader model 4.1 a OpenGL 3.0. Jména pro grafické karty se volí podle vzoru \"Radeon HD 4xx0\", například HD 4350, HD 4670, HD 4850, atd.\n\nNa PCB najdeme GPU variantu R700, grafickou paměť DDR2 - GDDR5, napájecí obvody, výstupy (DVI, HDMI, …), sběrnici PCI-Express pro komunikaci se základní deskou a další součástky.\n\n\nČip UVD2 je impletován v GPU R700 a díky tomu je možnost akcelerace MPEG-2, H.264/MPEG-4 AVC and VC-1 s minimální zatížením CPU\n\nPodporuje DirectX 10.1, Shader model 4.1 a OpenGL 3.0. A umisťuje se do slotu PCI-E 2.0 16x (je kompatibilní s verzí 1.1). Dále podporuje CrossFireX, který umožňuje zapojení až 4 čipů a teoreticky zvýšení výkonu až 4x, ale běžně to je zhruba do 2,5x.\n\nStále platí započatá agresivní politika pro dosažení, co nejnižších cen a co nejvyššího poměru výkon/cena. AMD se snaží díky tomu, získat větší část trhu.\n\n\nGrafiky určené do HTPC a kanceláří, případně na nenáročné hraní starších her. Díky stavbě čipu nepodává velký 3D výkon, přesto stačí na akceleraci videí a zobrazování standardních 2D/3D scén. Čip RV710 obsahuje 80 5D unifikovaných shaderů, dále 8 TMU jednotek a 4 ROP jednotky. Díky limitu 64-bit sběrnice a propustnosti, nejde čekat vysoký výkon paměťové části. Výrobci dávají, jak pasivní, tak aktivní chladiče, díky spotřebě okolo 25 W. Dodává se buďto s 256 nebo 512 MB paměti. Hlavní rozdíl mezi HD 4350 a HD 4550 je v použitých pamětech DDR2/DDR3. Konkurence od NVIDIE je GeForce 9500 a 9400.\n\nŘada mířená do střední/nižší třídy, patří sem HD 4650 a HD 4670. Výkon je dostačující pro nenáročné hraní moderních titulů. Čip RV730 obsahuje 320 5D unifikovaných shaderů, dále 32 TMU jednotek a 8 ROP jednotek. Najdete zde méně limitující 128-bit sběrnici, na výkon čipu stačí bohatě. Výrobci dávají, jak pasivní, tak aktivní chladiče a to díky spotřebě okolo 65 W. Dodává se buďto s 0,5 nebo 1 GB paměti. Rozdíl mezi HD 4650 a HD 4670 je v použitých pamětech DDR2/DDR3 a taktů GPU 600/750 MHz. Konkurence od NVIDIE je GeForce 9600 a 9500.\n\nŘada HD 4700 má 2 jádra RV740 XT a RV770 CE. RV740 XT je použita u HD 4770. RV770 CE je použita u HD 4730. RV740 XT má menší 40 nm nanotechnologii, vyrábí se u TSMC. Obsahuje 125 5D unifikovaných shaderů. HD 4770 bude mít 80 W spotřebu, to je 5 W víc než může dodat PCI-E slot x16 2.0, proto má přídavné napájení. HD 4730 staví na RV770, které je \"ořezáno\". Obsahuje 125 5D unifikovaných shaderů.\n\nŘada střední/vyšší třída, která dostačuje výkonem na většinu potřeb náročných lidí. Anti-aliasing (vyhlazování hran), vysoká kvalita textur, to všechno zvládá tato řada a pak hlavně nejvyšší model Radeon HD 4870. Ale není to TOP řady HD 4000. Čip RV770 obsahuje 640 nebo 800 5D unifikovaných shaderů, dále 32 nebo 40 TMU jednotek a 16 ROP jednotek. 256-bit sběrnici sekunduje buďto GDDR3 nebo GDDR5, v případě GDDR5 se dostáváme i přes pouze 256-bit sběrnici přes 100GB/s, což je dostatečná propustnost. Výrobci dávají pouze aktivní (v nezatíženém stavu může běžet pouze na pasivní chlazení) chladiče. Spotřeba je od 100 do 190 W podle daného modelu. Dodává se buďto s 0,5 nebo 1 GB paměti. Konkurence od NVIDIE je GeForce 9800 a GTX260.\n\nNejvyšší řada a taky nejvýkonnější. Jde o zapojení buďto HD 4850 nebo HD 4870 do CrossFireX na jednom PCB (tištěném spoji), díky tomu může dosahovat až 2x většího výkonu než buďto jedna HD 4850 nebo HD 4870. Dodává se s 1 (2x0,5) nebo 2 (2x1) GB paměti. Na kartě najdete 2 čipy a ty obsahují 1600 (2x800) 5D unifikovaných shaderů, dále 80 (2x40) TMU jednotek a 32 (2x16) ROP jednotek. 256-bit sběrnici sekunduje buďto GDDR3 nebo GDDR5, každý čip má vlastní paměť. Výrobci dávají pouze aktivní chladiče. Spotřeba je 270 W. Konkurence od NVIDIE je GeForce GTX285 a GTX295. Díky zpoždění a problémům s 40nm procesem, bude možná vydána verze HD 4890 X2, ale bude se jednat o nereferenční modely.\n\n\n"}
{"id": "387532", "url": "https://cs.wikipedia.org/wiki?curid=387532", "title": "Monkodonja", "text": "Monkodonja\n\nMonkodonja je opevněné návrší z doby bronzové obydlené přibližně mezi lety 1800-1200 př. n. l.. Nachází se v nadmořské výšce 78 m asi 3 km od města Rovinj v Istrijské župě v Chorvatsku.\n\nPrvní výzkumy zde byly prováděny v letech 1953 až 1954. Vedoucím byl B. Baćić. Jejich výsledky byly prezentovány veřejnosti roku 1998 v katalogu výstavy o tomto sídlišti. Tyto výzkumy se zaměřily především na bližší identifikaci sídliště a výzkum několika jeho částečně odkrytých částí.\n\nV letech 1997-2002 započala nová etapa rozsáhlých vykopávek, na nichž se podíleli Chorvaté, Slovinci a Němci. Byly vykopány celkem 4 sondy na dvou místech sídliště. Také byly provedeny rekonstrukční práce, především na vstupním komplexu, hradbách a některých obytných budovách. Tyto výzkumy byly první svého druhu na podobných istrijských sídlištích.\n\nMonkodonja a podobná sídliště na Istrii, tzv. „kasteliery“ jsou pravděpodobně dílem jedné civilizace, která na počátku doby bronzové osídlila střední Evropu, zvláště oblasti kolem Dunaje. V této době se odehrály velké změny ve tvaru a organizaci sídlišť. Tato civilizace již měla vyspělejší a sociálně diferencovanou společnost. Tento fakt lze pozorovat na různých typech budov v centru osady a na jejích okrajích. Sídliště tedy bylo podle všech okolností vnitřně uspořádáno dle sociální struktury jeho obyvatel. V době bronzové nepatřila Istrie k nejhustěji osídleným oblastem, přesto se odhaduje, že Monkodonja mohla mít mezi 1000-1500 obyvatel. Předpokládá se, že zde existoval kontakt s mykénskou civilizací v Řecku.\n\nCelý kastelier v Monkodonji má rozměry 250 x 160 m a má oválný půdorys. Je rozdělen několika různými zdmi, z nichž část se nám do dnešní doby zachovala ve velmi dobrém stavu, až do výšky přes 2 m. U ostatních zdí jsou dodnes patrné jejich zbytky.\nDovnitř se vcházelo dvěma složitě opevněnými branami. Hlavní brána byla na západě a otevírala se směrem k mořské zátoce. Zpočátku byla tato brána jen obyčejným průchodem hradbami. Postupem času s přibývajícím nebezpečím nepřátelských útoků byla lépe opevněna, aby bránila nepřátelům v průniku do hradeb kastelieru, ale také aby mohla jejich útoky odvracet. Druhá brána byla mnohem jednodušší. Měla průchod esovitého půdorysu a nacházela se v severní části opevnění. Cesta z ní směrovala k blízké 30 metrů hluboké kultovní krasové jeskyni a vnějšímu sídlišti. Předpokládá se i existence méně opevněné třetí brány na jižní straně kastelieru.\n\nCelé sídliště je ze všech stran obklopeno obrannými hradbami o délce 1 km. Jejich šířka je 3 m a výška také 3 m. Byly postaveny, stejně jako v případě mykénských pevností, z hrubě opracovaných kamenných bloků, tzv. „kyklopského zdiva“. Největší z bloků váží i několik tun. Část hradeb byla během výzkumů v letech 1997-2002 zrekonstruována pracovníky mezinárodního archeologického týmu za použití původních technik, běžně používaných jejich staviteli.\n\nV centru osady se nachází dobře opevněná vyvýšenina. Na této „akropoli“ byly rozeznány přinejmenším dvě fáze výstavby velké centrální stavby (paláce) s hlavním a vedlejšími křídly. Část z nich leží uvnitř poměrně velkých dvorních prostor. Vchod do opevněného středu města se nacházel na jeho západní straně.\n\n\n"}
{"id": "387535", "url": "https://cs.wikipedia.org/wiki?curid=387535", "title": "Klášter Hájek", "text": "Klášter Hájek\n\nKlášter Hájek (něm. \"Waldl\", lat. \"Sacra silva\") je františkánský klášter se zahradou a loretánskou kaplí, ležící osamoceně ve východní části katastru obce Červený Újezd, zhruba 17 km od západního okraje Prahy. Do kláštera vede poutní cesta z pražské Lorety, podél níž se v blízkosti Hájku zachovala řada výklenkových kaplí.\n\nNázev místa pochází od dodnes existujícího, v ohrazenou klášterní zahradu proměněného lesíka, který je skutečnou vzácností v okolní rovinaté zemědělské krajině. Lesík byl na tomto místě vysázen (dle tradice) roku 1589 na rozkaz rytíře Gottharda Floriána Žďárského ze Žďáru (1542–1604), majitele sousedního statku a zámku v Červeném Újezdě. Ohrazený lesík posléze sloužil po několik desetiletí rodině Žďárských a jejím hostům jako obora.\n\nZákladní kámen pro dnešní loretánskou kapli, jednu z nejstarších v Čechách (první, pocházející z roku 1584, byla v Horšovském Týně), položil vnuk Gottharda Floriána tehdejší říšský baron (od srpna roku 1622, od listopadu roku 1628 říšský hrabě) Florián Jetřich ze Žďáru (1598–1653), pán na Kladně, Tachlovicích, Jenči, Červeném Újezdě, Vičicích, Boleboři či Žďáru. Stalo se tak dne 12. června 1623 jako výraz aristokratových snah a přání o narození vytouženého dědice (Františka Adama Eusebia) a jako poděkování za přízeň císaře a krále Ferdinanda II. a přežití dramatických válečných událostí (po roce 1618).\n\nVýstavba kaple trvala dva roky a 2. června 1625 kapli posvětil ke cti blahoslavené Panny Marie Loretánské pražský kníže-arcibiskup Arnošt Vojtěch kardinál z Harrachu. Kaple se okamžitě stala populárním poutním místem (nejen blízkých Pražanů a příslušníků dvora) a pomohla inspirovat vznik pražské Lorety.\n\nO několik let později však byla původní kaple stržena, roku 1630 byla velmi rychle nahrazena přesnější kopií podle italského vzoru, a opět byla vysvěcena za velkého zájmu kardinálem z Harrachu.\n\nPo více než třicet let pečoval o poutní místo zde usazený poustevník, až roku 1659 prvorozený zakladatelův syn a nástupce - hrabě František Adam Eusebius ze Žďáru (zřejmě 6. července 1624, popř. 1623–5. či 7. dubna 1670) založil při kapli středně velký klášter františkánů. Areál kláštera navrhovali a stavbu řídili významní stavitelé a architekti doby raného baroka: Carlo Lurago a Giovanni Domenico Orsi.\n\nV klášteře měl (druhý) hrabě ze Žďáru i své pokoje v prvním patře, kde se často zdržoval. Nákladná stavba byla ovšem dostavěna až několik let po jeho smrti (z výnosů statků rodu ze Žďáru) blízce spřízněnou rodinou hrabat z Martinic.\n\nPo roce 1720 byly podél poutní cesty z Prahy (od Strahova) do Hájku vybudovány dvě desítky výklenkových kaplí, dodnes dílem zachovalých (a v současnosti opět obnovovaných úsilím dr. Kateřiny Pařízkové a jejích kolegů). Návštěvnost místa odhadovala ve stejné době arcibiskupská kancelář na 60 tisíc poutníků ročně.\n\nHájecký klášter fungoval až do roku 1950, kdy byl v rámci komunistické Akce K zrušen a do roku 1953 sloužil jako sběrný tábor pro církevní osoby.\n\nV 90. letech byl hájecký areál navrácen františkánům, jako správci zde o areál dvacet let pečovali nejdříve v přilehlé hájovně a poté v bytě ve zrekonstruované části kláštera manželé Langovi. Od té doby opět slouží svému původnímu účelu a probíhá jeho pozvolná obnova. Ta je komplikována nedostatkem peněz, a též majetkovým oddělením přilehlého lesíka od vlastní budovy kláštera a zahrady za lesoparkem. Přesto je ale klášter rok od roku stále v lepší kondici a navštěvuje ho stále více poutníků či turistů a cyklistů. Areál má totiž jedinečný genius loci a je vhodným místem pro meditaci či odpočinek.\n\nV roce 2016 byl po dlouhých soudních sporech františkánům navrácen také sporný lesopark, naposledy v katastru nemovitostí zapsaný jako lesní pozemek a celý obezděný areál tak znovu tvoří jeden celek.\n\nMezi opravy z přelomu 20. a 21. století patří oprava zdí a vstupní brány, odstranění betonových podlah po vojácích na chodbách v přízemí kláštera, rekonstrukce malby v loretě a Lorety, rekonstrukce střech a východní poloviny kláštera, poustevny a altánu v zahradě. Obdobně také rekonstrukce některých kaplicek poutní cesty.\n\nKlášter je veřejnosti přístupný na požádání (např. u správce) či při některých církevních svátcích a o poutích. Naproti vstupu je možné se občerstvit v malé tradiční hospůdce.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 4 405 000 Kč.\nDle pověsti (zaznamenané mj. i významným barokním historikem páterem Janem Františkem Beckovským) se tento líbezný hájek stal záhy útočištěm ptactva, které ničilo úrodu v širokém kraji. To trvalo až do té doby, než horoucí modlitby místních obyvatel přivolaly velkou letní bouři, která zdejší opeřené škůdce nadobro pobila.\n\nMadoně Loretánské z Hájku byla zasvěcena 21. kaple Svaté cesty z Prahy do Staré Boleslavi, která byla založena v letech 1674–1690.\n\nKe klášteru vede z Prahy obnovovaná poutní cesta s barokními kapličkami, v závěru lemovaná opět vysazeným stromořadím. (Bližší informace viz výše v pasáži \"Historie\" či níže v odkazech).\n\n\n\n"}
{"id": "387536", "url": "https://cs.wikipedia.org/wiki?curid=387536", "title": "Populační politika", "text": "Populační politika\n\nPopulační politika (z latiny: \"populus = lid\") je souhrn schémat, teorií a praktických postupů státu, kterými se snaží cíleně ovlivňovat množství populace. Populační politika je součástí celé politiky státu. Není přímo součástí demografie, spíše spadá do demografické praxe. Jedná se o přijímání právních norem s cílem ovlivnit demografický vývoj.\n\nPopulační politika se větví do několika základních přístupů:\n\n\n"}
{"id": "387551", "url": "https://cs.wikipedia.org/wiki?curid=387551", "title": "Národní dům (Třebíč)", "text": "Národní dům (Třebíč)\n\nNárodní dům nebo dříve též Besední dům je dům na Karlově náměstí v Třebíči-Vnitřním Městě. Nese čp. 58 a orientační 47. Zbudován byl roku 1871 a stal se střediskem českého vlasteneckého hnutí v Třebíči. Vyjma kulturu, které stále slouží, poskytoval své prostory též obchodu a dlouhou dobu též peněžním službám.\n\nSoučástí domu je také Galerie Franta, cyklopoint a infocentrum.\n\nJeště v polovině 19. století trpěla Třebíč nedostatkem vhodných prostor k pořádání větších společenských událostí. Když byla roku 1861 obnovena měšťanská beseda, záhy – nejvíce po volbách v roce 1867 – se stalo téma vybudování důstojných společenských prostor jedním z nejpřednějších. Tento úkol si předsevzalo nově ustavené družstvo, v jehož čele stanul starosta Ignác Přerovský.\n\nPro postavení Národního domu byla nakonec vybrána parcela pod domem č. 58 na horní straně Karlova náměstí; město dále souhlasilo s rozšířením stavby i na místo půldruhého metru široké uličky spojující náměstí s prostranstvím u kostela sv. Martina z Tours, která byla ostudou města. Projekt Národního domu vypracoval stavitel Karel Tebich, stavbu realizoval stavitel Herzán.\n\nNárodní dům byl slavnostně otevřen 29. října 1871, téhož dne jako bylo otevřeno třebíčské nižší české gymnázium. První poschodí sloužilo hostinství a knihovně, v přízemí byl konfekční závod. Nejdůležitější částí však byl velký sál. V něm se konaly plesy i divadelní představení, schůze i přednášky. Zde čeští vlastenci vítali výsledek vítězných voleb v roce 1882 i vznik československého státu v roce 1918.\n\nV reakci na postavení Národního domu zbudovali třebíčští Němci na protější dolní straně Karlova náměstí hotel \"Habsburg\". Stalo se tak roku 1877. Ten se stal zase střediskem jejich spolkové i politické činnosti.\n\nRoku 1891 otevřela v přízemních prostorách Národního domu svou provozovnu První občanská záložna v Třebíči. Bankovnictví část budovy sloužila až do roku 1948. V 90. letech 20. století v přízemí otevřela provozovnu Agrobanka, posléze GE Money Bank. Ta v přízemí budovy sídlila až do roku 2008.\n\nPo přechodnou dobu sloužil Národní dům též vojenským účelům: za první světové války zde byl na čas lazaret, v době generální stávky v roce 1920 zde bylo ubytováno vojsko, v letech 1945–1946 zde probíhala některá jednání mimořádného lidového soudu.\n\nOd roku 1959 nesl Národní dům název \"Dům osvěty Bedřicha Václavka\". Nedlouho předtím (roku 1956) byl Národní dům rozšířen do sousedního Outratova domu, a to jevištěm a správními prostory. S rokem 1963 převzal Národní dům Jednotný klub pracujících ROH. Po roce 1989 je dům majetkem města Třebíče. V roce 2014 byl dům rozšířen o Galerii Franta a částečně rekonstruován, roku 2019 se rekonstruuje vnitřní nádvoří.\n\nV roce 2022 by měla začít rekonstrukce budovy.\n"}
{"id": "387555", "url": "https://cs.wikipedia.org/wiki?curid=387555", "title": "Alto Catumbela", "text": "Alto Catumbela\n\nAlto Catumbela je město nacházející se v angolské provincii Benguela. Alto Catumbela se nachází na Planalto, cca 250 km ve vnitrozemí v okrese Ganda. Leží na samém východě provincie, na trase z měst Benguela a Lobito do středoangolského města Huambo (dříve Nova Lisboa).\n\nV roce 1956 byla ve městě založena továrna \"Companhia de Celulose e Papel de Angola\" na zpracování eukalyptového dřeva pro výrobu celulózy a papíru. Po odchodu Portugalců z Angoly byla v roce 1975 a 1976 provedena rekonstrukce továrny.\nSmlouvu na obsazení technickým týmem podepsala Angola s Československem. Od roku 1977 v továrně Companhia de Celulose e Papel de Angola pracovali českoslovenští odborníci. Ráno 12. března 1983 bylo město přepadeno vojsky Národního svazu za úplnou nezávislost Angoly (UNITA), během přepadení unesli 66 československých občanů. Tím československá účast na technické pomoci v Angole skončila.\n\nV roce 2009 zde spolupracovali s angolským podnikatelem O. Dovalou pracovníci české firmy \"Pilous\" z Brna, kteří mají licenci na kácení eukalyptů. V majetku bývalé továrny Companhia de Celulose e Papel de Angola bylo 85 000 hektarů eukalyptových lesů. Ty jsou dnes přerostlé a vzhledem k malému možnému využití této dřeviny se řežou na desky a exportují.\n\nZmíněná činnost pracovníků firmy Pilous byla na jaře 2010 zastavena guvernérem provincie Benguela. Objevily se nesrovnalosti ve smlouvách, respektive v jejich dodržování. Lesy nebyly rekultivovány a těžbu tam vykonávaly i dvě další firmy, jedna dokonce bez licence.\n\n\n"}
{"id": "387557", "url": "https://cs.wikipedia.org/wiki?curid=387557", "title": "Vierkirchen (Sasko)", "text": "Vierkirchen (Sasko)\n\nVierkirchen je obec v Horní Lužici v Německu v Sasku, v zemském okrese Zhořelec. Leží zhruba patnáct kilometrů východně od Budyšína a zhruba deset kilometrů severozápadně od Reichenbachu. Přímo katastrem obce vede dálnice A4. Vierkirchen má obyvatel.\n\nObec Vierkirchen (v překladu \"Čtyřkostelí\") vznikla na základě správní reformy 1. ledna 1994 sloučením obcí Arnsdorf-Hilbersdorf, Buchholz a Melaune. Jednotlivé části obce Vierkirchen jsou \"Arnsdorf\", \"Buchholz\" ( ), \"Döbschütz\" ( ), \"Heideberg\", \"Hilbersdorf\", \"Melaune\", \"Prachenau\", \"Rotkretscham\", \"Tetta\" a \"Wasserkretscham\". Čtyři kostely z uvedených sídel jsou vyobrazeny ve znaku nově vytvořené obce Vierkirchen.\n\nPrvní historická zmínka je v dokumentech kláštera Marienthal (Mariino údolí) v roce 1237 o dnešní části \"Melaune\" pod jménem \"Melöaune\" (jméno zřejmě slovanského původu z kořene \"mír\").\n\nV okolí Arnsdorfu se dlouhodobě těží žula. Žula z oblasti Vierkirchenu byla použita například při stavbě Olympijského stadionu v Berlíně z roku 1936, Kongresové haly v Norimberku nebo moskevského sídla Rady vzájemné hospodářské pomoci.\n\n\n"}
{"id": "387562", "url": "https://cs.wikipedia.org/wiki?curid=387562", "title": "Sojuz T-15", "text": "Sojuz T-15\n\nSojuz T-15 ( ) byla sovětská kosmická loď typu Sojuz ve variantě Sojuz T, byla osmnáctou a poslední lodí své varianty. Loď byla v rámci 1. základní expedice na Mir použita k prvnímu letu na novou vesmírnou stanici Mir, vypuštěnou 19. února 1986. Posádka, Leonid Kizim a Vladimir Solovjov, následně přeletěla na stanici Saljut 7, jednalo se o první přelet mezi dvěma vesmírnými stanicemi v historii kosmonautiky. Zároveň to byl první pilotovaný let po katastrofě raketoplánu Challenger.\n\nStart se uskutečnil 13. března 1986 ve 12:33:09 ze startovacího komplexu Gagarinův start na kosmodromu Bajkonur. Kvůli úspoře paliva bylo manévrování ke stanici Mir prodlouženo na dva dni (jednodenní manévrování vyžaduje přibližně 60-70 kg pohonných hmot v automatickém režimu, ale dvoudenní jen 14-20 kg). Když se stanice přiblížila k lodi asi na 200 metrů, pomocí ručního řízení se Sojuz spojil se spojovacím uzlem Miru. Ke spojení došlo 15. března ve 14:38 SEČ. Po kontrole hermetičnosti spoje první posádka vstoupila na stanici necelý měsíc po jejím vypuštění.\n\nPosádka nejprve prověřila systémy stanice a uvedla je do chodu. Kosmonauti zkoušeli různé způsoby řízení letu komplexu a prověřovali činnost palubního počítače. Kromě jiného také fotografovali Halleyovu kometu a zkoušeli dynamické vlastnosti orbitálního komplexu v experimentu REZONANS (také při korekci dráhy). 23. března byl vyzkoušen nový systém rádiového spojení s řídícím střediskem pomocí systému LUČ. V dnech 21. března až 20. dubna byla k Miru připojena nákladní loď Progress 25, od 26. dubna do 22. června ji vystřídala Progress 26.\n\nPo vyložení nákladu z Progressu 26 se posádka začala připravovat na přelet ke stanici Saljut 7. Dráha Saljutu byla v bezpilotním režimu upravena tak, aby byla jen o málo vyšší, než dráha Miru a v době zahájení manévru svíraly polohy Miru a Saljutu se středem Země úhel asi 30°, což odpovídá vzdálenosti přibližně 3500 km. Mir, protože obíhal po nižší dráze, se v souladu s třetím Keplerovým zákonem k stanici Saljut pomalu přibližoval a v závěru manévru byly od sebe stanice vzdáleny jen 200 km.\n\n5. května, po 51-denním pobytu na stanici Mir kosmonauti v lodi Sojuz T-15 opustili stanici a byl zahájen 29-hodinový přelet na Saljut 7. Během něj proběhly dvě korekce dráhy a nakonec posádka zahájila závěrečné ruční přibližování. 6. května v 17:58 SEČ se Sojuz T-15 spojil se stanicí Saljut 7. Úkolem posádky bylo nejdříve prověřit stav systémů, případně je opravit a uvést do chodu, potom přišly na řadu geofyzikální a vědeckotechnické experimenty. Postupně proběhlo celkově osm výstupů do vesmíru s celkovou dobou trvání 31 hodin 40 minut. První z nich se uskutečnil 28. května. Sojuz T-15 se od stanice Saljut 7 oddělil 25. června 1986 v 15:58 SEČ, čímž skončila pilotovaná část letu stanice. Po odletu kosmonautů byly provedeny dvě velké korekce dráhy, stanice Saljut přešla na nižší dráhu než Mir.\n\nPo dvou korekcích dráhy Sojuzu se loď opět přiblížila k Miru a v ručním režimu se s ním spojila. V závěrečných dnech letu kosmonauti pokračovali ve vědeckých výzkumech, především v dálkovém průzkumu Země. Od 2. července do konce letu probíhal experiment GEOEKS-86, jehož součástí bylo snímkování vybraných oblastí z letadel i pozemní měření. Na závěr letu kosmonauti zintenzívnili tělesná cvičení a lékařskou kontrolu svého stavu.\n\nLoď se od stanice oddělila 16. července v 9:09 SEČ, po 70 dnech. Vlastní sestup začal 205sekundovým zážehem motoru a kabina s kosmonauty hladce dosedla na Zem 16. července 1986 v cílové oblasti 55 km severovýchodně od Arkalyku v Kazachstánu.\n\n"}
{"id": "387566", "url": "https://cs.wikipedia.org/wiki?curid=387566", "title": "Politbyro", "text": "Politbyro\n\nPolitbyro, zkratka z politické byro (rusky: \"Политическое бюро́\" [političeskoje bjuro], \"politická kancelář\") je nejvyšší orgán některých komunistických stran a představuje jejich nejužší politické vedení.\n\nTento orgán čítá okolo deseti členů a přijímá nejdůležitější politická rozhodnutí, která jsou poté v mnoha případech předána ke kontrole Ústřednímu výboru strany. Jeho schválení má již převážně jen formální charakter.\n\nÚstřední výbor je na politbyru de facto závislý, protože je svoláván jen z jeho rozhodnutí. V komunistické straně Sovětského svazu se například Ústřední výbor scházel v některých periodách až po několika letech. Pokud jsou dané strany ve vládě a drží moc státu, pak členové politbyra současně zastávají i hlavní úřady ve státním a veřejném životě (prezident, předseda vlády, ministr, předseda odborů atd.)\n\nV Komunistické straně Československa fungovalo politbyro mezi lety 1924–1945 a 1954–1962, jindy mělo název předsednictvo.\n\nVýsledky hlasování musely být jednomyslné.\n"}
{"id": "387571", "url": "https://cs.wikipedia.org/wiki?curid=387571", "title": "Milan Špůrek", "text": "Milan Špůrek\n\nMilan Špůrek (22. května 1938, Praha – 18. září 2018) byl český geolog, astrolog a publicista, autor desítek odborných i populárně vědeckých prací, zaměřených na geologii i její příbuzné obory; od roku 1989 se však věnoval takřka výhradně astrologii a hermetismu.\n\nAkademické vzdělání získal na Přírodovědecké fakultě Univerzity Karlovy v Praze v oboru geologie, působil jako vědecký pracovník Geologického ústavu Československé akademie věd a mezi lety 1975–1989 v Geofondu. Poté se stal nezávislým publicistou.\n\nStudiu astrologie se věnoval od roku 1969; byl žákem Vratislava Jana Žižky, který v něm vzbudil zájem zejména o astrologii mundánní, která se zabývá politickým děním ve světě. Ve svých knihách se Špůrek pokoušel o využití vědeckých metod v astrologii.\n\nPředevším v 80. letech upřel Milan Špůrek svou pozornost také k problematice českých menhirů. Vytvořil základní soupis několika desítek objektů, které by mohly být menhiry, a pokusil se prokázat, že mezi nimi existují geometrické a astronomické souvislosti a že se tedy jedná o celek, vzniklý v jednom historickém období – nejspíše v době laténské. Tato hypotéza byla archeology striktně odmítnuta, Špůrkovy články spolu s reakcemi archeologa Karla Sklenáře se však staly velkým impulsem pro další rozvoj bádání o českých megalitech.\n\n"}
{"id": "387574", "url": "https://cs.wikipedia.org/wiki?curid=387574", "title": "Burda", "text": "Burda\n\nBurda může být:\n\n\n"}
{"id": "387579", "url": "https://cs.wikipedia.org/wiki?curid=387579", "title": "Pulec (rozcestník)", "text": "Pulec (rozcestník)\n\nPulec může být:\n\n\n"}
{"id": "387585", "url": "https://cs.wikipedia.org/wiki?curid=387585", "title": "Stethacanthus", "text": "Stethacanthus\n\nStethacanthus byl stářím devonský až karbonský žralok (žil asi před 360 miliony let) v Evropě a Severní Americe. Dosahoval délky pouze kolem 70 cm.\n\nMísto ploutve měl za hlavou podivný výrůstek, který vypadal jako radarová věž. Zatím se ale nepodařilo její význam uspokojivě vysvětlit. Lovil pravděpodobně praobojživelníky hynerpetony a jiné menší obratlovce. Objevuje se také v dokumentu \"Putování s příšerami\" nebo \"\". Dnes rozlišujeme asi 6 druhů tohoto rodu.\n\n"}
{"id": "387586", "url": "https://cs.wikipedia.org/wiki?curid=387586", "title": "Anomalocaris", "text": "Anomalocaris\n\nAnomalocaris byl asi 60 až 90 (nebo dokonce 200) cm dlouhý dravý bezobratlý živočich (členovec), žijící v období prvohorního kambria. Lovil pravděpodobně drobné členovce, jako byli trilobiti. Byl to jeden z prvních velkých dravců této planety. Měl dvě dlouhá chapadla, kterými si podával kořist k ústům, ve kterých měl zuby. \"Anomalocaris \"měl dvě poměrně velké oči. Fosilní pozůstatky tohoto tvora byly objeveny v burgeské vrstvě v Kanadě, ale také v Číně, Austrálii, Utahu a v dalších státech. Plaval pomocí zvlněných výstupků, které mu vybočovaly z těla. \"Anomalocaris \"dokázal rychle a obratně plavat a vyhledávat kořist, kterou svými chapadly a zuby lovil.\n\n\"Anomalocaris\" se objevil v množství vědeckých filmových dokumentů. V dvojdílném dokumentu \"První život\" od Davida Attenborougha byl v animaci podle pravdy popisován jako jeden z prvních velkých dravců, ukázány byly rovněž zkameněliny rodu. Dále se objevil v prvním díle dokumentu \"Triumf obratlovců\" od Davida Attenborougha, kde figuruje na začátku dokumentu v animaci, jak pronásleduje myllokunmingiu, vyskytl se i v titulu \"Země: vznik planety\" a první části trojdílného seriálu \"Putování s pravěkými monstry\" od BBC.\n\n\n"}
{"id": "387587", "url": "https://cs.wikipedia.org/wiki?curid=387587", "title": "Hasskova zahrada", "text": "Hasskova zahrada\n\nHasskova zahrada je malý zahradní park na Nových Dvorech a na Podklášteří v Třebíči. Nese jméno rodiny Hasskových, kteří vlastnili blízkou koželužnu ve Vnitřním Městě.\n\nHasskova zahrada zaujímá plochu cca 0,5 ha. Rozprostírá se podél řeky Jihlavy, z polovic na území Podklášteří, z polovic na území Nových Dvorů. Na východě zahradu ohraničuje západní strana koryta Týnského potoka, přes nějž vede lávka mířící do ulice Zdislaviny, na severu to je chodník Soukenické ulice kolem domů směřující k lávce přes řeku (zde jsou další dva vstupy do zahrady). S končící zástavbou Kočičiny vytváří severní hranice skalní těleso podklášterského Hrádku, to se táhne dál na západ až k tzv. \"Hastrmanově skále\", která zahradu uzavírá na západě tím, že přímo spadá až do řeky.\n\nHasskova zahrada má dvě části, oddělené od sebe mimoúrovňovým vedením přístupové cesty k lávce vedoucí přes řeku do Vnitřního Města a na Jejkov. Menší východní část slouží dětem. Jsou zde lodičkové houpačky, pískoviště i prolézačky a samozřejmě lavičky pro rodiče. Dětský park zde byl zřízen již počátkem 50. let 20. století.\n\nRozlehlejší západní část zahrady má sloužit oddechu obecně, a tak tu jsou mimo zeleň jen lavičky. Lávky spojující Hasskovu zahradu s Židovským městem se obyvatelé Třebíče a její návštěvníci dočkali až v roce 1995. V minulosti v tomto prostoru stávaly Pekárkovy soukenické postřihačské rámy.\n\nDnešní podoby se Hasskově zahradě dostalo v podstatě až v roce 1984, kdy byla nákladem asi 750 000 Kčs asanována stará drobná zástavba tří domů a park rekonstruován. Úředně byl nazýván \"parkem Bohumíra Šmerala\". K přejmenování parku Bohumíra Šmerala na Hasskovu zahradu došlo v druhé polovině roku 1991. Spekulovalo se také o změně názvu na \"park dr. J. Nevosada\", ten patřil k prvním osazovatelům parku.\n\nV roce 2017 došlo k drobné rekonstrukci lávky, která spojuje Hasskovu zahradu s židovskou čtvrtí, na jaře roku 2018 projde lávka komplexní rekonstrukcí. Bude vyměněna výdřeva, natřena ocelová konstrukce a její očištění.\n"}
{"id": "387597", "url": "https://cs.wikipedia.org/wiki?curid=387597", "title": "Zdravotní postižení", "text": "Zdravotní postižení\n\nZdravotní postižení je určitá odchylka ve zdravotním stavu člověka, která jej omezuje v určité činnosti (pohyb, kvalita života, uplatnění ve společnosti).\n\nPodle druhu postižení lze zdravotně postižené dělit do několika skupin:\n\nNejčastějšími příčinami zdravotních postižení jsou\n\nPro pojem postižení se v České republice většinou používá slovní spojení zdravotní postižení, pro jedince pak označení osoba se zdravotním postižením. Definice pojmu postižení či zdravotního postižení není jednotná a v různých politických resortech se liší.\n\nPro účely zákona č. 108/2006 Sb., o sociálních službách se zdravotním postižením rozumí „tělesné, mentální, duševní, smyslové nebo kombinované postižení, jehož dopady činí nebo mohou činit osobu závislou na pomoci jiné osoby“.\n\nZákon č. 435/2004 Sb., o zaměstnanosti pak vymezuje osoby se zdravotním postižením takto: Jedná se o fyzické osoby, které jsou orgánem sociálního zabezpečení uznány jako invalidní ve třetím stupni (tj. osoby s těžším zdravotním postižením) nebo v prvním či druhém stupni. Mezi osoby se zdravotním postižením se navíc řadí i fyzické osoby, které byly orgánem sociálního zabezpečení posouzeny, že již nejsou invalidní, a to po dobu 12 měsíců ode dne tohoto posouzení. Naopak osobami se zdravotním postižením již nejsou fyzické osoby, které byly podle předchozí a nyní už neúčinné právní úpravy rozhodnutím úřadu práce uznány jako zdravotně znevýhodněné.\n\nV oblasti zdravotního pojištění se v ČR pojem postižení definuje jako stav závažného a trvalého snížení funkční schopnosti vzniklého v důsledku úrazu, nemoci či vrozené vady.\n\nZ pedagogického hlediska lze za osoby s postižením považovat „všechny děti, mladé lidi a dospělé, kteří jsou v učení, sociálním chování, v komunikaci a řeči nebo v psychomotorických schopnostech tak omezeni, že jejich spoluúčast na životě ve společnosti je podstatně ztížena.“ Tito jedinci tak potřebují speciálně pedagogickou podporu.\n\nDne 13. prosince 2006 přijala Organizace spojených národů Úmluvu o právech osob se zdravotním postižením. Tato úmluva nespojuje zdravotní postižení pouze se zdravotní diagnózou. Za osoby se zdravotním postižením považuje \"osoby mající dlouhodobé fyzické, duševní, mentální nebo smyslové postižení, které v interakci s různými překážkami může bránit jejich plnému a účinnému zapojení do společnosti na rovnoprávném základě s ostatními.\"\n\nPráva zdravotně postižených uznává i Listina základních práv EU. V článku 26 jim přiznává „právo na opatření, jejichž cílem je zajistit jejich nezávislost, sociální a profesní začlenění a jejich účast na životě společnosti“. Evropská unie si je vědoma potřeby věnovat otázkám týkajícím se zdravotně postižených zvláštní pozornost, aby tito občané, jichž je dnes v EU asi 15 %, mohli bez omezení využívat svá nezadatelná občanská práva.\nDefinování pojmu postižení prošlo od roku 1980 značným vývojem. Střed zájmu se postupně přesunul z omezení a neschopností osob s postižením na jejich možnosti konat aktivity a účastnit se života ve společnosti (i s potřebnou pomocí a podporou).\n\nV roce 1980 Světová zdravotnická organizace (WHO - World Health Organization) vymezila termín postižení v Mezinárodní klasifikaci vad, postižení a handicapů (ICIDH - International Classification of Impairments, Disabilities and Handicaps). V této klasifikaci jsou užity tři termíny: poškození (impairment), omezení (disability) a postižení (handicap). Pořadí a oddělení těchto termínů poukazuje na jejich vzájemnou návaznost i jednotlivou specifičnost. Poškozením se míní samotné porušení organické, mentální či psychické složky nebo funkce člověka. Z poškození vyplývá určité omezení nebo neschopnost konat činnost či více činností v rozsahu nebo způsobem, který je pro člověka bez tohoto omezení jinak běžný. Tento individuální nedostatek může omezovat či znemožňovat plnění (sociální) role nebo rolí, které by byly pro konkrétního jedince jinak normální. Vzniklé znevýhodnění již dosahuje společenských a sociálních rozměrů a jedná se tak o postižení (handicap).\n\nSvětová zdravotnická organizace v roce 1997 změnila pojmy užívané od roku 1980 (poškození - impairment, omezení - disability, postižení - handicap) a v Mezinárodní klasifikaci postižení tak uvedla jejich nové znění od roku 1998: poškození (impairment), aktivita (aktivity) a participace (participation). Úprava termínů vychází z nového pohledu na osoby s postižením, kdy se stále více zohledňuje účast těchto lidí na životě ve společnosti. V souvislosti s narůstající integrací osob s postižením do společnosti přispívá nový přístup ke klasifikaci postižení k samostatnějšímu způsobu jejich života.\n\nV roce 2001 vydala Světová zdravotnická organizace Mezinárodní klasifikaci funkčnosti, postižení a zdraví (International Classification of Functioning, Disability and Health), která se označuje zkratkou ICF a nahradila původní verzi klasifikace postižení ICIDH. Vzhledem k návaznosti ICF na původní verzi se někdy používá zkratka ICIDH-2. Nový přístup podle klasifikace ICF se u osob s postižením zaměřuje namísto jejich vad a poruch na stav funkcí a tělesných struktur, do popředí už neklade jejich omezení a postižení, ale možnosti a schopnosti konat aktivity a středem pozornosti se již nestává pouze vlastní handicap těchto osob, ale možnost jejich spoluúčasti (participace) na společenském životě. Tato klasifikace také nově uvedla i dimenzi prostředí (environment).\n\n\n"}
{"id": "387599", "url": "https://cs.wikipedia.org/wiki?curid=387599", "title": "Obr Dobr", "text": "Obr Dobr\n\nObr Dobr (Moc hodný obr, MHO; v originále \"The BFG\", 1982) je pohádka britského spisovatele Roalda Dahla. V roce 1989 byl podle ní vytvořen animovaný film \"The BFG\". Česky vyšla v roce 2005 v překladu Jana Jařaba, ten byl také použit pro převod filmu do češtiny.\n\nPohádka vypráví o dívce jménem Sofie, která jedné noci, když nemůže spát, vyhlédne z okna a uvidí obra, který fouká něco do oken domů v ulici. Obr si Sofie všimne a unese ji do Obří země, jeho domova.\n\nNaštěstí pro Sofii ji unesl MHO (Moc Hodný Obr), který jako jediný z obrů nejí lidi. Místo toho se živí odpornou zeleninou fňokurkou. Po večerech běhá do různých měst a pomocí foukačky vypadající jako trumpeta fouká dětem do pokoje sny.\n\nSofie se s MHO skamarádí a začnou vymýšlet způsob, jak se zbavit lidožravých obrů, kteří každý večer běhají po světě a žerou lidi. Nakonec se rozhodnou požádat o pomoc anglickou královnu. Nepozorovaně se dostanou do Buckinghamského paláce a MHO foukne královně sen. V něm se jí zdá o lidožravých obrech a na konci o holčičce, která sedí na parapetu v jejím pokoji. Když se probudí, uvidí na parapetu Sofii, a nakonec uvěří tomu, co se jí zdálo. Povolá velitele armády, kteří se vrtulníky vydají do Obří země. Tam obry, kteří zrovna spí, svážou, přivážou pod vrtulníky a odlétají zpět do Londýna. Tam je hodí do vykopané jámy, odkud nemohou utéci. Po zbytek života už musí místo lidí jíst fňokurky.\n\nDevět lidožravých obrů se jmenuje:\n"}
{"id": "387606", "url": "https://cs.wikipedia.org/wiki?curid=387606", "title": "Bořivoj Dostál", "text": "Bořivoj Dostál\n\nBořivoj Dostál (16. srpna 1929 v Heršpicích u Slavkova – 18. srpna 1994 v Brně) byl moravský archeolog, specialista v oboru slovanské archeologie, především na období Velké Moravy.\n\nPůvodně středoškolský učitel, absolvent Pedagogické fakulty University Jana Evangelisty Purkyně v Brně (dnes Masarykova univerzita)\n\nZpočátku (1950 – 1957) pracoval na fakultním výzkumu na Hradišti sv. Hypolita ve Znojmě, od r. 1958 trvale na velkomoravském hradisku Pohansku u Břeclavi. Zde dobudoval základnu expedice, založenou F. Kalouskem; její vedení po něm převzal v roce 1970.\n\n\n\n"}
{"id": "387609", "url": "https://cs.wikipedia.org/wiki?curid=387609", "title": "Poříčí (Boršov nad Vltavou)", "text": "Poříčí (Boršov nad Vltavou)\n\nPoříčí je jednou ze čtyř částí obce Boršov nad Vltavou ležící v okrese České Budějovice, na pravém břehu řeky Vltavy zhruba 6 km jihojihozápadně od Českých Budějovic. V někdejší samostatné vesnici v roce 2011 trvale žilo 770 obyvatel a s protilehlým levobřežním Boršovem vytváří jeden sídelní útvar, nadto směrem k východu stavebně téměř splývá se Včelnou.\n\nAč současné Poříčí tvoří s Boršovem jednu obec, osudy obou vesnic a jejich držitelů bývaly po staletí odlišné. Do písemných pramenů Poříčí vstupuje roku 1379, kdy se připomíná vladyka Bušek z Poříčí (\"Bussko de Porzieczie\") erbu šikmé střely. Za husitských válek sídlila na Poříčí Buškova dcera Barbora, k roku 1453 se jako majitel uvádí Václav Talafous z Dobřan, po něm Bernard Talafous. V 16. století se držitelé z řad nižší šlechty často měnili, byli jimi postupně Markvart z Hřebene, Adam Sudek z Dluhé, Jan Krenauer z Křenova, někdy od roku 1546 Blažej Pibr z Olešnice, jehož syn Blažej ml. prodal Poříčí Janu Kalkreiterovi z Kalkreitu. Po Kalkreiterech přišli v roce 1593 Spandeliové z Griensingu (vesnice tehdy čítala 14 poddanských usedlostí), od roku 1596 Vamberští z Rohatec. Dalšímu majiteli Janu Jiřímu Tluksovi z Vrábí bylo zboží pro účast na stavovském povstání zkonfiskováno a roku 1621 připadlo klášteru dominikánů v Českých Budějovicích. Po zrušení kláštera za josefinských reforem roku 1785 se v držení poříčského panství vystřídalo několik českobudějovických měšťanů, poslední zdejší vrchností byl od roku 1840 úspěšný podnikatel Vojtěch Lanna. Od roku 1850 se Poříčí stalo samosprávnou obcí, postupně čím dál provázanější s protilehlým Boršovem. Až do sklonku 18. století vedla právě přes Poříčí hlavní silnice z Českých Budějovic na jih, do Kamenného Újezda, na níž nade vsí stávala zájezdní hospoda \"Cukmantl\". Po přeložení silnice do prostoru nynější Včelné se sice Poříčí na čas ocitlo stranou důležitých komunikací, ale už na sklonku 20. let 19. století přes ně byla protažena koněspřežné železnice z Českých Budějovic do Lince, později přeměněná na parostrojní provoz, V Poříčí se usadilo několik průmyslových podniků, nejvýznamnějším z nich, který zdárně přetrvává do dnešních časů, je továrna na těstoviny bratří Zátků, zřízená roku 1884 na břehu Vltavy nade vsí. Počátkem 90. let 19. století spojil Poříčí s Boršovem železniční most nové trati do Českého Krumlova, silniční most mezi oběma obcemi vyrostl teprve v období 1916 až 1917. K administrativnímu sloučení Boršova s Poříčím došlo nakrátko v letech 1943 až 1945 za německé okupace, definitivně pak roku 1949. V roce 1950 byl pro takto vytvořenou obec úředně stanoven název \"Boršov nad Vltavou\".\n\n\n"}
{"id": "387612", "url": "https://cs.wikipedia.org/wiki?curid=387612", "title": "Bordeauxská klasifikace vín", "text": "Bordeauxská klasifikace vín\n\nBordeauxská klasifikace vín z roku 1855 je seznam nejlepších červených vín z oblasti Bordeaux sestavený na popud Napoleona III. u příležitosti Světové výstavy v Paříži v roce 1855. \nKlasifikace z roku 1855 byla sestavena na základě mnoha let pečlivého zvažování a porovnávání výsledků jednotlivých ročníků asi šedesátky médockých vinařských usedlostí. Jde o jasný a přehledný systém, harmonický řád s pevnou hierarchií, který i po sto padesáti letech dokonale slouží účelu, pro nějž byl navržen. Kritéria, jež tato klasifikace v oblasti Bordeaux nastavila, se stala vodítkem pro ostatní vinařské oblasti nejen ve Francii, ale na celém světě.\n\nNa rok 1855 byla do Paříže plánována Světová výstava, a tak se do francouzského hlavního města začalo svážet zboží nejen z celé Francie, ale z celého světa. Bordeaux mělo reprezentovat víno. Běžní návštěvníci výstavy však neměli možnost vína ochutnat. Pro větší zajímavost proto měla výstavu doprovodit vinařská mapa regionu doplněná přehledem nejlepších vín z oblasti. Bordeauxská obchodní komora proto požádala Unii nákupčích, aby zhotovila přehledný „seznam všech klasifikovaných červených vín v regionu, v němž bude tak přesně a kompletně, jak je to jen možné, specifikováno, do které z pěti tříd každé z nich patří a ve které obci je možno je nalézt“. Nákupčí totiž měli jako jediní celkový přehled o trhu s bordeauxskými víny. Měli také k dispozici všechny nezbytné podklady a zdroje, takže mohli během pouhého měsíce dodat seznam nejlepších vín. 18. dubna tedy vytvořili seznam, který později proslul jako \"Klasifikace z roku 1855\". Ještě dnes, více než 150 let po svém sestavení zůstává jedním z nejsměrodatnějších vodítek ve světě vín.\n\nVšechna červená vína, jež se dostala na seznam, pocházela z oblasti Médoc. Jediné château mimo Médoc, jemuž byla při klasifikaci udělena zvláštní výjimka a bylo zařazeno do skupiny klasifikovaných usedlostí, bylo Château Haut-Brion, jež leží v oblasti Graves. Shodou okolností bylo navíc zařazeno na samotný vrchol této hierarchie.\nBílá vína, jež se tehdy těšila mnohem menšímu významu než červená, byla omezena pouze na sladká vína z oblasti Sauternes a Barsac a zařazena pouze do dvou tříd.\n\nV rámci každé kategorie jsou jednotlivá château zařazena podle kvality svých vín. Genialitu klasifikace z roku 1855 dokazuje skutečnost, že od dubna 1855 doznala pouhé dvě velké změny, a to zařazení Château Cantemerle do kategorie \"cinquième cru\" v roce 1856 a povýšení Château Mouton Rothschild do kategorie \"premier cru\" v červnu 1973. (Tomuto povýšení předcházelo 51 let usilovného snažení a jemného diplomatického manévrování majitele usedlosti barona Philippe de Rothschilda, jež značně ovlivnilo nejen samotné Château Mouton, ale i celý vinařský průmysl.) \nNěkolik dalších méně významných změn je také mnohem méně známých. Třetí změnou bylo vypuštění nejmenší z klasifikovaných usedlostí Château Dubignon z kategorie \"troisième cru\", neboť ji pohltilo Château Malescot St. Exupéry. V roce 1938 pak zmizelo Chateau Desmirail, bylo však roku 1981 opět obnoveno. Chateau Leoville, jež bylo v roce 1855 klasifikováno jako jediná usedlost, bylo rozděleno na tři: Leoville-Barton, Leoville-Las Cazes a Leoville-Poyferre. .\n\nFrancouzsky \"Les Grands Crus classés en 1855\". U každého château je zapsána obec, v jejímž katastru se usedlost nachází. Pokud se jejich AOC liší od vesnice, je to uvedeno v závorce.\n\n\n\n\n\n\nBarsacká château smějí svá vína nazývat Barsac či Sauternes.\n\n\n\n\nMnohá z lepších vín, jež pocházejí z apelace Médoc AOC a která nebyla zahrnuta do klasifikace z roku 1855, jsou klasifikována jako \"Cru Bourgeois\", což je klasifikační systém, jenž byl od roku 1932 pravidelně upravován. V roce 2007 byl zrušen, avšak dalšího roku bylo rozhodnuto o jeho opětovném vzkříšení.\n\n\n\n"}
{"id": "387613", "url": "https://cs.wikipedia.org/wiki?curid=387613", "title": "Libuše Jansová", "text": "Libuše Jansová\n\nLibuše Jansová (5. října 1904 v Praze – 1. ledna 1996 v Praze) byla první česká žena-archeoložka, specialistka na dobu laténskou.\n\nNarodila se v rodině akademického malíře Václava Jansy (1859–1913) a jeho manželky Marie, rozené Reinerové (1873-??). Měla mladší sestru Věru. Vystudovala archeologii na Filosofické fakultě University Karlovy v Praze, v roce 1928 získala titul PhDr. a stala se první českou archeoložkou.\n\nJejím dlouholetým partnerem byl archeolog Ivan Borkovský. Spolu s ním a otcem Václavem Jansou je pohřbena na Olšanských hřbitovech v Praze.\n\n\nVe čtyřicátých letech odbornou činnost přerušila.\n\nZde se kvůli pověření vedením výzkumu na keltském oppidu Hrazany 1951–1963 a posléze na Závisti 1963–1973 specializovala na dobu laténskou, především výzkum oppid. Materiál z těchto výzkumů, zejména z hrazanského oppida, zpracovávala ještě řadu let v důchodu.\n\n"}
{"id": "387614", "url": "https://cs.wikipedia.org/wiki?curid=387614", "title": "Mandát (diplomatika)", "text": "Mandát (diplomatika)\n\nMandát znamená v diplomatice písemnost, jíž se uděluje rozkaz či nařízení podřízeným osobám a institucím. Je proto nejvíce využívána ve správních záležitostech. Na rozdíl od listiny je časová platnost mandátů omezená a po splnění daného příkazu zaniká. Poté jsou takové mandáty již bezcenné, proto byly v minulosti likvidovány. To je také důvod, proč se jich dochovalo jen málo. \n\nProti listinám měly mandáty jednodušší úpravu. Již od 14. století byl k jejich vyhotovení užíván místo slavnostnějšího pergamenu papír. Od 15. století se mandáty také tiskly, aby mohly být snáze distribuovány více příjemcům.\n\nMandáty se dělily na otevřené (\"litterae patentes\") – později patenty – a uzavřené (\"litterae clausae\"). Papežská kurie rozlišovala mandáty, doručované osobě, jež je měla vykonat (\"littera cum filo canapis\"), a mandáty vydávané osobě, jež z nich měla mít prospěch a jež se jimi vykázala před příslušným výkonným orgánem (\"littera cum filo serico\"). Otevřené (veřejné) mandáty a patenty se později tiskly a byly nejběžnějším způsobem rozhodování a vládnutí.\n\n\n"}
{"id": "387620", "url": "https://cs.wikipedia.org/wiki?curid=387620", "title": "Daviscupový tým Německa", "text": "Daviscupový tým Německa\n\nDaviscupový tým Německa reprezentuje Německo v Davisově poháru již od roku 1913.\n\nNěmecko dosud získalo tři tituly v letech 1988, 1989 a 1993. Kromě toho se také dvakrát dostalo do finále, a to v letech 1970, 1985. Od vzniku Světové skupiny Davisova poháru v roce 1981 v ní Německo chybělo pouze třikrát.\n\nV roce 2008 se Německo po vítězství nad Jižní Koreou dostalo do čtvrtfinále, kde podlehlo budoucím vítězům Davis Cupu ze Španělska 1:4.\n\nV roce 2009 tým Německa porazil v 1. kole Rakousko 3 : 2. Ve čtvrtfinále je poté vyřadil celek Španělska rovněž 3:2.\n\nV roce 2010 Německo prohrálo už v prvním kole s Francií 4:1 a muselo do baráže o světovou skupinu. V baráži narazilo na Jihoafrickou republiku se kterou snadno vyhrálo 5:0 a udrželo se v ročníku 2011.\n\nNa první kolo Davis cupu 2011 muselo Německo cestovat do chorvatského hlavního města Záhřebu. Německo nakonec na chorvatské antuce vyhrálo nejtěsnějším rozdílem 3:2 a po dvou letech se mohlo těšit na čtvrtfinále, kde narazilo na silnou a neoblíbenou Francii. Francie jasně na stutgartské antuce dominovala a zaslouženě postoupila po výhře 4:1 do semifinále, Německo znovu podlehlo ve čtvrtfinále.\n\nV roce 2012 hostilo Německo v Bambergu na antuce Argentinu. Německo se na nic nesmohlo a Argentina vyhrála 4:1, Německo muselo do baráže, kde se utkalo s Austrálií. V Hamburgu Německo prohrávalo po dvou dnech už 2:1, ale výhrami Floriana Mayera a Cedrika-Marcela Stebeho nakonec vyhrálo 3:2 a udrželo se ve světové skupině pro rok 2013\n\nV roce 2013 cestovalo Německo do bouřlivé Argentiny, kde prohrálo jednoznačně 5:0 a v září bude hrát baráž doma proti Brazílii.\n\n\n\n"}
{"id": "387627", "url": "https://cs.wikipedia.org/wiki?curid=387627", "title": "Rakouské Nizozemí", "text": "Rakouské Nizozemí\n\nRakouské Nizozemí byl územně správní útvar, který zbyl ze Španělského Nizozemí po Utrechtském míru (1713), jenž následoval po válce o španělské dědictví (1701-1714)\n\n\n"}
{"id": "387628", "url": "https://cs.wikipedia.org/wiki?curid=387628", "title": "Barbarské státy", "text": "Barbarské státy\n\nBarbarské státy vznikly během 6. a 7. století na území západní Evropy, vytvořeny zvl. germánskými kmeny. Název \"barbarus\" znamenal Římany označovaný neřímský cizinec.\n\nOstrogótská říše měla svá původní sídla u Černého moře a na Krymu, která byla zničena Huny; po jejichž nástupu do Podunajské nížiny v sedmdesátých letech 4. století a po katastrofální porážce roku 375 žila většina Ostrogótů jako poddaní svých hunských pánů. Ostatní vystupovali jako jejich spojenci a v bitvách stáli často po jejich boku spolu s Alany. Tento stav v podstatě přetrval až do porážky Hunů. \n\nJedinou výjimkou jsou události z let 376-380. Tehdy (376) se gótské oddíly vydaly přes Dunaj. A byla to právě ostrogótská jízda spolu s Alany a hunskými jízdními lučištníky, která o dva roky později 9. srpna 378 rozhodujícím způsobem zvrátila výsledek bitvy u Adrianopole. Po tomto historickém mezníku je roku 380 císař Gratianus usídlil jako spojence v Pannonii. Tam plnili svou úlohu obránců římského území. \n\nRoku 451 se Ostrogóti zúčastnili Attilovy bitvy v Gallii. Po jejich porážce se moc Hunů zhroutila. Další porážka hunské armády roku 454 na řece Nedao znamenala naprostý konec jejich nadvlády na tomto území. Jejich území si rozebraly jednak bývalé porobené národy a také nově příchozí etnika. Ostrogóti si udrželi svou Panonii.\n\nMezi Konstantinopolí a Ostrogótskou říší byla uzavřena mírová smlouva.\n\nOstrogóti se mnoho nezajímali o zemědělství a proto byly do značné míry závislí na dodávkách Konstantinopole.\n\nJejich král Theodorich, než vstoupil na trůn, byl v Konstantinopoli vychován.\n\nJejich nejvýznamnějším králem se pak stal Thedorich, jenž slavně porazil Sarmaty a pak přesunul celou říši do oblasti Moesie, blíže ke Konstantinopoli. Král se však po čase stal natolik mocným, že začal ohrožovat samotnou Konstantinopol. Dokonce obsadil její předměstí a přerušil městský akvadukt. Na samotné dobytí Konstantinopole mu však zřejmě chyběly prostředky, které investoval především do svých nedobytných hradeb.\n\nStáhl se tedy k západů, což byl pravděpodobně nápad samotného císaře Zena, který se takto hodlal zbavit nebezpečného barbarského vládce západní části Říše Odoakera.\n\nTheodorichovo tažení roku 488 připomínalo spíše stěhování celého národa – spolu s vojskem o síle asi 20 000 mužů šly ženy děti i starci, celkem kolem 100 000 lidí; vyrazili po žních a podél Dunaje směřovali na severozápad. Snažili se je zadržet Gepidové, ale neúspěšně. Když Ostrogóti dorazili k hranicím severní Itálie postavil se jim do cesty u Isonza na mostě přes Wippach sám vládce Itálie Odoaker. Theodorich si v bitvě vynutil přechod řeky a celý následující rok spolu obě armády bojovaly o nadvládu nad Itálii. To se Ostrogótům podařilo roku 491. Odoaker byl obklíčen v Ravenně a po dlouhém obléhání se oba vládci dohodli, že zanechají nepřátelství a budou nad Itálií vládnout společně. To byla ale od Ostrogótů pouze lest, neboť o dva roky později byl Odoaker, poslední Theodorichova překážka v cestě k absolutní mocí nad Itálií, při hostině zabit. \n\nOstrogóti se stali faktickými vládci Itálie a části Illyrika. Dále se jejich moc projevovala více méně jen v diplomatických kruzích, ale zato docela výrazně. Na poloostrově ovšem vládli poměrně pevnou rukou. Theodorich sice oficiálně neměl titul císaře, ale to mnohým Římanům nebránilo v tom, aby jej nazývali dominus (pán) nebo dokonce augustus (císař). Jeho vláda k nim byla totiž celkem shovívavá a dokonce ani příliš nezasahoval do činnosti senátu. Navenek se nijak nesnažil odtrhnout se od Římské říše a své impérium v podstatě považoval za její svrchovanou a autonomní součást.\n\nTheodorich panoval svou silnou rukou až do roku 526, kdy zemřel. Jeho nástupcem se stal jeho nedospělý vnuk Athalarich. Za něj prozatímně vládla jeho matka, královna Amalaswintha. Ta otevřeně podporovala Konstantinopol a dokonce začala projevovat ochotu se jí podrobit. V té době ještě byla Ostrogótská říše velmocí, ale už dávno si ji východořímský císař Justinián I. plánoval podrobit. Jeho snem bylo obnovení Římské říše v její původní velikosti a Itálie přirozeně byla cílem nejdůležitějším. Hledala se jen vhodná záminka, ta přišla v podobě pádu a smrti královny Amalasunthy roku 534, za kterým stáli gótští šlechtici, nelibě nesoucí královniny vztahy s Konstantinopolí. Invazní vojska pod vedením Belisaria nejprve bez boje obsadila Sicílii a pak bez větších obtíží prošla až k Římu. \n\nPro neschopnost byl odstraněn král Theodahad, který vládl po smrti královny Amalaswinthy. Jeho nástupce Witigis byl mnohem schopnější a dokonce v Římě Belisaria oblehl. Belisarios byl ovšem skvělý vojevůdce, vzchopil se a zanedlouho naopak Witiguse oblehl v Ravenně a přiměl jej roku 540 ke kapitulaci. Zdálo se, že válka v Itálii je u konce, ale Gótové se ještě vzdát nehodlali. Roku 542 za svého vůdce zvolili Totilu a zahájili protiofenzívu. Římanům v jednu chvíli zbyla v moci jen Ravenna a několik dalších silně opevněných měst. \n\nVálečně úspěchy se až do roku 551 přelévaly z jedné strany na druhou. Pak byl ale do Itálie Justiniánem vyslán eunuch Narses, který by mohl být srovnáván s Belisariem, ale který měl mnohem víc prostředků na vedení války. O rok později zasadil Ostrogótům zdrcující porážku u Busta Gallorum (nebo také u Taginae). V bitvě zahynulo 6 000 Gótů a také sám král Totila.\n\nRoku 554 mohl císař Justinián vyhlásit svou \"pragmatickou sankci\" a obnovit římskou civilní správu v Itálii. Tou dobou, ale už Ostrogóti byli jen vzpomínkou. V dlouhé válce byla Itálie zpustošena a naprostá většina Ostrogótů zahynula na bojištích nebo upadla do otroctví.\n\nKdyž jejich král Theodorich porazil Odoakara ovládl Itálii. Takto se dalo vzniknout nové říši, s centrem v Ravenně. \n\nSnažili se tu o romanizaci obyvatelstva.\n\nMuseli odolávat útokům byzantského císaře Justiniána, což vedlo k rozpadu říše po bitvě u Vesuvu r. 553 a pak i k vyvrácení Langobardy.\n\nLangobardská říše měla svá původní sídla na dolním Labi. V 5. století se posunuli na jih; prošli územím Čech a Moravy. \n\nV 6. století ovládli Itálii a vytvořili zde své království. V 8. století byli podmanění Franky a Langobardi splynuli s místním obyvatelstvem.\n\nVizigótská říše se po nájezdu Hunů přesunula z území dnešního Rumunska do Řecka a Itálie. Roku 410 dobyli Řím a pokusili se založit svůj stát i v jihozápadní Francii, v okolí Toulouse, ale pod tlakem Franků pronikli až na Pyrenejský poloostrov a založili si stát zde v okolí Toleda. \n\nV 8. století byli poraženi Araby.\n\nVandalové postoupili ze severu (Jutska) do oblasti mezi Odrou a Vislou, pak na západ do Galie a Hispánie. Jejich sídlo se jmenovalo \"Vandalitia\" – odsud název Andalusie.\n\nRoku 429 založili v severní Africe (dnes Tunis, Alžír) nezávislé království se sídlem Kartágo. Tato jejich africká provincie prožívala konflikty s Římem.\n\nDobyli Sicílii a Korsiku. Za krále Geisericha r. 455 vyplenili Řím (odtud pojem vandalismus). Poté prošli romanizací obyvatel. Říše tehdy rozkvétala a prosperovala. Stále však vedli boje s Byzancí až nakonec za vlády Justiána říše Vandalů byla r. 534 vojevůdcem Belisarem dobyta.\n\nTrvala od roku 443 do roku 534. Původní kořeny měla v Dánsku,ale přesun k Visle a dále na západ. Kvůli ale neustálým nájezdům hunům byli nuceni usadit se na území Gálie (jihovýchodní Francie). Kolem roku 534 byla dobyta Franky a zůstala pod její nadvládou.\n\n\n"}
{"id": "387632", "url": "https://cs.wikipedia.org/wiki?curid=387632", "title": "Ludmila Brožová-Polednová", "text": "Ludmila Brožová-Polednová\n\nLudmila Brožová-Polednová, rozená Biedermannová (v březnu 1950 si změnila příjmení na Brožová; 20. prosince 1921 Praha – 15. ledna 2015 Plzeň) byla prokurátorka Státního soudu, oddělení Praha (1950–1952), později (po zrušení státní prokuratury) okresní prokurátorka Rokycany (od roku 1953) a prokurátorka Generální prokuratury. Byla jediným aktivním účastníkem vykonstruovaných politických procesů v 50. letech, který byl odsouzen. Brožová-Polednová byla odsouzena za svůj podíl na justiční vraždě Milady Horákové k 6 letům odnětí svobody nepodmíněně. Tento trest jí byl zmírněn v roce 2010 prezidentskou milostí.\n\nByla absolventkou (tzv. dělnickou prokurátorkou) dvouleté Právnické školy pracujících – absolventka Právnické školy pracujících (1. prosince 1948 až 30. listopadu 1949) Ludmila Biedermannová–Brožová–Polednová, zařazená od 1. dubna 1950 do církevního\nodd. SP prokurátora Čížka, ve skutečnosti však bez právnického vzdělání i praxe. Komunistickou stranou byla dosazena na místo prokurátora, ze kterého se po roce 1948 stala klíčová osoba při řízení, inscenaci a manipulaci soudních procesů.\n\nJe známá jako prokurátorka z vykonstruovaných procesů v dobách stalinismu v 50. letech, například s JUDr. Miladou Horákovou a spol. nebo také s Vítem Tajovským. Jako mladá byla vybrána do procesu s Horákovou zřejmě proto, aby tři obviněné ženy souzené mužem nevzbudily u veřejnosti lítost (také měla již praxi při vyšetřování Dr. Josefa Toufara, který 25. února 1950 zemřel, viz Číhošťský zázrak). Brožová svou vinu vždy popírala, existuje filmový záznam jejího fanatického projevu proti Dr. Horákové. Osobně se účastnila licitace v kolektivu soudců, prokurátorů náměstka ministra spravedlnosti Karla Klose s návrhem trestů ještě před soudním procesem. Angažovala se pro odmítnutí milosti pro Horákovou u prezidenta republiky. Účastnila se její popravy ve věznici na Pankráci, v ten samý den po výkonu trestu smrti řečnila Brožová na svolané manifestaci na náměstí Prokopa Holého v Praze na Žižkově o úspěchu soudu. S výjimkou prvních čtyř měsíců roku 1956, kdy byla na mateřské dovolené, zpracovávala Ludmila Brožová na Krajské prokuratuře v Plzni všechny žaloby v protistátních věcech od počátku roku 1953 do dubna 1964.\n\nJejí činnost jako prokurátorky je také možno považovat jako ukázku tzv. třídní justice, tedy za stejné činy měly být navrhovány rozdílné trestní sazby podle třídního postavení: továrník přísnějšími tresty, dělník mírnější.\n\nMajor policie Ilja Pravda obvinil Brožovou jako poslední žijící prokurátorku spolu s tehdejším brutálním vyšetřovatelem Milanem Moučkou za podíl na justičních vraždách v procesu s Miladou Horákovou poprvé v roce 2006, kdy byl případ vrácen státním zástupcem k došetření.\n\nPodruhé byla v červenci 2007 obviněna Brožová již sama na základě nově objevených materiálů v Národním archivu. Tyto údajně nově nalezené materiály však publikoval v roce 1995 historik Karel Kaplan v knize o procesu s Miladou Horákovou.\n\nDne 1. listopadu 2007 byla bývalá prokurátorka Městským soudem v Praze odsouzena k osmiletému nepodmíněnému trestu. Předseda senátu Petr Braun připustil, že Brožová ze zdravotních důvodů možná nenastoupí k výkonu trestu, zdůraznil však důležitost samotného odsouzení jako takového i v kontextu morálního odsouzení zločinů komunismu. Dne 10. února 2008 Vrchní soud v Praze rozhodl, že čtyřnásobná justiční vražda z roku 1950 je promlčena, a tím tak Brožovou osvobodil.\n\nNejvyšší soud z podnětu nejvyšší státní zástupkyně však případ vrátil vrchnímu soudu k posouzení a dne 11. září 2008 byla Brožová odsouzena k 6 letům odnětí svobody nepodmíněně, pod dolní hranicí trestní sazby. Využita byla pro ni právní úprava z dob Rakouska-Uherska, platná ještě v době procesu s Miladou Horákovou, která připouštěla nižší trestní sazbu. Žádost nejvyšší státní zástupkyně o milost pro Brožovou u prezidenta republiky byla zamítnuta. 19. března 2009 nastoupila k výkonu trestu do věznice ve Světlé nad Sázavou. Její advokátka oznámila, že podá ústavní stížnost, ale tu v červenci 2009 Ústavní soud odmítl a definitivně tak potvrdil šestiletý trest vězení. Následně zamítl soud žádost o přerušení výkonu trestu.\n\n21. prosince 2010 udělil prezident Václav Klaus Brožové-Polednové milost. Její udělení bylo vysvětleno tím, že prezident „přihlédl k vysokému věku odsouzené, k tomu, že část trestu již vykonala, a k jejímu zdravotnímu stavu.“ Po svém propuštění Brožová-Polednová svých činů nelitovala a milost prezidenta považovala za samozřejmost. Pozastavila se však nad tím, že za účast na procesu nebyl odsouzen žádný soudce:\"Souhlasím s panem prezidentem, že mi udělil milost. Neměla jsem ve vězení vůbec být. U procesu jsem tenkrát byla jako novicka z příkazu. Mluvit by se mělo o tehdejších ústavních soudcích, ne o mně.\"Brožová-Polednová byla jakožto 88letá žena nejstarší vězeňkyní v Česku a ze svého trestu si odseděla rok a osm měsíců.\n\nNa své odsouzení si stěžovala i u Evropského soudu pro lidská práva, kde prostřednictvím svého právního zástupce namítala, že její jednání nebylo v 50. letech 20. století trestné a že Česká republika v jejím případě porušila právo na spravedlivý proces. Její stížnost byla ale zamítnuta, protože měla možnost se vyjádřit ke všem důkazům, byla odsouzena podle tehdy účinného zákona a protože si musela být při svém právnickém vzdělání i předchozích zkušenostech prokurátorky vědoma, že celý proces byl dopředu zmanipulován. Podle soudu Úmluva o ochraně lidských práv a základních svobod nemůže „poskytovat ochranu likvidování politických oponentů prostřednictvím trestů smrti ukládaných v řízení, které zjevně porušuje právo na spravedlivý proces a zejména právo na život.“\n\n\n"}
{"id": "387634", "url": "https://cs.wikipedia.org/wiki?curid=387634", "title": "Čechovice-Dědice", "text": "Čechovice-Dědice\n\nČechovice-Dědice ( Czechowice-Dziedzice) jsou město v jižním Polsku ve Slezském vojvodství v okrese Bílsko-Bělá. Leží na území Těšínského Slezska a přímo sousedí s Bílskem-Bělou. Východní a severní hranici města tvoří řeky Bělá a Visla, které vyznačují hranice Těšínska (a celého historického Rakouského Slezska), Bělá je navíc hranicí mezi Slezskem vůbec a Malopolskem (Haličí). K prosinci 2014 ve městě žilo 35 684 obyvatel a jednalo se tím pádem o třetí největší neokresní město v Polsku (po Rumii a Knurově).\n\nGmina Čechovice-Dědice zahrnuje kromě samotného města obce Lhota (Ligota), Brúnov (Bronów) a Zábřeh (Zabrzeg).\n\nMěsto oficiálně vzniklo 1. ledna 1951 spojením venkovských obcí Čechovice a Dědice pod společným názvem \"Čechovice\". V důsledku protestů dědických obyvatel byl název v roce 1958 změněn. Dějiny obou původních vesnic sahají do dob německé východní kolonizace ve 13. století. Patřily těšínskému knížectví a roku 1572 se Dědice (bez Čechovic) staly součástí bílského stavovského panství (později knížectví). K historickým památkám patří rokokový zámek Kotulinských a park v Čechovicích.\n\nPrůlomovým bodem čechovicko-dědických dějin byl vznik Severní dráhy císaře Ferdinanda spojující Vídeň s Krakovem. V roce 1855 bylo na katastru Dědic (jihovýchodně od centra obce) postaveno nádraží, které se výstavbou tratí do Bílska (také 1855) a do tehdy pruských Katovic (1868) stalo významným železničním uzlem. Tím zůstává dodnes, zastavují zde i mezinárodní expresy. Ve městě se nacházejí ještě dvě další stanice: Czechowice-Dziedzice Przystanek (Čechovice-Dědice-zastávka) u rafinerie a Czechowice-Dziedzice Południowe (Čechovice-Dědice-Jih).\n\nOd konce 19. století se Čechovice a Dědice začaly měnit v ryze průmyslové obce. Největšími pořád fungujícími průmyslovými podniky jsou:\nČechovická rafinerie proslula velkým požárem v roce 1971, který trval čtyři dny a vyžádal si 37 mrtvých i 105 zraněných. Vzpomínky na katastrofu zůstávají živé a odrážejí se i na černém (smutečním) pásu na městské vlajce. U jižních hranic města se nachází teplárna zásobující také část Bílska-Bělé.\n\nJádra dávných vesnic mají v současnosti povahu okrajových čtvrtí. Nové městské centrum se od konce 19. století vyvíjelo na jih od nádraží mezi intravilány původních obcí. Urbanistický vývoj po druhé světové válce pokračoval severně od nádraží směrem k dolu Silesia a také jižním směrem podél ulice Legionów (Legií) vedoucí do Bílska-Bělé.\n\n\n"}
{"id": "387635", "url": "https://cs.wikipedia.org/wiki?curid=387635", "title": "Markersdorf", "text": "Markersdorf\n\nMarkersdorf ( ) je obec v Horní Lužici v Německu v Sasku, v zemském okrese Zhořelec. Přímo obcí prochází železnice ze Zhořelce do Löbau, severně od obce vede dálnice A4. Má obyvatel.\n\nPrvní zmínka o obci je z roku 1360. Blízkost důležitého města Zhořelce podporovala rozkvět obce, ale také měla za následek větší problémy v období válek. Obec byla postižena za husitských válek, za třicetileté války i za sedmileté války. Za napoleonských válek zde v přítomnosti Napoleona zemřel francouzský generál Géraud Duroc (víceméně v rámci bitvy u Budyšína), možná v souvislosti s tím se obci občas říkalo \"Napoleonsdorf\".\n\n"}
{"id": "387637", "url": "https://cs.wikipedia.org/wiki?curid=387637", "title": "Luna 14", "text": "Luna 14\n\nLuna 14 (rusky \"Луна 14\") byla automatickou meziplanetární sondou ze Sovětského programu Luna. V roce 1968 se stala čtvrtou sovětskou umělou družicí Měsíce. V katalogu COSPAR byla později označena jako 1968-027A.\n\nPřed tímto letem, po úspěšné misi Luny 13, Sověti vypustili další z družic, která se po havárii nosné rakety nedostala ani na orbitu Země, proto nezískala označení. V době letu Luny 14 nebyl závod mezi SSSR a USA o prvenství v dosažení Měsíce lidmi ještě rozhodnutý.\n\nTyp E-6LS byl vyroben jako všechny Luny v konstrukčním středisku OKB-1, což je dnešní RKK Eněrgija v Koroljovu.\n\nHmotnost sondy byla 1700 kg, výrobní číslo 113.\n\nStart nosné rakety Molnija-M se sondou proběhl dopoledne 7. dubna 1968 z kosmodromu Bajkonur. Nejprve byla vynesena na nízkou oběžnou dráhu 189-242 km nad Zemí (též uváděna jako parkovací). Večer téhož dne byla provedena první úprava (korekce) dráhy, která se změnila na více výstřednou 160-270 km a z ní pokračovala dál k Měsíci rychlostí 2,1 km/sec.\n\nK Měsíci se dostala po třech dnech letu večer, brzdící motor se zapnul automaticky a sonda zmenšila svou rychlost na 1,2 km/sec. Tím se z ní stala oběžnice Měsíce a začala plnit své úkoly z výšky 160-870 km. Do 30. dubna provedla 176 oběhů a na Zem odeslala 97 radiových relací obsahující naměřené hodnoty, které se týkaly mj. gravitačních změn dráhy, měření proudů slunečního a kosmického záření. Po vyčerpání baterií sonda přestala vysílat.\n\n\n"}
{"id": "387640", "url": "https://cs.wikipedia.org/wiki?curid=387640", "title": "Dębniki", "text": "Dębniki\n\nDębniki jsou čtvrť v polském městě Krakov, která administrativně spadá pod Městskou část VIII Dębniki. Čtvrť leží na pravém břehu řeky Visly naproti Wawelu.\n\nPrvní zmínky o vsi Dębniki pocházejí z roku 1254. V roce 1371 věnovala dębnický dvůr Rybaki Alžběta Durynská kostelu sv. Michala na Skalce. V 19. století byla k Dębnikům připojena vesnice Rybniki. Na počátku 20. století byly Dębniki připojeny ke Krakowu. V té době také vznikl projekt, podle kterého se měly Dębniki stát čtvrtí parků a zahrad. Tento plán však nebyl nikdy realizován.\n\nV roce 1938 se do Dębnik do ulice Tyniecka 10 nastěhoval Karol Wojtyła, který tu bydlel až do konce války.\n\nV letech 1932–1938 zde byl vybudován kostel sv. Stanislava Kostky. V roce 2002 jej navštívil papež Jan Pavel II.\n"}
{"id": "387642", "url": "https://cs.wikipedia.org/wiki?curid=387642", "title": "Błonia (Krakov)", "text": "Błonia (Krakov)\n\nBłonia jsou louky, která se nachází v historickém centru polského města Krakov. Mají rozlohu 48 ha a je pozůstatkem dřívějšího mnohem rozsáhlejšího parku. \n\nPrvní zmínka pochází z roku 1162. Tehdy šlechtic Jaksa z Miechowa daroval louku, ležící mezi vesnicemi Zwierzyniec a Łobzów klášteru premonstrátů v Krakově, aby tak získal požehnání před poutí do Svaté země.\n\nV roce 1366 vyměnili premonstráti toto území s městem za dům ve Floriánské ulici, s podmínkou, že jej budou moci obyvatelé Krakova využívat jako pastvinu.\n\nDnes používaný název \"Błonia\" se objevil poprvé v roce 1402.\n\nDo 19. století byly Błonia velmi zanedbanou částí města. Řeka Rudawa, která přes ně protékala se každým rokem vylévala ze svých břehů a způsobovala záplavy. Na ostrůvcích této řeky byly během epidemií cholery ukládáni umírající. \n\nTeprve po vysušení území se Błonia staly místem veřejných shromáždění. V roce 1809 zde proběhla vojenská přehlídka ku příležitosti narozenin Napoleona.\n\nV roce 1910 odstartovalo z parku první letadlo v Krakově. Šlo o letoun firmy Bleriot řízený rakouským inženýrem Hieronimusem.\n\nPark je místem různých výročních akcí a shromáždění. K významným patří např. oslava 500 let od bity u Grunwaldu v roce 1910, oslava vítězství Jana III. Sobieského u Vídně v roce 1933 nebo návštěvy papežů Jana Pavla II. (v letech 1979, 1983, 1997 a 2002), Benedikta XVI (2006) a Františka (2016). Při mši svaté v roce 2002 se zde shromáždilo okolo 2,5 miliónu věřících.\n\nKonají se zde také koncerty - např. v roce 2008 - koncert Céline Dion.\n\nOkolo parku jsou postaveny stadiony krakovských fotbalových klubů - Wisła Kraków, Cracovia, Juvenia Kraków\n"}
{"id": "387645", "url": "https://cs.wikipedia.org/wiki?curid=387645", "title": "Hypochondrie", "text": "Hypochondrie\n\nHypochondrie, z řeckého \"hypochondrium\" tj. podžebří, je psychická porucha charakterizovaná až přehnaným a intenzivním zaměřením na vlastní zdravotní stav projevující se reálně ničím nepodloženým přesvědčením o vlastním vážném onemocnění. To může v určitých případech značně ovlivnit život člověka. \n\nPodžebří byla oblast, kde se podle starověkých lékařů nacházel zdroj potíží pacientů trpících hypochondrií či depresemi, jelikož v těchto místech často lidé s těmito poruchami pociťují své obtíže.\n\nHypochondrická porucha (F45.2) se v klasifikaci podle MKN řadí do:\n\nZákladním rysem je přetrvávající zabývání myšlenkami‚ že pacient má jednu nebo více závažných a progresivních somatických nemocí‚ které se projevují trvalými somatickými\npotížemi nebo trvalým zabýváním se vlastním fyzickým vzhledem. Normální nebo běžné pocity a jevy často pacienti interpretují jako abnormální a zneklidňující. Pozornost je obvykle zaměřena pouze na jeden nebo dva orgány nebo tělesné systémy.\n\nHypochondrie mívá počátek v pozdní adolescenci a mladší dospělosti (20 – 30 let), ale je možná kdykoliv, zřídka se objevuje první výskyt po 50. roce věku. Mívá chronický a kolísavý průběh, zhoršuje se při stresu a v zátěžových životních situacích.\n\nHypochondrie se vyskytuje stejně u žen jako u mužů. Odhadem se celoživotní prevalence odhaduje na 3–14 %, šestiměsíční prevalence na 1–6 %. Odhaduje se, že asi 10–20 % zdravé populace má občasné obavy o zdraví, u neurotických pacientů se to týká až 45 %.\n\nTerapie bývá náročnější, protože pacienti často odmítají psychiatrickou léčbu a trvají na přítomnosti tělesné poruchy. Vhodná je terapie podporující, umožňující ventilaci problému, edukativní – vysvětlující principy fungování nemoci. Nevhodná je hospitalizace, doprovázená dalšími vyšetřeními a nasazení léků.\nNejčastěji užívaný druh psychoterapie je kognitivně behaviorální, kde jsou vypracovány účinné postupy ke snížení obav. KBT může být individuální či skupinová.\nMezi základní léčebné intervence u hypochondrie patří:\n\nNejčastěji se používá farmakoterapie antidepresivy, je však nutno považovat ji za podpůrnou, doprovázející psychoterapii.\n\nV umění a filmu bylo ztvárněno mnoho osob s hypochondrickými rysy \n\n\nHypochondrickými potížemi a zvýšeným sebepozorováním trpělo mnoho známých osobností .\n\n\n"}
{"id": "387652", "url": "https://cs.wikipedia.org/wiki?curid=387652", "title": "Renfieldův syndrom", "text": "Renfieldův syndrom\n\nRenfieldův syndrom je psychický defekt, jež může přerůst až ve velmi vážné psychické onemocnění. Způsobuje neovladatelnou chuť na krev (spíše lidskou než zvířecí). Člověk se s ní může narodit, nebo může vzniknout po vážnějším traumatickém zážitku, se kterým se daná osoba není schopna vyrovnat, a tak v ní postupně narůstá. Většinou jsou základy této nemoci položeny ve věku, kdy se vyvíjí lidská osobnost a charakterové vlastnosti jedince, tedy v útlém věku života. \n\nPříklad vzniku této duševní choroby: Dítě v problematické rodině je fyzicky týráno. Jeden z rodičů jej napadne a způsobí mu krvácející ránu: Neošetřené, šokované a dlouhodobě stresované dítě si ránu vysaje a v tu chvíli zjistí, že mu krev docela chutná a že pití krve může být vlastně velmi vzrušující. Toto ještě nemusí nutně znamenat duševní vadu, ovšem časem to v ni může přerůst, viz dále.\n\n"}
{"id": "387658", "url": "https://cs.wikipedia.org/wiki?curid=387658", "title": "Klinická lykantropie", "text": "Klinická lykantropie\n\nKlinická lykantropie je psychické onemocnění, u kterého dochází k podstatné změně ve vnímání okolí a sebe sama. Člověk postižený touto nemocí sám sebe vnímá jako zvíře, nejčastěji ve formě vlka, ale může se identifikovat i s krávou, medvědem, kočkou, červem, roztočem, slepicí či jinými zvířaty. S tím souvisí i příznaky, kam lze řadit bezděčně vydávané zvuky, zmatenost, špatnou orientaci v prostoru, plazení aj. \n\nNázev této duševní poruchy pochází ze starořeckého λυκάνθρωπος (\"lukánthropos\"), z λύκος (\"lúkos\", „vlk“) a ἄνθρωπος (\"ánthrōpos\", „člověk“). Až v 19. století se termín \"lykantropie\" začal používat i ve fantastice a mytologii pro magickou proměnu člověka ve vlka (viz vlkodlak).\n\nLidé trpící klinickou lykantropií prožívají tzv. \"záchvaty\" při kterých se vidí např. v zrcadle jako vlci, nebo začnou chodit po čtyřech a vydávat zvuky podobné zvířecím.\n"}
{"id": "387661", "url": "https://cs.wikipedia.org/wiki?curid=387661", "title": "Zdeněk Pulec", "text": "Zdeněk Pulec\n\nZdeněk Pulec (* 8. září 1936 v Praze - 12. června 2010) byl český trombónista, zpěvák a hudební pedagog.\n\nPocházel z hudebnické rodiny, jeho otec Josef Pulec byl klavírista, saxofonista, klarinetista a houslista, jenž až do roku 1936 hrál v Ježkově Orchestru Osvobozeného divadla, během 2. světové války také vystupoval s Orchestrem R. A. Dvorského.\n\nZdeněk se v roce 1951 stal studentem pražské konzervatoře, kde studoval hru na klavír a na trombón, od roku 1956 do roku 1960 dále studoval na Hudební fakultě pražské AMU. Již během studia hrál v několika předních českých tanečních orchestrech, například s orchestrem Zdeňka Bartáka, Václava Zelinky, Karla Vlacha a dalších. Jednalo se už tehdy o vynikajícího hráče s mimořádnou technikou, který uměl hrát jak swing tak i klasickou a vážnou hudbu. Od roku 1955 hrál v Klocově swingovém orchestru odkud v roce 1958 přešel do kapely Karla Krautgartnera.\n\n\nJedná se také o zpěváka, jenž zpíval např. v Kühnově smíšeném sboru nebo v souboru Lubomíra Pánka.\n\n\n\n\n\n"}
{"id": "387662", "url": "https://cs.wikipedia.org/wiki?curid=387662", "title": "Doreen Virtue", "text": "Doreen Virtue\n\nDoreen Virtue (* 29. dubna 1958) je spisovatelka a fejetonistka se zaměřením na spirituálno a léčitelství. Jde o absolventku neakreditovaného doktorského (Ph.D.) studia psychologie z Clarkson University v jižní Kalifornii a přestože se prohlašuje za psycholožku, není členskou amerického psychologického výboru a její psychologická licence byla pozastavena v roce 1993.\n\nSama tvrdí, že je od narození je jasnovidkou pracující s říší andělů, elementálů a nanebevzatých mistrů. V léčitelství proslula zejména svými knihami o andělích a propagováním andělské terapie, v níž uplatňuje pseudovědeckou víru v anděly.\nJejí další knihy se zabývají také vílami, čakrami, bohyněmi, Indigovými dětmi a následně Křišťálovými dětmi a dalšími duchovními tématy, ale také například dietou a stravováním. Knihy Doreen Virtue mají většinou charakter příruček, ale napsala také novelu \"Solomon's Angels\" (česky \"Šalamounovi andělé\"). Vydala řadu vykládacích karet, které korespondují s jejími knihami. Také sestavila Mapu andělských znamení. Její díla jsou překládána do mnoha světových jazyků, mj. i do češtiny.\n\nV dětství navštěvovala nedělní školu unitářů, patřící pod Církev jednoty (anglicky \"Unity Church\") a školu Křesťanské vědy. Tyto školy ovlivnily celý její další život.\n\nV roce 2017 ukončila svou esotericky orientovanou tvorbu a začala se věnovat výlučně křesťanským tématům.\n\nDoreen Virtue vystudovala několik neakreditovaných vysokých škol v oborech psychologie a společenských věd. Řídila tři ambulantní psychiatrická centra specializující se na psychické problémy žen a na závislosti na drogách a alkoholu. Stala se zakladatelkou a ředitelkou Psychiatrické léčebny Cumberland Hall Hospital v Nashvillu specializované na ženy. V roce 1993 jí však byla pozastavena psychologická licence.\nOd roku 1995, kdy byla přepadena, změnila svůj „západní“ pohled na psychologii a věnuje se svým duchovním schopnostem s využití své dosavadní praxe. Věnuje se andělské terapii a rozšiřuje své učení, vede workshopy. Píše fejetony pro několik měsíčníků. Spolupracuje s Hay House Radio založené Louise L. Hay. Účastní se televizních a rozhlasových programů, jako je Oprah show, The View, Good Morning America a dalších.\n\n\n\n\n\n"}
{"id": "387665", "url": "https://cs.wikipedia.org/wiki?curid=387665", "title": "Evangelicko-luteránská katedrála sv. Petra a Pavla v Moskvě", "text": "Evangelicko-luteránská katedrála sv. Petra a Pavla v Moskvě\n\nEvangelicko-luteránská katedrála sv. Petra a Pavla v Moskvě (rusky \"Евангелическо-лютеранский Кафедральный Собор свв. Петра и Павла в Москве\") je luteránskou katedrálou evangelické církve v Rusku.\n\nKatedrála byla vystavěna v roce 1905. Církvi byla odňata roku 1937 a bylo v ní zřízeno filmové studio; po pádu komunismu byla církvi vrácena a prošla nákladnou rekonstrukcí.\n\nV katedrále byly roku 1996 instalovány vzácné varhany, vyrobené roku 1898 firmou Wilhelm Sauer pro luteránský kostel sv. Michaela v Moskvě, z něhož byly odvezeny roku 1928 do moskevského krematoria.\n\n"}
{"id": "387669", "url": "https://cs.wikipedia.org/wiki?curid=387669", "title": "Barták", "text": "Barták\n\nPříjmení Barták/Bartáková nosí více různých osobností:\n\n\n"}
{"id": "387685", "url": "https://cs.wikipedia.org/wiki?curid=387685", "title": "Connemarský pony", "text": "Connemarský pony\n\nConnemarský pony je jediné ryze irské plemeno koně. Pochází se západního Irska z oblasti Chonnacht, anglicky Connaught nebo Connemara.\n\nPodle legendy předky Connemarského ponyho byli poníci podobní highlandským zkřížení s andaluskými a berberskými koňmi, kteří se zachránili po ztroskotání Španělské Armády v roce 1588 po prohrané bitvě u Gravelines. Tím mělo vzniknout plemeno irského hobbyho, dnes již vymřelého. Výsledkem dalšího křížení s araby a menšími plnokrevníky byl velice elegantní jezdecký pony. Jeho první plemenná kniha vznikla v roce 1904.\n\nConnemarský kůň má výšku v kohoutku 135-148 cm. Hlava je malá s rovným profilem, krk neobvykle dlouhý, který se směrem k hlavě zužuje a kohoutek znatelný, nikoli vyčnívající. Výhodná poloha sedla, elasticky tvarovaná vrchní linie, středně dlouhá, lehce skloněná záď, ocas není umístěn příliš vysoko. Přátelský pohled, středně dlouhé uši které nejsou příliš blízko u sebe. Rovné až lehce oblé chřípí, středně dlouhé končetiny, dobře tvarované, suché klouby, tvrdá dobře tvarovaná kopyta. Srst byla původně plavá, dnes jsou však mnohem častější bělouši, vraníci a hnědáci jsou vzácní. Tento kůň nemůže být strakáč.\n\nConnemarský pony má poddajnou povahu, dříve sloužil jako jezdecký kůň nebo soumar, dnes se využívá v zemědělství a jako jízdní kůň. Křížením s plnokrevníky vznikají koně vhodní pro crosscountry a skokové soutěže.\n"}
{"id": "387686", "url": "https://cs.wikipedia.org/wiki?curid=387686", "title": "HDCP", "text": "HDCP\n\nHDCP () je mechanismus pro ochranu digitálního obsahu, používá se s HDMI. Technologie vyvinutá Intelem pro zamezení nežádoucího nahrávání HDTV. V roce 2010 se objevila zpráva, že se podařilo počítačovým pirátům tento obranný mechanismus prolomit, což by vedlo k tomu, že bude možné nelegálně nahrávat audio-vizuální záznam i ve vysokém rozlišení.\n"}
{"id": "387690", "url": "https://cs.wikipedia.org/wiki?curid=387690", "title": "Gýgés", "text": "Gýgés\n\nGýges (akkadsky \"Guggu\") byl starověký lýdský král (asi 716 – 678 př. n. l.), který založil dynastii Mermnovců. Gýgés je zpola mýtickou postavou řecko-římské antiky, soudobé asyrské prameny však dokládají jeho existenci.\n\nNa počátku 7. století př. n. l. se po útocích kočovných Kimmeriů zhroutil dosavadní politický řád na západě Malé Asie. Frýgové a různí vojenští vůdci, kteří mohli zajistit stabilitu v regionu, začali vytvářet nová menší království. V této době vstupuje do dějin i muž jménem Gýgés, který se stal panovníkem v Lýdii.\n\nJak se Gýgés dostal k moci, není přesně známo. Jeho příběh tradují antičtí spisovatelé ve třech odlišných verzích, z nichž dvě spadají do kategorie mýtů. Podle Filostrata měl Gýgés zázračný prsten, s jehož pomocí svedl královu manželku, zbavil se krále a zmocnil se trůnu. Nejrozšířenější verze Gýgova příběhu se zakládá na několika Platónových zmínkách a potom také na údajích u Lúkiana a Cicerona. V tomto podání je Gýgés pastýřem ve službách lýdského krále Kandaula. V jeskyni najde prsten, nasadí si ho, a když s ním později náhodně otočí, ke svému velkému překvapení se stane neviditelným. Je mu jasné, že toho může využít, a také to udělá. Potírá nepravosti, usvědčuje lháře a podvodníky a předchází zlu. Za tyto skutky jej král Kandaulés jmenuje svým prvním služebníkem. Po Kandaulově násilném odstranění velitelem osobní stráže se Gýgés stane královniným spoluvládcem a později se s ní i ožení.\n\nNejracionálnější verzi Gýgova nástupu na trůn podává otec dějepisu Hérodotos. Podle něj byl Gýgés, syn Daskylův, vojákem osobní stráže krále Kandaula a nebyl nikterak nevýznamným. Králův vztah k němu byl důvěrný, svěřoval se mu s nejdůležitějšími záležitostmi a často s ním rozmlouval, mimo jiné i o ženách, dokonce i o své manželce. Král tvrdil, že jeho žena je nejkrásnější ze všech a Gýgés s tím souhlasil. Kandaulés namítal, že jen opakuje jeho slova a že by bylo dobré, aby se o tom osobně přesvědčil. Proto zinscenoval Gýgovi možnost ji večer v ložnici spatřit nahou. Královna na to přišla a považovala to za zneuctění. Gýgés si měl vybrat: buď zaplatí za skutek životem on sám, nebo zemře král. Vybral si druhou možnost. Zavraždil Kandaula a stal se lýdským králem.\n\nHistorický Gýgés vládl v první polovině 7. století př. n. l. Je možné, že se s pomocí manželky posledního krále z rodu Herakleovců opravdu dostal k moci, tak jak to popisuje Hérodotos, pravda nebude patrně známa nikdy. Podle dochovaných zpráv se jednalo o energického a cílevědomého panovníka. Lýdii a její hlavní město Sardy přivedl k rozkvětu. V roce 679 př. n. l. porazil Kimmerie a svoji pozornost obrátil k řeckým městům na západním pobřeží Malé Asie. Města Mílétos a Smyrna odolala, ale město Kolofón bylo dobyto. S novým egyptským panovníkem Psammetikem I. uzavřel Gýgés smlouvu, v níž se zavázal poskytnout Egypťanům vojenskou pomoc proti Asýrii. Svůj postoj k Asyřanům však musel změnit. Po opětovném útoku Kimmeriů požádal krále Aššurbanipala (668–627 př. n. l.) o pomoc, která mu byla poskytnuta. Přesto se boj pro Lýdii nevyvíjel dobře. Kimmeriové, jimž velel Lygdamis, porazili lýdskou armádu a Gýgés byl zabit. Asýrii se nakonec podařilo Kimmerie porazit.\n\nGýgovým nástupcem se stal jeho syn Ardys II., jinak málo známý král. Gýgés je údajně pochován v údolí řeky Gediz na královském pohřebišti Bin Tepe. V době jeho vlády, přibližně okolo roku 660 př. n. l., se začaly razit první mince na světě.\n\n"}
{"id": "387691", "url": "https://cs.wikipedia.org/wiki?curid=387691", "title": "Herman Van Rompuy", "text": "Herman Van Rompuy\n\nHerman Van Rompuy (, narozen jako Herman Achille Van Rompuy, * 31. října 1947, Etterbeek, Belgie) je belgický vlámský politik a člen Křesťanskodemokratické vlámské strany (CD&V). Od 1. prosince 2009 do 30. listopadu 2014 byl prvním stálým předsedou Evropské rady. Předtím zastával post belgického předsedy vlády. V minulosti působil také v několika ministerských funkcích, například ministra financí.\n\nDne 19. listopadu 2009 byl na mimořádném summitu Evropské unie v Bruselu zvolen Evropskou radou na 2,5leté funkční období do nově vzniklé funkce, zavedené Lisabonskou smlouvou, jejímž oficiálním názvem je stálý předseda Evropské rady, neoficiálním pak \"prezident Evropské unie\". Funkce se formálně ujal 1. prosince 2009 a 30. listopadu 2014 ji předal Donaldu Tuskovi.\n\nVe funkci premiéra Belgie se kromě mírnění dopadu hospodářské krize snažil uklidnit napjatou situaci mezi valonskou a vlámskou částí Belgie, kterou předtím jako vůdce opozice sám pomáhal vyvolat, aby tak způsobil vládě potíže. Je zastáncem restriktivní rozpočtové politiky, odpůrcem extremismu, zastáncem federalistického směřování Evropské unie a odpůrce vstupu Turecka do EU.\n\nKromě rodné vlámštiny hovoří rovněž francouzsky a anglicky. Napsal několik knih o ekonomii a politice a píše básně ve stylu japonského haiku.\n\nNa počátku své politické dráhy byl konzervativním katolíkem, ke katolicismu se stále hlásí, ale ne všichni to považují za adekvátní. Konzervativní katolický novinář Paul Beliën, který dřív býval jeho spojencem, jej v této souvislosti a ve vztahu k demokracii označil za Sarumana.\n\n\n"}
{"id": "387693", "url": "https://cs.wikipedia.org/wiki?curid=387693", "title": "There Is Nothing Left to Lose", "text": "There Is Nothing Left to Lose\n\nThere Is Nothing Left to Lose je třetí studiové album skupiny Foo Fighters, bylo vydané v roce 1999. Poprvé si na tomto albu zahrál i bubeník Taylor Hawkins. V roce 2006 řekl Dave Grohl v jednom interview, že album je „zcela založeno na melodiích” a „je [jeho] nejoblíbenějším albem, na kterém se kdy podílel”.\n\nAutorem všech písní je Dave Grohl, Nate Mendel, and Taylor Hawkins.\nDave Grohl – zpěv, kytara, bicí \nNate Mendel – baskytara \nTaylor Hawkins – bicí\n"}
{"id": "387694", "url": "https://cs.wikipedia.org/wiki?curid=387694", "title": "One by One", "text": "One by One\n\nOne by One je čtvrté studiové album skupiny Foo Fighters, bylo vydané v roce 2002. Je prvním albem Foo Fighters, na kterém si na kytaru zahrál Chris Shiflett. V roce 2004 získalo cenu Grammy za Nejlepší rockové album.\n\nVšechny písně napsali Dave Grohl, Taylor Hawkins, Nate Mendel and Chris Shiflett.\n"}
{"id": "387695", "url": "https://cs.wikipedia.org/wiki?curid=387695", "title": "Bedřich August Harrach", "text": "Bedřich August Harrach\n\nBedřich August hrabě Harrach z Rohrau a Thannhausenu (německy \"Friedrich August Gervasius Protasius von Harrach zu Rohrau und Thannhausen\"; 18. června 1696, Vídeň – 4. června 1749, Vídeň) byl českým zástupcem u říšského sněmu v Řezně, v letech 1741 až 1744 nizozemským místodržitelem a v letech 1745 až 1749 nejvyšším českým kancléřem (posledním v této funkci – Marie Terezie přes odpor jeho a dalších českých šlechticů Českou dvorskou kancelář zrušila, čímž vlastně de fakto zaniklo i soustátí České koruny).\n\nNarodil se z druhého manželství neapolského místokrále Aloise Tomáše Harracha (1669–1742) s Marií Annou Cecílií, říšskou hraběnkou z Thannhausenu (1674–1721). Matka byla jedinou dcerou Jana Josefa z Thannhausenu (1650–1684) a Anny Eleonory z Wetzhausenu (1657–1692) a 22. srpna 1695 se provdala za ovdovělého Aloise Harracha. Otec se narodil jako čtvrtý syn hraběte Ferdinanda Bonaventury Harracha (1636–1706) a jeho manželky, hraběnky Jany Terezy z Lamberku (1639–1716).\n\n\nPo studiích u strýce hraběte Františka Antonína Harracha, knížete-arcibiskupa salcburského, a na univerzitě v Utrechtu se vydal na kavalírskou cestu po Itálii, Lotrinsku a Francii. Poté nastoupil do dvorských a státních služeb, už v roce 1726 se stal císařským vyslancem v Turíně a v roce 1732 vrchním hofmistrem nizozemské místodržitelky arcivévodkyně Marie Alžběty v Bruselu. Zde se mu podařilo ozdravit vládní finance a zreorganizovat výkon státní správy. Za zásluhy mu byl roku 1744 udělen Řád zlatého rouna.\n\nV roce 1745 byl jmenován nejvyšším českým kancléřem. Postavil se do čela stavovské opozice odmítající reformní plány hraběte Haugwitze na omezení starých stavovských práv. Po propuštění z císařských služeb se uchýlil na své statky, kde krátce nato zemřel.\n\nV roce 1723 zakoupil panství Kunvald (dnes Kunín), kde nechal vystavět dle návrhu architekta Hildebrandta barokní zámeček.\n\nDne 5. února 1719 se oženil s princeznou Eleonorou z Lichtenštejna (1703–1757), dcerou Antonína z Lichtenštejna, která mu porodila šestnáct dětí.\n"}
{"id": "387698", "url": "https://cs.wikipedia.org/wiki?curid=387698", "title": "Massevitch (planetka)", "text": "Massevitch (planetka)\n\n(1904) Massevitch je planetka hlavního pásu, pojmenovaná po sovětské astronomce Alle Genrichovně Masevičové, objevená sovětskou astronomkou Tamarou M. Smirnovovou 9. května 1972. Předpokládaný průměr je asi 18 km.\n\n\n"}
{"id": "387699", "url": "https://cs.wikipedia.org/wiki?curid=387699", "title": "Maximinus Thrax", "text": "Maximinus Thrax\n\nGaius Iulius Verus Maximinus, známý jako \"Maximinus Thrax\" (172 nebo 173 Thrákie – duben 238 u Aquileje), byl římský císař panující od března 235 do dubna 238, posledních několik měsíců jen v části římské říše. Přídomek \"Thrax\" (Thrák) mu dali již současníci, on sám ho však nikdy nepoužíval ani na mincích, ani na nápisech.\n\nMaximinus je tradičně pokládán za prvního vojenského císaře a zásluhou kronikáře Herodiana se o něm dochovalo více zpráv než o jeho nástupcích. S jeho příchodem k moci začalo v římských dějinách dlouhé období politické nestability a hospodářského úpadku, jemuž se obvykle říká krize ve 3. století.\n\nV protikladu ke svým předchůdcům pocházel Maximinus ze zcela prostých poměrů. Herodianos tvrdí, že byl v mládí pastevcem, a zřejmě se mu nedostalo téměř žádného vzdělání. Hovořil latinou naučenou ve vojenských táborech, jejíž slovní zásoba byla omezená, a snad z toho vzešel mýtus, že neuměl tuto řeč dostatečně. Jeho jméno Verus nicméně naznačuje, že jeho rodina pravděpodobně obdržela římské občanství již kolem roku 165 za vlády Lucia Vera – což by legendu o nízkém původu zčásti narušovalo.\n\nZa Septimia Severa vstoupil Maximinus do armády, kde udělal díky své tělesné síle a zdatnosti rychlou kariéru. Většina údajů uváděných o jeho postupu v Historii Augustě je naneštěstí historickou fikcí a důvěryhodné nejsou ani zprávy, že byl určitý čas místodržitelem provincie \"Mesopotamia\". Jisté je tak jen to, že před svou proklamací za císaře zastával ve vojsku Alexandra Severa funkci \"praefecta tironibus\", tedy důstojníka zodpovědného za výcvik rekrutů, a že mezi vojáky byl velmi populární.\n\nCísařem provolali Maximina v březnu 235 vojáci, nespokojení s vývojem války proti Germánům, přičemž dosavadní panovník Alexander Severus byl i s matkou Mamaeou zavražděn. K revoltě došlo ve vojenském táboře poblíž Mogontiaka, dnešní Mohuče. Maximinus slíbil jednotkám zvýšení žoldu i amnestii a své povýšení oznámil do Říma senátu, který je schválil.\n\nNavzdory tomu zela od počátku mezi Maximinem a urozenými římskými kruhy nepřekonatelná propast. Senátoři císařem pohrdali kvůli jeho původu, zatímco Maximinus dával zřetelně najevo, že se jejich míněním nehodlá řídit. Zpočátku se ještě zachovávalo zdání souladu, a tak byl Maximinus v nepřítomnosti přijat do dvou významných kněžských kolegií, ale napětí přetrvávalo a postupem doby se zvyšovalo. Sám Maximinus jako císař do Říma nikdy nevstoupil.\n\nMaximinus pokračoval ve válce s Germány, kterou zahájil jeho předchůdce, a podařilo se mu protivníky porazit – zřejmě na území dnešního Württemberska. Nato přijal čestný titul \"Germanicus Maximus\" (velký vítěz nad Germány), přesunul se k Dunaji a tam energicky vystoupil proti různým etnikům za hranicemi, především proti Sarmatům. O svých úspěších podrobně zpravil senát.\n\nNa východě obnovil perský král Ardašír tlak na římské pohraničí a dobyl některá opěvněná místa, k vojenské výpravě proti němu se však císař, plně vázaný na západě, nedostal. V roce 236 stihl ještě prohlásit svého syna Gaia Iulia Vera Maxima za \"caesara\", ale vnitropolitická krize mezitím nabrala takových obrátek, že císařskou správu zaměstnávala ještě dlouho po Maximinově smrti.\n\nJak už bylo řečeno, většina senátorů se s vládou povýšence Maximina nikdy nesmířila, a přestože měl císař v senátu několik přívrženců, o podpoře nemohlo být ani řeči. Maximinus se opíral výlučně o rýnské legie, které ho vynesly k moci, a i za cenu mimořádných opatření se snažil uspokojit jejich finanční požadavky. Nezachovával přitom ani zdání, že o politice spolurozhoduje senátorské kolegium v Římě.\n\nPočátkem roku 238 způsobilo lokální pozdvižení v provincii Africa bouři, která nakonec Maximina stála vládu i život. Prokonsulem v Africe byl tehdy starý senátor Gordianus, vážený muž, jehož zřejmě proti jeho vůli proklamovali mladíci z řad místní nobility za císaře. Improvizovaná revolta se rychle rozrostla, když poslové vzbouřenců dosáhli v Římě uznání Gordiana i jeho syna Gordiana II. ze strany senátu. Zdálo se, že nastane všeobecné povstání proti Maximinovu režimu, i jinak nepříliš populárnímu. Avšak dříve, než se mohlo hnutí rozvinout, zasáhl do událostí numidský legát Capellianus, který vzpouru potlačil. Oba Gordianové přišli o život.\n\nSenátoři v Římě věděli, že zašli příliš daleko a že se Maximinus bude chtít pomstít. Rozhodli se proto pokračovat v odboji, zvolili ze svého středu dva nové císaře, Pupiena a Balbina, zatímco Maximina vyhlásili za veřejného nepřítele. Začala občanská válka.\n\nMaximina zastihly tyto zprávy v Panonii, kde stále ještě vedl válku se zadunajskými kmeny. Nemeškal a ihned vytáhl do Itálie, aby zápas co nejdříve rozhodl pro sebe. Ale po neúspěšném obléhání Aquileje ztratil respekt u svých vojáků, a ti ho i se synem Maximem před hradbami města zavraždili. Nad mrtvým bylo vyhlášeno damnatio memoriae.\n\n\n"}
{"id": "387714", "url": "https://cs.wikipedia.org/wiki?curid=387714", "title": "Isopropylalkohol", "text": "Isopropylalkohol\n\nIsopropylalkohol (systematický název propan-2-ol; též znám jako 2-propanol, \"isopropanol\", izopropylalkohol, \"izopropanol\", iso, isopro, IPA) je organická sloučenina se sumárním vzorcem CHO. Je to nejjednodušší příklad sekundárního alkoholu, kde je alkoholový uhlík vázán se dvěma dalšími uhlíky. Společně s 1-propanolem je izomerem propanolu. Jedná se o bezbarvou, hořlavou kapalinu charakteristického zápachu.\n\nIsopropylalkohol se vyrábí z vody a propenu. Existují dva procesy, které lze použít: nepřímá hydratace pomocí kyseliny sírové a přímá hydratace. První z procesů, při kterém lze používat méně kvalitní propylen, dominuje ve Spojených státech, kdežto druhý z procesů (vyžadující velmi čistý propylen) je běžně používán v Evropě. V obou procesech jako produkt převažuje propan-2-ol nad propan-1-olem, protože přídavek vody nebo kyseliny sírové vede k procesu podle Markovnikovova pravidla.\n\nV nepřímém procesu reaguje propylen s kyselinou sírovou za vzniku směsi síranových esterů. Následná hydrolýza těchto esterů produkuje isopropylalkohol. V přímé hydrataci reaguje propylen a voda, ať už v plynné nebo kapalné fázi, za vysokých tlaků a za přítomnosti pevných nebo kyselých katalyzátorů. Oba procesy vyžadují, aby byl isopropylalkohol izolován z vody a vedlejších produktů destilací. Isopropylalkohol a voda tvoří azeotropickou směs a jednoduchá destilace dává směs s 87,9 % (hmotnostně) isopropylalkoholu a 12,1 % vody. Čistý (bezvodý) isopropylalkohol je produkován azeotropní destilací „mokrého“ isopropylalkoholu buď s diisopropyletherem, nebo cyklohexanem jako azeotropními činidly.\n\nIsopropylalkohol je snadno dostupný. Podobně jako aceton rozpouští širokou škálu nepolárních sloučenin. Je relativně netoxický a rychle se odpařuje. Proto se široce používá jako rozpouštědlo a jako čisticí prostředek (pro rozpouštění lipofilních kontaminantů, například oleje). Příkladem je použití k čištění elektronických zařízení - elektrických kontaktů (například u paměťových karet), magnetických hlav u páskových a disketových mechanik, čoček laserů u optických mechanik (CD, DVD), k odstraňovaní teplovodivé pasty z CPU apod. Používá se i k čištění LCD a skleněných obrazovek (s určitým rizikem pro antireflexní vrstvu na povrchu obrazovky), hudební obchody s ním často leští bazarové nebo poškrábané gramofonové desky. Čistí se s ním bílé tabule a odstraňují nechtěné inkoustové značky (s rizikem poškození povrchu). Používá se i k čištění zbraní. Též dobře odstraňuje šmouhy, špínu a otisky prstů z mobilních telefonů a PDA. Je účinný při odstraňování zbytků lepidel po nálepkách. Lze ho použít i pro odstraňování skvrn z většiny látek, dřeva, bavlny apod.\n\nJako konzervant (pro biologické preparáty) isopropylalkohol poskytuje levnou (v porovnání s čistým ethanolem) a srovnatelně netoxickou alternativu k formaldehydu a jiným syntetickým konzervantům. Optimální koncentrace je 90 až 99 %, v nouzi lze použít i koncentraci 70 %.\n\nDezinfekční polštářky typicky obsahují 60–70% roztok isopropylalkoholu ve vodě. Běžně se používá i jako průmyslový čistič a rozpouštědlo.\n\nIsopropylalkohol je hlavní složkou aditiv pro odvodňování benzinu. Voda ve významnějších množstvích představuje v palivových nádržích problém, protože se odděluje a může v palivové soustavě zamrznout. Neodstraní vodu z benzinu, způsobí však, že se rozpustí. Rozpuštěná voda už nepředstavuje takové nebezpečí jako voda nerozpuštěná, protože už nemůže zamrznout v palivovém potrubí. Isopropylalkohol se také často prodává jako sprej na odmrazování čelního skla dopravních prostředků.\n\nIsopropylalkohol se používá jako odstraňovač vody pro léčbu zánětu zvukovodu, známého též jako plavecké ucho.\n\nV ofsetovém tisku se používá jako přísada pro snížení povrchového napětí vlhčicího roztoku (u moderních vlhčicích systémů do 5 %). Díky tomu se na vlhčicích válcích vytváří film větší tloušťky což pomáhá zajistit dostatečné navlhčení tiskové formy.\n\nNa rozdíl od ethanolu a methanolu lze isopropylalkohol oddělit z vodných roztoků přidáním soli, například chloridu sodného, síranu sodného nebo jakékoli z mnoha dalších anorganických solí. Proces se běžně nazývá vysolování a způsobuje, že se koncentrovaný isopropylalkohol oddělí do samostatné vrstvy.\n\nJakožto sekundární alkohol lze isopropylalkohol oxidovat na keton aceton. To lze provést oxidačním činidlem, například kyselinou chromovou, anebo dehydrogenací isopropylalkoholu při katalýze horkou mědí:\n\nIsopropylalkohol lze převést na 2-brompropan pomocí bromidu fosforitého nebo dehydratován na propylen zahříváním s kyselinou sírovou.\n\nIsopropylalkohol se často používá jako zdroj hydridu v Meerwein-Ponndorf-Verleyově redukci.\n\nPodobně jako většina alkoholů reaguje isopropylalkohol s aktivními kovy, například draslíkem, za tvorby alkoxidů, které se nazývají \"isopropoxidy\". Reakce s hliníkem (iniciovaná stopami rtuti) se používá k přípravě katalyzátoru isopropoxidu hlinitého.\n\nIsopropylalkohol má maximální absorbanci na vlnové délce 204 nm v ultrafialovém spektru.\n\nMěrná tepelná kapacita je při 20°C 2,6 kJ/(kg.K), skupenské teplo tání 89 kJ/kg, skupenské teplo varu 664 kJ/kg.\n\nPáry isopropylalkoholu jsou těžší než vzduch a jsou snadno zápalné v širokém rozsahu koncentrací. Isopropylalkohol je nutno uchovávat mimo zdroje žáru a otevřený oheň. Směs se vzduchem nebo s jinou oxidující látkou je výbušná. O isopropylalkoholu se také uvádí, že může tvořit výbušné peroxidy. V ČR za poslední desetiletí takto došlo k amputacím minimálně u dvou laboratorních pracovníků, proto nelze manipulovat (seškrabávat) případné krystaly v nádobách s isopropylalkoholem.\n\nIsopropylalkohol se při požití vstřebá z 80 % během 30 minut, úplně pak do 2 hodin; při požití velkého množství to ale může trvat i déle. Taktéž rozptýlení do všech tkání trvá až 2 hodiny. Isopropylalkohol se velmi snadno vstřebává do krve při vdechování jeho par, prochází do těla také kůží (i neporušenou).\n\nV organismu se isopropylalkohol oxiduje alkoholdehydrogenázou v játrech na aceton. Jeho osud je v zásadě podřízen kinetice prvního řádu (eliminace s konstantním poločasem), eliminační poločas je 2,5 až 3,2 hodiny. Podstatně pomalejší je však eliminace vzniklého acetonu, u člověka je poločas 22,4 hodiny (pro srovnání: potkan cca 5 hodin). 20 až 50 % isopropylalkoholu se vylučuje v nezměněné podobě.\n\nIsopropylalkohol silně dráždí oči a sliznice. Způsobuje útlum CNS, ve velkých dávkách tlumí také kardiovaskulární systém. Tlumivě na CNS působí i metabolit aceton, čímž se zesiluje a prodlužuje tlumivý účinek. Eliminace acetonu může vyvolat mírnou acidózu (vznik acetátu a formiátu). Posun NAD/NADH může tlumit glukoneogenezi a vést tak k hypoglykémii – ta je zvlášť těžká u dětí při špatné výživě, hubnutí nebo po zátěži. Mohou se objevit příznaky opilosti, periferní vazodilatace a hypotermie. V dechu může být ovocný pach jako důsledek tvorby acetonu, který nebyl dále zmetabolizován.\n\nU potkanů byla zjištěna teratogenita (snížená váha plodu a častější malformace kostry). Karcinogenní ani mutagenní účinky nebyly prokázány. Isopropylalkohol zvyšuje jaterní a ledvinovou toxicitu halogenderivátů uhlovodíků.\n\nMezi příznaky intoxikace patří zčervenání, bolesti hlavy, dezorientace, závratě, útlum CNS, bolest břicha, křeče, nausea, zvracení, hypotenze, tachykardie, anestezie, ztráta šlachových reflexů a kóma, případně smrt.\n\nI když dávka 15 g isopropylalkoholu může být bez léčby smrtelná, isopropylalkohol není zdaleka tak toxický jako methanol nebo ethylenglykol.\n\nNeexistuje specifické antidotum. Při požití lze během prvních 30 minut odstranit malé dávky vyvoláním zvracení (ne v případě většího množství nebo při porušení vědomí), u větších se používá výplach žaludku. Požitý isopropylalkohol lze vázat pomocí aktivního uhlí (1 g absorbuje cca 0,5 g isopropylalkoholu). Další léčba je především podpůrná, zaměřená na péči o základní životní funkce a úpravu biochemické nerovnováhy (doplňování vody a elektrolytů, korekce acidózy). Podává se také dopamin. V těžkých případech lze odstranit látku z těla pomocí hemodialýzy.\n\n"}
{"id": "387723", "url": "https://cs.wikipedia.org/wiki?curid=387723", "title": "Budil", "text": "Budil\n\nPříjmení Budil (ženská podoba Budilová) nosí více různých osobností:\n"}
{"id": "387724", "url": "https://cs.wikipedia.org/wiki?curid=387724", "title": "Prosinec 2008", "text": "Prosinec 2008\n\n"}
{"id": "387726", "url": "https://cs.wikipedia.org/wiki?curid=387726", "title": "Otakar Chaloupka", "text": "Otakar Chaloupka\n\nOtakar Chaloupka ( 14. února 1935, Liberec – 9. července 2013) byl český učitel, literární kritik a vědec, spisovatel.\n\nSvé dětství prožil v Chotěboři a tady také absolvoval gymnázium zakončené maturitou v roce 1953. Vystudoval filozofickou fakultu Univerzity Karlovy, obory čeština a maďarština. Po zdárném ukončení studií se stal na několik let učitelem. V roce 1962 své zaměstnání změnil, nastoupil jako aspirant do Pedagogického institutu Jana Ámose Komenského při ČSAV a tady po čtyřech letech obhájil kandidátskou práci nazvanou \"Umělecké literární dílo v systému výchovy\". Pak zde získal doktorát filozofie. V roce 1967 v tomto ústavu působil jako vědecký pracovník. V roce 1980 převzal do svého vedení Kabinet dětské literatury a teorie literární výchovy. Byl mu udělen titul zasloužilý umělec.\n\nOd roku 1958 se stal autorem doslovů k řadě knih, vědeckých prací, sci-fi povídek a románů. Spolupracoval s filmem i televizí.\n\n\n\n\n\n\n"}
{"id": "387730", "url": "https://cs.wikipedia.org/wiki?curid=387730", "title": "Mandát (politika)", "text": "Mandát (politika)\n\nMandát (z lat. \"manu dare\", pověřit, přikázat) v demokraciích znamená oprávnění a pravomoc poslance nebo jiného voleného funkcionáře, kterou mu svěřili voliči. Mandát je obvykle časově omezený.\n\nMandát poslance i senátora vzniká zvolením a ověřuje jej mandátový a imunitní výbor příslušné parlamentní komory.\n\nV systémech zastupitelské demokracie je mandát teoreticky volný, to znamená, že poslanec (senátor) je vázán pouze svým svědomím. V systémech s poměrným zastoupením, kde si voliči vybírají mezi kandidátkami politických stran, se ovšem tyto strany snaží udržovat jistou disciplinu a zavazovat své poslance (senátory), aby zastávali většinové nebo programové stanovisko své strany. V předválečné Československé republice až do roku 1938 se k tomu zvolení poslanci zavazovali tak zvaným reversem a Volební soud tuto praxi schválil. Proto se někdy v takovém případě mluví o vázaném (\"imperativním\") mandátu. Podle Ústavy České republiky je mandát volný, protože poslanci a senátoři jsou vázáni pouze svým svědomím. Přesto se každá politická strana snaží udržovat disciplínu a neposlušným hrozí například tím, že je příště na svoji kandidátní listinu nepostaví. Pokud je politický život dostatečně profesionalizován, je to poměrně účinná hrozba a poslance (senátora) fakticky váže.\n\nMandát zaniká především uplynutím volebního období či rozpuštěním Poslanecké sněmovny. Kromě toho také tehdy, pokud poslanec či senátor odepře po zvolení složit slib nebo jej složí s výhradou, pokud pozbude státní občanství, pokud bude zvolen prezidentem či jmenován soudcem nebo pokud zemře. Mandátu se lze také výslovně vzdát, a to osobním prohlášením na schůzi příslušné parlamentní komory nebo prohlášením sepsaným ve formě notářského zápisu, který bude doručen předsedovi parlamentní komory.\n\nI u jiných volených funkcionářů se hovoří o mandátu jako o dočasném pověření k určité činnosti, například starosty, předsedy, rektora a podobně. Lze jím rozumět také rozsah tohoto pověření, takže se může diskutovat o tom, zda příslušný funkcionář „k něčemu má (nebo nemá) mandát“.\n\n"}
{"id": "387731", "url": "https://cs.wikipedia.org/wiki?curid=387731", "title": "Petr Losman", "text": "Petr Losman\n\nPetr Losman (* 31. října 1979 Hradec Králové) je bývalý český reprezentant v orientačním běhu. Český stát reprezentoval i na Mistrovství Evropy v běhu do vrchu. V Česku závodí za OK 99 Hradec Králové, současně je členem švédského Södertälje-Nykvarn, za který startuje ve Skandinávii. Od roku 2014 je asistentem trenéra juniorské reprezentace. V roce 2017 se mu narodila dcera Linda.\n\n\n\n\n\n\n\n"}
{"id": "387732", "url": "https://cs.wikipedia.org/wiki?curid=387732", "title": "Účetní případ", "text": "Účetní případ\n\nÚčetní případ je v účetnictví název pro hospodářskou operaci nebo skutečnost, která má vliv na majetek, zdroje, náklady nebo výnosy podniku. Účetní případy jsou zaznamenávány na účty prostřednictvím účetního zápisu při dodržení principu podvojnosti. Princip podvojnosti znamená, že hospodářskou operaci zaznamenáme vždy na dva různé účty stejnou částkou, jednou na stranu Má dáti a podruhé na stranu Dal.\n\nZ hlediska vlivu účetních případů na rozvahu rozeznáváme tyto základní typy změn:\n"}
{"id": "387733", "url": "https://cs.wikipedia.org/wiki?curid=387733", "title": "Pouchov", "text": "Pouchov\n\nPouchov (německy ) je místní část a současně katastrální území statutárního města Hradec Králové. Sousedí s místními částmi Věkoše, Rusek, Piletice a Slezské Předměstí, s místní částí Věkoše vzhledem k úzké provázanosti zástavby dokonce tvoří jeden obvod komise místní samosprávy \"Pouchov–Věkoše\". Na menší části katastru ale působí komise \"Slezské Předměstí – sever\".\n\nPouchovem projíždí MHD linky č. 14, 15, 25 a linka č. 13, která zde má výjimečně i konečnou zastávku (Pouchov kostel).\n\nPodle Jiřího Svobody pochází název z dob bójského osídlení a vychází z keltské předpony \"bou-\" (bojský) a koncovka souvisí se \"sídhean, sídhein\" (zdrobnělina od \"sídh\" – kopec), podobně jako názvy Bousín, Bousov, Bouzov a další. To odpovídá situování Pouchova na vyvýšenině v jinak rovinatém okolí Hradce Králové.\n\nLze uvést ještě dvě varianty původu jména obce. Použiji k tomu přímou citaci z knihy Královéhradecko Ludvíka Domečky a Františka Ladislava Sála (vyd. 1928). Název Pouchov odvozen je buď od osobního staročeského jména Púch, nebo spíše od slova pouch, které znamená něco prázdného, holého. Pouchy říká se prázdným vejcím. Druhému výkladu spíše by nasvědčoval název, který přichází r. 1590, 1679 a 1689 Pouchoví a Pouchovy. Půda na níž nebylo úrodných polí, nýbrž jen pastviny a močály, jako tomu bylo většinou na území nynějšího Pouchova, byla prázdná, holá, byla pouchem. \n\nDominantou této městské části je římskokatolický kostel svatého Pavla apoštola, jeden z mála takto zasvěcených chrámů v České republice. Byl vystavěn jako jednolodní pozdně barokní sálová stavba roku 1780, věž byla přistavěna v klasicistním slohu roku 1832. Nad hlavním oltářem je v omítce namalovaný obraz s unikátní scénou \"Svatý Pavel na areopágu v Athénách\", dílo J. Kramolína. Interiér kostela byl ovšem v roce 1970 modernizován, všechny staré fresky jsou zabílené.\n\nKe kostelu přiléhá farní hřbitov a v jeho sousedství se nachází i hřbitov vojenský a židovský. Na farním hřbitově je pohřbeno několik osobností kulturního a náboženského života: například spisovatel František Turinský, hradecký biskup Josef Doubrava nebo český herec Josef Bek. Nachází se zde i hrobka kanovníků kapituly při hradecké katedrále sv. Ducha. K pozoruhodným památkám dále patří kamenná socha sv. Jana Nepomuckého a Boží muka. Vojenský hřbitov byl založen roku 1810 náhradou za zrušený na Slezském Předměstí – Rožberku a jsou na něm hroby vojáků z prusko-rakouské, první světové i druhé světové války. Židovský hřbitov byl založen roku 1877 a nyní se o něj stará pražská židovská obec. Kromě původních hrobů se na něm nachází také obřadní síň a pomník 394 Židů, kteří pocházeli z Hradce Králové a zahynuli v koncentračních táborech.\n\nPouchovská farnost je rodnou farností arcibiskupa pražského, původně biskupa královéhradeckého Dominika Duky, který také na prostranství před místním kostelem roku 1970 sloužil svoji primiční mši svatou.\n\nSoučástí Vazební věznice Hradec Králové je areál Samostatného oddělení výkonu trestu v katastru obce, v průmyslové zóně města Hradce Králové. Byl dostavěn v roce 1976 se záměrem zaměstnávat odsouzené z nižších nápravných skupin, dnes v kategorii výkonu trestu odnětí svobody s dohledem.\n\nŠkolství je na Pouchově zastoupeno ZŠ Pouchov a dvěma středními školami:\n\n"}
{"id": "387734", "url": "https://cs.wikipedia.org/wiki?curid=387734", "title": "Hellsing", "text": "Hellsing\n\nHellsing () je jedna z nejslavnějších japonských mang, kterou napsal a ilustroval Kóta Hirano. Celá manga série byla publikována v časopise Young King Ours od roku 1997 do 2008. Příběh se odehrává ve Velké Británii, kde tajná organizace Hellsing bojuje proti upírům, ghúlům a všemu zlému.\n\nNa motivy mangy vznikl 13dílný anime seriál a vychází OVA.\n\nJedná se o organizaci bojující proti nadpřirozenému zlu a především proti upírům. Údajně ji založil Abraham Van Helsing, který jako první zkrotil nejsilnějšího upíra Alucarda. Za 2. světové války ji řídil Sir Arthur Hellsing. Po jeho smrti převzala vedení organizace jeho dcera Lady Integra Hellsing.\n\n\n\n\n\nPřísně tajná katolická sekce Vatikánu, pověřená ničením démonů a nadpřirozeného zla.\n\n\n\n\n\nPoslední nacistický pluk, který se za 2. světové války zabýval nadpřirozenými jevy a snahou vytvořit umělé upíry. Po skončení války, se jeho zbytek ukrýval v Jižní Americe. Členové Milénia jsou převážně upíři, vlkodlaci a jiné nemrtvé stvůry. Usilují o pomstu z prohry 2. světové války tím, že chtějí rozpoutat věčnou válku.\n\n\n\n\n\n\n\nŽoldáci, najatí organizací Hellsing kvůli doplnění stavů po útoku na velitelství.\n\n\nSérie začala vycházet roku 1997, poslední kapitola vyšla v listopadu 2008.\n\nV roce 2001 autor Kouta Hirano začal vydávat mangu, dějově posazenou před děj Hellsingu. Příběh se odehrává za 2. světové války, kdy mladý Walter C. Dornez a Alucard zaútočí na základnu Millénia. Tato manga by měla být součástí Hellsing OVA.\n\nNa motivy mangy vytvořilo studio Gonzo 13dílný seriál se stejnými postavami, avšak s rozdílným příběhem. V Japonsku mělo premiéru 10. 10. 2001 a vysílalo se až do 16. 1. 2002.\n\nHellsing Ultimate je OVA, ze začátku vydávaný studiem Satelight, později (od 5. dílu) studiem Madhouse.\n\n"}
{"id": "387740", "url": "https://cs.wikipedia.org/wiki?curid=387740", "title": "Chicago (film)", "text": "Chicago (film)\n\nChicago je americký muzikálový film režiséra Roba Marshalla z roku 2002, založený na stejnojmenném muzikálu. Film byl nominován na třináct Oscarů, z nichž šest, včetně Oscara za nejlepší film, skutečně obdržel, doprovází množství jazzových písní. Odehrává se v Chicagu mezi dvěma světovými válkami, ve zlaté éře jazzu a swingu. V hlavních rolích vynikli známí herci Catherine Zeta-Jones, Renée Zellweger a Richard Gere.\n\nDěj filmu začíná dvěma vraždami, na nichž je celý děj postaven – známá zpěvačka a tanečnice Velma Kellyová zastřelí svého nevěrného přítele i s jeho milenkou, kupodivu sestrou Velmy. Roxie Hartová, do té doby neznámá mladá žena, snící o kariéře jazzové zpěvačky, zastřelí v návalu vzteku svého milence Freda Caselyho, se kterým podváděla svého muže Amose. Fred jí totiž bez obalu řekne, že s ní chodil jen kvůli sexu, a tím ji ponížil. Obě ženy spojuje koncert, na kterém před vraždou byly – Velma jako účinkující, Roxie jako divačka. Obě jsou zatčeny a převezeny do Věznice Cook County (která skutečně existuje). Obě stojí před procesem, ve kterém mohou být odsouzeny k smrti. Vězeňská dozorčí, které se přezdívá \"Máma\", jim za úplatu sežene známého chicagského advokáta, který o sobě prohlašuje, že v životě neprohrál proces – Billyho Flynna. Ten poradí Roxie, co má říkat, jak se má oblékat atd. – používá všechny cesty, jak zapůsobit na porotu a média. Vymyslí si historku, že se ve skutečnosti Roxie chtěla rozejít s Fredem, který to neunesl a sáhl po zbrani jejího manžela, Amose. Roxie po ní měla sáhnout ve stejný okamžik a v sebeobraně Freda zastřelit. Cestu z vězení jim komplikuje vzájemná rivalita – Velma zpočátku Roxie otevřeně pohrdá. Když pak zjistí, že Billyho a média více zajímá Roxie, začne naopak této podlézat a nabízet jí, po osvobození z věznice, společné vystupování. Uražená a slávou zpychlá Roxie na nabídky však nereaguje. Do věznice je přivezena nová vražedkyně – asiatka Kitty Baxterová. Zdá se, že Billyho pozornost se obrátí na ni, ale Roxie v přítomnosti novinářů, kteří doprovázejí do cely Kitty, sehraje mdloby a vymyslí si, že je těhotná. Pozornost se vrátí k ní. Proces se začíná vyvíjet velmi slibně. Když ji Billy nutí vzít si na líčení nevzhledné těhotenské šaty, aby hrála na city porotě, urazí se a rozhodne se hájit sama. Nicméně, když je v její části věznice popravena první žena po mnoha letech, Maďarka, která tvrdí, že je nevinná, ale těžko se hájí kvůli jazykové bariéře, dostane strach a požádá Billyho o další spolupráci. Další komplikaci však představuje Velma – Máma jí předá Roxiin deník, který dokazuje, že je Roxiina výpověď lživá. Velma s ním vystoupí u soudu a svědčí proti Roxie, za což je sama osvobozena. Billy by jej rád prohlásil za podvrh, ale to mu znemožní Roxie, která se rozhořčeným výkřikem prozradí. Při konečném přelíčení Bill sehraje dokonalé divadlo, znemožní prokurátora a přečte jinou část deníku, kterou sám zfalšoval a která naopak podporuje jeho verzi vraždy. Roxie je prohlášena za nevinnou a těší se přízni médií a všeobecné popularitě, jenže bezprostředně po vyřknutí verdiktu dojde v centru Chicaga k další ženské vraždě a Roxie je zapomenuta. Je zklamaná. Ještě jednou se za ní staví Velma, která jí znovu nabízí vystupování ve dvou. Roxie přijímá a vyplní se jí její sen stát se slavnou.\nVe filmu se v hlavních rolích se mimo jiné představili:\n\nFilm získal šest Oscarů:\n\nFilm též získal tři Zlaté glóby:\n\nDále film získal dvě ceny BAFTA (nejlepší zvuk a nejlepší herečka ve vedlejší roli - Catherine Zeta-Jones).\n\n"}
{"id": "387741", "url": "https://cs.wikipedia.org/wiki?curid=387741", "title": "RFB", "text": "RFB\n\nRFB ( , vzdálený framebuffer) je v informatice jednoduchý protokol určený pro vzdálený přístup ke grafickému uživatelskému rozhraní (nejčastěji prostřednictvím počítačové sítě). Protože je RFB protokol založen na framebufferu, je možné ho použít v nejrůznějších systémech, které pracují v grafickém režimu a používají okna (tj. včetně X Window System, Microsoft Windows a Mac OS X). RFB protokol je používán pro VNC (Virtual Network Computing) a jeho odvozeniny.\n\nPůvodně jednoduchý RFB byl postupně rozšířen o další vlastnosti (přenos souborů, lepší komprese, zabezpečení, ...). Pro zajištění bezproblémové kompatibility mezi mnoha rozdílnými implementacemi VNC klientů a serverů si obě strany nejprve dohodnou komunikaci s použitím nejlepší možné verze RFB protokolu a dohodnou si další parametry jako je komprese, bezpečnostní nastavení a další, které oba podporují.\n\nPublikovány byly následující verze RFB protokolu:\n"}
{"id": "387742", "url": "https://cs.wikipedia.org/wiki?curid=387742", "title": "Daviscupový tým Rakouska", "text": "Daviscupový tým Rakouska\n\nDaviscupový tým Rakouska reprezentuje Rakousko v Davisově poháru od roku 1905.\n\nNejvětším úspěchem Rakouska v historii Davis Cupu je dosud semifinále v roce 1990, do kterého se dostali přes družstva Španělska a Itálie. Vyřadil jej až tým USA těsně 3:2 na zápasy.\n\nV roce 2008, po porážce s USA v 1. kole, se Rakousko v elitní skupině zachránilo výhrou nad Velkou Británií 3:2.\n\nV roce 2009, ale prohrálo s Německem 3:2 a muselo do baráže, kde narazilo na Chile, se kterým prohrálo 3:2 a sestoupilo ze světové skupiny.\n\nV roce 2012 se Rakousko doma utkalo s Ruskem, a po těsné výhře 3:2 postoupilo po 17 letech znovu do čtvrtfinále. Ve čtvrtfinále na ně čekala silné Španělsko. Na antuce v Oropesa del Mar Rakousko celkem jednoznačně prohrálo 4:1.\n\nV roce 2013 prohrálo v 1. kole s Kazachstánem a v baráži se utká s Nizozemskem\n\n\n"}
{"id": "387744", "url": "https://cs.wikipedia.org/wiki?curid=387744", "title": "Jan Procházka (orientační běžec)", "text": "Jan Procházka (orientační běžec)\n\nJan „Bet“ Procházka (* 11. září 1984 Praha) je český reprezentant v orientačním běhu. Mezi jeho největší úspěchy patří první místo na mistrovství světa ve štafetách v roce 2012, kdy spolu s Janem Šedivým a Tomášem Dlabajou získal historicky první zlatou medaili pro ČR ve štafetách a v roce 2004 byl druhý ve štafetách na juniorském mistrovství světa v Polsku. \nSvou závodní kariéru začal v Sokole Dobřichovice, nyní závodí za SK Praga Praha. Současně je členem finského klubu Kalevan Rasti, za který startuje ve Skandinávii.\n\nMezi jeho další úspěchy patří šestinásobné vítězství v krosovém závodě Velká kunratická v letech 2015, 2014, 2013, 2012, 2011 a 2007. \n\n"}
{"id": "387746", "url": "https://cs.wikipedia.org/wiki?curid=387746", "title": "Marmarský region", "text": "Marmarský region\n\nMarmarský region () je s rozlohou 67 000 km² nejmenší, ale nejhustěji osídlený region Turecka. Představuje zhruba kolem 8,6% tureckého území.\n\nMarmarský region se nachází v severozápadní části Turecka. Na západě hraničí s Řeckem a Egejským mořem, na severu s Bulharskem a Černým mořem, na východě s Černomořským regionem a na jihu s Egejským regionem. Uprostřed je Marmarské moře, podle něhož je region nazván.\n\n\n\n"}
{"id": "387751", "url": "https://cs.wikipedia.org/wiki?curid=387751", "title": "Nikolaj Prževalskij", "text": "Nikolaj Prževalskij\n\nNikolaj Michajlovič Prževalskij (; 12. duben / 31. březen 1839, ves Kibory, Smolenská gubernie – 1. listopad / 20. říjen 1888, Karakol, dnes Kyrgyzstán) byl ruský geograf a objevitel střední a východní Asie. Cestoval zejména severním Tibetem, v oblasti dnešní provincie Čching-chaj a Džungarií. \n\nJeho konečným cílem bylo navštívit Lhasu, avšak nikdy se tam nedostal. Významně přispěl k tehdejšímu vědění o střední Asii a byl vůbec první Evropan, který popsal divokého koně, který byl pojmenován kůň Převalského.\n\nNarodil se v ruské vesnici Kimborovo ve Smolenské oblasti do polské rodiny. V r. 1855 ukončil studium na gymnáziu ve Smolensku a vstoupil do armády. Vojenskou akademii studoval v Petrohradě, v roce 1864 se stal učitelem geografie a historie na vojenské škole ve Varšavě. Za své první práce \"Lovcovy vzpomínky (Воспоминания охотника) a Zkušenosti ze statistického popisu a vojenského průzkumu Amurské oblasti (Опыт статистического описания и военного обозрения Приамурского края\") byl v r. 1864 přijat za člena Carské ruské zeměpisné společnosti. V roce 1867 byl vyslán na expedici do ussurijské oblasti. Výprava trvala dva roky a byla to první významná Prževalského expedice. Poznatky z této první expedice zveřejnil v pojednáních \"O cizokrajném obyvatelstvu v jižní části Amurské oblasti (Об инородческом населении в южной части Приамурской области) a Cesta do ussurijské oblasti (Путешествие в Уссурийский край\"). Za své objevy a velké množství přivezeného materiálu (herbáře, vycpaná zvířata) byl uvolněn z běžné služby v armádě a pověřen organizováním zeměpisných výprav.\n\nV následujících letech podnikl celkem čtyři cesty do střední Asie:\n\n\nVýsledky Prževalského cest podstatnou měrou přispěly k poznatkům evropskému bádání o středoasijské geografii, ale i fauně a flóře. Je po něm pojmenován kůň a gazela. Na svých cestách se vedl podrobné deníky, které mu byly podkladem pro jeho knihy. Zemřel na skvrnitý tyfus během své páté výpravy v kyrgyzském Karakolu na březích jezera Issyk-kul. Je pohřben na východním břehu jezera mezi ústím dvou řek 12 km od města Karakol. Dnes jsou v Karakolu a Petrohradě mnohé Prževalského památníky. Za své objevy byl oceněn vědeckými společnostmi nejen v Rusku, ale i dalších evropských státech (Francie, Německo, Anglie, Švédsko, Itálie).\n\n"}
{"id": "387752", "url": "https://cs.wikipedia.org/wiki?curid=387752", "title": "Mistrovství světa juniorů v orientačním běhu", "text": "Mistrovství světa juniorů v orientačním běhu\n\nMistrovství světa juniorů v orientačním běhu se pořádá od roku 1990. Právo účastnit se tohoto mistrovství světa mají závodníci, kteří 31. prosince daného roku nemají více než 20 let. Stát, který vysílá reprezentanta, musí být členem Mezinárodní federace orientačního běhu (IOF).\n\nPůvodně se na mistrovství běhaly dvě soutěžní disciplíny: individuální závod (Long) a štafetový závod. V roce 1991, stejně jako na Mistrovství světa se do programu mistrovství přidal běh na krátkou vzdálenost (Middle) a od roku 2006 se běhá i závod ve sprintu. V současné době program mistrovství světa juniorů v orientačním běhu zahrnuje tyto soutěže:Štafety - skládající se ze 3 závodníků\nSprint - skládá se z kvalifikace a finále\nMiddle - skládá se z kvalifikace a finále\nLong - klasický závod na dlouhou vzdálenost\n\nTato krátká sprinterská disciplína se běhá na Mistrovství světa juniorů od roku 2006. Tento typ závodu je testem závodníkovy mapové techniky ve vysokém běžeckém tempu, trať tak klade vysoké nároky na rychlou volbu postupu a jeho realizaci. Tratě bývají poměrně krátké, 2-4 km s vítěznými časy 12-15 minut. Podoba závodů ve sprintu je různá, mohou se odehrávat v městské zástavbě nebo v zalesněných terénech či parcích.\n\nTato krátká trať tzv. \"Middle\" se běhá na Mistrovství světa juniorů od roku 1991\n\nTento individuální závod se běhá na Mistrovství světa juniorů od roku 1990.\n\n\n"}
{"id": "387755", "url": "https://cs.wikipedia.org/wiki?curid=387755", "title": "Šternberský palác (Hradčany)", "text": "Šternberský palác (Hradčany)\n\nŠternberský palác na Hradčanském náměstí 15, čp. 57 v Praze 1 patří mezi nejvýznamnější díla světské architektury nastupujícího vrcholného baroka v Čechách.\n\nŠternberský palác leží poněkud stranou Hradčanského náměstí, až na samém okraji Jeleního příkopu. Prochází se k němu levým křídlem Arcibiskupského paláce.\n\nNa místě dnešního paláce stával renesanční palác Lobkoviců. Bydlel zde např. i nejvyšší hofmistr císaře Rudolfa II. Kryštof starší Popel z Lobkovic. Později patřil rodu Fürstenbergů, poté Schwarzenbergů a v roce 1690 se stal vlastnictvím Šternberků. Hrabě Václav Vojtěch ze Šternberka přikoupil v roce 1697 sousední Sasko-lauenburský palác a rozhodl se vystavět v těchto místech palác nový. Stavba byla zahájena v roce 1698.\n\nStavba se protáhla do roku 1707, a i když z původní plány nebyly zcela uskutečněny, stala se jednou z nejvýznamnějších staveb světské architektury nastupujícího vrcholného baroka u nás.\n\nV roce 1811 palác zakoupila Společnost vlasteneckých přátel umění, která v letech 1835–1842 provedla dostavbu jižního křídla ve stylu pozdního klasicismu podle projektu Jana Novotného. Při této přestavbě vzniklo nové barokní průčelí. V této době (1821 až 1847) byly v paláci umístěny i sbírky Národního muzea. Zde pracovali zakladatelé české vědy (Pavel Josef Šafařík, Karel Bořivoj Presl). Archivář Václav Hanka (považovaný za možného spolutvůrce rukopisů Královédvorského a Zelenohorského) a malíř Antonín Mánes zde v té době i bydleli.\n\nV roce 1871 objekt získal \"Spolek paní a dívek sv. Anny\", který zde zřídil útulek pro mentálně postižené – první svého druhu v Rakousku-Uhersku, podle mecenášky Ernestiny, kněžny z Auerspergu nazvaný Ernestinum. Pod tímto jménem bývá také v literatuře někdy palác uváděn.\n\nV letech 1918–1947 palác užívala Československá armáda. V paláci byla umístěna intendantní vojenská škola, sídlilo zde protektorátní vládní vojsko a po roce 1945 Hradní stráž. Až v roce 1947 se stal majetkem Národní galerie.\n\nV současné době zde sídlí stálá expozice evropského malířství Národní galerie.\n\nTotožnost architekta je dodnes nejasná. Za nejpravděpodobnější je přijímána osoba Giovanniho Battisty Alliprandiho, ale není vyloučena spoluúčast Jana B. Matheye, autora šternberského zámku v Troji. Uvádějí se však jména i dalších možných stavitelů: Domenico Martinelli, C. Fontana, Kryštof Dientzenhofer, Johann Bernhard Fischer z Erlachu či Jan Blažej Santini-Aichel.\n\nVýzdoba interiéru odpovídá významu stavby. Štuky jsou dílem Giuseppe Donata Frisoniho, na malířské výzdobě se podíleli významní umělci té doby: Michael Václav Halwax, Matěj Nettel, Jan Rudolf Bys, Jan Václav Kratochvíl.\n\n\n\n"}
{"id": "387756", "url": "https://cs.wikipedia.org/wiki?curid=387756", "title": "Akademické mistrovství světa v orientačním běhu", "text": "Akademické mistrovství světa v orientačním běhu\n\nAkademické mistrovství světa v orientačním běhu (WUOC) je pořádáno každé dva roky.\n\n\n"}
{"id": "387757", "url": "https://cs.wikipedia.org/wiki?curid=387757", "title": "Šternberský palác (Malá Strana)", "text": "Šternberský palác (Malá Strana)\n\nŠternberský palác je barokní palác na Malostranském náměstí čp. 7, č.o.19, na Malé Straně, v Praze 1. Vznikl v roce 1703 propojením dvou sousedních budov. Nyní je součástí komplexu budov Poslanecké sněmovny Parlamentu České republiky.\n\nNa místě dnešního paláce stávaly dva renesanční domy, založené na obvodových zdech domů gotických. Při stavebních úpravách sklepů byly objeveny základy staveb ze 13. až 14.století. Na dnešním průčelí je patrná ustupující část paláce, která je postavena na základech domu zvaného „Na baště“. V tomto domě 2. června 1541 vypukl zničující požár, kterému padly za oběť dvě třetiny domů Malé Strany, celá severní část Pražského hradu a poškozen byl i chrám sv. Víta.\n\nDruhý dům původně patřil císařskému poručíkovi Antoniu Vittalimu. Aby po bitvě na Bílé hoře zachránil svůj majetek, vyvěsil na dům obraz Panny Marie, který zde v různých podobách přetrvává dodnes. Po zničujícím požáru byla parcela pod domem \"Na baště\" dlouhou dobu neprodejná, byla považována za prokletí města. Až v roce 1664 ji získal císařský komoří Oldřich Adolf Vratislav ze Šternberka, který o dvacet let později koupil i sousední dům Vittaliho.\nK architektonickému spojení obou budov došlo až v letech 1703–1719, kdy budovy vlastnil František Damián ze Šternberka (1667 Častolovice - 1723) . S největší pravděpodobností se tak stalo podle projektu Giovanni Battisty Alliprandiho. Vnitřní výzdobu paláce provedli štukatéři Giuseppe Donato Frisoni a Giovanni Bartolomeo Cometa, a malíři Jan Rudolf Bys a Abraham a Isaac Godynové.\n\nNa fasádě je zachován barokní obraz Korunování Panny Marie adorované svatými patrony objednavatele. Vlastnictví paláce připomíná také šternberský rodový erb, dekorovaný Řádem zlatého rounas korunkou.\n\nDům má mimořádný význam pro dějiny české vědy a umění. V době, kdy jeho majitelem byl sběratel umění František Josef hrabě ze Šternberka-Manderscheidu (1763–1830), zde byla založena Soukromá společnost nauk (1770), v roce 1790 přejmenovaná na Královskou českou společnost nauk. V roce 1796 tu vznikla i Společnost vlasteneckých přátel umění. Bylo zde také první sídlo sbírek její obrazárny, pozdější Národní galerie. U dalšího člena rodu, přírodovědce Kašpara Maria ze Šternberka, se scházely vůdčí osobnosti národního obrození (Josef Dobrovský, František Martin Pelcl, František Palacký, Viktor Barvitius) a v jejich kruhu vznikla myšlenka zřízení Národního musea (1818) a Společnosti vlasteneckého muzea v Čechách (1820).\n\n\n"}
{"id": "387762", "url": "https://cs.wikipedia.org/wiki?curid=387762", "title": "Povstaň, povstaň veliké město pražské", "text": "Povstaň, povstaň veliké město pražské\n\nPovstaň, povstaň veliké město pražské je jedna z husitských písní, které jsou zaznamenány v Jistebnickém kancionále.\n\nPíseň vznikla patrně na Novém Městě pražském pod vlivem kázání Jana Želivského a byla adresována Starému Městu pražskému jako výzva k boji. Pochází nejspíše z doby před polovinou května 1420, kdy ještě Staré Město bylo ochotno s králem Zikmundem vyjednávat. Novoměstští, byli již odhodlaní k odporu a obraceli se touto písní v kritické chvíli ke Starému Městu (tehdy zvanému také Veliké Město pražské) a žádali je, aby se připojili k ozbrojenému boji.\n\nPřepis písně z Jistebnického kancionálu do soudobé notace pořídil jako první český varhaník a hudební skladatel Josef Adolf Bergmann (1822–1901).\n\nPovstaň, povstaň, Veliké Město pražské,\n\nvšeckna říše věrná této země České,\n\nrytieřské pohlavie i všeckny moci zemské\nproti tomu králi babylonskému,\n\nještoť hrozí městu jerusalémskému,\n\npražské obci i mnohému lidu věrnému.\nVezmlž na pomoc krále najvyššého,\n\nproti tvým nepřátelóm velmi silného,\n\nještoť nenie na všem světě nadeň větčého,\nneb se jemu líbíš tohoto léta,\n\nže potlačuješ marnost pyšného světa,\n\nneb požíváš ovoce věčného života.\nZruš Nabuchodonosorovu sochu,\n\nhada měděného, jenž nad boha ctiechu,\n\nchtiec, aby neduhóv sbyli, jemu se klaněli.\nNerodiž se báti krále uherského,\n\nještot jest na mále cti i chvály jeho,\n\nnebť bude přemožen od lidu pokorného.\nJudith vdova Oloferna mocného\n\npřemohlať jest pokorú života svého\n\na jeho mečem sťala hlavu v stanu jeho.\nProtož sobě zvol krále šlechetného,\n\nještoť by byl přietel zákona božieho,\n\nat by porazil Oloferna ukrutného\na porazil božieho nepřietele,\n\nAntikrista, falešné jeho učitele,\n\nat' nekáži viece bludóv v svatém kostele.\nVzdajmež bohu chválu israhelskému,\n\nnade všecky bohy bohu velikému,\n\nprosiec, at dá mír a pokoj lidu českému.\n\nAmen.\n\n"}
{"id": "387763", "url": "https://cs.wikipedia.org/wiki?curid=387763", "title": "Parciální tlak", "text": "Parciální tlak\n\nParciální tlak je podíl na celkovém tlaku směsi plynů, který vyvozuje jeho jedna složka. Součet parciálních tlaků všech složek je roven celkovému tlaku směsi. Pojem má význam především v chemii, kde rychlost reakcí konkrétní složky plynové směsi závisí na jejím parciálním tlaku a nikoliv na tlaku celkovém nebo na koncentraci ve směsi. Toto pravidlo popisuje Daltonův zákon parciálních tlaků\n\nZ fyziologického hlediska je důležitý parciální tlak kyslíku ve vdechovaném vzduchu. U hladiny moře je parciální tlak kyslíku přibližně 21 kPa. Pokud je tento tlak příliš velký, může nastat hyperoxie, při příliš malém parciálním tlaku kyslíku hrozí naopak udušení. Proto potápěči do velkých hloubek používají speciální dýchací směsi, kde je doplněním inertního plynu (obvykle helia) parciální tlak kyslíku snížen. Naopak horolezci a letci, pohybující se v prostředí s nízkým tlakem vzduchu, mohou zvýšit parciální tlak kyslíku na plíce vdechováním čistého kyslíku. Kyslíkovými maskami jsou pro případ nehody vybavována letadla, létající ve výšce kolem 10 000 m.\n\nVýpočet parciálních tlaků probíhá přes výpočet molárních zlomků jednotlivých plynů, které se následně násobí celkovým tlakem.\n\nIlustrační případ pro idealizovaný vzduch:\nVzduch obsahuje 20,9 objemových procent kyslíku a 79,1 objemových procent dusíku za tlaku 101,3 kPa.\nMůžeme tedy říci, že jejich objemový zlomek je 0,209 a 0,791. Parciální tlaky spočítáme tak, že vynásobíme objemový zlomek tlakem. Dosadíme a získáme, že:\nP(O) = 0,209*101,3 = 21,18kPa a P(N) = 0,791*101,3 = 80,12 kPa\n"}
{"id": "387764", "url": "https://cs.wikipedia.org/wiki?curid=387764", "title": "Hostice", "text": "Hostice\n\nHostice (německy Hosterlitz) jsou částí obce Ruda nad Moravou v okrese Šumperk.\n\nRoku 1397 jsou doloženy vsi Velká a Malá Hostyz, o padesát let později Horní a Dolní Hostycz. Jedna z nich je roku 1489 uváděna jako pustá (podle legendy jedna část byla zničena povodní a druhá byla na její místo rozšířena.), mohlo jít o dnešní vísku Pustá na horním konci Hostic.\n\nPočet obyvatel Hostic podle sčítání nebo jiných úředních záznamů:\nPočet domů v Hosticích podle sčítání nebo jiných úředních záznamů:\n\nAnežka Šulová (1877 - 1954) - spisovatelka a sběratelka lidových předmětů\n\n"}
{"id": "387765", "url": "https://cs.wikipedia.org/wiki?curid=387765", "title": "John Couch Adams", "text": "John Couch Adams\n\nJohn Couch Adams (5. června 1819 – 21. ledna 1892) byl britský matematik a astronom, který mimo jiné předpověděl a spočetl pozici osmé planety sluneční soustavy Neptunu pouze za pomoci matematiky.\n\nBěhem propočítávání oběžné dráhy Uranu dle Keplerových a Newtonových zákonů zjistil nesrovnalosti v dráze. Nezávisle na Adamsovi ke stejným poznatkům dospěl i francouzský matematik Urbain Le Verrier.\n\nZabýval se rovněž např. problematikou pohybu Měsíce, Leonidami a vypočítal Eulerovu konstantu na 236 desetinných míst. \n\nJe po něm pojmenován mj. nunatak na Ostrově Alexandra I., asteroid (1996) Adams nebo kráter Adams – ten v roce 1970 pojmenovala Mezinárodní astronomická unie po něm a amerických astronomech C. H. Adamsovi a W. S. Adamsovi.\n\n\n"}
{"id": "387768", "url": "https://cs.wikipedia.org/wiki?curid=387768", "title": "Zjevení", "text": "Zjevení\n\nZjevení (neboli revelace z lat. \"revelatio\" odhalení) označuje v náboženstvích, která se odvolávají na božský původ své nauky, komunikační proces, kterým se dává v těchto náboženstvích Bůh poznat a kterým ozřejmuje člověku svou vůli. V přeneseném smyslu se pak jako zjevení označuje i obsah tohoto poselství.\n\nOsoba, které je zjevení nejprve určeno a která je pak zvěstuje dále ostatním, se obvykle označuje jako prorok, vizionář či posel (resp. anděl). Samotné zjevení se může udít vícero způsoby, např. cestou vizionáře do nebe či do podsvětí (např. Zjevení Janovo a další apokalypsy), prostřednictvím snu (poselství určené Josefovi v Matoušově evangeliu) či skrze extázi, kdy dochází ke komunikaci pouze na duchovní rovině.\n\nObsahem jednotlivých zjevení mohou být události budoucí, které se případně mohou týkat i konce světa (eschatologie), události nebeské, které se týkají Boha, andělů (apokalyptika, kniha Daniel, 2. list Korintským 12), či interpretace současných událostí (např. první kapitoly Zjevení Janova).\n\nV katolické teologii pak pojem zjevení získává kromě předešlých významů také specifický význam věroučných pravd ve svém celku ( ), tedy souhrn veškeré komunikace Boha vůči člověku, která je zachycena v Písmu svatém, Tradici a učitelském úřadu církve.\n\n"}
{"id": "387769", "url": "https://cs.wikipedia.org/wiki?curid=387769", "title": "Letiště Kodaň", "text": "Letiště Kodaň\n\nMezinárodní letiště Kastrup, Kodaň (: , : ) (IATA: CPH, ICAO: EKCH) je mezinárodní letiště, ležící v Kodani, hlavním městě Dánska. Je to jedno z největších a nejmodernějších letišť v Evropě a největší skandinávské letiště. Nachází se 8 km jižně od centra Kodaně na ostrově Amager. Kodaňským letištěm projde denně téměř 80 000 cestujících; v roce 2018 to bylo 30,3 milionu cestujících. Kodaňské letiště je jedním z nejrušnějších letišť v severní Evropě.\n\nLetiště má nad 1700 zaměstnanců (kromě obchodů, restaurací atd.). Původně se jmenovalo \"Kastrup airport\", protože se nachází v malém městě Kastrup, dnešní části obce Tårnby.\n\nLetiště bylo založeno v roce 1925 jako jedno z prvních veřejných letišť na světě. První letištní terminál byl dokončen v roce 1939, během druhé světové války byl rozvoj letiště zastaven. Ale po válce se letiště začalo rozvíjet nevídanou rychlostí. Tomu svědčí i nárůst vzletů přistání, který se od roku 1945 zvýšil ze 6000 na téměř 265 000 v roce 2008.\n\nV letech 1936 - 1936 proběhlo rozšíření a opravení terminálu, v roce 1960 byl postaven terminál 2 a v roce 1982 byl otevřen cargo terminál. Když se v roce 1998 otevřel terminál 3, letištěm prošlo 17 milionů cestujících.\n\nV roce 2007 bylo vybudována stanice metra, spojující letiště s Kodaní. O rok později proběhla rekonstrukce řídící věži.\n\nLetiště má 3 terminály pro cestující, jeden cargo terminál a menší VIP terminál. Je zde dostatečný počet odbavovacích stolků, konferenční místnosti, salonky, zařízení pro děti, banky, kanceláře leteckých společností, půjčovny aut, parkoviště, toalety, obchody apod. Dráhový systém sestává ze tří ranvejí o délkách 3600, 3300 a 2800 metrů. Všechny lety jsou naváděny z moderní kontrolní věže.\n\nPětihvězdičkový Hotel Hilton in Kstrup airport byl několikrát oceněn jako nejlepší hotel v Dánsku. Své zákazníky může ubytovat do 382 pokojů s klimatizací a veškerým nejluxusnějším vybavením, mezi které patří např. restaurace, sauny, bary, menší bowling a fit centrum, bazén, připojení na bezdrátový internet apod.\n\n"}
{"id": "387771", "url": "https://cs.wikipedia.org/wiki?curid=387771", "title": "Rouno", "text": "Rouno\n\nRouno je plošná vrstva vzájemně se prolínajících textilních vláken.\n\n\nPři střihu srsti jiných zvířat (alpaky, lamy, angorského králíka atd.) se tvoří z vláken podobná vrstva jako u ovčí vlny, té se však v češtině (na rozdíl od zvyklostí v jiných jazycích) neříká rouno.\n\n\nTenkému, průsvitnému rounu (5–25 g/m²) z přádelnických strojů se říká pavučina.\n\n\nOznačení rouno se také používá pro vrstvu zplstěných vláken (obvykle syntetických materiálů) na filtry, čištění a jiné technické účely.\n\n\n"}
{"id": "387772", "url": "https://cs.wikipedia.org/wiki?curid=387772", "title": "Jišaj", "text": "Jišaj\n\nJišaj ( ), též Isaj či Jesse, je starozákonní postava a otec izraelského krále Davida. Podle Tanachu byl synem Obéda a vnukem Bóaze a Rút. Novozákonní evangelia jej uvádí jako jednoho z předků Ježíše Nazaretského.\n\n1. kniha Samuelova uvádí, že Jišaj měl osm synů, z nich byl David nejmladší; podle Knihy kronik však bylo synů dohromady jen sedm. Jišajova rodina žila v Betlémě. Křesťané jsou pak na základě evangelních rodokmenů přesvědčeni, že Jišaj je jedním z předků Ježíše Krista, na nějž se pak vztahuje i proroctví o „výhonku Jišajově“ v knize Izajáš.\n"}
{"id": "387776", "url": "https://cs.wikipedia.org/wiki?curid=387776", "title": "Iniciační rituál", "text": "Iniciační rituál\n\nIniciační rituál (slovo iniciační pochází z latinského \"initium\" začátek) představuje rituální uvedení jednotlivce či čekatele do společenství či do určitého životního stavu, ať již společenského, či náboženského, např. dítěte v muže, pasování na rytíře, obřízka coby přijetí do společenství Izraele, katechumena v křesťana.\n\nIniciační rituály v nejrozmanitější podobě patří k základnímu typu rituálů mnohých kmenových společenství (např. Goachirové, Himbové a různé šamanské kultury). I u kmenových náboženství, například v Africe, je rozšířena obřízka, a to v některých případech i u dívek (tuto praxi dlouhodobě kritizuje OSN).\n\nBuddhismus Diamantové cesty také používá pojem „iniciace“ (tibetsky \"wang\"; v sanskrtu \"abhišéka\") a vyjadřuje jím zasvěcení nebo zmocnění. Jde o obřad, při kterém je praktikující buddhista uveden do energetického pole určitého buddhovského aspektu. Může být předána jako požehnání (tib. \"Dženang\") nebo na počátku praxe na jidam, (tib. \"khawang\").\n\nPro kompletní přenos zmocnění z učitele na žáka je třeba, aby žák obdržel také \"lung\" – čtení textu, a \"thri\" – ústní pokyny, jak tento text používat. Tyto metody jsou předávány pouze vysokými a zkušenými lámy a mají své nezanedbatelné místo a vliv na rozvoj uvědomění praktikujícího buddhisty vadžrajány.\n\nMezi křesťanské iniciační rituály patří zejména křest, biřmování, manželství a kněžské svěcení. Jednotlivé rituály spolu souvisejí, například křest je předpokladem k provádění dalších náboženských rituálů jak u katolické církve, tak církve pravoslavné. Teologicky totiž spolu úzce souvisejí jejich účinky: odpuštění hříchů a přijetí do společenství církve (křest), je předpokladem k obdržení daru Ducha svatého (biřmování) a účasti na Kristově těle, tj. i na církvi (eucharistie).\n\nKřest je hlavním iniciačním rituálem křesťanského náboženství. Objevuje se už v Novém zákoně Bible. Původní rituál byl zaměřen na dospělé lidi. Kolem 6. stol. se zjednodušila volba kandidátů, křtěny začaly být také děti. Původní pokyny ke křtu se postupem času měnily. Ve 14. stol. se změnila forma samotného křtu z původního ponořovaní do tekoucí studené vody na pouhé polévání. Tridentská reforma učinila závazný křest dětí, který do té doby mohl být v dospělosti odvolán nebo obnoven. Až v moderních dějinách (1962) došlo k obnovení křtu dospělých.\n\nKřtění dětí se v historii často setkává s rozdílnými náhledy. Objevují se časté rozpory mezi názory, zda je nutné křtít děti už v raném věku nebo nechat rozhodnutí, zda budou pokřtěny, na nich samotných. Z tradice vzešlé z bible se doporučuje křest dětí, aby měly už od narození možnost být přijati do božího království a nepodléhaly prvotnímu hříchu. Proti tomuto názoru se však vyhraňuje východní církev, podle které je lepší, když člověk přistoupí ke křtu v dospělosti na základě vlastní vůle. I přes tento fakt byl ale křest dětí velmi rozšířen, protože být křesťanem se považovalo za nejlepší východisko pro posmrtný život.\n\nPříprava na křest se nazývá katecheze. Vyjadřuje proces přípravy katechumena, což je dospělá osoba připravující se na křest. Učitel zvaný katecheta vyučuje náboženské znalosti a potřebné přípravy pro provedení křtu. Takováto forma přípravy přijetí křtu se používala do 4.-5. stol. n. l. dokud se nezačala křtít batolata. Katechumen zůstal pouze jako označení křtěné dospělé osoby a katecheta je v přeneseném slova smyslu učitel náboženství pro školní mládež.\n\nSvátost biřmování se provádí v dospělosti. Nemá stejnou funkci jako křest, je jen potvrzením dřívějšího přijetí křtu a toho, že věřící zůstává věrný své víře. Biřmování provádí pouze biskup, výjimečně papežem pověřený kněz. Provádí se pokládáním rukou na biřmovaného. \n\nSvěcení má povahu iniciačního rituálu. Podle křesťanské teologie člověk, který se rozhodl následovat příkladu Krista, přijímá svěcení a stává se „apoštolem“. Kněžské svěcení se dělí na tři stupně s vlastními podmínkami.\n\nJáhen je svěcen biskupem a připojuje se tak k církvi jako pomocník kněží a biskupů. U jáhnů je výjimka, že mohou být ženatí, ale měli by být starší třiadvaceti let.\n\nKněz je podřízen biskupovi a ten provádí jeho svěcení. Podmínky k vysvěcení jsou přísnější než u jáhnů. Kněz musí být starší 25 let, nesmí být ženatý a nejméně půl roku musí sloužit jako jáhen. Ke kněžskému svěcení jsou vyžadovány následující vlastnosti adeptů: svoboda od jakéhokoli nucení, neporušená víra, správný úmysl, náležité znalosti, dobrá pověst, mravní bezúhonnost, osvědčené ctnosti, tělesné a duševní vlastnosti vhodné pro přijetí svěcení.\n\nNejvyšší úroveň svěcení je svěcení biskupské, které provádí jiný biskup a potvrzují ho všichni příslušní kněží. Pro biskupské svěcení se vyžaduje věk minimálně 35 let a nejméně pět let ve funkci kněze. Ostatní podmínky jsou stejné jako pro svěcení kněžské.\n\nUzavření svátosti manželství je v křesťanském pojetí iniciační rituál slučující dva lidi v manželský pár. Zároveň je toto spojení v manželství i smlouva s Bohem.\n\nNejběžnější sekulární svatební obřady v Evropě a Americe do značné míry vycházejí z křesťanských forem.\n\nExkomunikace je též iniciačním rituálem, i když se nejedná o vstoupení do církve, ale naopak vystoupení z ní, ovšem ne dobrovolné. Exkomunikace je vyloučení ze strany církevních hodnostářů z důvodu porušení některých církevních pravidel. Ve středověku byla brána jako jeden z nejhorších trestů, výsledkem blížící se sociální smrti. Viníkovi je zakázáno účastnit se všech církevních úkonů, ale nejsou mu odepřeny liturgické úkony v nebezpečí smrti. Exkomunikace může být ukončena absolucí (rozhřešením).\n\nV některých komunistických zemích jako alternativa k náboženským obřadům vzniklo tzv. vítání občánků, kdy stát vítá nového občana. V Sovětském svazu nějakou dobu existovaly také tzv. okťabriny.\n\n"}
{"id": "387778", "url": "https://cs.wikipedia.org/wiki?curid=387778", "title": "Eleonora Marie Karolína z Lichtenštejna", "text": "Eleonora Marie Karolína z Lichtenštejna\n\nEleonora Marie Karolína z Lichtenštejna, německy \"Maria Eleonore Karolina von und zu Liechtenstein\" (asi 1703 – 18. července 1757) byla lichtenštejnská princezna a manželka nizozemského místodržitele a nejvyšší českého kancléře Bedřicha Augusta hraběte Harracha z Rohrau a Thannhausenu.\n\nNarodila se z manželství knížete Antonína z Lichtenštejna s Eleonorou Barborou z Thun-Hohenštejna a měla jedenáct sourozenců, z nichž se dospělosti dožili Josef Jan Adam (1690–1732), Antonie z Lamberka (1683–1715), Marie ze Salmu (1694–1735) a Anna Marie z Lichtenštejna (1699–1753). \n\n5. února 1719 se provdala za Bedřicha Augusta z Harrachu, se kterým měla šestnáct dětí. V roce 1723 zakoupili Kunvaldské panství, kde nechali vystavět, dle návrhu architekta Johanna Lucase von Hildebrandt, barokní letní zámeček. Vesnice Kunvald byla po druhé světové válce (1947) přejmenována na Kunín.\n\n\n"}
{"id": "387781", "url": "https://cs.wikipedia.org/wiki?curid=387781", "title": "Smolina", "text": "Smolina\n\nSmolina je vesnice ve Zlínském kraji, část města Valašské Klobouky.\n\nSmolina je osada ležíci pod Vizovickými vrchy, severně od Valašských Klobouk. Jedná se o rodiště hrdiny protinacistického odboje plukovníka Josefa Valčíka, jednoho z účastníků atentátu na Reinharda Heydricha. Na počest plukovníka Valčíka zde byla odhalena pamětní deska. Součástí pietního místa je i pamětní deska se jmény popravených členů rodiny Josefa Valčíka. V zahradě vedle domu č.p. 41 stával do poloviny 20 století rodný dům Josefa Valčíka. Ve vsi se nachází dětský domov, založený v roce 1953.\n\nVsí protéká potok Smolinka. Podél jeho toku se rozkládá přírodní památka Smolinka, chráněné území s výskytem šafránu bělokvětého. Ve vsi lze také spatřit i roubenou zvonici z 19. století.\n\n\n"}
{"id": "387792", "url": "https://cs.wikipedia.org/wiki?curid=387792", "title": "Kostel Božího Těla (Bludov)", "text": "Kostel Božího Těla (Bludov)\n\nKostel Božího Těla v Bludově je poutní kostel, ležící na západních svazích kopce Háj (=Senová) mezi Bludovem a Hrabenovem. V dnešní podobě je výsledkem barokní přestavby středověkého kostela snad ze 14. století.\n\nNa místě je poutní kostel připomínán již v roce 1553 a 1567 v listině tehdejšího majitele bludovského panství Bedřicha ze Žerotína. Uvádí se, že za třicetileté války zničili kostelíček Švédové. Obnoven byl za Lichtenštejnů v poslední třetině 17. století. Do dnešní podoby byl kostel vystavěn roku 1724. Měl sedm oken, tři vstupy a pěknou barokní věžičku. Hlavní oltář byl zasvěcen Zjevení Božího těla, měl dva boční oltáře a malý oltářík se soškou Jezulátka a také tři malé přenosné oltáříky. Stěny zdobila křížová cesta, na kruchtě stály malé varhany a bylo zde celkem sedm zpovědnic. Na konci 17. století se u kostelíčka usadili poustevníci řádu sv. Františka. Poustevnu si postavili vedle severní zdi kostela směrem k Hrabenovu. Žili zde až do r. 1782, kdy císař Josef II. instituci poustevníků zrušil. Roku 1784 byl zrušen i kostelíček. Vnitřní zařízení bylo rozprodáno do okolních vesnic a kostel měl být zbourán. V dražbě jej koupil místní občan za peníze získané od dalších sousedů. Zásluhou hraběte Františka Josefa ze Žerotína daly světské i církevní úřady později svolení k obnově poutního místa. V roce 1835 byla doplněna částečně zřícená klenba, poté přistavěna sakristie s obytnou místností v patře. Vysvěcen byl v roce 1837. Nad pramenem s léčivou vodou nedaleko kostela nechal v roce 1905 bludovský lékař postavit kapličku Panny Marie Lurdské na památku své dcery. Rozsáhlé opravy kostelíka byly provedeny v letech 1990 - 1992. \n\nDle pověsti šla selka ze svatého přijímání v Šumperku k sobě domů do Hrabenova a nesla si sebou hostii, kterou nespolkla, ale vyplivla do modlitební knížku a hodlala ji přidat krávě do krmení, aby více dojila. V místě dnešního Kostela Božího Těla hostii vytrousila. Té se ujaly divoké včely, odnesly ji do svého hnízda a vybudovaly kolem ní voskovou monstranci. Jako reakce na tento zázrak byl vybudován poutní kostelík.\n\nJiná verze pověsti mluví o tom, že ovdovělý chalupář Kuneš v místě dnešního Kostelíčka našel ve sněhových závějích zraněného statkáře z Hrabenova. Místo toho, aby mu pomohl, obral jej o váček v penězi a nechal v zimě zemřít. Výčitky svědomí ho donutili jít ke zpovědi do kostela v Šumperku, po níž šel na mši svatou. Kvůli svému hříchu se cítil nehoden přijmout hostii, proto ji vyplivnul do modlitební knížky a cestou domů je vytrousil. Divoké včely se hostie ujaly, odnesly ji do hnízda a udělali kolem ní voskovou monstranci.\n\nNásilnější verze obou pověstí mluví o tom, že jak lakotná selka, tak Kuneš byli na místě Kostela Božího Těla včelami ubodáni, což měla být forma božího trestu.\n\nPoutě ke kostelu jsou prokázány již v roce 1583. Nový impulz dostaly po epidemii cholery, na kterou v roce 1855 zemřelo v Bludově na 180 lidí. Bludovští se tehdy veřejně a slavnostně zavázali, že budou konat velké poutě v den svátku světce, kdy cholera ustane. K tomu došlo 4. září, v den svaté Rozálie, ochránkyně proti moru. Mimo to se dnes konají poutě také o svátku Božího Těla a mše o Silvestrovské noci.\n\nOrientovaná podélná jednolodní stavba s projmutě odstupněným, segmentově ukončeným kněžištěm. Loď obdélného půdorysu. Hladké fasády prolomeny okny s půlkruhovým záklenkem.\n\nKněžiště je zaklenuto křížovou klenbou s trojbokým lunetovým závěrem, loď krátkým úsekem valené klenby a dvěma poli pruské klenby, spočívající na přízedních pilířích završených římsou. V západní části lodi je hudební kruchta.\n\nNad hlavním oltářem zřejmě barokní obraz znázorňující oslavu eucharistie; v lodi dvojice protějškových oltářů barokních tvarů z počátku 19. století s obrazy sv. Dominika (\"Josef Rotter\", 1832 a sv. Jana Nepomuckého (neznámý malíř, přibližně stejná doba).\n\nV okolí kostela se nachází několik dalších, památkově chráněných objektů:\n\n\n"}
{"id": "387794", "url": "https://cs.wikipedia.org/wiki?curid=387794", "title": "Strana mírného pokroku v mezích zákona", "text": "Strana mírného pokroku v mezích zákona\n\nStrana mírného pokroku v mezích zákona byla satirická politická strana, kterou v roce 1911 založil český spisovatel Jaroslav Hašek.\nNa jaře 1911 byly vypsány doplňovací volby do Říšské rady v obvodu Královské Vinohrady, které byly provázeny urputným volebním bojem. V této situaci se v Haškově bohémské družině, která se scházela v hostinci pana Zvěřiny ve vinohradské Korunní ulici (v tzv. \"Kravíně\"), zrodil nápad založit novou politickou stranu a účastnit se volební kampaně. Konkrétním iniciátorem byl Haškův přítel Eduard Drobílek, který též navrhl název strany.\n\nHašek rozvinul tento nápad ve skvělou parodii a mystifikaci. Vystupoval jako kandidát strany, což ovšem nebylo míněno vážně, jeho kandidatura nebyla ani úředně ohlášena. Spolu s přáteli však uspořádal mohutnou volební kampaň kabaretního rázu a ve svých humorných vystoupeních („volebních projevech\") parodoval dobová demagogická hesla a fráze.\n\nDo této recesistické strany se postupně zapojila řada tehdejších anarchistických básníků jako Josef Rosenzweig - Moir, Louis Křikava či Josef Mach, který složil i první hymnu strany, dále např. František Langer, Josef Lada a mnoho jiných. Stranickými středisky byly různé hostince a kavárny: hostinec \"U Zlatého litru\" na roku Balbínovy a Mánesovy ulice, kde byla strana dle Haškova tvrzení založena, hostinec \"Kravín\" v Korunní ulici, v němž sídlil výkonný výbor strany, dále restaurace \"U Svíčky\", \"Slovanská kavárna\" (v nynější Anglické ulici) a další podobné podniky. Na hospodské schůze navázala později vystoupení J. Haška a dalších členů strany v různých kabaretech (např. \"U bratří Makabejských\", posléze i v Longenově skupině v \"Montmartru\").\n\nJiž v roce 1911 začal Hašek psát knihu \"Politické a sociální dějiny strany mírného pokroku v mezích zákona\" a v tomto díle dosti obšírně popsal historii pražské bohémy té doby; jde ovšem o satiru, v níž se mísí skutečnost s mystifikací. Autor předal rukopis nakladateli\nv roce 1912, ten ho však neotiskl, protože obsahoval i satiry na některé tehdy vlivné osoby. Rukopis pak několikrát změnil majitele a občas z něj bylo pár kapitol otištěno. V úplnosti byl vydán až v roce 1963, tj. za 40 let po smrti Jaroslava Haška.\n\n"}
{"id": "387796", "url": "https://cs.wikipedia.org/wiki?curid=387796", "title": "Drábské světničky", "text": "Drábské světničky\n\nDrábské světničky jsou pozůstatky původně dřevěného hradu na pískovcových blocích v katastrálním území Dneboh v okrese Mladá Boleslav, 4 km východně od Mnichova Hradiště. Nachází se v chráněné krajinné oblasti Český ráj, na území evropsky významné lokality soustavy NATURA 2000 a přírodní rezervace Příhrazské skály. Skalní pevnost byla vybudována na severozápadním okraji plošiny zvané Hrada v nadmořské výšce okolo 370 m n. m. (105–155 m nad tokem řeky Jizery). Hrad je od roku 1958 chráněn jako součást rozsáhlé nemovité kulturní památky, zahrnující širší prostor hradiště Hrada s přilehlou Klamornou. Vlastníkem pozemku s areálem hradu je Česká republika, správu a péči o památku zajišťují Lesy České republiky.\n\nOpevněné sídlo neznámého jména bylo podle archeologických pramenů založeno někdy ve druhé třetině 13. století, v průběhu výrazné kolonizační aktivity hradišťských cisterciáků. Drábské světničky s blízkou Klamornou a opevněním Staré Hrady u Příhraz alespoň zpočátku plnily funkci strážních bodů, střežících klášterní území i část pojizerské stezky. Početné archeologické nálezy dokládají existenci hradu až do 14. století a jen nevýrazně v 15. století, kdy je uvažováno o jeho obnovení během husitských válek.\n\nVyužívání tesaných prostor v průběhu staršího novověku dokládají také historické petroglyfy. Některé nápisy z 16. a 17. století spolu s výpovědí písemných pramenů připouštějí schůzky členů jednoty bratrské a možný pobyt utrakvistických kněží. Okrajové partie některých skalních bloků a předpolí hradu pozměnila těžba pískovcových kvádrů.\n\nHrad byl vybudován na pěti respektive sedmi skalních blocích, oddělených úzkými puklinami. V několika výškových úrovních 15-40 m vysokých skal jsou dochovány dvě desítky tesaných prostor různých funkcí, zbytky pěti chodeb, tesané základy po sedmi dřevěných stavbách a pěti mostních konstrukcích a tesaný žlab dokládající ukotvení dřevěné palisády. Na okrajích skal lze místy rekonstruovat dřevěné ochozy, mezi bloky jsou dochované dráže po uzavření puklin. Dominantou celé dispozice byla mohutná roubená věž chránící vstup do hradu po visutém nebo padacím mostě. Středověký vstup byl veden od východu z bloků navazujících na souvislý skalní výchoz. Největší místností hradu je kaple – světnice s tesaným oltářem, odkrytým v roce 1921.\n\nDrábské světničky jsou vyhledávaným cílem turistů. Dnešní turistický přístup vedený odspodu přitesanou skalní spárou vznikl nejspíše roku 1830, schodiště bylo rozšířeno ve dvacátých letech dvacátého století Klubem československých turistů. Dnes je hlavní část vrcholových partií skalních bloků propojena soustavou žebříků a mostů (prohlídkový okruh).\n\nProhlídka hradu je bezplatná a probíhá bez průvodce. Prohlídková trasa začíná dřevěnou vstupní brankou, zrekonstruovanou v roce 2016. Tato část památky je pro návštěvníky přístupná vždy od 1. dubna do 31. října, v denních hodinách, s omezením při nepříznivém počasí.\n\nNejkratší cesta ke skalnímu masívu vede po modré turistické značce od parkoviště Kavčina v obci Dneboh (0,6 km). Nejbližší vlaková zastávka v obci Březina na trati č. 070 Praha–Turnov je po žlutě značené cestě vzdálená od skalního hradu 2,5 kilometru.\n\nHorolezeckou oblast Drábské světničky tvoří severozápadní část Příhrazské vrchoviny mezi chatou Na Krásné vyhlídce a Klamornou. Ve skalním pásmu dlouhém dva kilometry bylo popsáno na 111 skalách 915 lezeckých cest.\n\nNa všech skalních blocích souvisejících s hradem Drábské světničky je veškerá horolezecká činnost z důvodu ochrany kulturní památky zakázána. Zákaz se týká objektů uvedených v databázi Českého horolezeckého svazu: \"Drábský masív\", \"Partyzán\", \"Drábský Sloup\", \"Čtyřlístek\" a severní a východní stěna věže \"Dráb\".\n\n\n"}
{"id": "387801", "url": "https://cs.wikipedia.org/wiki?curid=387801", "title": "Sluka svraskalá", "text": "Sluka svraskalá\n\nSluka svraskalá (\"Cortinarius caperatus\") je dobrá jedlá houba z čeledi pavučincovité vyskytující se v Evropě, Severní Americe a Asii. Jako mykorhizní druh roste od července do října v jehličnatých lesích, zejména v borových či smrkových, od nížin až vysoko do hor, vždy však na kyselých půdách, často v borůvčí. V České republice jde o jednu z tržních hub.\n\nMá tence masitý klobouk, který je v mládí polokulovitý, později plošší, 4 až 10 cm široký. V mládí je bělavě až lehce namodrale ojíněný, pak žlutý až okrový, za sucha podélně svraskalý a na okraji rozpukaný, jinak hladký. Dužina je bělavá, nemění se. Lupeny jsou dosti řídké a úzké. Zprvu jsou bledé, později světle hlínově až hnědě okrové. Výtrusný prach je skořicově hnědý. Výtrusy jsou mandlového tvaru, bradavčité, hrubé o rozměrech 11–14 x 7–9 µm.\n\nTřeň je válcovitý, hladký, asi 5 až 12 cm dlouhý a 1 až 2 cm široký, bělavý, nahoře s blanitým prstenem s dvojitým ostřím, naspodu s nezřetelnými zbytky pochvy.\n\nSluka svraskalá má houbovou chuť a slabě příjemně kořeněnou vůni. Dá se upotřebit k jídlu ve všech úpravách a hodí se i k sušení. Mladé plodnice se podobají některým nejedlým pavučincům, například pavučinci kozlímu či kafrovému, které mají nepříjemný zápach.\n\nBývala řazena do rodu sluka (Rozites), genetické studie v roce 2002 ukázaly příslušnost rodu sluka do rodu pavučinec.\n\n\nDruh původně popsal v roce 1796 mykolog Christiaan Hendrik Persoon jako \"Agaricus caperatus\". V roce 1821 jej nejprve Elias Magnus Fries přeřadil do rodu pavučinec (\"Cortinarius\").\n\nV roce 1887 zařadil druh Pier Andrea Saccardo do rodu \"Pholiota\". V roce 1879 jej finský mykolog Petter Adolf Karsten přesunul do rodu \"Rozites\", pojmenovaném po Ernstu Rozem (\"Rozites caperata\" (Pers. ex Fr.) P. Karst.) Genetické studie z roku 2002 potvdily Friesův předpoklad, že rod sluka patří do velkého rodu pavučinec.\n\nSluka svraskalá je dobrá a chutná jedlá houba. Vzhledem k tomu, že může být zaměněna s některými pavučinci, nezkušení houbaři by ji sbírat spíše neměli.\n\nPo černobylské jaderné havárii je sluka považována za jednu z nejvíce kontaminovaných hub radioaktivním cesiem (Cs 137). Také v sobě hromadí toxické kadmium až do obsahu 20 mg v kilogramu čerstvé dužniny. Kromě obsahuje tepelně labilní lektiny, které sráží červené krvinky krevní skupiny A.\n"}
{"id": "387802", "url": "https://cs.wikipedia.org/wiki?curid=387802", "title": "My Dying Bride", "text": "My Dying Bride\n\nMy Dying Bride (v překladu z angličtiny \"Má umírající nevěsta\") je britská doom metalová kapela založená v roce 1990 v anglickém Halifaxu. Společně s kapelami Anathema a Paradise Lost jsou průkopníky subžánru death/doom. Zpěvák Aaron Stainthorpe byl při tvorbě textů pro debutní album \"As the Flower Withers\" z roku 1992 ovlivněn anglickým básníkem Williamem Shakespearem.\n\n\n\n\n\n"}
{"id": "387815", "url": "https://cs.wikipedia.org/wiki?curid=387815", "title": "Svatopluk Skopal", "text": "Svatopluk Skopal\n\nSvatopluk Skopal (* 28. května 1951 Kutná Hora) je český herec, divadelní pedagog a režisér, manžel herečky Lenky Skopalové, otec herce Františka Skopala.\n\nPo absolutoriu studia herectví brněnské JAMU, během něhož pohostinsky vystupoval v divadle Husa na provázku, působil od roku 1973 ve Státním divadle v Brně. V roce 1976 odešel do Prahy do angažmá ve Vinohradském divadle. V letech 1994 až 2003 vyučoval na pražské DAMU v roli odborného asistenta.\n\nV českém filmu hrál poprvé v roce 1971 kdy ještě jako student poprvé účinkoval ve filmu \"Hry lásky šálivé\". Od té doby vytvořil několik desítek dalších filmových a televizních rolí, například v seriálech \"Sanitka,\" \"Dlouhá míle\", \"Vyprávěj\" a \"Poste restante\".\n\nVýrazné je jeho působení v oblasti filmového a televizního dabingu.\n\n\n\n\n"}
{"id": "387824", "url": "https://cs.wikipedia.org/wiki?curid=387824", "title": "Persepolis (rozcestník)", "text": "Persepolis (rozcestník)\n\nPersepolis může znamenat:\n\n"}
{"id": "387838", "url": "https://cs.wikipedia.org/wiki?curid=387838", "title": "Norbulingka", "text": "Norbulingka\n\nNorbulingka (tibetsky: ནོར་བུ་གླིང་ཀ་; Wylie: \"Nor-bu-gling-ka\") je palác a park v tibetské Lhase, který od osmdesátých let 18. století do konce 50. let 19. století sloužil jako tradiční letní rezidence dalajlámů.\n\nZdejší park založil 7. dalajláma Lozang Kalzang Gjamccho v roce 1755. Spolu s palácem byl dokončen pod patronací následujícího dalajlámy Džampal Gjamccha v roce 1783. Norbulingka se nachází asi tři kilometry západně od paláce Potály, který dalajlámům sloužil jako palác zimní. V roce 2001 byla Norbulingka zapsána na seznam světového dědictví jako součást „historického souboru paláce Potály“. V Norbulingce se nachází i malá zoologická zahrada, původně určená pro zvířata, která dalajláma dostal darem. V 50. letech 20. století pomohl rakouský horolezec Heinrich Harrer dalajlámovi postavit v Norbulingkce filmový sál.\n\n \n"}
{"id": "387845", "url": "https://cs.wikipedia.org/wiki?curid=387845", "title": "Zonální systém", "text": "Zonální systém\n\nZonální systém (Zone system) je fotografická metoda pro optimální zobrazení celého rozsahu jasů ve snímané scenérii, kterou v roce 1941 zformulovali Ansel Adams a Fred Archer (nejedná se o Fredericka Scotta Archera).\n\nZákladním cílem zonálního systému je dosažení kvalitní reprodukce celého rozsahu jasů ve snímané scenérii, tedy dokonalého prokreslení světel a stínů, s korektní tonalitou všech zón šedé škály od černé k bílé, dále pak systém, umožňující kontrolovatelnou změnu tonality a její posouvání v jednotlivých tonálních zónách.\nZonální systém je pak soubor principů a činností, které slouží k dosažení cíle a současně umožňuje poznat zákonitosti dávající autorovi plnou kontrolu nad budoucí tonalitou fotografií, slouží k předem určené změně tonality a převodu barev na šedou škálu.\nZonální systém velmi komplexně řeší technologii černobílé fotografie na mistrovské úrovni a při jeho pochopení dává autorům jistotu absolutní technické dokonalosti zvětšenin. Zonální systém řeší současně záměrný posun tonality s potlačením bílých či černých odstínů na okraji dosažitelné šířky šedé škály.\nDůležité je také vědět, že zonální systém byl v celé šíři svých principů vyvinutý pro klasickou černobílou fotografii, ale je použitelný pro barevnou klasickou fotografii, tak i pro digitální fotografii a je lhostejné, jestli barevnou nebo černobílou.\n\nPodstatou lepšího pochopení tzv. previzualizace, která je tím prvním a současně nejdůležitějším krokem v kreativní fotografii a která je naprostou samozřejmostí při práci všech fotografů v úrovni „Masterclass Photography“, je potřeba nejprve se naučit dokonale znát základní tonální úrovně fotografického obrazu.\nPro tonální úrovně začal před desítkami let používat právě Ansel Adams výraz zóna (zone) a práci s nimi pro jejich definovatelnost a možnost kontroly nazval zonální systém.\n\nPokud budeme využívat plný rozsah tonálních úrovní, které nabízí fotografický film nebo papír, můžeme definovat zcela jednoznačně jejich krajní meze. Nejtmavší, z hlediska fotografického obrazu absolutní černá bez jakékoliv kresby, je na začátku tonálního spektra. Nejbělejší bílá, tedy absolutní bílá bez jakékoliv kresby leží na druhém konci tonálního spektra.\n\nJestliže mezi oběma krajními tonálními úrovněmi rozložíme tonální spektrum všech dosažitelných odstínů šedé, získáme tzv. plynulou šedou škálu. Pokud tuto šedou škálu rozdělíme na jedenáct dílů, tedy zjednodušíme plynulou škálu na škálu stupňovitou, získáme jedenáct tonálních ZÓN – tyto zóny jsou klíčovou definicí veškeré další práce v zónovém systému. Jedenáct tonálních zón je maximální využitelný tonální rozsah standardně zpracovaného negativu a následně zvětšeniny a tonální rozdíl mezi jednotlivými zónami je definován rozdílem 1 EV. Tento rozsah je využitelný jen a pouze u kvalitního klasického černobílého negativu a zvětšeniny zhotovené optickou cestou.\n\n\n\n\n"}
{"id": "387847", "url": "https://cs.wikipedia.org/wiki?curid=387847", "title": "Opel Vectra", "text": "Opel Vectra\n\nOpel Vectra je automobil střední třídy, který vyráběla německá automobilka Opel. Jejím předchůdcem byl model Ascona, nástupcem se v roce 2008 stal model Insignia.\n\nVyráběla se v letech 1988 až 1995. V září 88 byl představen sedan s 8V motory 1.6i/55 kW, 1.8i/65 kW, 2.0i/85 kW a 1.7D/42 kW. V březnu 1989 se objevil liftback. Stejného roku se pod kapotu nastěhoval i motor 2.0i 16V dosahující výkonu 110 kW. V roce 1991 se objevil nový turbodiesel 1.7TD s výkonem 60 kW, který pocházel od automobilky Isuzu, konkrétně se jedná o motor s označením TC4EE1. V roce 1992 proběhla modernizace a objevil se další nový motor – 2.5 V6/125 kW. V roce 1993 byla představena sportovní verze 4×4 Turbo s výkonem 150 kW. Starý dvoulitr byl nahrazen novým motorem 2.0i Ecotec/100 kW. Z Typu A vycházelo rovněž kupé označované jako Opel Calibra. První řady se vyrobilo okolo 2 a půl miliónu vozidel. \n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Přeplňování\n!KAT\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n! colspan=\"12\" |Zážehové motory\n\n! colspan=\"12\" |Vznětové motory\n\n</table>\n\nVyráběl se v letech 1995 až 2002. S výrobou kombi s označením Caravan se začalo v roce 1996. V roce 1997 získal v testech Euro-NCAP 2 hvězdičky. Po faceliftu z roku 1999 už hvězdičky 3. Dodával se s motory 1.6/55 a 74 kW, 1.8/85 kW, 2.0/100 kW a 2.5 V6/125 a 143 kW, 1,7TD/60 kW, 2.0Di/60 kW, 2.0 DTi/74 kW a 2.2 DTI/92 kW. Ještě byla motorová řada od r. 99 – 1.8/92 kW. Dále také 2.2i 108 kW. Této generace se celkem vyrobilo okolo 2 miliónů kusů. \n\nPoprvé prošla druhá generace Vectry nárazovými testy Euro NCAP v roce 1997, a to ve verzi liftback s motorem 1,8 l. Tehdy vůz obdržel za ochranu dospělé posádky tři hvězdičky z pěti, jedna mu však byla dodatečně odebrána. Konkrétně za ochranu při čelním nárazu získal 8 bodů, při bočním nárazu pak 10 bodů. V testu ohleduplnosti vůči chodcům byl pak ohodnocen dvěma ze čtyř možných hvězdiček.\n\nV roce 2001 si Vectra nárazové testy jako faceliftovaný liftback se zážehovou osmnáctistovkou zopakovala. Tentokrát již za ochranu dospělé posádky při čelním nárazu obdržela 9 bodů a při bočním nárazu 15 bodů. Se 24 body to bohatě stačilo na zisk tří z pěti hvězdiček. Za ohleduplnost vůči chodcům pak zůstala se 14 body na dvou ze čtyř hvězdiček.\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Přeplňování\n!KAT\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n! colspan=\"12\" |Zážehové motory\n\n! colspan=\"12\" |Vznětové motory\n\n</table>\n\nTřetí generace byla představena v březnu 2002. V roce 2005 Typ C prodělal facelift a z nabídky byly vyřazeny vznětové motory 2.0 DTI a 2.2 DTI.\n\nOdvozeným modelem od Vectry C se stal Opel Signum, což je hatchback vyšší střední třídy. Roku 2008 ji nahradil Opel Insignia.\n\n"}
{"id": "387850", "url": "https://cs.wikipedia.org/wiki?curid=387850", "title": "Planty", "text": "Planty\n\nPlanty mohou označovat:\n\n\n\n"}
{"id": "387851", "url": "https://cs.wikipedia.org/wiki?curid=387851", "title": "Obranné zpravodajství", "text": "Obranné zpravodajství\n\nObranné zpravodajství (OBZ) byla vojenská zpravodajská služba vzniklá u 1. československého armádního sboru v SSSR a později působící v rámci československé armády. OBZ vzniklo na přímý příkaz velení sovětské armády a až do svého zrušení plně podléhalo vedení KSČ a jejím prostřednictvím sovětské NKVD. OBZ se zároveň podílelo se na postupném přebírání moci KSČ v Československu v letech 1945 - 1948 a po převzetí moci komunistickou stranou v únoru 1948 na odstraňování skutečných či smyšlených oponentů KSČ v československé armádě. Oficiálně zaniklo 1. dubna 1946, kdy bylo formálně změněno na Páté oddělení Hlavního štábu.\n\nOBZ vzniklo rozkazem velitele 1. armádního sboru v SSSR gen. Svobody ze dne 7. ledna 1945 na přímou žádost člena vojenské rady 4. ukrajinského frontu generála Mechlise. Zřizování zpravodajské služby vždy přísluší Parlamentu republiky a Ludvík Svoboda byl za tento svévolný čin kritizován. Přesto situace byla taková, že exilová vláda E. Beneše sídlící v Košicích mohla Svobodovy kroky pouze potvrzovat či jen registrovat a na dění u armádního sboru i na osvobozeném území neměla žádný vliv.\n\nKromě vedení 1. armádního sboru měla zájem na vzniku OBZ i NKVD, neboť vyvstala potřeba vytvořit protiváhu Moravcova londýnského 2. (zpravodajského) oddělení HŠ. OBZ se mělo stát silou, jejímž prostřednictvím by mohla KSČ a potažmo i NKVD kontrolovat československou armádu a uplatňovat v ní svůj vliv.VZCR Strukturu a metodiku práce převzalo OBZ z předpisů Rudé armády.\n\nPrvním velitelem OBZ byl jmenován npor. v záloze Bedřich Reicin. Jeho jmenování prosadil gen. Mechlis a potažmo moskevské vedení KSČ a to přes nesouhlas gen. Svobody i sovětského velení. Reicinovým zástupcem se stal JUDr. Karel Vaš (toho prosazovalo sovětské velení, neboť v té době již spolupracoval s NKVD).\n\n16. dubna 1945 došlo k vytvoření Hlavní správy OBZ (HS OBZ), do jehož čela byl jmenován kpt. B. Reicin. Na uvolněnou funkci přednosty OBZ byl jmenován K. Vaš. Z jeho rozhodnutí došlo k deportacím příslušníků slovenské armády, Hlinkových gard a dalších do sovětských zajateckých táborů a to v rozporu s Košickým vládním programem. OBZ takřka po celý rok 1945 využívalo neexistenci parlamentu (neexistovala právní norma pro činnost zpravodajských služeb) a tedy i neexistenci parlamentní kontroly.\n\n3. července 1945 ustanovila HS OBZ strukturu obranného zpravodajství až na úroveň praporů. Dále byly v rámci všech úrovní armády budovány agenturní sítě sloužící k pátrání po rozvratných či špionážních elementech. Kromě toho OBZ budovalo agenturní sítě i mimo armádu; v politických stranách, sdělovacích prostředcích, ale i v SNB či StB.\n\nS ukončením branné pohotovosti k 30. prosinci 1945 ztratilo OBZ mimořádné pravomoci pro zajišťování veřejného pořádku. V rozporu s tím nadále provádělo zatýkání civilních osob; jednalo se zejména o příslušníky ruské emigrace. Ti byli následně předáváni sovětským orgánům. \n\nZačátkem roku 1946 mělo OBZ (díky zejména díky Reicinově ochraně ze strany ministra národní obrany L. Svobody) výsadní postavení a další bezpečnostní složky byli povinny OBZ předávat veškeré získané informace. OBZ se navíc podařilo převzít odposlouchávací zařízení z působnosti ministerstva pošt, které následně využívalo k odposlechu vysokých armádních představitelů. OBZ hrálo zároveň rozhodující roli při ovládnutí ministerstva vnitra komunistickou stranou. \n\nČinnost HS OBZ se stále častěji stávala cílem kritiky a interpelací ze strany nekomunistických poslanců. Kritizována byla zejména faktická nezávislost OBZ na úrovni vojenských oblastí na vojenských velitelích. Proto vydal náčelník HŠ gen. Boček 1. dubna 1946 výnos, podle kterého byly jednotlivé složky OBZ zařazeny jako 5. oddělení štábů do jednotlivých velitelských oblastí. OBZ tak oficiálně přestalo existovat.\n\nOBZ se dělilo na dvě složky : řídící (HS OBZ a podřízené správy do úrovně divize) a výkonnou (bezpečnostní oddíly, které bez zákonného opodstatnění využívaly pravomoci vyhrazené SNB: zatýkání, domovní prohlídky atd.). Tato struktura s nezákonnou represivní a výkonnou složkou byla v Československém právu bezprecedentní, převzatá z konceptu NKVD.\n\nV čele OBZ stál přednosta, který měl zástupce a pobočníka. Přednosta řídil 7 oddělení:\na dále potom řídil:\n\nOd 14. února 1946 byla HS OBZ tvořena 4 odděleními:\na dále potom:\n\nMezi nejdůležitější úkoly OBZ patřila vnější a vnitřní ochrana armády. V oblasti vnitřní ochrany to bylo prověřování a kontrola příslušníků armády, posuzování návrhů na povýšení či ustanovení do funkce, v oblasti vnější zneškodňování nepřátelských agentů a diverzantů a pátrání po kolaborantech. K tomu byla využívána agenturní síť vytvořená z řad civilního obyvatelstva. Zároveň OBZ prověřovalo důstojníky a rotmistry, kteří vstupovali do armádního sboru na základě mobilizační vyhlášky na osvobozeném území. \n\nOkamžitě po založení se jedním z úkolů OBZ stalo sledování důstojníků, kteří přicházeli k armádnímu sboru v SSSR z Anglie. Důvodem byl spor mezi nimi a gen. Svobodou; otevřeně totiž kritizovali brutální způsob vedení boje, který velení 1. armádního sboru v SSSR praktikovalo a který vedl k neúměrně velkým vlastním ztrátám (tento způsob boje byl přejat z Rudé armády a nejmarkantněji se projevil při Dukelské operaci). \n\nDo konce roku 1945 (do 30. prosince) trvala na území Československa branná pohotovost státu v rámci níž plnila úkoly ochrany veřejného pořádku armáda. V rámci tohoto úkolu došlo k přetvoření oddílů polního četnictva na oddíly branného zpravodajství a ty spadaly do kompetence OBZ (jejich řízením byl pověřen Vaš). Na základě rozkazu ministra národní obrany byly jednotky armády i bezpečnostní složky ministerstva vnitra podřízeny OBZ.\n\nV rukách OBZ se zároveň soustřeďovaly ukořistěné archivy abwehru a gestapa, na základě nichž vedlo OBZ vyšetřování proti kolaborantům a zrádcům a zároveň byly vyráběny \"protokoly\" které později sloužily pro likvidaci nepohodlných důstojnických kádrů. OBZ bylo v té době tvořeno vesměs příslušníky tzv. \"osvětové služby\" (z 1. armádního sboru v SSSR), což byli komunisté či jejich sympatizanti. Zároveň byly veškeré zjištěné informace předávány vedení KSČ a řídícím orgánům NKVD. OBZ a její oddíly se také zaměřovaly na ochranu státních hranic a likvidaci nepřátelských center, tvořených příslušníky bývalých bezpečnostních složek nacistického Německa.\n\nOd roku 1946 se OBZ soustřeďovalo na získávání spolupracovníků v nekomunistických stranách či přímo sympatizanty komunistů z řad vysokých důstojníků do nekomunistických stran vysílalo.\n\n\n"}
{"id": "387852", "url": "https://cs.wikipedia.org/wiki?curid=387852", "title": "Vilém Sacher", "text": "Vilém Sacher\n\nVilém Sacher (17. února 1907, Prostějov – 14. srpna 1987, Praha) byl generálporučík, spisovatel a signatář Charty 77. Účastník druhého odboje ve Francii a ve Velké Británii. Autor memoárů Krvavé velikonoce a Pod rozstříleným praporem, kde zachycuje boje na Slovensku v roce 1945.\n\nV roce 1977 podepsal Chartu 77. Trefně popsal následující události v životě Viléma Sachra Ludvík Vaculík: „... ocitl se v palbě erárních sračkometů“. A skutečně, msta režimu přišla okamžitě. Sacher byl degradován na vojína, zbaven všech československých vyznamenání a bylo mu zakázáno nosit vyznamenání zahraniční. Poté pracoval v Tatrovce Česká Lípa, v JZD Skalice, v mnoha pohostinstvích po Čechách.\n\nZa svoji válečnou činnost byl vyznamenán Hvězdou II. stupně Československého vojenského řádu Bílého lva za vítězství, pětkrát Československým válečným křížem 1939, Řádem SNP I. třídy, dvakrát Československou medailí Za chrabrost, dále mu byly uděleny sovětský Orděn velikoj otěčestvěnnoj vojny I. stěpeni, rumunský Ordinul Coroana Romaniei en spade in gradul de Comandor, polský Krzyž Grunwaldu III. kl. a další československá a spojenecká vyznamenání.\n\nRehabilitován 15. ledna 1990, žádost o rehabilitaci podal čs. presidentovi Václavu Havlovi plk. RSDr. Václav Pejřil, přítel V. Sachera, který po historické stránce redigoval jeho vzpomínkové knihy.\n\nV listopadu 2013 se konala ve Skalici u České Lípy vzpomínková slavnost ke Dni veteránů.\n\n\n"}
{"id": "387855", "url": "https://cs.wikipedia.org/wiki?curid=387855", "title": "Moderní pětiboj na Letních olympijských hrách 2000", "text": "Moderní pětiboj na Letních olympijských hrách 2000\n\nModerní pětiboj se na Letních olympijských hrách 2000 znovu vrátil k počtu dvou medailových ceremoniálů. Místo soutěže družstev mužů, která se konala naposledy na olympiádě 1992 ale přibyla premiérově soutěž žen.\n\nStejně jako na olympiádě 1996 v Atlantě se závod konal v jednom jediném dni, a to na třech různých místech Olympijského parku ve čtvrti Homebush Bay - střelba a šerm v Pavilonu 2, plavání v Národním plaveckém středisku a parkur se závěrečným přespolním během na baseballovém stadionu.\n\nMuži závodili 30. září, ženy se své historické premiéry dočkaly o den později.\n\nČeští příznivci věřili v účast vicemistra světa Libora Capaliniho, tomu ale před kvalifikačním mistrovstvím světa v Pesaru našli únavovou zlomeninu nohy a z nadějí sešlo. Češi tak nakonec v Sydney v moderním pětiboji zcela chyběli.\n\nZávod mužů znamenal velkou odvetu pro Dmitrije Svatkovského. 28letý ruský pětibojař, který vyhrál v letech 1994 a 1995 dvakrát titul mistra světa, ale nejprve zažil podobné zklamání jako před čtyřmi lety v Atlantě, když znovu špatně zastřílel a byl se ztrátou 120 bodů na nejlepšího střelce Pavla Dovgala až čtrnáctý. Na poslední olympiádě ze špatného začátku zafinišoval pouze na čtvrté místo, medaile mu unikla o necelé tři sekundy. V Sydney ale postupně ztrátu smazával a hlavně vydělal na parkuru. V sedle koně Wantabadgery zaznamenal jako jeden z pouze čtyř jezdců jen jednu shozenou překážku a do závěrečného běhu startoval z pátého místa se ztrátou 19 sekund, vedl nejlepší plavec závodu Francouz Olivier Clergeau. Svatkovskij znovu prokázal běžeckou rychlost a nakonec zvítězil s náskokem pěti a půl sekundy.\n\nZávod žen se proměnil v souboj Američanek a Britek, přičemž zvláště úspěch amerického dua Emily DeRielová a Mary Beth Iagorashviliová (nakonec čtvrtá) byl hodnocen jako překvapení. Byla to první americká medaile z tohoto sportu po 40 letech a první stříbrná po 52 letech. Stephanie Cooková s DeRielovou spolu studovaly a věnovaly se modernímu pětiboji na Oxfordské univerzitě. Cooková byla před závěrečným během až osmá, ale dosáhla daleko nejrychlejšího času a poslední soupeřku - DeRielovou - předstihla 300 metrů před cílem běhu.\n\nDavid Wallechinsky si povšiml nezvykle vysokého vzdělání všech tří medailistek: Cooková vystudovala medicínu na Oxfordu i v Cambridgi, DeRielová absolvovala Yale a Oxford (obor středověká anglická literatura) a Kate Allenbyová studovala filosofii na Univerzitě v Surrey.\n\n"}
{"id": "387858", "url": "https://cs.wikipedia.org/wiki?curid=387858", "title": "Obligátní parazit", "text": "Obligátní parazit\n\nObligátní parazit je výraz používaný v biologickém kontextu, v odkazu na druhy, které se musí chovat určitým způsobem, aby přežily. Obligátní znamená nutný, povinný, závazný, obyčejný, obvyklý. Příkladem obligátního parazitismu jsou larvy některých druhů, aby byly schopny se vyvíjet, musí nezbytně parazitovat na hostitelích. Jasným příkladem může být klíště obecné.\n\nObligátní symbióza je obvyklá například mezi živočichy a střevními bakteriemi a je prospěšná oběma druhům. \n\nV biologii je opakem výrazu „obligátní“ termín „fakultativní“, což znamená, že druh je schopen chovat se za určitých okolností určitým způsobem. \n\nRozmnožování hořavek duhových je zcela vázáno na škebli rybničnou, jde o zajímavou, oboustranně výhodnou obligátní symbiózu. \n\nSameček hořavky si vytvoří vhodné teritorium, které si následně chrání a láká do něj samičku ke tření. V době dozrávání jiker naroste samičce kladélko, které může dosáhnout až pěti centimetrů. Tím vpravuje dozrálé jikry do prostoru vnitřních žaber škeble. Poté sameček nad dýchacím otvorem škeble vypustí mlíčí a jikry oplodní. Plůdek se líhne přibližně za 2-3 dny, poté žije v žaberním prostoru škeble. Po zhruba čtyřech týdnech vyvrhne škeble plůdek z útrob ven.\n\nŠkeble při rozmnožování prochází larválním vývojem (glochidie), při kterém se larvy zachycují na tělech dospělých hořavek a určitou dobu tam žijí.\n\n"}
{"id": "387859", "url": "https://cs.wikipedia.org/wiki?curid=387859", "title": "Páté oddělení Hlavního štábu", "text": "Páté oddělení Hlavního štábu\n\nPáté oddělení Hlavního štábu byla československá vojenská zpravodajská služba vzniklá výnosem náčelníka HŠ československé armády gen. Bohumila Bočka 1. dubna 1946, kterým byla zrušena HS OBZ. Veškeré struktury OBZ byly převedeny do štábů jednotlivých velitelských působností. \n\n5. oddělení HŠ v součinnosti s ministerstvem národní obrany pod vedením gen. Ludvíka Svobody a ministerstva vnitra pod vedením Václava Noska vytvořilo informační monopol, který využívalo vedení KSČ k získávání mocenských pozic a přípravě na převzetí moci.\n\nV září 1948 byl dosavadní přednosta 5. oddělení Bedřich Reicin jmenován náměstkem MNO pro kádrovou práci a na jeho místo byl ustanoven gen. Josef Musil.\n\nV roce 1950 byl ministrem národní obrany jmenován gen. Alexej Čepička. V tomto období proniklo vyšetřování tzv. \"protistátní činnosti\" i do řad KSČ. V rámci něj byli v únoru 1951 zatčeni B. Reicin, J. Musil a další. Záminkou byly stížnosti na brutalitu používanou 5. oddělením HŠ při vyšetřování. Reicin byl v rámci procesu s protistátním spikleneckým centrem R. Slánského odsouzen k trestu smrti a popraven.\n\n15. srpna 1950 vznikla na místo 5. oddělení HŠ Hlavní informační správa (HIS). Ta byla 1. dubna 1951 přejmenována na Velitelství vojenské zpravodajské služby (VVZS). VVZS se 29. května 1952 změnilo na Hlavní správu vojenské kontrarozvědky (HS VKR). \n\nHlavní pozornost zaměřovali příslušníci 5. oddělení HŠ na tzv. \"nespolehlivé elementy\" (důstojnické kádry z řad západního odboje či bývalé letce RAF). V září 1947 se podíleli na odhalení údajného protistátního spiknutí a následném odstranění \"nespolehlivých\" generálů. V témže roce gen. Svoboda penzionoval 33 generálů a KSČ za pomoci 5. oddělení získala v armádě takový vliv, že při převzetí moci komunisty v únoru 1948 zůstala čs. armáda stranou politického boje.\n\nPoté, co KSČ převzala v únoru 1948 absolutní moc došlo podle jmenných seznamů připravených 5. oddělením HŠ k čistkám v armádě. V rámci těchto čistek byli odstraněni příslušníci odboje bojující na západní (ale i východní) frontě.\n\nPříslušníkům 5. oddělení HŠ v té době připadla úloha podílet se na vyšetřování mnohých nepohodlných důstojníků, která vedla k vykonstruovaným procesům a vysokým trestům, často i smrti (např. gen. Heliodor Píka a další). Příslušníci 5. oddělení se při výsleších dopouštěli mučení na vyšetřovaných.\n\nV čele stál náčelník. Jemu bylo podřízeno 7 skupin:\n\n"}
{"id": "387867", "url": "https://cs.wikipedia.org/wiki?curid=387867", "title": "Karlovický mír", "text": "Karlovický mír\n\nKarlovický mír byla mírová smlouva uzavřená mezi Osmanskou říší a Svatou ligou dne 26. ledna 1699 ve Sremských Karlovcích. Tento mír uzavíral dlouhodobý konflikt, který trval mezi lety 1683–1699. Znění této smlouvy vycházelo z výsledku bitvy u Zenty z roku 1697, která dopadla pro Turky katastrofálně. Smlouvě předcházela dva měsíce trvající jednání, kterých se zúčastnily následující státy: poražená Osmanská říše na jedné straně a většina evropských mocností spolčených ve Svaté lize z roku 1684.\n\nRozhovory o míru začaly již 24. října 1698. Poprvé v dějinách diplomacie se odehrávaly za kulatým stolem, aby nikdo neseděl v čele a nepůsobil tak dominantně. Každá ze čtyř delegací přišla vlastními dveřmi, aby se zdůraznila rovnost mezi všemi zúčastněnými stranami. Mírových jednání od 24. října, respektive 16. listopadu 1698 do 29. ledna 1699, která se konala jak v Karlovci, tak i v petrovaradínské pevnosti, se účastnilo přes 150 lidí.\n\nMír prosazovalo hlavně oslabené a poražené Turecko, které po několika významných územních ztrátách ve válce s Rakouskem, počínaje bitvou u Vídně v roce 1683 a pokračuje bitvou u Zenty roku 1697, bylo definitivně vytlačeno ze Střední Evropy.\n\nOsmanskou říši zastupoval reisefendi Rami a jako dragoman A. Mavrokordatos, Rakousko hrabata Kinský, Oettingen a Šlik, Ruské carství Prokofij Bogdanovič Voznicyn, Polsko-litevskou unii Stanisław Małachowski, Benátskou republiku Karlo Racini, Spojené nizozemské provincie Jakob Kolier a Anglii William Patchet. Strany se sešly celkem 36 krát, jednání trvala celkem 72 dní. Definitivně se rozhodli pro podepsání míru, který měl trvat dvacet let, patnáct minut před půlnocí, když „mají hvězdy nejlepší rozmístění“.\n\nByly stanoveny nové hranice mezi Rakouskem a Osmanskou říší. Sedmihradsko zůstalo pod vládou císaře Leopolda, Banát, ohraničený řekami Mureș a Tisou, zůstal Osmanské říši, od ústí Tisy pak pokračovala hranice po pravé linii k Sremské Mitrovici, takže ani dolní Srem Turci neztratili. Dále byla za hraniční čáru určena řeka Sáva, a až k ústí řeky Bosuty do Uny. Chorvatsko, Slavonie, Lika a Banija připadly Rakousku. Většina Dalmácie s Moreou připadla Benátkám. Dalšími benátskými územními zisky pak byla města Knin, Sinj, Vrgorac a Gabela a také pobřežní pásmo od Herceg Nového až do Risna. Polsku bylo přiděleno Podolí na území dnešní Ukrajiny. S Ruskem se Turci v Karlovicích dohodli pouze na dvouletém příměří.\n\nKarlovický mír potvrdil úpadek Osmanské říše a vytvoření dominantního postavení Habsburské říše ve střední Evropě. Vlastní mírové výsledky se setkaly s vlnou odporu na tureckých územích. V první polovině 18. století následně proběhlo několik válek, jichž snahou bylo zvrátit některé výsledky karlovického míru. Jeden z mála úspěchů byl opětovný zisk Morey v roce 1718 požarevackým mírem po šesté válce s Rakouskem a Benátkami.\n\nK důležitým změnám ve vztahu Ruska a Turků došlo konstantinopolským mírem v roce 1700, kdy Osmanská říše podstoupila Rusku ještě Azov. Rusko též vytvořilo stálou diplomatickou misi v Istanbulu.\n\nNa místě, kde byl podepsán ve Sremských Karlovcích mír, zřídili petrovaradinští františkáni v tehdejší knihovně kapli; později zde byl místními katolíky v roce 1817 vybudován chrám s názvem Kapela mira.\n"}
{"id": "387869", "url": "https://cs.wikipedia.org/wiki?curid=387869", "title": "Lektor", "text": "Lektor\n\nLektor či lektorka (z latinského \"lector\" čtenář) může znamenat:\n\n"}
{"id": "387873", "url": "https://cs.wikipedia.org/wiki?curid=387873", "title": "Wen-čcheng", "text": "Wen-čcheng\n\nWen-čcheng (čínsky: 文成公主, pinyin: Wénchéng Gōngzhǔ) (asi 623-680), v Tibetu je známá spíše jako Gjaza, byla neteří mocného čínského císaře Tchaj-cunga. Podle dostupných zpráv opustila v roce 640 Čínu a odcestovala do Tibetu, aby se stala ženou třicetisedmiletého Söngcana Gampa. Jejich sňatek byl součástí diplomaticko-mírové dohody mezi čínskou a tibetskou stranou.\n\nWen-čcheng byla buddhistka, stejně jako Gampöva druhá žena, nepálská princezna Bhrkutí Déví. Obě manželky přinesly svému muži jako svatební dar sochu Buddhy. V případě Wen-čcheng se jednalo o zlatou sošku, která je dnes umístěna v lhaském chrámu Džókhang.\n"}
{"id": "387878", "url": "https://cs.wikipedia.org/wiki?curid=387878", "title": "Christian Josef Willenberg", "text": "Christian Josef Willenberg\n\nChristian Josef Willenberg byl vojenský stavební (fortifikační) inženýr. Narodil se v Lehnici ve Slezsku, zemřel v Praze. Podle některých pramenů, mezi něž patří i Ottův slovník naučný, se narodil dne 13. února 1676 a zemřel v únoru 1731. Podle jiných pramenů se narodil 4. dubna 1655 a zemřel 21. listopadu 1731. S jeho jménem se pojí počátky historie dnešního Českého vysokého učení technického v Praze.\n\nWillenberg se stal fortifikačním odborníkem během svého působení u alsaského pluku francouzské armády. Když císař Leopold I. vyzval své poddané, aby nepřátelskou Francii opustili, usadil se Willenberg v Praze.\n\n30. ledna 1705 napsal Willenberg dopis (skript) císaři Leopoldu I., v němž ho žádal, aby směl v Praze za doživotní rentu \"šest osob stavu panského, čtyři rytířského a dva městského vyučovati v umění inženýrském\". Odpovědi se mu dostalo až od panovníkova syna císaře Josefa I., který ve svém reskriptu ze dne 18. ledna 1707 doporučil českým stavům, aby bylo Willenbergově žádosti vyhověno. Na tento reskript pohlíží dnešní České vysoké učení technické v Praze jako na svou zakládací listinu.\nČeští stavové však na tento reskript nereagovali a proto poslal Willenberg po devíti letech čekání v říjnu 1716 svou žádost znovu, tentokrát nejen císaři Karlu VI., ale i českým stavům. Karel VI. vydal dne 14. května 1717 reskript, jímž českým stavům nařídil podat zprávu, jak byl vyřízen reskript jeho bratra Josefa I. z 18. ledna 1707. Po této intervenci vydali čeští stavové dne 9. listopadu 1717 dekret o zřízení profesury a o jmenování Christiana Josefa Willenberga profesorem. Výuka byla zahájena 7. ledna 1718. Willenberg dostal jednorázově 300 zlatých na nákup knih. Některé exempláře z této počáteční sbírky knih se zřejmě dodnes dochovaly mezi starými svazky uchovávanými v depozitářích Státní technické knihovny. Willenberg byl na základě dekretu povinen knihy uskladnit a výuku provozovat ve svém domě. Bydlel tehdy v tzv. Saském domě v Mostecké ulici na Malé Straně. Studenti, kteří bydleli v kolejích na pravém břehu Vltavy si však stěžovali, že cesta přes Karlův most je zdržuje, a proto se v roce 1720 prof. Willenberg i se sbírkou knih přestěhoval za svými studenty na Staré Město do domu na rohu Liliové a Anenské ulice. K výuce fortifikačního stavebnictví postupně přibyly obory jako geodézie, kartografie, odvodňovací práce, konstrukce mechanismů na zvedání těžkých břemen a další.\n\nO dalších osudech prof. Willenberga říká Ottův slovník naučný, že pobíral roční plat 1200 zlatých, v roce 1725 vážně onemocněl a byl pensionován s platem 600 zlatých a v roce 1731 zemřel.\n\nJeho nástupcem byl v letech 1726 až 1767 Johann Ferdinand Schor, který do výuky zavedl optiku, perspektivu, kreslení a geografii.\n\n"}
{"id": "387879", "url": "https://cs.wikipedia.org/wiki?curid=387879", "title": "Legitimace", "text": "Legitimace\n\nLegitimace, hovorově legitka může být:\n\n\n\n"}
{"id": "387886", "url": "https://cs.wikipedia.org/wiki?curid=387886", "title": "Cohousing", "text": "Cohousing\n\nCohousing je nový způsob bydlení, který klade důraz na hlouběji prožívané mezilidské vztahy a současně zachovává a podporuje osobní nezávislost. Snaží se zachovat to nejlepší, co nabízel život v tradičních provázaných vesnických společenstvích a přenést to do 21. století.\nObyvatelé se už od fáze plánování projektu podílejí na budoucí podobě svého domova i pravidel jeho fungování a po nastěhování i na jeho provozu.\n\nObyvatelé vlastní soukromé domy nebo byty s veškerým vybavením, ale navíc spoluvlastní společné prostory s nadstandardním vybavením především společenský dům s velkou kuchyní a jídelnou, kde se obvykle podává několik jídel týdně, s dílnou, dětskou hernou a dalším vybavením.\n\nUrbanistické nebo architektonické uspořádání podporuje sociální vztahy – obvyklé je, že auta neparkují u domů, ale na okraji čtvrti, takže v centru jsou jen cesty pro pěší, čímž vzniká bezpečný prostor pro dětské hry, ale i pro setkávání dospělých.\n\nCohousing se liší od jiných druhů tzv. záměrně vytvořených společenství tím, že jeho obyvatelé jsou ekonomicky nezávislí a nemají společnou životní filozofii nebo dokonce náboženství.\n\nCohousing vznikl v 70. letech v Dánsku, kde jsou dnes už stovky těchto společenství. V 80. letech byl tento koncept přenesen do USA, kde se od té doby rychle šíří – extistuje zde přes 200 cohousingů v nejrůznějších fázích vývoje – od projektů po realizace. Spoustu cohousingových společenství najdeme i v ostatních anglofonních zemích (Kanada, Austrálie, Nový Zéland). Dále se nacházejí v severní a západní Evropě (Švédsko, Velká Británie, Holandsko, Rakousko či Švýcarsko). Koncept cohousingu se nedávno začal šířit i do zemí jižní Evropy (Francie, Itálie, Španělsko) a dokonce i zemí dálného Východu (Jižní Korea, Japonsko). Zatím nejsou potvrzené informace, zda se již objevil i ve východní Evropě. Každá z výše zmíněných zemí má odlišnou historickou a kulturní zkušenost, jiné ekonomické postavení i jinou legislativu, a přesto se v nich cohousing úspěšně šíří.\nV současné době se již jedná o celosvětový fenomén.\n\nTypický cohousingový projekt je umístěn na okraji velkého města a žije v něm mezi 15 a 30 domácnostmi s obyvateli různého věku. Auta parkují na kraji pozemku, takže mezi domy jsou pouze cesty pro pěší, dětská hřiště a stoly s lavičkami, které umožňují neformální setkávání obyvatel. Domy jsou řadové s relativně malou obytnou plochou (na naše poměry spíše průměrnou), najdete v nich veškeré vybavení včetně kuchyně. Domy mají vlastní malé zahrádky, ale obyvatelé obvykle upřednostňují pobyt na předzahrádkách, které jsou otevřeny do společných prostranství, protože se tak mohou lépe setkávat se sousedy. V centru se nachází tzv. společenský dům, kde se obyvatelé mohou účastnit společných večeří, jsou zde herny pro děti, dílna, prádelna a další vybavení. Obyvatelé se dobře znají, protože spolu komunikují už od počátečních plánovacích fází a vzniklo tak mezi nimi mnoho vazeb. Hlídají si navzájem děti, které tu mají dostatek místa i partnerů pro hraní. Sdílejí společně i různé vybavení, které nepotřebuje každá rodina např. sekačku na trávu nebo které by si jednotlivé rodiny nemohly dovolit např. dražší vybavení do dílny apod.\nToto je popis nejtypičtějšího cohousingu, existují i vesnická společenství nebo naopak společenství uprostřed velkých měst. Některé skupiny také nestavějí na zelené louce, ale adaptují staré budovy např. továrny nebo školy. Existují také malé cohousingy už od 2 rodin nebo naopak velké se stovkami domácností.\n\nSenior cohousing je určen především pro seniory, čím dál početnější skupinu stárnoucí populace, a jedná se o specifickou variantu vícegeneračního cohousingu zaměřeného na rodiny a děti.\nZákladní principy, jako sdružení privátních a společně vlastněných prostor, sdílené aktivity, vlastní iniciativa od začátku projektu po nastěhování, je stejná jako u vícegeneračního cohousingu. Jen se zde klade větší důraz na naplnění potřeb a přání seniorů, které se mohou lišit od potřeb rodin a mladších lidí, a na vzájemnou podporu a pomoc ve všech situacích, které stáří a stárnutí přináší.\n\nSenior cohousing představuje zajímavou možnost, jak se včas a s plnou odpovědností připravit na vlastní stáří strávené mezi přáteli v důvěrně známém prostředí. Významnou výhodou je menší závislost na pomoci vlastních dětí, rodiny a společnosti obecně. Synonymem může být \"stárnutí v komunitě\" nebo \"aktivní stárnutí\". Je považován za novou alternativu institucím typu domova pro seniory.\nDalší výhody jsou ekonomické, ekologické i sociální.\n\n"}
{"id": "387887", "url": "https://cs.wikipedia.org/wiki?curid=387887", "title": "Jan Kasprowicz", "text": "Jan Kasprowicz\n\nJan Kasprowicz (12. prosince 1860 v Szymborze, Polsko – 1. srpna 1926 v Zakopanem) byl polský básník, dramatik, literární kritik a překladatel patřící do hnutí \"Mladé Polsko\".\n\nJeden ze zástupců hnutí Mladé Polsko, spjatý s několika hlavními směry soudobé lyriky, především naturalismem, symbolismem a expresionismem. Průkopník v užívání volného verše, předjal i katastrofismus a primitivistické tendence v moderním umění. Byv stavěn na úroveň Adamu Mickiewiczovi, ba dokonce do role \"věštce\" (wieszcz), považuje se za jednoho z předních básníků v dějinách polské literatury.\n\nJeho díla, ceněna zejména pro originalitu stylu i tvůrčí nezávislost, vznikala jako plod autorova bolestného životního údělu, provázeného bídou, samotou, rozpadem rodinných vazeb a úsilím o navázání dialogu s Bohem. Odsud také postupné proměny estetických postojů jeho zpočátku rouhačské, později zoufalstvím prosycené tvorby, jejíž finální etapou byla františkánská apoteóza sblížení s přírodou, prostoty a vyrovnání s žitím plným neštěstí. Kasprowicz byl přitom, podle názoru Adama Ważyka, \"jedinou religiózní povahou mezi soudobými básníky\"; každou existenciální zkušenost svého bouřlivého života odrazil totiž v reflexích, jež jsou hluboko zakořeněny v Bibli a křesťanské tradici. Jiní badatelé věnují pozornost na vývoj vnímání lásky u Kasprowicze: od ničivého erotu po caritas (boží milost).\n\nVýznamné místo v jeho poezii zaujímalo nadšení pro přírodu rodného Kujavska a později i Vysokých Tater, které rád navštěvoval. Část veršů též vznikla vlivem fascinace kulturou Dálného Východu a řeckou mytologií.\n\nJako překladatel-samouk ovládal klasickou latinu a řečtinu (Aischylos, Euripides), z moderních jazyků francouzštinu (Bertrand, Rimbaud, Maeterlinck) a angličtinu (Shakespeare, Marlowe, Byron (\"Childe Haroldova pouť\", 1895), Shelley (\"Epipsychidion\", 1888), Keats, Thákur, Swinburne, Coleridge (\"Píseň o starém námořníkovi\"), Wilde aj.). Věnoval pozornost i písemnictví italskému (d'Annunzio), holandskému (Heijermans), německému (Goethe, Schiller) a norskému (Ibsen).\n\n\n\n"}
{"id": "387888", "url": "https://cs.wikipedia.org/wiki?curid=387888", "title": "Domov", "text": "Domov\n\nDomov může být :\n\n\n\n\n"}
{"id": "387901", "url": "https://cs.wikipedia.org/wiki?curid=387901", "title": "Fleet controlling", "text": "Fleet controlling\n\nFleet Controlling je nová platforma telematických systémů pro motorová vozidla a mobilní stroje, která poskytuje služby:\n\nDruh získávaných dat, datová výměna a služby poskytované informačními systémy založenými na platformě Fleet Controlling jej zařazují do skupiny LBS řešení (Location-based Service; \"prostorově-kontextové služby\"). \nLBS aplikace zpracovávají geografické polohy informačních jednotek, přičemž poskytují přidanou hodnotu ve formě dalších služeb nad základní lokační informací. Tyto informace mohou být v reálném čase odesílány skrz mobilní připojení do softwaru, kde s nimi mohou pověření pracovníci ihned pracovat. Pro přenos se využívá některého ze standardních přenosových kanálů (většinou GPRS), nebo záložních kanálů, např. VF rádiové vlny (zejm. pro případy odcizení, kdy dochází k rušení GPRS).\n\nU informačních řešení, založených na platformě Fleet Controlling, je základem informace o poloze vozu/stroje, stejně jako je tomu u Fleet managementu, a novými přidanými službami mohou být obecně \"(podle specifikací yTrack, str. 23)\": \n\n\nV současnosti telematické systémy ve vozech/strojích uskutečňují datovou výměnu prostřednictvím technologie GPRS nebo satelitem, poloha vozu je zjišťována pomocí GPS.\n\nPrvní zmínka o platformě Fleet Controlling se spojuje s mezinárodním veletrhem Transport Logistik v Mnichově, kde byla v roce 2007 tato platforma uvedena. \nPlatforma Fleet Controlling se vyvinula z předchozí generace \"(Fleet Management)\" telematických systémů pro vozidla a mobilní stroje a to využitím nové generace hardware, větší provázaností s dalšími systémy (ve vozech i v datovém centru) a poskytováním vyšší úrovně funkcionality na všech úrovních.\n"}
{"id": "387904", "url": "https://cs.wikipedia.org/wiki?curid=387904", "title": "Program Vega", "text": "Program Vega\n\nProgram Vega byl sovětský program výzkumu Venuše spočívající ve vypuštění kosmických sond k planetě Venuši a pro průzkum Halleyovy komety. Programu se zúčastnili vědci a technici Sovětského svazu (poskytl sondy a nosné rakety), Rakouska, Bulharska, Maďarska, Německé demokratické republiky, Polska, Československa, Francie (poskytla balónové sondy) a Spolkové republiky Německo.\n\nVega 1 a 2 byly dvě identické kosmické sondy. Jejich konstrukce byla odvozena od sond z předchozího programu Veněra. Byly napájeny párem velkých solárních panelů, obsahovaly anténní disk, kamery, spektrometr, infračervený měřič, magnetometr Miša a měřiče plazmatu. Byly tříose stabilizované, byly vybaveny štíty pro ochranu před prachem z Halleyovy komety. Pro průzkum Venuše sondy obsahovaly přistávací modul a balónovou sondu pro výzkum atmosféry planety.\n\n\n4920 kg těžké kosmické sondy odstartovaly pomocí nosné rakety Proton 8K82K z kosmodromu Bajkonur. K Venuši dorazily v červnu 1985. Balónové aerostatické sondy plovoucí asi 46 hodin ve výšce 53 km urazily asi 1/3 cesty kolem planety. Měřily rychlost větru, teplotu, tlak a hustotu oblaků. Setkaly se s většími turbulencemi a konvektivní aktivitou, než bylo očekáváno, včetně občasných prudkých poklesů o 1–3 km. \n\nObě kosmické sondy Vega po průletu u Venuše ve vzdálenosti asi 39 000 km pokračovaly k Halleyově kometě, aby mohly sledovat její návrat, k němuž byly vybaveny ještě 14 dalšími dosud nepoužitými přístroji a kamerami.\n\nObě sondy i přes drobné poruchy svůj úkol splnily jak u Venuše, tak u komety.\n\n"}
{"id": "387906", "url": "https://cs.wikipedia.org/wiki?curid=387906", "title": "František Antonín Raab", "text": "František Antonín Raab\n\nFrantišek Antonín Raab, , (21. prosince 1722 Sv. Linhart, Korutany – 20. dubna 1783 Vídeň) byl rakouský národohospodář, autor poddanské a pozemkové reformy v českých zemích známé jako raabizace.\n\nVystudoval práva ve Štýrském Hradci, věnoval se advokacii, 1750 vstoupil do státních služeb. Na přímluvu jej královna jmenovala intendančním radou v Terstu, jeho úkolem bylo podporovat rozvoj zvláštního ekonomického provozu v přístavu (dnes bychom řekli bezcelní zóny). Za věrné služby byl roku 1755 povýšen do dědičného rytířského stavu, dále se psal přídomkem z Ravenheimu.\n\nV roce 1773 byl jmenován dvorním radou u vídeňské obchodní komory. Jeho úkolem bylo dosáhnout povznesení zemědělské i průmyslové výroby stále poznamenané válkou o dědictví rakouské. Zaváděl chov včel, bourců, ovcí (továrna na zpracování vlny v Terezíně), pěstování barvířských rostlin. Zasazoval se o obdělávání ladem ležící půdy a zefektivnění hospodaření.\n\nNa základě dosavadních úspěchů byl jmenován tajným státním referendářem a ředitelem komorních statků v Čechách. Na dvou zkonfiskovaných jezuitských statcích v Čechách si vyzkoušel nahrazení roboty (poddaní museli určitý čas pracovat na statcích vrchnosti) pronajmutím půdy poddaným, kteří pak odváděli vrchnosti jen peníze místo práce. Tento robotní výkup – raabizaci – popsal ve spisu a byl pak aplikován v několika zemích Habsburské monarchie.\n\nZemřel ale dříve, než mohly být reformy dokončeny. Po smrti Marie Terezie využila církev a velkostatkáři svého vlivu a dosáhli toho, že Josef II. pro ně nevýhodnou raabizaci roku 1790 zastavil.\n"}
{"id": "387911", "url": "https://cs.wikipedia.org/wiki?curid=387911", "title": "Amidol", "text": "Amidol\n\nAmidol (systematický název 2,4-diaminofenol, sumární vzorec CHNO) je bezbarvá krystalická organická sloučenina. Hydrochloridová sůl se používá jako vyvíjecí látka pro fotografické vývojky. K tomuto účelu se používá od roku 1892, kdy byl amidol poprvé použit pro fotografické papíry. Mezi vyvíjecími látkami se chová neobvykle, protože nejefektivněji pracuje v mírně kyselém prostředí, na rozdíl od silně zásaditého, které potřebuje většina ostatních vyvíjecích látek. Jak amidol stárne, mění barvu na tmavo-červeno-hnědou. Nádoby na vývojku a další potřeby používané k přípravě amidolových roztoků se také barví do hněda a toto zbarvení je velmi odolné.\n\nFotografie vyvolané v amidolu mají typicky velmi teplou hnědočernou barvu, ale převyvolání může rychle vést ke vzniku závoje.\n"}
{"id": "387912", "url": "https://cs.wikipedia.org/wiki?curid=387912", "title": "Fed Cup 2008", "text": "Fed Cup 2008\n\nFed Cup byl 46. ročníkem této nejdůležitější týmové soutěže žen. 8 týmů se účastnilo bojů ve Světové skupině a dalších 76 týmů hrálo v nižších skupinách. Finálové utkání se konalo v Madridu od 13. do 14. září 2008, kde domácí družstvo podlehlo Rusku 0:4.\n\nČtyři týmy, které prohrály ve Světové skupině v 1. kole (Izrael, Francie, Itálie a Německo) a 4 vítězné týmy ze Světové skupiny II (Ukrajina, Japonsko, Česká republika a Argentina) vstoupily do baráže o Světovou skupinu.\n\n\nČtyři týmy, které prohrály ve Světové skupině II (Chorvatsko, Slovensko, Belgie a Rakousko) hrály baráž proti týmům, které se kvalifikovaly z 1. skupin oblastních zón. Dva týmy se kvalifikovaly z evropsko-africké zóny (Srbsko a Švýcarsko), jeden z asijsko-oceánské zóny (Uzbekistán) a jeden tým z americké zóny (Kolumbie).\n\n\n\n\n\n\n\n\n"}
{"id": "387913", "url": "https://cs.wikipedia.org/wiki?curid=387913", "title": "Fed Cup 2008 – Světová skupina", "text": "Fed Cup 2008 – Světová skupina\n\nSvětová skupina je nejvyšší úrovní ve Fed Cupu, z níž vzejde celkový vítěz soutěže. Účastníci semifinále mají zaručenou účast v nadcházejícím ročníku. Týmy, které prohrály v 1. kole, musí podstoupit baráž o udržení v nejvyšší soutěži.\n"}
{"id": "387924", "url": "https://cs.wikipedia.org/wiki?curid=387924", "title": "Piletice", "text": "Piletice\n\nPiletice () jsou místní část a současně katastrální území statutárního města Hradec Králové. Jedná se o část města s nejmenším počtem obyvatel. Piletice nejsou přímo součástí zástavby Hradce Králové, nacházejí se asi 0,5 kilometru od okraje vlastního města, v blízkosti hradeckého letiště.\n\nVelkou část vesnice tvoří bývalé JZD, ve kterém podniká několik firem. Do vsi zajíždí linka číslo 13 hradecké MHD, která dále pokračuje do Ruseka, se kterým ves sousedí. Ve vsi se nenachází žádný obchod se spotřebním zbožím ani žádné restaurační zařízení. Funguje zde ale komise místní samosprávy \"Piletice\" a sbor dobrovolných hasičů. Na okraji vesnice se nalézá bývalý vojenský prostor pro skladování petroleje.\n\nNejznámější z celých Piletic je Šrámkův statek. Jedná se o skanzen, který je po rekonstrukci. Konají se zde folklorní slavnosti a festivaly. V budoucnu se chystá rozšířené objektu Šrámkova statku o rekreační zařízení.\n\n"}
{"id": "387925", "url": "https://cs.wikipedia.org/wiki?curid=387925", "title": "Maurice Richard", "text": "Maurice Richard\n\nJoseph Henri Maurice \"Rocket\" Richard (4. srpna 1921 − 27. května 2000) přezdívaný Raketa, byl kanadský hokejový útočník. V NHL hrál za klub Montreal Canadiens v letech 1942 - 1960. Podařilo se mu jako prvnímu hráči v NHL překonat hranici 50 gólů v 50 zápasech (1944/1945) a jako první hráč NHL dosáhl hranice 500 gólů v kariéře.\nUděluje se po něm pojmenovaná trofej Maurice 'Rocket' Richard Trophy pro nejlepšího střelce základní části NHL. On sám se jím stal celkem pětkrát.\n\nV roce 1961 byl uveden do hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n"}
{"id": "387926", "url": "https://cs.wikipedia.org/wiki?curid=387926", "title": "Fed Cup 2008 – baráž Světové skupiny", "text": "Fed Cup 2008 – baráž Světové skupiny\n\nZápasy o postup do Světové skupiny (respektive o setrvání v ní) proběhly o víkendu 26. - 27. dubna 2008. \n\nDo Světové skupiny si postup vybojovaly týmy České republiky a Argentiny; Francie a Itálie se v této skupině zachránily.\n"}
{"id": "387933", "url": "https://cs.wikipedia.org/wiki?curid=387933", "title": "Radost", "text": "Radost\n\nRadost je příjemná emoce, vznikající v reakci na úspěch či zisk u jednodušších, emocí schopných tvorů (např. člověk), a na prožitek čisté lásky a sounáležitosti u těch na vyšší úrovni.\nSlabší formou radosti je spokojenost, silnější je extáze. Trvalejší a intenzivní forma radosti je pocit štěstí. Radost je často doprovázena úsměvem nebo smíchem. Tělesnými projevy radosti je zvýšení srdečního tepu a krevního tlaku.\nReligionista Tomáš Halík poukazuje na to, že „dokonalá radost pochází z proměněné bolesti“.\n\nOpakem radosti je smutek.\n\n\n\n"}
{"id": "387934", "url": "https://cs.wikipedia.org/wiki?curid=387934", "title": "Nokia N97", "text": "Nokia N97\n\nNokia N97 je smartphone s 3,5\" dotykovým displejem a plnohodnotnou hardwarovou QWERTY klávesnicí od společnosti Nokia. V základní výbavě nalezneme 5 megapixelový fotoaparát s optikou Carl Zeiss, duálním LED bleskem a autofocusem, dále GPS navigaci, Wi-Fi, EDGE, HSPDA a taky podporu MicroSDHC karet až do kapacity 16 GB (od roku 2009 32 GB). Interní paměť telefonu je 32 GB. Nokia N97 běží na OS Symbian 9.4 S60 5th Edition s podporou dotykového ovládání.\n\n"}
