{"id": "544901", "url": "https://cs.wikipedia.org/wiki?curid=544901", "title": "Dědický potok", "text": "Dědický potok\n\nDědický potok je pravostranný přítok Senetínského potoka v okrese Kutná Hora ve Středočeském kraji. Délka jeho toku činí 2,9 km.\n\nPotok pramení jižně od Dědic v nadmořské výšce okolo 530 m. Pod Dědicemi, kde napájí místní rybník, protéká lesnatou krajinou převážně severovýchodním směrem. Níže po proudu se jeho tok stáčí více na sever. Vlévá se do Senetínského potoka na 5,4 říčním kilometru, východně od Petrovic I, v nadmořské výšce cca 425 m.\n\nPotok nemá žádné větší přítoky.\n\n"}
{"id": "544903", "url": "https://cs.wikipedia.org/wiki?curid=544903", "title": "Evektor EV-55 Outback", "text": "Evektor EV-55 Outback\n\nEvektor EV-55 Outback je malý český dvoumotorový turbovrtulový víceúčelový dopravní letoun vyvíjený pod vedením kunovického leteckého výrobce Evektor. Vývoj letounu probíhá v rámci integrovaného projektu českého leteckého průmyslu za podpory Ministerstva průmyslu a obchodu ČR v programech Impuls a Tandem.\n\nV závěru roku 2009 proběhly první motorové zkoušky prvního prototypu. Prototyp byl veřejnosti poprvé představen 30. března 2010. Jeho první vzlet by se uskutečnil 26. června 2011. Výrobce původně předpokládal, že první zákazník stroj převezme v roce 2014. Předpokládaná cena by se měla pohybovat kolem dvou milionů dolarů, v přepočtu asi 38 milionů korun. Proces certifikace letounu u Evropské agentury pro bezpečnost v letectví (EASA) byl zahájen v listopadu 2014. Vzhledem k nákladnosti získání certifikace a zahájení výroby firma hledala vhodného investora.\n\nOd léta 2010 Evektor vedl rozhovory s ruskou stranou o vybudování společného podniku v Uljanovské oblasti pro výrobu tohoto letounu pro ruský trh. V roce 2014 společnost Evektor podepsala dohodu o strategické spolupráci a kapitálovém vstupu s malajsijskou firmou Aspirasi Pertiwi SDN BHD. Malajsijská investice má mimo jiné umožnit dokončení vývoje a zahájení sériové výroby typu EV-55.\n\nV březnu 2017 byl dočasně pozastaven vývoj EV-55 kvůli nejastnosti s malajsijským investorem.\n\nDůvodem vzniku EV-55 je snaha o zachování finální výroby letounu vlastní konstrukce České republice v narůstající celosvětové konkurenci. Z toho důvodu má být strojem určeným pro zatím málo obsazené segmenty trhu. Práce na projektu tohoto letounu byly zahájeny v roce 2003. Kromě iniciátorů projektu, kunovického Evektoru, se o jeho spuštění zasadila také Asociace leteckých výrobců ČR, která má snahu zapojit v ní sdružené podniky do nového integrujícího leteckého projektu. S evektorem tak na vývoji EV-55 spolupracovalo dalších 19 firem. Ty se podílejí na vývoji ať samotného letounu, nebo jeho komponentů a většina z nich se má posléze stát také dodavateli pro sériovou výrobu. Svůj záměr pak asociace deklarovala jako strategický cíl českého leteckého průmyslu — být jedním z lídrů mezi výrobci letadel určených pro regionální leteckou dopravu.\n\nNejdříve proto byla vypracována marketingová studie společnosti Evektor za spolupráce firmy Czech Aerospace, jež ukázala perspektivní prostor na trhu v kategorii malých regionálních letadel s přepravní kapacitou kolem devíti cestujících. V celosvětovém měřítku je v této kategorií provozováno téměř 5000 letadel reprezentovaných zejména typy Britten-Norman Islander, Cessna 402, Cessna 404, Piper PA-31 Navajo a Piper Chieftain. Jejich průměrné stáří se pohybuje kolem 40 let, a tak je nasnadě, že do budoucna nebudou schopna splnit zvyšující se nároky na hospodárnost provozu, poskytovaný komfort a zejména zpřísňující se ekologické normy, zvláště pokud jde o hlukovou zátěž a emisní limity.\n\nNa druhé straně existuje ale minimum nových typů, jež by ty stávající mohly nahradit. Jedná se zejména o jednomotorové stroje Pacific Aerospace P-750 XSTOL, Quest Kodiak a hlavně Cessna 208 Caravan. A právě parametry posledně jmenovaného se staly základem pro definováni požadavků na nový letoun z Kunovic. Mělo se jednat o nepřetlakovaný dvoumotorový turbovrtulový stroj certifikovaný v kategorii Normal, určený k přepravě devíti až čtrnácti osob na menší vzdálenosti kolem 700 km, u něhož se předpokládá provoz i na kratších méně kvalitních nezpevněných vzletových a přistávacích drahách, ostrovech, horách atd. Samozřejmostí se měla stát rychlá konvertibilita interiéru z cestovní na nákladní verzi a naopak, nízké provozní náklady na letovou hodinu i na pozemní údržbu.\n\nHlavním požadavkem bylo navrhnout robustní celokovový turbovrtulový stroj osvědčené konstrukce, umožňující rychlou změnu uspořádání interiéru kabin, vhodný pro provoz z nezpevněných drah, certifikovaný podle evropských předpisů EASA CS-23 a amerických FAR-23 pro kategorii Normal. Důležitým kritériem bylo dosaženi nízkých provozních nákladů a nároků na vybavení při pozemní údržbě a také pořizovací cena srovnatelná s konkurenčními typy. Tým vedený šéfkonstruktérem Ing. Petrem Štěrbou proto připravil projekt prostorného víceúčelového letadla hornoplošného uspořádání s ocasními plochami do T, jehož finální konfigurace byla schválena v roce 2005.\n\nKonstrukce je tradičně celokovová s využitím kompozitních materiálu pro některé pomocné díly, jejichž podíl na celkové hmotnosti draku letounu dosahuje 15%. Jedná se například o dveře, nosovou část trupu, kryty, podvozkové a motorové gondoly, koncové oblouky, interiér. Předností EV-55 proti soupeřícím typům na světovém trhu se má stát vnitřní prostor kabiny, který dosahuje bezkonkurenční kapacity 12,67 m, z čehož 9,47 m připadá na samotnou kabinu pro cestující. První nákladový prostor o objemu 0,5 m je umístěn v přídi před kokpitem, druhý o objemu 2,7 m je umístěn za kabinou cestujících na zádi. S úpravou interiéru se do letadla vejde až 14 pasažérů, unese max. platící zatížení L-410, prostor 4,48 × 1,61 × 1,37 m dovoluje přepravit až 1400 kg na vzdálenost 730 km. Pohodlná manipulace s nákladem při nakládaní a vykládáni přes dveře 1,25 m širokými a 1,37 m vysokými výklopnými dělenými dveřmi, umístěnými v levé zadní části kabiny. Její horní levá část zároveň slouží jako nouzový východ v případě havárie, naopak dolní část jako nástupní schůdky. Interiér kabiny lze do 30 minut změnit na celonákladovou verzi, s možností uspořádání kabiny s přepravou pasažérů i nákladu. Chybět nemá například toaleta, bar, stolky či komunikační a multimediální systém.\n\nPilotní prostor je přístupný dvojicí samostatných dveří po jeho stranách. První prototyp je osazen základním klasickým přístrojovým vybavením, umístěným zejména na palubní desce, kde je prostor také na systémové ovládací panely. Od toho konceptu si konstruktéři slibují menší pracovní zatížení, kdy nebude nutné ve zvýšené míře přenášet zrak na stropní panel, kde budou umístěny pouze prvky ovládaní topení a větrání. V budoucnu se má stát samozřejmostí instalace nejnovější integrované avioniky s velkoplošnými barevnými víceúčelovými displeji s minimalizovaným množstvím výrobců. V současné době je vybírán dodavatel. Po její zástavbě bude EV-55 splňovat předpisy pro létání podle přístrojů za dne i v noci také v jednopilotním uspořádání. V přídi je navíc počítáno s instalací povětrnostního radiolokátoru, jehož montáž bude na přání zákazníka.\n\nŘízení je klasické, mechanické. Podvozek je zatahovací, příďového typu, u něhož se hlavní podvozková kola zasunují do aerodynamických tvarovaných gondol umístěných na bocích trupu. Umožňuje bezpečné přistání letounu o hmotnosti 4600 kg, tedy s hodnotou kterou má stanovenou jako maximální vzletovou. Typickým znakem Outbacku jsou rozměrné řídicí plochy. Velká kýlová plocha se směrovkou a z toho vyplývající nízkou minimální rychlost řiditelnosti, která má rozhodující vliv na délku vzletu a přistání. Klasicky nebo na přání centrálně tlakově palivo o celkové maximální hmotnosti 1656 kg.\n\nPohonnou jednotkou jsou osvědčené motory Pratt & Whitney Canada PT6A-21, roztáčející vrtule Avia AV 844 s průměrem 2080 mm.\n\n\n\n\n\n"}
{"id": "544904", "url": "https://cs.wikipedia.org/wiki?curid=544904", "title": "Alexej Stachanov", "text": "Alexej Stachanov\n\nAlexej Grigorjevič Stachanov (rusky \"Алексей Григоревич Стаханов\", 3. ledna 1906, Lugová, Ruské impérium – 5. listopadu 1977, Torez, Sovětský svaz) byl sovětský horník a národní hrdina SSSR, který měl reprezentovat SSSR jako socialistickou průmyslově vyspělou zemi.\n\nNarodil se v Lugové blízko Orlu. V roce 1933 začal pracovat jako horník.\n\nJako horník si chtěl vydělat na koně pro hospodářství. Šachta na níž pracoval byla hodnocena špatně a stranický vedoucí šachty, Petrov, by byl odvolán nebo potrestán, kdyby se šachta něčím nevyznamenala.\n\nBylo proto třeba udělat rekord nebo se jinak vyznamenat. Jenže nikdo z horníků nechtěl dělat rekordy. Dnes rekord - zítra norma. Kdo by chtěl dělat rekordy, ten mohl být ostatními zabit. Po nátlaku a hledání byl vybrán právě mladý Stachanov a s ním byl na jediné \"rekordní\" směně i redaktor místních novin, který o tom napsal do místního tisku. \n\nDne 31. srpna 1935 bylo prohlášeno, že vytěžil 102 tun uhlí za 5 hodin a 45 minut (což bylo 14× více, než byl plán). Tento rekord z něj udělal hrdinu SSSR, a dokonce se objevil na titulní straně magazínu \"Time\". \n\nPo rekordu Stachanov utíkal domů, protože ho lidé chtěli zabít. Protože \"dnes rekord\", znamená zítra normu. Jeho žena ho schovala před rozlíceným davem doma v bečce na zelí a lidem řekla, že kdo chce Alexeje zabít, toho ona podřeže. \n\nAž za dva dny po \"rekordu\" se zpráva o tomto skutku ocitla na poslední stránce stranického listu Pravda a tam z tohoto článečku pochopil Sergo Ordžonikidze, že je to právě ten hrdina, kterého potřebuje stalinská éra. \n\nOkamžitě po \"rekordní\" směně, na níž prý stranický funkcionář Petrov Stachanovi svítil při rubání se stranická organizace usnesla, že Stachanov dostal dům, poukaz na lázně a koně. \n\nSovětský svaz v té době vymýšlel hrdiny a příklady a tento rekord je zcela vymyšlen a měl sloužit a také sloužil jako propaganda ke zvyšování pracovních výkonů.\nV letech 1936–1941 byl prominentním studentem Industriální akademie v Moskvě, ač sám s bídou četl a psal. Do roku 1942 byl ředitelem dolu v Karagandě.\n\nV letech 1943 až 1957 pracoval jako komisař pro těžký průmysl. Roku 1959 byl vedoucím různých dolů, než roku 1974 odešel do penze, jejíž větší část strávil v psychiatrické léčebně, kam se dostal kvůli alkoholismu. Tam jednou upadl na mokré podlaze, ztratil vědomí a za dva dny na to zemřel. \n\nByl pohřben na městském hřbitově a jeho hrob zarostl travou. Hrob byl těžko k nalezení i pro pracovníky hřbitova, když po hrobu pátrala ruská televize v rámci dokumentu o Stachanovovi.\n\nByl vyznamenán dvěma Řády Lenina a Řádem rudého praporu. Den 31. srpna, kdy se stal slavným, se slavil jako státní svátek. Město Kadijivka na Ukrajině bylo roku 1978 na jeho počest pojmenováno „Stachanov“. Město se tak jmenovalo do roku 2016.\n\n\n"}
{"id": "544905", "url": "https://cs.wikipedia.org/wiki?curid=544905", "title": "Chevel Tefen", "text": "Chevel Tefen\n\nChevel Tefen nebo jen Tefen (: חבל תפן) je region a průmyslová místní rada v Izraeli, v Severním distriktu, v oblasti Horní Galileji.\n\nTento region zaujímá oblast náhorních planin v západní části Horní Galileji. Geograficky je na jihu ohraničen údolím Bejt ha-Kerem, na východě údolím Nachal Peki'in a úpatím masivu Har Meron. Na severu sahá k městu Ma'alot-Taršicha, na západě jej ohraničuje pás měst obývaných izraelskými Drúzy jako Jirka a Januch-Džat.\n\nJméno je odvozeno od staršího arabského místního názvu pevnosti Kala'at Tufanija, který byl dříve spojován se starověkým městem Tefen zmiňovaným v staroegyptských pramenech. Novější výzkum ovšem prokázal, že tato lokalita se nacházela v dnešním Libanonu. V biblických dobách tento region tvořil hranici mezi izraelitskými kmeny Ašer a Neftalí, ale nešlo o oblast s výrazným lidským osídlením, kterému zde chyběly vodní zdroje a zemědělská půda. Teprve z pozdějšího byzantského období v raném středověku tu vzniklo pět sídel. Později ve středověku zde nebylo významnější arabské osídlení.\n\nNovověké osidlování Chevel Tefen započalo koncem 70. let 20. století, kdy v Galileji v rámci programu Micpim be-Galil vzniklo několik židovských vesnic. V tomto regionu šlo o osady Chaluc, Lavon, Lapidot, Gita, Kišor, Tuval a Pelech. Některé z těchto vesnic se ale nepodařilo trvale osídlit (Pelech, Kišor). Úspěšnější bylo založení zcela nového města Kfar Vradim na severu tohoto území. Vzniklo roku 1984 jako soukromá iniciativa skupiny investorů okolo Stefa Wertheimera, který se také podílel na založení nedaleké průmyslové zóny Tefen.\n\nPrávě průmyslová zóna Tefen se stala nejspěšnějším místním rozvojovým projektem. Vznikla roku 1981 z iniciativy Stefa Wertheimera. V současnosti zde funguje 62 firem.\n\nSoučástí průmyslové zóny Tefen je i muzeum, které obsahuje expozici automobilových veteránů, výstavu věnovanou Izraelcům německého původu a výstavní galerii.\n\nPrůmyslová zóna Tefen je na dopravní síť napojena pomocí lokální silnice číslo 854, která vede z Ma'alot-Taršicha do údolí Bejt ha-Kerem. Po roce 2009 byla dokončena nová silnice, která průmyslovou zónu Tefen napojuje západním směrem na obec Januch-Džat.\n\nOkolo této průmyslové zóny vznikla roku 1991 průmyslová Místní rada Migdal Tefen (: מגדל תפן, \"Mo'aca Mekomit Migdal Tefen\"), která je unikátním typem místní samosprávy, jež není vázána na obydlená sídla ale na průmyslovou zónu a koordinuje podnikatelský rozvoj regionu. Zčásti nahradila rozpuštěnou Oblastní radu Merkaz ha-Galil, jejíž členské obce (například druzská vesnice Kisra-Sumej) se osamostatnily. Pod jurisdikci místní rady Migdal Tefen spadá řízení průmyslového rozvoje na území o ploše 2700 kilometrů čtverečních a cca 7000 pracovních míst, z toho 3500 v průmyslové zóně Tefen. Další průmyslové zóny byly založeny v jiných obcích. Vedení místní rady je složeno ze zástupců podnikatelů, veřejnosti a vlády.\n\n\n"}
{"id": "544919", "url": "https://cs.wikipedia.org/wiki?curid=544919", "title": "Telegram", "text": "Telegram\n\nTelegram, přenášený pomocí telegrafie, má více výzamů:\n\n\nDalší významy:\n\n"}
{"id": "544920", "url": "https://cs.wikipedia.org/wiki?curid=544920", "title": "Stanford", "text": "Stanford\n\nStanford může být:\n\n"}
{"id": "544921", "url": "https://cs.wikipedia.org/wiki?curid=544921", "title": "William Riker", "text": "William Riker\n\nWilliam Thomas Riker je fiktivní postava v televizním sci-fi seriálu .\n\nWilliam Riker byl důstojník Hvězdné flotily, známý svým dlouhým působením na pozici prvního důstojníka pod velením kapitána Jeana-Luca Picarda na lodi USS Enterprise-D a později USS Enterprise-E. Narodil se na Aljašce. V roce 2379 nakonec přijal nabídku povýšení na kapitána a dostal vlastní loď, \"USS Titan\".\n\nV roce 2361 došlo k nehodě transportéru, při které vznikl geneticky identický dvojník se vzpomínkami a osobností shodnými až do okamžiku nehody. Dvojník přijal jméno \"Thomas Riker\".\n\n"}
{"id": "544922", "url": "https://cs.wikipedia.org/wiki?curid=544922", "title": "Kastilské království", "text": "Kastilské království\n\nKastilské království (španělsky \"Reino de Castilla\") bylo středověké království s proměnlivým územním rozsahem, existujícího v letech 1035-1230. Královskou rezidencí bylo město Burgos. Kastilské království vzniklo z Kastilského hrabství, které bylo nejvýchodnější částí Království León. Kastilský hrabě tak byl vazalem leónského krále.\n\nZávislost na Leónu postupně slábla a kastilský hrabě Sancho pojistil moc svého rodu také výhodnými sňatky svých dcer; Munu Elviru provdal za Sancha Navarrského a Urraku za Bermuda III. Leonského. Když syn Sancha I. Navarrského Garcia II. Sanchez byl po krátké vládě roku 1029 zavražděn, jeho otec král navarrský Sancho se zmocnil Kastilie jménem své manželky a udělil ji před svou smrti (1035) svému synovi Ferdinandovi I. jako království. Tím byla odstraněna závislosti Kastilie na Leónu. Ferdinand pak v roce 1037, když leónský král Bermudo III. padl v bitvě proti Ferdinandovi I. a nezanechal po sobě dědice, ovládl Ferdinand I. i království León.\n\nNa atlantickém pobřeží v jižní části království León bylo během vlády krále Alfonse VI. Kastilského založeno roku 1093 Portugalské hrabství a nabídnuto Jindřichu Burgundskému. Vnuk hraběte Jindřicha a kastilského krále Alfonse VI., hrabě Alfons I. \"Dobyvatel\" vyhlásil v roce 1128 nezávislost svého hrabství na Leónském království, s nímž musel svést několik bitev. Nakonec po vítězství v bitvě u Ourique byl 26. červenec 1139 vojskem provolán za portugalského krále a jako první kastilský král se prohlašoval \"Císařem celé Hispánie\".\n\nPrvní unie s Leónem proběhla tedy za vlády krále Ferdinanda I. v letech 1037-1065. Ten svá království rozdělil mezi své syny. Zanedlouho se ale jeho druhorozený syn leonský král Alfons VI. stal v roce 1072 také králem Kastilie. Po jeho smrti se jeho sestra Urraca Kastilská stala jak královnou Galicie, Kastilie i Leónu v letech 1109-1126. Jelikož ale byla posledním vládnoucím členem Navarrské dynastie připadl po její smrti trůn burgundské dynastii. Její syn Alfons VII. Kastilský byl v letech 1126-1157 králem Kastilie a Leónu, čímž obě země opět utvořily unii.\n\nZa vlády jeho vnuka Ferdinanda III. opět a natrvalo vytvořily obě země unii resp. země kastilské koruny. Každý další kastilský král byl zároveň králem Leónu (a Galicie). Tím samostatné vlastně kastilské království přestalo existovat jako nezávislý stát, ale stalo se základem soustátí pod vládou kastilského krále, v němž měla právě Kastilie zvláštní postavení.\n\n"}
{"id": "544925", "url": "https://cs.wikipedia.org/wiki?curid=544925", "title": "Herb Ellis", "text": "Herb Ellis\n\nHerb Ellis (4. září 1921, Farmersville, Texas – 28. března 2010, Los Angeles, Kalifornie) byl americký jazzový kytarista. Roku 2005 mu byla udělena cena NEA Jazz Masters Award.\n\nVyrůstal na okraji Dallasu ve státě Texas. Poprvé zde z rozhlasu uslyšel zvuk elektrické kytary, konkrétně v podání George Barnese, a to ho inspirovalo natolik, že sám začal hrát na kytaru. Studoval na Texaské státní univerzitě hudební specializaci, ale protože v té době ještě neexistoval obor pro studium kytary, zaměřil se tedy na kontrabas. Potýkal se s nedostatkem finančních prostředků a právě kvůli tomuto byl nucen v roce 1941 studium ukončit.\n\nV roce 1943 nastoupil do orchestru Casa Loma pod vedením Glena Graye a zde jazzový svět poprvé uslyšel jméno Herb Ellis. Po krátké době se připojil k Jimmy Dorseymu a jeho kapele, ve které dostal větší prostor, než tomu bylo v předchozí zkušenosti, a Ellis se stává sólistou, jehož jméno bylo citované ve spoustě jazzových časopisů. Ellis hraje Dorseymu po boku až do roku 1947, kdy byla oznámena šestitýdenní pauza. Tehdy nastal zvrat, který Ellisovu kariéru navždy změnil. \n\nVznikla kapela \"Soft Winds\", kterou tvořilo trio Nata Kinga Colea. Hráli spolu následujících pět let, do roku 1952. Poté přišla příležitost vyzkoušet něco nového s Oscar Peterson Trio. Padli si do oka natolik, že se stal stálým kytaristou tria (1953 - 1958), skládajícího se z klavíristy Oscara Petersona, kontrabasisty Raye Browna a Ellise. Byl vnímán hodně kontroverzně, protože byl jediný běloch v kapele v době, kdy byl rasismus na vrcholu. V době největší slávy hráli s osobnostmi jako Stan Getz, Dizzy Gillespie, Roy Eldridge, Buddy Rich, Ella Fitzgerald či Louis Armstrong. S posledními dvěma nahráli desku \"Comeback\", kde tvořili doprovodnou kapelu.\n\nRoku 1958 Ellis opustil kapelu a jako náhrada přišel ne kytarista, ale bubeník Ed Thigpen. V letech 1959 - 1960 Ellis jezdil turné s Ellou Fitzgerald.\n\n"}
{"id": "544927", "url": "https://cs.wikipedia.org/wiki?curid=544927", "title": "Beverly Crusherová", "text": "Beverly Crusherová\n\nBeverly Crusherová je fiktivní postava v televizním sci-fi seriálu .\n\nDoktorka \"Beverly Cheryl Crusherová\", rozená \"Howardová\", byla s hodností komandéra hlavním zdravotnickým důstojníkem na lodích USS Enterprise-D a USS Enterprise-E pod velením kapitána Jeana-Luca Picarda. Tuto pozici na krátko opustila v roce 2365, aby dočasně působila jako velitelka Lékařské divize Hvězdné flotily.\n\n"}
{"id": "544932", "url": "https://cs.wikipedia.org/wiki?curid=544932", "title": "Darování", "text": "Darování\n\nDarování (lat. \"donatio\") je poskytnutí daru, tedy dobrovolné a bezúplatné převedení vlastnického práva k dané věci z \"dárce\" na \"obdarovaného\". Předmětem daru může být jakákoli věc v právním smyslu, ať již movitá či nemovitá, hmotná nebo nehmotná, je-li ovšem součástí majetku dárce. Právně je darování upraveno v § 2055–2078 občanského zákoníku a realizuje se prostřednictvím \"darovací smlouvy\". Fakticky k darování dochází buď reálně, současně s odevzdáním daru, nebo konsenzuálně, kdy se dárce zaváže teprve v budoucnu vlastnické právo k daru převést a obdarovaný tuto nabídku přijme. Darováním ale právní vztah mezi dárcem a obdarovaným nezaniká, což se projevuje např. v možnosti v budoucnu dar odvolat.\n\nDarování je vždy dobrovolné, proto jím nikdy není plnění právní povinnosti, např. placení výživného nebo poskytnutí nálezného. Také jím nejsou veřejné sbírky, protože ty se řídí vlastním zvláštním zákonem a není zde uzavírána klasická darovací smlouva. Zvláštním případem, který vylučuje soukromoprávní regulaci darování, je též darování orgánů a tkání pro transplantace, výjimkou jsou pouze vlasy a podobné části lidského těla, která se přirozeně obnovují (). Spornou otázkou může být sponzorství, protože je však zpravidla založeno na poskytování protislužby, např. reklamy, o darování také ve většině případů nepůjde. Darováním není ani plnění z pouhé společenské úsluhy, při níž se obě strany nechtějí smluvně zavázat (liberalita) a které je pouze projevem zdvořilosti nebo společenské výpomoci. Podle okolností konkrétního případu nemusí jít jen např. o nezávazné pozvání na večeři, ale také o dárek k narozeninám či k Vánocům, nebude-li vůle obou stran směřovat k uzavření závazku z darovací smlouvy. Naproti tomu ovšem právo zná i tzv. \"odměnné (renumeratorní) darování\", které je založeno na dobrovolném uznání, ocenění zásluh či jako zvláštní odměna, např. za záchranu tonoucího apod. Část právní teorie sem řadí také spropitné.\n\nNejde-li o zmíněné případy, může být darem cokoli, co lze vymezit jako věc v právním smyslu (). Nejčastěji půjde o hmotnou věc, ať již movitou nebo nemovitou, může to však být i bytová jednotka, obchodní závod, cenný papír, obchodní podíl, pohledávka, autorské dílo, know-how, stejně jako spoluvlastnický podíl na věci. Darovat lze také zvíře, protože to není v rozporu s jeho povahou (). Dárce však může darovat pouze něco ze svého majetku, nemůže tedy prostřednictvím darování na někoho převést dluhy ze svého jmění. Daroval-li by dokonce vědomě cizí věc, musel by následně nahradit vzniklou škodu (vlastnictví k daru by záviselo na splnění podmínek pro tzv. nabytí od neoprávněného). Naproti tomu není téměř omezen v rozsahu darování, může darovat třeba celý svůj majetek, čímž se rozumí veškerý majetek k okamžiku uzavření darovací smlouvy. Ohledně budoucího majetku je nicméně z důvodu ochrany svobody rozhodovat o svém konkrétním vlastnictví omezen do výše poloviny tohoto majetku, podobně je také stanoveno, že předmětem daru může být určitá věc, kterou zatím dárce nemá, jen tehdy, jestliže se v darovací smlouvě zaváže ji získat. Darování bývá většinou jednorázové plnění, je ale možná i pravidelná podpora obdarovaného, která může mít podobu peněžní, věcnou či může být ve formě poskytování služeb. Lze je také vázat na časové období či plnění konkrétní podmínky, např. po dobu studia na vysoké škole. Od smluvního důchodu se \"darování podpory\" mj. liší též v tom, že si lze sjednat její přechod na dědice.\n\nDarovací smlouva je smlouvou pojmenovanou, jedním ze smluvních typů, který je výslovně upraven zákonem. Jde o dvoustranné právní jednání, pro její uzavření tedy není podstatnou okolností pouze nabídka daru, ale také jeho přijetí obdarovaným. To ovšem může být i jen konkludentní, vyplývající z okolností. Rozlišuje se přitom:\nKonsenzuální darovací smlouva ale není uzavřena tehdy, jde-li pouze o \"slib daru\", který není obdarovaným řádně akceptován. Pak slibující nemá povinnost dar odevzdat a druhá strana má právo pouze na náhradu účelně vynaložených nákladů, které jí v souvislosti s tím vznikly.\n\nZákladními charakteristikami každé darovací smlouvy je její dobrovolnost, nemůže tedy jít o plnění jakékoli právní povinnosti, a bezúplatnost. Tomu však nebrání, je-li podmíněna přijetím příkazu nebo splněním určité podmínky, nejde-li ovšem o majetkovou protislužbu dárci. Takových vedlejších ujednání může být velmi mnoho, právně nerelevantní je jen prosté určení účelu daru, kterým obdarovaný není vázán. Stanoví-li ale dárce nějakou podmínku, ať již odkládací (suspenzivní) nebo rozvazovací (rezolutivní), má to už na právní účinky darovací smlouvy podstatný vliv (). Kupř. i nesplnění rozvazovací podmínky poskytovat pravidelně určitou část výtěžku z nájmu darovaného domu na dobročinné účely, ke kterému dojde až po několika letech od darování, má za následek zánik vlastnictví daru. Nepřihlíží se pouze k podmínkám nemožným, příčícím se dobrým mravům (např. zákaz manželství s určitou osobou) nebo narušujícím veřejný pořádek, vybízejícím k trestné činnosti či zjevně šikanujícím obdarovaného. Jde-li o uložení konkrétního příkazu, spočívajícího např. v povinnosti dárci veřejně poděkovat, je vymahatelný až poté, co dárce svou část smlouvy splnil. Pro příkazy, které jsou ve veřejném zájmu, zákon zvláště z tohoto důvodu navíc ustanovuje, že jejich splnění mohou po smrti dárce kromě jeho dědiců vymáhat i příslušné orgány veřejné moci nebo právnické osoby, které jsou oprávněné takový zájem chránit.\n\nZ hlediska formy platí, že darování je zásadně neformální, darovací smlouvu lze uzavřít jakýmkoli způsobem. Výjimkou je darování věci zapsané do veřejného seznamu, jako je katastr nemovitostí či rejstříky patentů, průmyslových vzorů, ochranných známek apod., kde je pod sankcí absolutní neplatnosti vyžadována písemná forma smlouvy. Podobně je nutné vždy uzavřít písemnou smlouvu u konsenzuálního darování, protože je vhodné prokázat, že nešlo např. jen o nezávazný slib darování.\n\nStranami darovací smlouvy jsou \"dárce\" a \"obdarovaný\", což mohou být osoby fyzické i právnické, přičemž není vyloučeno, aby na každé straně vystupovalo více osob (nebude-li ujednáno jinak, budou v takovém případě zavázány z darovací smlouvy společně a nerozdílně). Je také umožněno tzv. \"vzájemné darování\", ale pouze tehdy, je-li zřejmé, že nejde o směnnou smlouvu, a navíc pouze v rozsahu, v jakém hodnota jednoho daru převyšuje hodnotu druhého daru. Ve zbytku jde vždy o směnu.\n\nUrčité problémy mohou vyvstat při darování mezi manžely. České právo tuto možnost obecně nezakazuje, lze to však jen k majetku, který je ve výlučném vlastnictví jednoho z nich a který proto není součástí společného jmění manželů. Okruh takových věcí může být v různých případech různý, protože společné jmění manželů může být modifikováno rozhodnutím soudu či vzájemnou dohodou. Jde-li o darování manželům, záleží na tom, zda je darováno výslovně jen jednomu z nich, pak se dar stane součástí jeho výlučného jmění, při darování oběma bude věc součástí jejich společného jmění. Darovat lze i nenarozenému dítěti (nasciturus), ale jen tehdy, bude-li mu to ku prospěchu. Podobný princip se projevuje v zákonem zvláště upravené otázce darování osobě s omezenou svéprávností. Taková osoba je způsobilá darovat nebo přijmout pouze dar malé hodnoty, příp. vzhledem k okolnostem obvyklý. Tím je míněno, že je přípustný i dar vyšší hodnoty, pokud nezpůsobí obdarovanému žádnou újmu. Dar, který by znamenal následné zvýšené výdaje či jiné obtíže, by totiž pro něj nebyl jednoznačným majetkovým přínosem. Právo také stanoví zvláštní pravidla pro případy, kdy je potenciální dárce v péči zdravotnického nebo sociálního zařízení, tehdy nelze darovat osobě, která toto zařízení provozuje nebo je v něm zaměstnána, ledaže jde o blízkou osobu dárce. Zákaz je odůvodněn plným zachováním dobrovolnosti daru, což v těchto situacích může být narušeno iracionálními pocity nutnosti se odvděčit.\n\nDarování se většinou odehrává mezi živými, od roku 2014 ale opět není vyloučeno ani darování pro případ smrti (\"donatio mortis causa\"), což je vlastně zvláštní odkládací podmínka konsenzuální darovací smlouvy, kdy k přechodu vlastnictví k daru dojde až v okamžiku smrti dárce. Primárně se ovšem takové právní jednání posuzuje jako odkaz (), jen tehdy, vzdá-li se dárce práva dar odvolat a vydá-li o tom obdarovanému listinu (toto prohlášení může být už součástí písemné darovací smlouvy), půjde o darovací smlouvu.\n\nObdarovaný dříve musel uhradit darovací daň, která činila zákonem stanovené procento z hodnoty věci (7–40 %). Od 1. ledna 2014 byla tato daň zrušena a darování je jako bezúplatný příjem zdaňován podle zákona o daních z příjmů. Jde-li o fyzickou osobu, činí sazba daně 15 %, u právnické osoby 19 %. Od daně jsou ale osvobozeny dary zejména mezi příbuznými, nebo příležitostné dary do hodnoty 15 000 Kč. Kromě toho v případě vzájemného darování nemovitých věcí podléhá zdanění hodnota, o kterou převyšuje hodnota plnění jedné strany hodnotu plnění druhé strany darovací smlouvy.\n\nSplněním smlouvy, tedy darováním, právní poměr mezi dárcem a obdarovaným nezaniká. To se projevuje zejména v možnosti dárce kdykoli dar odvolat, jsou-li ovšem naplněny zákonné podmínky. Kromě toho může obdarovaný od darovací smlouvy odstoupit a dar vrátit, jestliže jej dárce neupozornil na právní nebo faktické vady daru, o kterých v době darování věděl (jiná práva z vadného plnění při darování, na rozdíl od např. kupní smlouvy, nevznikají; zároveň však obdarovanému vedle toho zůstává i právo na náhradu vzniklé škody). Odstoupit od smlouvy může i dárce, ale jen do doby darování, resp. do výše zatím neposkytnutého daru. Tato možnost \"odepření daru\" se proto uplatní jen při konsenzuálním darování a jen tehdy, jestliže se od doby uzavření smlouvy nezaviněně dostane do situace, kdy není schopen plnit vyživovací povinnost nebo se sám živit, či šlo-li by o případ nevděku zakládající jinak důvod pro odvolání daru.\n\nDárce se dříve mohl domáhat \"vrácení daru\" tehdy, pokud se obdarovaný choval k němu nebo ke členům jeho rodiny způsobem, který hrubě porušoval dobré mravy. Intenzita tohoto porušení, jakož i výklad neurčitého právního pojmu \"dobré mravy\", se posuzovaly v každém jednotlivém případě zvlášť. Sporné ovšem, kromě výkladu dalšího neurčitého pojmu \"rodina\", bylo, kdy skutečně k vrácení daru dojde. Soudní praxe i část právní teorie se domnívala, že již v okamžiku, kdy dárce o vrácení požádal, takže případný soudní rozsudek takový fakt už jen zpětně potvrdil, jiná část právních teoretiků stála na stanovisku, že k tomu může dojít teprve právní mocí tohoto rozsudku a proto je nutné vždy podat žalobu k soudu. Od roku 2014 se tato koncepce změnila a kromě nevděku přibyla i možnost dar odvolat z důvodu nouze. Tyto dva důvody představují zákonnou výjimku z jinak obecně platné zásady neodvolatelnosti daru (\"pacta sunt servanda\"). Nejde-li nicméně o darování pro případ smrti, nemůže se dárce předem svého práva dar odvolat platně vzdát. Dojde-li k odvolání daru, má obdarovaný povinnost vydat vše, co mu z daru v dané chvíli zbývá. Jestliže se však daru úmyslně zbavil, aby jeho vydání zmařil, nebo pokud jde o případ nevděku, který mu dárce neodpustil, musí nahradit jeho plnou hodnotu. Zároveň ovšem do budoucna zanikají i všechny příkazy a další povinnosti, kterými byl z darovací smlouvy zavázán.\n\nDárce může už poskytnutý dar odvolat, příp. požadovat jeho obvyklou cenu v době darování, jestliže se poté bez vlastního zavinění dostane do stavu takové nouze, že nemá ani na vlastní nutnou výživu nebo není schopen plnit zákonné výživné vůči jinému (před darováním má možnost dar odepřít). Nutnou výživou se zde nerozumí pouze jídlo, ale také zajištění bydlení, ošacení, příp. léků a dalších potřeb, to vše ale jen na základní úrovni. Jde navíc o výjimečnou možnost řešení nečekané nepříznivé sociální situace, které by měla předcházet vyživovací povinnost ze strany příbuzných. Rozsah vrácení je ostatně limitován výší potřebných prostředků. Bylo-li obdarováno více osob, musí se dárce obrátit nejdříve na poslední z nich a odvolat dar vůči dřívějšímu obdarovanému může jen tehdy, nestačí-li na zajištění výživy příspěvek později obdarovaného. Vzhledem k povaze vyživovací povinnosti jde o osobní právo, které nepřechází na dědice a někdo jiný ho může vůči obdarovanému uplatnit jen tehdy, je-li v pozici osoby, které je dárce povinen výživou a ten dar neodvolal. Obdarovaný má ale možnost se vrácení daru vyhnout tím, že sám bude nutnou výživu poskytovat. Povinnost dar vrátit nemá kromě toho tehdy, jestliže je v podobné situaci jako dárce, nebo pokud si dárce nouzi zavinil úmyslně nebo z hrubé nedbalosti sám (např. bezdůvodně opustí zaměstnání, vede nezřízený život, nezodpovědně se zadlužuje, provozuje hazardní hry a sázky, podlehne alkoholismu nebo jiné závislosti apod.).\n\nDůvodem pro odvolání daru může být i nevděk obdarovaného, protože darování jako jednostranné převedení vlastnictví bez majetkového protiplnění je projevem štědrosti a velkorysosti dárce a obdarovaný je proto vůči němu zavázán úctou a vděčností. Za nevděk se považuje takové jednání, kterým obdarovaný úmyslně nebo z hrubé nedbalosti ublíží dárci a tím zjevně poruší dobré mravy. Ačkoli předpoklad trestního postihu není podmínkou pro odvolání daru, často půjde o trestný čin proti životu a zdraví dárce, proti jeho svobodě či důstojnosti, nebo také o zásah do jeho osobnostních práv. Kvalifikovanost nevděčného chování může založit i jen jeden amorální skutek o značné intenzitě, nebo vícero skutků méně intenzivních, pokud se však soustavně opakují. Jako zjevné porušení dobrých mravů by však nebylo možné chápat jednání, ke kterému by byl obdarovaný jednoznačně vyprovokován dárcem (např. hrubou urážkou), stejně tak nevděkem nepochybně není vymáhání právní povinnosti.\n\nDárce ovšem může nevděčné chování obdarovanému prominout, třeba i jen mlčky, a v takovém případě už nelze od darovací smlouvy odstoupit a žádat dar zpět, došlo-li už k jeho odevzdání. V opačném případě musí obdarovaný vrátit celý předmět daru, nebo opět zaplatit jeho obvyklou cenu, a protože se odvoláním daru navíc v tomto případě stává nepoctivým držitelem, musí vydat i následné plody a užitky a kromě toho také odpovídá za případnou škodu na věci. Nedojde-li k vrácení dobrovolně, může se dárce obrátit na soud a domáhat se vydání daru cestou reivindikační žaloby, příp. nemá-li již obdarovaný věc u sebe, žalobou z bezdůvodného obohacení požadovat peněžní náhradu. Odvolat dar ale dárce musí do jednoho roku od doby, kdy mu bylo ublíženo (objektivní lhůta), resp. od doby, kdy se o nevděku obdarovaného dozvěděl (subjektivní lhůta). Tato lhůta má stejné účinky jako promlčení, protože namítne-li žalovaný (obdarovaný) u soudu, že k odvolání došlo opožděně, nelze žalobci (dárci) vyhovět. Zároveň však platí, že právo na vrácení daru nezanikne, stane se jen naturální obligací. U dědiců pak platí objektivní lhůta jednoho roku od smrti dárce. U této možnosti odvolání daru je totiž výjimečně stanoveno, že dané právo může přejít na dárcovy dědice, je to však podmíněno tím, že v odvolání daru dárci zabrání sám obdarovaný nebo vyšší moc. Důvodem této úpravy, účinné od roku 2014, je skutečnost, že dosavadní právní úprava neumožňovala dar odvolat např. za situace, kdy byl dárce obdarovaným zavražděn.\n\nVýkladové potíže vyvolává ustanovení § 2072 odst. 2 občanského zákoníku, podle nějž se za nevděk vůči dárci považuje také zjevné porušení dobrých mravů proti „osobě obdarovanému blízké“. Část právní teorie má za to, že jde o úmysl zákonodárce, protože nevhodné chování proti osobám sobě blízkým může dárce vnímat i jako nevděk vůči své osobě. Jiní s ohledem na všechny předchozí právní úpravy zdůrazňují, že se jedná o jednoznačnou legislativní chybu, kterou je třeba vykládat tak, že nevděkem je zde zjevné porušení dobrých mravů proti osobě blízké dárci.\n"}
{"id": "544934", "url": "https://cs.wikipedia.org/wiki?curid=544934", "title": "Kjell Isaksson", "text": "Kjell Isaksson\n\nKjell Isaksson (* 28. února 1948, Härnösand) je bývalý švédský atlet, který se věnoval skoku o tyči. V roce 1972 třikrát vylepšil hodnotu světového rekordu . Jeho osobní rekord má hodnotu 559 cm.\n\nTřikrát reprezentoval na letních olympijských hrách. Nejlepšího výsledku dosáhl na své první olympiádě v roce 1968 v mexickém Ciudad de México, kde ve finále obsadil desáté místo (515 cm). O čtyři roky později na letní olympiádě v Mnichově skončil bez platného pokusu, když v kvalifikaci třikrát neuspěl na výšce 480 cm . V roce 1976 na letních hrách v kanadském Montrealu nedokázal ve finále překonat 520 cm a skončil jako Francouz François Tracanelli, Kubánec Roberto More a Kanaďan Bruce Simpson, kteří rovněž ve finále nepřekonali základní výšku. \n\nDvakrát skončil stříbrný na mistrovství Evropy. V roce 1969 v Athénách i o dva roky později v Helsinkách vždy nestačil jen na východoněmeckého tyčkaře Wolfganga Nordwiga. Dvě stříbrné medaile získal také na halovém mistrovství Evropy (Vídeň 1970, Sofie 1971).\n\n"}
{"id": "544935", "url": "https://cs.wikipedia.org/wiki?curid=544935", "title": "Live (album, Psí vojáci)", "text": "Live (album, Psí vojáci)\n\nLive (respektive Live I. a Live II.) jsou dvě živá alba pražské hudební skupiny Psí vojáci. Alba byla natočena na čtyřech koncertech v červnu 1993 a v říjnu toho roku vyšla u vydavatelství Gang Records na CD, MC i LP. První deska obsahuje 13 písní, druhá 11. Tyto písně (kromě \"I’m lucky\" a \"Žiju\") nikdy nevyšly na žádném dalším albu. Autorem všech textů je Filip Topol (kromě písně \"Žiju\", kde text napsal německý anonym z 12. století; přeložil Ivan Wernisch). Obal vytvořil Michal Cihlář s Psími vojáky. Zvukovou režii obstaral Vladimír Holek.\n\nAlbum vznikalo v době, kdy Psí vojáci kvůli odchodu baskytaristy Jana Hazuky plánovali ukončení své existence (28. října 1993 se konal koncert v pražské Lucerně, prezentovaný jako poslední vystoupení Psích vojáků). „\"Většina věcí z desky je odchodem Hazuky poznamenaná,\"“ říká k tomu Filip Topol. „\"Dlouho jsem se s tím nemohl smířit.\"“\n\nRecenzent Vojtěch Lindaur album označil za „\"nejlepší původní tvorbu napsanou a nahranou po převratu, jakou jsem za ty 4 roky slyšel.\"“\n\nV roce 2002 vydal Black Point reedici obou alb jako dvojCD Live I. & Live II. s přepracovaným obalem a bookletem s texty v češtině i angličtině.\n\n\n\n\n\n\n"}
{"id": "544948", "url": "https://cs.wikipedia.org/wiki?curid=544948", "title": "Josef Führich", "text": "Josef Führich\n\nJoseph rytíř von Führich (9. února 1800 Chrastava – 13. března 1876 Vídeň) byl akademický malíř a grafik nazarénského směru, který kreslil a maloval hlavně náboženská témata. Působil v Praze a od roku 1840 ve Vídni jako profesor na umělecké akademii. Roku 1861 byl povýšen do šlechtického stavu.\n\nNarodil se ve zbožné rodině malíře a mědirytce Václava Führicha, mezi jeho 11 sourozenci byla i malířka Marie Antonie Führichová. Roku 1819 vystavil v Praze dva obrazy, které vzbudily zaslouženou pozornost. Hrabě Kristián Kryštof Clam-Gallas, k jehož dominiu náležela Chrastava, umožnil Führichovi studovat na pražské akademii u J. Berglera. Pracoval na výzdobě řady kostelů a ilustroval díla německých romantiků (Goethe, Schiller, Tieck, Wieland aj.) V roce 1825 se rekreoval v Lázních Libverdě. Roku 1827 zaujala jeho kresba knížete Metternicha, který mu umožnil studijní pobyt v Římě. Tam se setkal s německými nazarény, katolickými romantiky, a Friedrich Overbeck ho pozval ke spolupráci při výzdobě vily Massimi. Roku 1829 se vrátil do Prahy a následující rok se oženil s Franziskou Gassner.\n\nV roce 1834 ho Metternich pozval do Vídně, kde spravoval Lambergovu galerii a 1838 pro ni jel nakupovat obrazy do Benátek. 1840 se stal profesorem historické kompozice na vídeňské akademii, od roku 1851 byl profesorem mistrovské malířské školy. Vedle kresebných cyklů a ilustrací, které ho proslavily, maloval velká olejová plátna s náboženskými tématy. Během revoluce 1848 odjel do Čech, roku 1851 se opět vrátil do Vídně, kde vychoval mnoho žáků.\n\nV padesátých letech vytvořil své nejvýznamnější dílo, nástěnné malby pro novostavbu kostela v Altlerchenfeldu na předměstí Vídně. Za tuto práci byl vyznamenán povýšením do šlechtického stavu (1861). Jeho poslední velkou prací byl návrh barevných oken pro vídeňskou katedrálu sv. Štěpána (1872). V roce 1875 byla na počest Führichova životního jubilea uspořádána ve Vídni velká retrospektivní výstava jeho díla. Malíř zemřel v následujícím roce jako vážený a ceněný umělec.\n\nFührich byl neobyčejně pracovitý umělec a vytvořil vedle stovek kreseb i mnoho velkých obrazů ve svém charakteristickém nazarénském stylu, většinou pro kostely v Čechách a Rakousku. Napsal také řadu úvah a esejů, které zčásti vyšly pod titulem \"Von der Kunst\" (O umění).\n\n\n\n"}
{"id": "544950", "url": "https://cs.wikipedia.org/wiki?curid=544950", "title": "Hlaváčovití", "text": "Hlaváčovití\n\nHlaváčovití (Gobiidae) je čeleď ostnoploutvých paprskoploutvých ryb. Zahrnuje 1500–2000 druhů ve 230 rodech, jsou to zejména mořské a brakické, méně i sladkovodní ryby žijící především v tropických a subtropických mělkých vodách. Dosahují obvykle délky kolem 10 centimetrů, maximálně v některých případech 50 cm; obecně k hlaváčovitým patří některé nejmenší ryby a strunatci vůbec. Obvykle jsou bentofágní, planktovorní nebo drobní masožravci. K hlaváčovitým patří i obojživelní lezci (Oxudercinae), schopní dlouhodobého pobytu na břehu, kde často loví.\n\n"}
{"id": "544973", "url": "https://cs.wikipedia.org/wiki?curid=544973", "title": "Owain Yeoman", "text": "Owain Yeoman\n\nOwain Yeoman (narozen 2. července 1978) je britský filmový a televizní herec. V současné době je hvězdou stanice CBS, kde v televizním seriálu \"Mentalista\" ztvárňuje hlavní postavu agenta Waynea Rigsbyho.\n\nI když je Owainovou vášní hraní, nikdy to nezamýšlel jako profesi. Zpočátku chtěl studovat účetnictví na Harvardově univerzitě, ale pak se rozhodl jít za srdcem-a rozhodl se pro herectví.\n\nOwain absolvoval Královskou Akademii Dramatických Umění v Londýně. Hrál a režíroval v Oxfordském Playhouse Othella. Mezi jeho další divadelní úspěchy patří „Čaroděj ze země Oz“, „Člověk, Zvíře & Ctnost“ a „Jak se vám líbí“. Objevil se v celovečerních filmech jako je Troja, kde hrál po boku Brada Pitta a Orlanda Blooma, či ve snímku Beerfast. Zahrál si také v seriálu Kitchen Confidential, Commando Nanny, The Nine, Příběh Sáry Connorové a v anglickém dramatu Vraždy v Midsomeru.\n\nMluví čtyřmi jazyky - anglicky, francouzsky, německy a velšsky. 9. prosince 2006 se oženil s herečkou Lucy Davis v katedrále svatého Pavla v Londýně. Nyní spolu žijí v Los Angeles. Stal se tváří kampaně pro vegetariánství organizace PETA. Je vysoký 1,93 metru.\n"}
{"id": "544976", "url": "https://cs.wikipedia.org/wiki?curid=544976", "title": "Nanker z Oxy", "text": "Nanker z Oxy\n\nNanker z Oxy (mezi 1265 a 1270, Kamień (Rosperk) u Bytomi — 8. dubna 1341, Nisa) byl krakovský a vratislavský biskup a niský kníže.\n\nRodné jméno biskupa Nankera bylo \"Jan Kołda\" ze šlechtického rodu Oxů (pol. \"Oksza\"), nazvaných tak podle erbovního znamení sekery se širokým břitem zvané \"axa\" nebo \"oxa\". Jeho otcem byl Jimram Kolda. Jméno \"Nanker\" (polsky též \"Nankier\") přijal podle dobové zvyklosti při biskupském svěcení roku 1320.\n\nJan Kolda – Nanker – se narodil ve vsi Kamień u Bytomi, tedy na území, které sice politicky patřilo ke Slezsku, konkrétně k Ratibořskému knížectví, ale z církevního hlediska spadalo pod diecézi krakovskou. Církevní kariéru započal již někdy po roce 1290, studoval na katedrální škole a v první vyšší funkci – arcijáhna sandoměřského – je doložen roku 1304. Jelikož arcijáhni museli mít univerzitní vzdělání, studoval v následujících třech letech kanonické právo v Bologni, kde byl imatrikulován v rámci „polského (univerzitního) národa“. Po návratu se stal blízkým spolupracovníkem krakovského knížete a později polského krále Vladislava I. Lokýtka, který jej podporoval ve světské i církevní kariéře: roku 1316 se Jan Kolda stal kancléřem sieradzského knížectví, o dva roky později arciknězem a farářem kostela Panny Marie v Krakově, stejného roku i proboštem a roku 1319 děkanem vratislavské katedrální kapituly. O rok později, po smrti biskupa Jana Muskaty, zapřisáhého nepřítele Vladislava Lokýtka, jej katedrální kapitula s Lokýtkovou podporou zvolila novým krakovským biskupem (20. ledna 1320), což papež v březnu téhož roku potvrdil.\n\nBiskup s novým jménem Nanker spravoval svůj úřad energicky: již v listopadu roku 1320 svolal diecézní synodu, která schválila obsáhlá církevně-právní pravidla upravující práva a povinnosti kléru a organizaci diecéze. Započal také stavbu nové krakovské katedrály v gotickém stylu, zasvěcené svatému Václavovi. Ukázal se však být výraznou a svéhlavou osobností, především hodlal vážně bránit práva biskupství i proti svému dosavadnímu příznivci, a proto se s Vladislavem Lokýtkem dostal do sporu ohledně města Biecze, které roku 1303 daroval biskupství Václav II., ale od roku 1306 je ovládal Lokýtek. Ten proto rád využil příležitosti a roku 1326 přesvědčil papeže Jana XXII., aby biskupa Nankera přemístil do vratislavské diecéze. Ta totiž již od roku 1319 byla neobsazena, protože se katedrální kapitula, která měla biskupa volit, nedokázala shodnout na jednom kandidátovi. S papežskou intervencí byl tento spor vyřešen rezignací obou zvolených biskupů, Víta z Habdanku a Lutolda z Kroměříže, a přímým jmenováním Nankera. Tím Vladislav Lokýtek prosadil na důležité místo ve Slezsku – kde právě soupeřil o vliv s Janem Lucemburským – svého příznivce a současně se Nankerovu horlivost za práva církve obrátil proti jiným světským pánům.\n\nRoku 1326 se tedy Nanker stal vratislavským biskupem a současně niským knížetem. Byl rodem Polák a podporoval polské politické zájmy – to znamenalo zájmy krále Vladislava I. Lokýtka a hnězdenského arcibiskupa Janislava – a zájmy papeže Jana XXII. Tím byla od počátku předurčen napjatý vztah s katedrální kapitulou, v níž většinu tvořili Němci vedení Mikulášem z Banče, dosavadním administrátorem diecéze, a příznivci českého krále. Nanker byl zprvu jen latentním odpůrcem Jana Lucemburského, který tou dobou mocensky pronikal do Slezska. Právě roku 1326 přešel od Lokýtka na stranu krále Jana definitivně vratislavský kníže Jindřich VI. Dobrý a po Lucemburkově návratu z úspěšné výpravy proti Lokýtkovi 6. dubna následujícího roku uznal Jindřich VI. Janovu lenní nadvládu nad Vratislavským knížectvím. O den později vydal v přítomnosti krále papežský legát Petr z Auvergne prohlášení, že nové poměry v knížectví se nedotýkají práv církve (zejména majetkových), a podpořil biskupa v jeho sporech s kapitulou.\n\nPrávě mise Petra z Auvergne však vyvolala první násilný spor biskupa Nankera. Německé obyvatelstvo Slezska, a konkrétně vratislavští měšťané, za Nankerových předchůdců jen velmi zdráhavě přijali placení zvláštní daně papežskému stolci, takzvaného svatopetrského haléře, placeného z rodiny respektive domácnosti (podymné). Úkolem legáta bylo prosadit nový způsob placení této dávky, totiž z hlavy, a navíc vybrat dlužné částky za řadu předchozích let. To narazilo na velký odpor a všechna slezská knížata (vyjma opolského) podala do Avignonu odvolání. Nanker legáta bezvýhradně podpořil, počínali si však oba natolik nediplomaticky, že roku 1338 vratislavští měšťané (s podporou Jindřicha VI.) vtrhli při bohoslužbě do katedrály, vyhnali biskupa, legáta i kanovníky a zabrali jejich majetek. Biskup poté vyhlásil nad Vratislaví interdikt a uprchl nejprve do své rezidence Nisy a poté zpět do Krakova. Petr z Auvergne byl rovněž nucen uprchnout, po cestě jej však přepadl a zajal kníže Boleslav II. Minsterberský.\n\nV nastalé chaotické situaci prosil Nanker papeže, aby jej zbavil vratislavského stolce a poslal zpět do Krakova. Jan Lucemburský (prostřednictvím manželky Elišky) papeže zase žádal, aby novým vratislavským biskupem jmenoval vyšehradského probošta Jana Volka, levobočného Přemyslovce. Obojí však nevyhovovalo papežským záměrům, proto byli jmenováni jen prozatímní správci diecéze, hnězdenský arcibiskup Janislav, poznaňský biskup Jan Doliva a olomoucký biskup Jindřich Berka z Dubé. Janu Lucemburskému se podařilo v průběhu roku 1329 svou pozici upevnit a dojednat určitý smír s Nankerem, který se mohl vrátit do sídla diecéze.\n\nNastala doba relativního klidu v diecézi a Nanker se mohl věnovat vnitřnímu životu církve. Nalezl i jisté porozumění s kapitulou. Roku 1331 vydal nová liturgická statuta pro diecézi, pracoval na rozšiřování farní správy, usiloval o znovuzískání církevního majetku ztraceného od neklidného pontifikátu Jindřicha z Vrbna. Vliv biskupa i církve však zřetelně upadal, čehož symbolem bylo roku 1331 zřízení městem (a nikoli církví) spravované školy v Hlohově i přes biskupovy protesty. V roce 1334 byl nový papežský legát Galhard de Carceribus schopen dojednat placení svatopetrského haléře v zásadě podle papežských propozic. Současně však shledával biskupa příliš povolným a zestárlým, na což si stěžoval i papeži.\n\nRoku 1335 se vlády ve Vratislavském knížectví po smrti Jindřicha VI. ujal — přes protesty biskupa — přímo Jan Lucemburský. Získal tak mimo jiné patronát nad Niským knížectvím patřícím biskupovi (nejednalo se formálně o léno). Jan ve Vratislavsku provedl řadu reforem – vydal roku 1337 nový soudní řád, podle kterého měli duchovní podléhat v první instanci světským soudům. Zasahoval také do majetkových záležitostí biskupství.\n\nPohnutkou k vyvrcholení doutnajícího nepřátelství se stal spor o hrad Milíč. Tento hrad na hranici s Polskem, chráněný bažinami, patřil i se svým okolím vratislavské katedrální kapitule. Jan Lucemburský ze strategických důvodů usiloval nejprve o jeho odkoupení, pak alespoň o volnost využití pro své vojsko. Kapitula samotná s tím souhlasila, biskup Nanker podporovaný legátem Galhardem de Carceribus však byli zásadně proti. Po neúspěšném jednání vojska krále Jana a vratislavských měšťanů hrad roku 1339 oblehla a jeho kapitán Jindřich z Vrbna po jednání v táboře nepřítele — jež se zvrhlo v pitku — Milíč nakonec vydal.\n\nPři následném jednání s vratislavskými měšťany byl biskup ještě nesmiřitelnější. Vyhlásil exkomunikaci i nad nimi jakožto spolupachateli a Jana Lucemburského nazval posměšně \"králíkem\" předhazuje mu, že České království nemá arcibiskupa a musí proto o korunovaci žádat v Mohuči. Za této situace byl Nanker nucen uprchnout opět do Nisy. Odtud exkomunikaci roku 1340 ještě zpřísnil a nad celou Vratislaví vyhlásil interdikt.\n\nVratislavští měšťané se mezitím zmocnili správy církevního majetku. Exkomunikace ani interdikt neměly valného výsledku, neboť značná část kněžstva, zejména řádového, se jimi odmítla řídit a interdikt nebyl ve Vratislavi ani oficiálně vyhlášen. Epizodou zostřující situaci bylo vyslání svídnického inkvizitora Jana ze Schwenkenfeldu do Vratislavi k šetření údajného kacířství mezi vratislavskými měšťany. Ten se setkal s tak nepříznivým přijetím, že musel z Vratislavi uprchnout, dříve však nad ní rovněž vyhlásil interdikt. Obě strany se měly setkat k jednání v Praze, kde však byl inkvizitor 28. září 1341 v dominikánském klášteře u svatého Klimenta neznámou osobou zavražděn.\n\nMezitím však, aniž by se dočkal vyřešení sporu, 8. dubna 1341 v biskupské rezidenci v Nise Nanker zemřel. Jeho ostatky jsou uloženy ve vratislavské katedrále.\n\nBiskup Nanker byl, jak je z životopisu patrné, člověkem vzdělaným, sebevědomým, rázným až prchlivým. Byl na dlouho posledním biskupem na vratislavském stolci, který se cítil Polákem a podporoval polskou národnost. Současně vedl osobně velmi asketický život a byl obdivován pro svou upřímnou zbožnost. Zemřel v pověsti svátosti. Proces jeho blahořečení byl zahájen roku 1719, nebyl však dokončen. Po dlouhé přestávce byl znovuzahájen roku 1952, ani pak však nedošel k cíli. Nankerova úloha byla dlouho hodnocena — z rozdílných pozic — především z národnostního hlediska. Byl ale také posledním z vratislavských biskupů, kteří podle étosu vrcholného středověku aktivně zastávali myšlenku přednosti církevní moci před mocí světskou.\n\n"}
{"id": "544983", "url": "https://cs.wikipedia.org/wiki?curid=544983", "title": "Mravenčan sodný", "text": "Mravenčan sodný\n\nMravenčan sodný (vzorec HCOONa, systematický název \"methanoát sodný\" nebo \"sodná sůl kyseliny methanové\") je sodná sůl kyseliny mravenčí. Obvykle se vyskytuje jako navlhavý bílý prášek.\n\nMravenčan sodný se používá v různých procesech pro potisk a barvení textilu. Využívá se i jako pufr pro silné minerální kyseliny.\n\nMravenčan sodný lze připravovat v laboratoři neutralizací kyseliny mravenčí uhličitanem sodným. Lze jej také získat reakcí chloroformu s alkoholovým roztokem hydroxidu sodného:\n\nnebo reakcí hydroxidu sodného s chloralhydrátem.\n\nDruhá z metod je obecně preferována před tou první, protože nízká rozpustnost chloroformu ve vodě zjednodušuje jeho separaci z roztoku mravenčanu sodného, na rozdíl od rozpustného chloridu sodného.\n\nKomerčně dostupný mravenčan sodný se vyrábí pohlcováním oxidu uhelnatého pod tlakem v tuhém hydroxidu sodném při 160 °C:\n\nMravenčan sodný lze vyrobit také haloformní reakcí mezi ethanolem a chlornanem sodným za přítomnosti zásady. Tato procedura je dobře zdokumentována pro přípravu chloroformu.\n\n"}
{"id": "544987", "url": "https://cs.wikipedia.org/wiki?curid=544987", "title": "Pas-de-Calais", "text": "Pas-de-Calais\n\nPas-de-Calais je francouzský departement ležící v regionu Hauts-de-France. Pojmenovaný je podle Calaiské úžiny. Leží zde nejvíc obcí ze všech francouzských departementů (895).\n\n\n"}
{"id": "544988", "url": "https://cs.wikipedia.org/wiki?curid=544988", "title": "Discipline (album, King Crimson)", "text": "Discipline (album, King Crimson)\n\nDiscipline je osmé studiové album britské rockové skupiny King Crimson. Bylo vydáno v roce 1981 (viz 1981 v hudbě) a v britském žebříčku se umístilo nejlépe na 41. místě. Jedná se o první desku vydanou po sedmiletém přerušení činnosti skupiny.\n\nPočátkem roku 1981 založil Robert Fripp novou skupinu s názvem Discipline, do které také přibral Billa Bruforda, bývalého spoluhráče z King Crimson. K těmto dvou hudebníkům se přidali ještě Američané Adrian Belew a Tony Levin a kapela postupně začala vytvářet nový materiál a koncertovat. Nedlouho nato se muzikanti rozhodli vzkřísit název King Crimson a navázat tak na skupinu, kterou Fripp v roce 1974 rozpustil. Ještě v roce 1981 kapela nahrála a pod hlavičkou King Crimson vydala album \"Discipline\", ovlivněné novou vlnou a hudebně tedy zcela odlišné od crimsonovských desek 70. let.\n\n\"Discipline\" obsahuje celkem sedm písní. Úvodní „Elephant Talk“ otvírá intro hrané na Tonym Levinem na Chapman Stick, nový nástroj v King Crimson. Po následující „Frame by Frame“ je zařazena skladba „Matte Kudasai“, jejíž název v japonštině znamená „prosím, čekejte“. Původní verze alba obsahuje tuto píseň bez dodatečně odstraněné Frippovy kytary, přičemž pozdější vydání \"Discipline\" obsahují navíc osmou bonusovou skladbu – původní variantu „Matte Kudasai“. Text „Indiscipline“ je založen na dopisu, který Belewovi poslala jeho manželka Margaret, když se zabývala sochařskou tvorbou. „Thela Hun Ginjeet“ je první písní na druhé straně původní gramofonové desky. Její název je anagramem sousloví „heat in the jungle“ (česky „teplo v džungli“). Následující instrumentální „The Sheltering Sky“ je s více jak osmi minutami nejdelší skladbou alba. Je pojmenována po stejnojmenném románu od Paula Bowlese. Album uzavírá titulní instrumentálka „Discipline“.\n\nSkupina použila na přebal alba obrázek keltského uzlu, aniž tušila, že je chráněn autorským právem. Na dalších vydáních desky byl původní uzel nahrazen jiným od Steva Balla.\n\n"}
{"id": "544990", "url": "https://cs.wikipedia.org/wiki?curid=544990", "title": "Robin Tunney", "text": "Robin Tunney\n\nRobin Tunney (* 19. června 1972, Chicago, Illinois) je americká filmová a televizní herečka. Proslavila se rolemi v seriálech \"Mentalista\" (2008–2015) a \"Útěk z vězení\" (2005–2006). Aktuálně hraje v seriálu stanice ABC \"The Fix\".\n\nRodačka z Chicaga je dcerou prodavače automobilů a barmanky, je sestřenicí předního politika Toma Tunneyho. Je irsko-amerického původu, její otec je imigrant z Irska. Byla vychovávána v římsko-katolické rodině a studovala na Chicagské univerzitě umění.\n\nVe svých 19 letech se odstěhovala do Los Angeles a byla obsazena do několika seriálů, ke kterým patří \"Prváci\" a \"Zákon a pořádek\" nebo do filmů \"California Man\" či \"Na plný pecky\".\n\nNásledující roky byla také obsazena do filmů, ke kterým patří \"Konec světa\", \"Vertical limit\", \"Past na rosomáka\", \"Stíny strachu\", \"Runaway\" nebo \"Srpen před bouří\".\n\nPoslední dobou je obsazována především do televizních seriálů. Vidět jsme jí mohli v seriálech \"Dr. House\" (v pilotním dílu), \"Útěk z vězení\" nebo především v seriálu \"Mentalista\".\n\nČasto se účastní turnajů v pokeru, kromě charitativních akcí ji můžeme vidět i ve Světové sérii.\n\nOd 4. října 1995 byla vdaná za režiséra a producenta Boba Gosseho, ale po pěti letech se rozešli. Manželé zůstali do roku 2006, kdy se rozvedli. V prosinci 2012 se Robin Tunney zasnoubila s bytovým designérem Nicky Marmetem v Rio de Janeiru. Mají spolu dvě děti, syn Oscar Holly se narodil 23. června 2016 a dcera Colette Kathleen se narodila 8. ledna 2020.\n"}
{"id": "544991", "url": "https://cs.wikipedia.org/wiki?curid=544991", "title": "Hlušovice", "text": "Hlušovice\n\nObec Hlušovice se nachází v okrese Olomouc v Olomouckém kraji. Leží asi 5 km severně od krajského hlavního města Olomouc, na železniční trati č. 290 Olomouc–Šumperk. Žije zde obyvatel.\n\nNa sever od Hlušovic je úrodná orná půda, směrem na jih k Olomouci-Černovíru jsou louky a lesíky, na místě bývalého černovírského rašeliniště.\n\nPrvní písemné zmínky o obci se objevují ve 13. století, ale osídlení je mnohem starší (na území obce byly nalezeny ve větším množství archeologické předměty z kultury popelnicových polí). Obec byla zprvu majetkem kláštera Hradisko, později města Olomouce.\n\nPůvodně se jednalo o poměrně malé sídlo, v 19. století a v první třetině 20. století pak počet obyvatel postupně vzrostl až na 339 (sčítání v roce 1930). V poválečném období se Hlušovice, ve kterých zůstalo jedinou možností pracovního uplatnění zemědělství, spíše vylidňovaly. Tento proces ještě urychlilo v 70. letech připojení Hlušovic k obci Bohuňovice. Ztráta statusu obce omezila možnosti výstavby a prakticky zastavila rozvoj infrastruktury. Pokles počtu obyvatel pokračoval i několik let po obnovení samostatné obce Hlušovice v roce 1990, minima pak dosáhl v roce 1997 (pouze 255 obyvatel). V roce 1998 přijala obec nový územní plán velmi vstřícný k rostoucímu zájmu obyvatel velkých měst o individuální výstavbu v příměstských lokalitách s kvalitním životním prostředím. Na jeho základě došlo v následujícím období k masivní výstavbě rodinných domů (jen v letech 2001–2011 vzrostl počet domů z 92 na 240) a k rychlému růstu počtu obyvatel (v letech 2001–2011 se téměř ztrojnásobil). Územní plán z roku 1998 přitom počítá, že „cílový“ počet obyvatel může být mezi 1 až 1,5 tisíci.\n\n\n"}
{"id": "544992", "url": "https://cs.wikipedia.org/wiki?curid=544992", "title": "Frederick Stanley, šestnáctý hrabě Derby", "text": "Frederick Stanley, šestnáctý hrabě Derby\n\nFrederick Arthur Stanley, 16. hrabě Derby KG, GCB, GCVO, PC (15. ledna 1841 – 14. června 1908) známý jako Frederick Stanley do roku 1886 a jako Lord Stanley of Preston mezi lety 1886 a 1893 byl politik Konzervativní strany ve Spojeném království, Ministr kolonií Spojeného království v letech 1885 a 1886 a šestý generální guvernér Kanady mezi lety 1888 a 1893. Byl horlivý sportovec, postavil stáje Stanley House Stables a nejvíce je znám pro uvedení Stanley Cupu. Stanley byl svobodný zednář.\n\nFrederick byl druhým synem ministerského předsedy Edwarda Smithe-Stanleyho a Emmy Caroline Stanleyové. Studoval na Eton College a na Královské vojenské akademii Sandhurst.\n\nStanley opustil armádu a vydal se do politiky. Sloužil jako člen parlamentu za Konzervativní stranu za Preston, North Lancashire a Blackpool.\n\nStanley byl jmenován generálním guvernérem Kanady a vrchním velitelem na Ostrově prince Edwarda 1. května 1888. V období jeho úřadu na této pozici často cestoval skrz Kanadu. Jeho návštěva západní části země roku 1889 mu ukázala nádhernou přírodu a povolení k setkání původních obyvatel a mnoha farmářů. Ve Vancouveru vyznačil Stanley Park, který byl po něm pojmenován. Kdykoli mu to jeho naplněný kalendář povolil, oddával se sportu či rybaření.\n\nKdyž v roce 1891 jeho přítel a ministerský předseda Spojeného království Sir John A. MacDonald zemřel na srdeční zástavu ve své kanceláři 6. června toho roku, Stanley ztratil užitečné přátelství s premiérem britské vlády. Navrhl Sira Johna Abbotta, ale ten kvůli nemoci přenechal své místo Siru Johnu Thompsonovi.\n\nStanleyho žena, kterou tehdejší kanadský premiér Sir Wilfrid Laurier označil jako schopnou a zábavnou ženu, v roce 1891 založila Institut Lorda Stanleyho pro diplomované sestry na Rideau Street, což byla první zdravotnická škola v Ottawě. Jeho manželka byla také nadšenou fanynkou ledního hokeje, navštěvovala zápasy na ottawském Rideau Rinku.\n\n\"Hlavní článek: Stanley Cup\"\n\nStanleyho synové byli hokejisté, hráli v ottawských amatérských týmech, což vyústilo v to, že Lord Stanley i jeho žena se stali věrnými fanoušky ledního hokeje. V roce 1892, Stanley dal Kanadě ceněnou národní ikonu – Stanley Cup. Původně ji určil pro nejlepší amatérský tým, v roce 1909 se však trofej stala trofejí pouze pro týmy profesionální. Od roku 1926 o ni bojují pouze týmy National Hockey League. Tato nyní slavná trofej nese jeho jméno jako vzpomínku na jeho lásku k hokeji, sportu a životu v Kanadě. Díky tomu byl v roce 1945 Stanley uveden do Hokejové síně slávy.\n\nStanleyho období v úřadu generálního guvernéra Kanady skončilo v září 1893. V dubnu téhož roku mu ale zemřel jeho bratr a Frederick tak musel převzít jeho úřad hraběte v Derby. Než ale samotnému Fredericku Stanleymu skončil úřad v Kanadě, musel za něj vykonávat povinnosti správce oblasti. Stanley se tak do Anglie vrátil až v září, kdy ho nahradil na postu guvernéra Lord Aberdeen.\n\nVe stejném roce byla torontská kasárna New Fort York přejmenována na Stanley Barracks (česky Stanleyovy Kasárny). Po návratu do Anglie se brzy stal primátorem Liverpoolu a rektor University of Liverpool. V posledních letech jeho života mnohokrát věnoval peníze na charitu. Stanley zemřel 14. června 1908, jeho žena pak 17. dubna 1922. Edward Whymper, anglický cestovatel po vyšplhání na horu Stanley Peak v Britské Kolumbii pojmenoval horu po Lordu Stanleym. Dále po něm byly pojmenovány vancouverský Stanley Park a divadlo Stanley Theatre, dále také Stanley Park v anglickém Blackpoolu.\n\nStanley si vzal Lady Constance Villiers, dceru George Villierse, čtvrtého hrabě Clarendonu 31. května 1864. Měli spolu osm synů a dvě dcery, jeden syn a jedna dcera ale zemřeli v dětství. Jejich druhý syn, Sir Victor Stanley byl admirálem v Royal Navy, jejich třetí syn, Sir Arthur Stanley, a jejich šestý syn, Sir George Frederick Stanley byli oba politici. Stanley byl starostou Prestonu, po jeho smrti ho nahradil jeho nejstarší syn, také významný politik, Edward Stanley.\n"}
{"id": "544993", "url": "https://cs.wikipedia.org/wiki?curid=544993", "title": "Prase", "text": "Prase\n\nPrase je české jméno pro několik příbuzných rodů nepřežvýkavých sudokopytníků, patřících do čeledi prasatovitých a podčeledí pravá prasata \"(Suinae)\" nebo bradavičnatá prasata \"(Phacochoerinae)\".\n\nPůvodně název prase označoval pouze jediný známý druh prase divoké a jeho domestifikovanou formu prase domácí. S rozvojem zoologického poznání se rodové označení prase rozšířilo na všechny druhy rodu \"Sus\" a dále na podobné rody sudokopytníků \"Hylochoerus\", \"Phacochoerus\", \"Potamochoerus\".\n\nPodčeleď: pravá prasata \"(Suinae)\"\n\nPodčeleď: bradavičnatá prasata \"(Phacochoerinae)\"\n\nPodčeleď: pravá prasata \"(Suinae)\"\n\nPodčeleď: pravá prasata \"(Suinae)\"\n\nZ fosílií je známý značný počet vyhynulých druhů.\n\n\n"}
{"id": "544995", "url": "https://cs.wikipedia.org/wiki?curid=544995", "title": "Rafael Advanced Defense Systems", "text": "Rafael Advanced Defense Systems\n\nRafael Advanced Defense Systems (: רפאל - מערכות לחימה מתקדמות בע\"מ) je izraelská státní zbrojařská firma, která sídlí v Haifě. Patří mezi tři největší zbrojovky v zemi.\n\nSpolečnost byla vytvořena krátce po vzniku státu Izrael jako součást ministerstva obrany. Později se nazývala RAFAEL Armament Development Authority (: רשות פיתוח אמצעי לחימה). Od roku 2002 je samostatnou právnickou osobou, ale stále si udržuje blízké napojení na izraelskou armádu.\n\nSpolečnost vyvíjí spolupráci s 20 státy světa. Například v kooperaci s americkými zbrojařskými firmami došlo k vývoji střel Popeye známé jako AGM-142 Have Nap a Python. Mezi produkty firmy dále patří například protiraketové systémy Iron Dome a David's Sling, střela Blue Sparrow nebo bojové vozidlo Ze'ev.\n\nRozvíjí i civilní projekty v rámci joint venture se soukromým podnikem Discount Investment Corporation Jde o technologie pro zdravotnictví (například miniaturní kamera pro diagnostiku trávicího ústrojí).\n\nKoncem 70. let 20. století firma zřídila pro své zaměstnance v Galileji dvě vesnice, Acmon a Juvalim.\n\n\n"}
{"id": "544998", "url": "https://cs.wikipedia.org/wiki?curid=544998", "title": "Mafra (rozcestník)", "text": "Mafra (rozcestník)\n\nVýraz Mafra může mít více významů:\n\n"}
{"id": "544999", "url": "https://cs.wikipedia.org/wiki?curid=544999", "title": "Vladislav Slezský", "text": "Vladislav Slezský\n\nVladislav Slezský či Vratislavský (1237 – 24. dubna 1270) byl slezský (vratislavský) kníže, nejmladší syn Jindřicha Pobožného a Anny Lehnické. Působil jako vyšehradský probošt a administrátor vratislavského biskupství.\n\nV padesátých letech 13. století vládl spolu se svým starším bratrem Jindřichem III., který vládl ve Vratislavsku. Jako nejmladší syn odešel na studia a byla mu určena církevní dráha. Nejpozději roku 1256 se stal vyšehradským proboštem a papežským kaplanem. Později se stal bamberským kanovníkem (na přelomu let 1257/58 se pro odpor papeže nezdařil pokus zvolit ho bamberským biskupem).\n\nRoku 1265 byl sice zvolen pasovským biskupem, ale této funkce se fakticky neujal, protože se mezitím uvolnilo arcibiskupství salcburské, do jehož čela byl zvolen. Po smrti biskupa Tomáše I. (30. května 1268) byl vratislavskou katedrální kapitulou zvolen za biskupa, avšak neobdržel papežské potvrzení (papež byl proti souběhu s funkcí salcburského knížete-arcibiskupa) a vratislavské biskupství tak spravoval jen jako administrátor. Biskupské svěcení přijal až 11. června 1267.\n\nVladislav Slezský se roku 1253 podílel na fundaci (hlavní fundátorkou byla kněžna Anna, jeho matka) špitálu sv. Alžběty ve Vratislavi, který byl předán řádu křižovníků s červenou hvězdou založenému sv. Anežkou v Praze. V padesátých letech působil Vladislav Slezský u římské kurie, aby papež podpořil právní nárok slezských knížat na velkopolské území, které ovládal Jindřich I. Bradatý a jeho syn Jindřich II. Pobožný.\n\nPo smrti Jindřicha III. roku 1266 se Vladislav Slezský ujal vlády ve Vratislavsku i poručnictví nad mladým synovcem Jindřichem (pozdějším knížetem Jindřichem IV.). Vladislav Slezský byl velmi agilním politikem. Ačkoliv byl arcibiskupem a navíc administrátorem vratislavského biskupství, hájil práva knížecí svrchovanosti a dovolil, aby jeho bratři Boleslav a Konrád zadržovali biskupský desátek na svém území. Dokázal spravovat i vzdálené arcibiskupství v Salcburku. Jeho zásluhou byla roku 1267 kanonizována svatá Hedvika, jeho babička, jejíž kult v třebnickém klášteře intenzivně podporoval. Papež Klement IV. mu roku 1267 udělil privilegium nosit na území vratislavské diecéze pallium v určité svátky (na sv. Jana Křtitele, patrona vratislavské katedrály a sv. Hedviky).\n\nVladislav Slezský zemřel 24. dubna 1270. Náhlá smrt vyvolala určité podezření o jeho otrávení. Ve své závěti odevzdal své dědictví synovci Jindřichovi, kterého předal do péče českého krále Přemysla Otakara II.\n\n"}
{"id": "545001", "url": "https://cs.wikipedia.org/wiki?curid=545001", "title": "Ladislav Libý", "text": "Ladislav Libý\n\nLadislav Libý (* 17. října 1953 Chrudim) je český politik ODS, v letech 2006–2010 poslanec Parlamentu ČR za Pardubický kraj.\n\nVystudoval VŠE v Praze. Do roku 1990 pracoval jako úředník v Transportě Chrudim, od roku 1993 jako bankovní úředník v Komerční bance. V letech 1994–1998 zastával manažerskou funkci v Investiční a poštovní bance coby ředitel její pobočky v Chrudimi. V devadesátých letech zasedal v dozorčích radách firem TRAMO, a.s. a VCES PREMING a.s.\n\nS manželkou Věrou vychoval syna Ondřeje a dceru Kateřinu.\n\nV roce 1991 vstoupil do ODS. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Chrudim za ODS. Profesně se uvádí roku 1998 jako ředitel IPB Chrudim, roku 2002 a 2006 coby starosta. Ve volebních období 1998 - 2006 působil jako starosta města Chrudim.\n\nJe místopředsedou Regionálního sdružení ODS v Pardubickém kraji a členem Výkonné rady ODS za tento kraj. V krajských volbách roku 2000 byl zvolen do Zastupitelstva Pardubického kraje za ODS. Mandát krajského zastupitele obhájil v krajských volbách roku 2004.\n\nVe volbách v roce 2006 byl zvolen do poslanecké sněmovny za ODS (volební obvod Pardubický kraj). Působil ve sněmovním rozpočtovém výboru a ve výboru pro životní prostředí. Ve sněmovně setrval do voleb v roce 2010. Ve volbách roku 2010 svůj mandát kvůli tzv. kroužkování neobhájil. Na své překvapivé nezvolení reagoval s tím, že „\"je to jasný signál, že lidé chtějí změny v politice. Tato atmosféra ve společnosti pak spláchla i velkou část těch, co se na té politice do této chvíle podíleli\".“\n\n"}
{"id": "545002", "url": "https://cs.wikipedia.org/wiki?curid=545002", "title": "Bedřiška (Ostrava)", "text": "Bedřiška (Ostrava)\n\nBedřiška je nouzová obytná kolonie v jihozápadním výběžku místní části Hulváky ostravského městského obvodu Mariánské Hory a Hulváky. Osada je obývaná převážně Romy a do centra mediální pozornosti se dostala nejprve v roce 2007, kdy pronikly na veřejnost záznamy z veřejného jednání bytového odboru úřadu městského obvodu z roku 2006, kde se projednávaly námitky proti záměrnému sestěhování problémových romských obyvatel do této osady a starostka Liana Janáčková se otevřeně přiznala ke svému rasismu, a pak po žhářském útoku na jeden z domů v březnu 2010.\n\nOsada je obklopená průmyslovou zónu, nachází se severně od areálu podniku Ferona, ze severní a západní strany je od parkové oblasti města oddělena železniční vlečkou, na východní straně k ní přiléhá frekventovaná Plzeňská ulice.\n\nPro automobilový provoz je osada napojena pouze ulicí Kordova na západní jízdní pás ulice Plzeňské, to znamená že do osady lze vjíždět pouze od tramvajové zastávky Střelnice a vyjíždět z ní pouze směrem k zastávce Ferona. Osada se nachází mezi těmito dvěma zastávkami, přímo v úrovni osady tramvaj zastávku nemá. Na ulici Kordovu navazuje pouze příčná ulice Chaloupeckého, po níž se dá dostat do dalších ulic souběžných s Kordovou severně od ní: Jasinkova a Bedřišská, jižně se nachází ulice Venkovní, která ohraničuje malý místní parčík.\n\nOsadu obývají dnes jak Romové, tak i neromské obyvatelstvo.\n\nPůvodně osada bývala ukázkové místo pro bydlení, s nízkými dřevěnými finskými domky, obklopené zelení. Na webu romea.cz je charakterizována jako útulná zelenavá osada s upravenými dvorečky a zahrádkami, kde vane duch historie hornického osídlení a dlouhá léta zde žili Romové s etnickými Čechy bezproblémově.\n\nKolem roku 2004 (v posledních třech letech před rokem 2007) začal městský obvod do volných bytů v kolonii z jiných lokalit cíleně sestěhovávat sociálně vykořeněné Romy bez základních společenských návyků a „bílí“ obyvatelé se začali odstěhovávat. Podle jednoho z místních obyvatel Petra Zajace tu zejména místní Romové způsobují řadu problémů: \"„Zákony a předpisy jako by skončily před kolonií Bedřiška. Uvnitř žádná pravidla neplatí. Mnozí si tu dělají, co chtějí. Copak je normální vyhazovat odpadky na ulici nebo k sousedům na zahradu? A to už nemluvím o hluku a křiku.“\" Některé rodiny si podle něj neváží majetku a jsou schopny si rozebrat i vlastní střechu nad hlavou.\n\nPůvodní bílí i romští obyvatelé se obávají dětí nových, tzv. nepřizpůsobivých romských přistěhovalců. Romské děti jsou údajně svými rodinami posílány na loupežné výpravy do domů původních obyvatel a olupují je, vybaveny dlouhými noži, i na ulicích. Podle jedné romské obyvatelky by zde však Rom Romovi nic neukradl. Novináře z webu Romea přivítaly místní bezprizorní děti kameny a klacky.\n\nBedřiška je jednou z nejproblémovějších ostravských kolonií a několikrát denně zde zasahují městští strážníci, zejména kvůli narušování občanského soužití, veřejného pořádku, zakládání skládek či krádežím materiálu ze sousedícího objektu podniku Ferona, kam se někteří z obyvatel vydávají ve skupinových zlodějských výpravách, a kvůli zabezpečení opuštěných domů, z nichž někteří obyvatelé osady vykrádají použitelný materiál včetně částí nosných konstrukcí.\n\nMěstský obvod v osadě žádné opravy nebo rozsáhlejší úpravy nechystá a zchátralé obecní domy neopravuje. Místním bílým obyvatelům radnice nabízí pomoc při vystěhovávání z osady, ale mezi romskými obyvateli údajně nerozlišuje mezi slušnými a nepřizpůsobivými a chová se ke všem arogantně a přezíravě. Ke dni 21. května 2007 z 53 obsazených bytových jednotek v osadě dlužilo na nájemném 21, z čehož u 13 nepřesahoval dluh 3 000 Kč. Domácností s dluhem na nájemném přes 10 000 korun bylo zhruba 12 %.\n\nV roce 1998 nechala radnice zpracovat projekt, podle něhož by původní kolonie byla zbourána a za téměř 383 milionů by byly postaveny nové domky. Ačkoliv starostka Liana Janáčková později tvrdila, že návrh byl součástí integračně motivačního programu pro sociálně slabé, v projektové dokumentaci o takovém záměru není žádná zmínka.\n\nV roce 2007 se dostala na veřejnost nahrávka z veřejného jednání bytového odboru městského obvodu Mariánské Hory a Hulváky v březnu 2006 (údajně 15. března, toto datum však bylo Janáčkovou zpochybněno), na němž čelní představitelé městského obvodu reagovali na stížnosti původních „bílých“ obyvatel Bedřišky proti sestěhování problémových Romů do osady. Výroky, které na tomto jednání pronesla starostka městského obvodu a senátorka, členka senátního výboru pro lidská práva Liana Janáčková i místostarosta Jiří Jezerský, byly poté i soudně projednávány. Jezerský byl obžalován z hanobení národa, etnické skupiny, rasy a přesvědčení a soudkyně Okresního soudu Ostrava Jana Bochňáková v červnu 2008 vyhlásila rozsudek, podle nějž se skutek sice stal, ale není trestným činem. Liana Janáčková byla chráněna senátorskou imunitou a k vyšetřování a případnému trestnímu stíhání ji Senát nevydal, protože senátoři záležitost považovali za zvláštní druh politického boje.\n\nNahrávku donesl do Senátu PČR 10. července 2007 aktivista Kumar Vishwanathan, kterému jej dal bývalý starosta městského obvodu Radomír Michniak, kterému disk s nahrávkou údajně někdo hodil do schránky.\n\nJanáčková na tomto jednání mimo jiné řekla: \"„O cigány se bohužel starat musím. Kdyby to tehdy s těmi letenkami vyšlo, oni by se domnožili zase. Takže jste diskriminovaní, všichni jsme diskriminovaní, já s vámi naprosto souhlasím. Ale bohužel je to tak. A musím se snažit, abych vás někam vystěhovala. Nesouhlasím s jakoukoli integrací, bohužel jsem rasistka, nesouhlasím s integrací cigánů, aby plošně byli po obvodu. Bohužel, vybrali jsme Bedřišku, takže tam budou, klidně s vysokým plotem, elektrikou, mně je to jedno, já to klidně budu křičet do celého světa (…) Chápu, že je to vůči vám nespravedlivé, ale já už ty cikány opravdu nemám kam dávat, já bych prostě musela jenom mít ten dynamit a odstřelit je…“\"\n\nJiří Jezerký na tomto jednání řekl: \"„Vystavte mi potvrzení, že mohu mít střelnou zbraň a že mi dáváte svolení, abych to vystřílel, a já to půjdu udělat.“\"\n\nOba představitelé se později za výroky omluvili, uvedli, že je nemysleli doslovně, a zdůvodnili je rupnutím nervů, svou bezradností a vypjatostí situace. Jiří Jezerský uvedl, že je jinak pacifista, a Liana Janáčková, že má velmi dobré vztahy s romskou komunitou.\n\nV neděli 14. března 2010 ve 3.50 hodin ráno došlo v ostravské osadě Bedřiška k útoku zápalnou láhví na byt romské rodiny Podraných, v němž v té době spali tři lidé, v druhé části objektu spala další, pětičlenná rodina. Láhev však nevybuchla a doutnák se dívce v místnosti podařilo včas uhasit. Starostka městského obvodu Liana Janáčková bylo poté nařčena Dušanem Podraným, že jako starostka Mariánských Hor a Hulvák útok zavinila vystěhováním rodiny do osady Bedřiška. Senátorka reagovala prohlášením, ve kterém odsoudila jakékoliv extremistické akce a zároveň vyjádřila názor, že by se mohlo jednat o fingovaný útok, který měl rodině usnadnit vycestování do Kanady nebo Velké Británie.\n\nPolicie vyšetřuje případ jako pokus o vraždu a prověřuje několik verzí, od rasistického útoku přes sousedské spory po výtržnost.\n\nPři vyšetřování žhářského útoku kdosi policistům v osadě vykradl služební automobil.\n\nJeště téhož měsíce písničkář Jaromír Nohavica složil píseň \"Na Bedřišce\", v níž policisté neúspěšně honí zloděje prchající z Bedřišky s ukradenou mřížkou od kanálu a mezitím jim někdo ukradne věci z auta.\n\n21. dubna 2010 ráno policie v souvislosti se žhářským útokem zadržela podle tvrzení policejního mluvčího pět lidí z domu sousedícího s domem Podraných a dva ze zadržených do večera téhož dne obvinila z pokusu o vraždu. Policisté rovněž vyslýchali členy rodiny Podraných a vyptávali se jich na spory se sousedy. Zadrženi byli údajně muž, žena, její bratr a dva dospívající synové páru, Kumar Vishwanathan uvedl, že jde o neromskou rodinu a že muž z této rodiny jeden čas bydlel v domě Podraných.\n\nObyvatelé si 27. března 2010 na schůzce, kterou inicioval sociální pracovník Kumar Vishwanathan, zvolili „místní radu“ (v jiných médiích je nazývaná též „komunitní rada“ nebo „rada místních“), jejímž předsedou byl zvolen Josef Polák. Její deklarované cíle jsou sice podobné funkci osadních výborů, ze zpráv však nevyplývá, že by v tomto případě mělo jít o místní výbor zastupitelstva zřízený podle zákona o obcích. Rada však vznikla po dohodě se starostkou městského obvodu Mariánské Hory a Hulváky Lianou Janáčkovou. V radě se spojili místní etničtí Češi a Romové. Rada vznikla pod záštitou Vishwanathanova občanského sdružení Vzájemné soužití po vzoru popovodňové rady v buňkách na Hrušově nebo rady ve vesničce Soužití.\n"}
{"id": "545003", "url": "https://cs.wikipedia.org/wiki?curid=545003", "title": "Raptor", "text": "Raptor\n\nRaptor (znamená \"dravý pták\" nebo také \"lupič\") může mít více významů:\n\n\n"}
{"id": "545006", "url": "https://cs.wikipedia.org/wiki?curid=545006", "title": "Jindřich I. ze Champagne", "text": "Jindřich I. ze Champagne\n\nJindřich I. ze Champagne ( \"Henri le Libéral\", 1126, Vitry-en-Perthois – 16. března 1181, Troyes) byl hrabě ze Champagne, účastník druhé křížové výpravy, zeť a zároveň švagr francouzského krále Ludvíka VII.\n\nJindřich se narodil jako syn Theobalda ze Champagne a Matyldy z korutanského rodu Sponheimů. Po otcově smrti roku 1152 se ujal hrabství Champagne a ostatní majetky udělil v léno svým mladším bratrům.\n\nZúčastnil se společně s tehdejší elitou královy křížové výpravy, měl za úkol předat poselstvo od Bernarda z Clairvaux byzantskému císaři a vrátil se zpět domů o několik týdnů dříve než samotný Ludvík VII.\n\nPo králově rozvodu s Eleonorou Akvitánskou se francouzská koruna snažila udržet Akvitánii, ale vojenské tažení, jež podporoval kromě Jindřicha ze Champagne také Robert z Dreux a Eustach z Boulogne, dopadlo nevalně. Po smrti anglického krále Štěpána na ostrovní trůn dosedl mladý normandský vévoda Jindřich, nový manžel Eleonory Akvitánské. Král Ludvík stále neměl mužského dědice a tak se roku 1160, pět týdnů po skonu druhé manželky Konstancie rychle znovu oženil. Vyvolenou se stala Adéla, sestra hraběte ze Champagne, což zapřičinilo změnu politického kurzu rodu z Blois. Jindřich ze Champagne byl kvůli papežskému schizmatu roku 1162 vyslán králem do Pavie na dvůr císaře Fridricha Barbarossy, který byl hraběte vzdálený příbuzný. Hrabě ze Champagne byl v tu dobu významným hybatelem francouzské politiky, jako hlava dynastie z Blois byl oporou Ludvíka VII. proti pronikání vlivu Plantagenetů na kontinent a také ovlivňoval vztah mezi francouzským královstvím a říší.\n\nRoku 1164 se hrabě s kapetovským rodem spojil znovu, když se oženil s o mnoho let mladší královou dcerou Marií, svou dlouholetou snoubenkou. Marie uměla číst a psát ve francouzštině a latině, měla vlastní knihovnu a byla mecenáškou mnohých spisovatelů. Hraběti porodila čtyři děti a během jeho pobytu ve Svaté zemi zastávala funkci regentky.\n\nLudvík VII. byl na podzim roku 1179 postižen záchvatem mrtvice, po kterém ochrnul na jednu polovinu těla a ztratil i schopnost vlády. Vliv získali bratři královny Adély a udrželi si jej až do dvorského sněmu, který se konal téhož roku a nemocný král zde se souhlasem pánů vyhlásil Filipovu korunovaci. Čtrnáctiletý mladíček se nečekaně rychle vymanil z vlivu strýců a královna po synově sňatku s Isabelou Henegavskou, neteří flanderského hraběte, hledala oporu i u anglického krále Jindřicha II. Ludvík VII. zemřel o rok později a ještě předtím Filip uzavřel s Jindřichem Plantagenetem u Gisorsu mírovou smlouvu, která podráždila hrabata z Flander a ze Champagne. Hrabata se obávala královy přílišné samostatnosti a vytvořila na několik let protikapetovskou alianci, které se Jindřich nezúčastnil, protože byl od roku 1179 na výpravě do Svaté země, kde se dostal do zajetí Kiliče Arslana. Vykoupil jej byzantský císař a hrabě krátce poté roku 1181 zemřel a byl pohřben v kostele sv. Štěpána v Troyes.\n\n"}
{"id": "545007", "url": "https://cs.wikipedia.org/wiki?curid=545007", "title": "Zlatý Ámos", "text": "Zlatý Ámos\n\nZlatý Ámos je anketa o nejoblíbenějšího učitele České republiky, kterou založil Slávek Hrzal. Hlavní cenou je čestný titul \"Zlatý Ámos\", o jehož laureátovi rozhoduje porota. Další kategorií je \"Dětský Ámos\", o němž rozhoduje porota složená z dětí ze škol, jež se dostaly do finále. Rovněž se uděluje titul \"Ámos Sympaťák\", pro nějž jsou rozhodující hlasy zaslané prostřednictvím SMS. Svého nositele získá také \"Média Ámos\", o které rozhodují novináři přítomní na finálovém vyhlášení ankety. Od roku 2010 je zavedena další kategorie, a sice \"EKO Ámos\". Jejího vítěze vybírají zástupci firmy EKO KOM a.s., jež je partnerem ankety Zlatý Ámos. Celou anketu pořádá občanské sdružení Klub Domino, Dětská tisková agentura.\n\nŽáci přihlašují své oblíbené učitele od října do prosince. Přihláška musí obsahovat stručnou charakteristiku kandidáta, popis jedné společně prožité příhody a podpisy sta osob, kteří s přihláškou souhlasí. V lednu a únoru probíhají regionální kola, v nichž žáci před porotou obhajují navrženého učitele nebo učitelku. Pak následuje semifinále, jež se koná na ministerstvu školství a účastní se ho postupující pedagogové z regionálních kol prezentující před porotou svou cestu k titulu „školní Ámos“. Veřejné finále ankety se koná koncem března či začátkem dubna, tedy k výročí narození Jana Amose Komenského a ke Dni učitelů (28. března). Finále se účastní nominovaní pedagogové spolu se svými žáky. Absolvují tak celkem čtyři soutěžní úkoly, z nichž dva jsou tajné a dva veřejné, a sice samostatné vystoupení nominovaného pedagoga a dále jeho společné vystoupení se žáky. Slavnostní korunovace se koná následující den na Kantorském bále.\n\nU každého kantora je uvedena škola, na níž učil v době vítězství v anketě. Další změny profesionální kariéry pedagogů tak nejsou zahrnuty.\n\n\n"}
{"id": "545013", "url": "https://cs.wikipedia.org/wiki?curid=545013", "title": "Alitování", "text": "Alitování\n\nAlitování je nasycování povrchu oceli hliníkem. Součásti se vkládají do směsi práškového hliníku s práškovým železem a žíhají při teplotě 1050 °C po dobu 4 až 10 hodin. Takovýto povrch je odolný proti okysličování za vysokých teplot.\n"}
{"id": "545014", "url": "https://cs.wikipedia.org/wiki?curid=545014", "title": "Důkaz kruhem", "text": "Důkaz kruhem\n\nDůkaz kruhem, také circulus vitiosus (\"česky:\" bludný kruh; špatný kruh) nebo petitio principii je chybný postup deduktivního důkazu, při němž se předem předpokládá to, co se chce teprve dokazovat. \n\nNa důkaz kruhem poprvé upozornil Aristotelés v Prvních analytikách a ukázal, proč neplatí, přesněji řečeno platí jen pro toho, kdo už platnost domněle dokazované věty stejně přijímá. Tento kruh však nemusí být ani jednoduchý, ani výslovný, takže si ho čtenář nebo i autor domnělého důkazu nevšimne – předpoklad může být mlčky zahrnut v používaných pojmech a podobně.\n\nProblém vzniká v rámci formální logiky, která proti takovému důkazu nic nenamítá, neboť z každé věty triviálně plyne tato věta sama. Důkaz kruhem totiž není logicky chybný, nýbrž sémanticky prázdný, neboť nic nedokazuje. Podle J. Rosenberga se tedy pro platnost důkazu musí vyžadovat ještě splnění „podmínky adekvátnosti“, kterou formuluje takto: „Námitka proti tomu, co se má dokázat, se má lišit od námitky proti tomu, čím se dokazuje.“ Tato podmínka není při důkazu kruhem splněna.\n\nV anglosaském prostředí se jako \"vicious circle\" označuje také děj s kladnou zpětnou vazbou, který se sám posiluje. Například tak zvaná inflační spirála: při růstu cen se zvyšují mzdy, což vede k dalšímu růstu cen. \n\n"}
{"id": "545021", "url": "https://cs.wikipedia.org/wiki?curid=545021", "title": "Úřednické zkoušky v Číně", "text": "Úřednické zkoušky v Číně\n\nÚřednické zkoušky () v Číně byly po dlouhé období od počátku 7. století do začátku 20. století základní podmínkou vstupu mezi úředníky státní správy.\n\nZárodky zkouškového systému se objevily v Číně za vlády dynastie Chan. Tehdy byly stavy úředníků doplňovány kandidáty doporučovanými stávajícími funkcionáři. Ti vybírali mezi členy aristokratických rodin, vlastními příbuznými, ale i nespřízněnými schopnými kandidáty. Od roku 124 př. n. l. byli kandidáti pravidelně zkoušeni ze znalostí konfuciánských klasiků, roku 85 př. n. l. císař stanovil roční kvótu takto vybíraných uchazečů.\n\nPo zániku chanské říše byl ve státě Wej (220–265) zaveden systém devíti hodností a nestranně spravedlivého, ve kterém místní úředníci hodnotili přijatelnost možných kandidátů především z hlediska jejich původu. Systém devíti hodností byl používán dynastií Ťin (265-420) a jižními (čínskými) dynastiemi. Na severu nečínské administrativy nemohly spoléhat na soupisy a rodokmeny elit a orientovaly se více na doporučování kandidátů a jejich schopnosti.\n\nPo sjednocení Číny dynastií Suej tato roku 605 zavedla vedle doplňování stavů úřednictva na základě doporučení také vyhledávání talentovaných kandidátů prostřednictvím zkoušek. Zkouškový systém se dále rozvíjel za dynastie Tchang a za Sungů se stal důležitým způsobem náboru úředníků.\n\nV říši Sung se úředníky častěji než v předešlých dobách stávali úspěšní absolventi zkoušek. Zatímco v polovině tchangské éry složilo zkoušky 15 % úředníků, Roku 1046 regulérní absolventi zkoušek tvořili 57 % úředníků; v následujících desetiletích toto číslo klesalo, k roku 1119 na 45 %, roku 1191 na 31 % a roku 1213 jen na 27 %.\n\nZkoušky byly třístupňové. První kolo, krajské zkoušky (州試, \"čou-š’\"), probíhalo v krajích a prefekturách, úspěšní postoupili do hlavního města k metropolitním zkouškám (省試, \"šeng-š’\"). Posledním kolem, zavedeným roku 973, byly palácové zkoušky (殿試, \"tien-š’\"). Jejich absolventi získali titul \"ťin-š’\" (進士, „skutečný učenec“). Zkoušky byly zprvu vyhlašovány nepravidelně, od roku 1067 ve tříletých intervalech. V počátcích říše Sung je absolvovalo ročně v průměru asi 20 kandidátů, později se počet nových \"ťin-š’\" zvedl na asi 600 jednou za tři roky.\n\nVláda měla zájem na vyváženém zastoupení úředníků ze všech regionů říše, proto roku 989 stanovila kvóty úspěšných absolventů podle jejich původu. Kvóty zůstaly i nadále předmětem diskuzí. Ou-jang Siou je odmítal s tím, že absolventi zkoušek mají být hodnoceni výhradně podle svých schopností. Naproti tomu S’-ma Kuang je prosazoval, přičemž poukazoval na vysoký počet úspěšných studentů z rozvinutých a bohatých regionů, zejména hlavního města. Ve 30. a 40. letech 11. století totiž až čtvrtina nových \"ťin-š’\" pocházela z metropole a okolí.\n\nNa méně úřednických míst obsazovaných absolventy zkoušek a současně rostoucí zájem o jejich složení (z 200 tisíc studentů registrovaných ve státních školách se zkoušek účastnila polovina, přičemž úředníků bylo jen asi 20 tisíc) vláda reagovala zpřísněním podmínek. Roku 1023 nařídila, aby prošlo pět kandidátů z deseti, roku 1045 dva z deseti, roku 1093 jeden z deseti, roku 1156 jeden ze sta a roku 1275 jeden z dvou set. Ve výsledku klesalo procento úspěšnosti i šance nastoupit úřední kariéru.\n\nVelký zájem o složení zkoušek, z toho plynoucí ostrá konkurence a snaha uspět za každou cenu vedly k sérii protiopatření ochraňujících regulérnost zkoušek. Kandidáti psali odpovědi na otázky v samostatných místnůstkách, v nichž byli izolováni po celou dobu zkoušek; práce byly identifikovány nikoliv podpisem, ale číslem; od roku 1015 práce přepisovali písaři, aby hodnotitelé nemohli poznat rukopis kandidáta.\n\nNečínské dynastie Ťin a Jüan systém omezovaly, rušily a zase znovu záváděly, nicméně důležité pozice obsazovaly kandidáty z řad nečínských národů, kteří zkouškami a nutným dlouholetým studiem konfucianismu neprocházeli.\n\nV mingské Číně byl zkouškový systém přes přechodné zrušení v letech 1373–1384 opět hlavním zdrojem doplňování řad úředníků. Čchingská vláda zkouškový systém převzala, zrušen byl až roku 1905.\n\nV klasické podobě v mingské a čchingské éře začalo studium budoucího úředníka už v raném věku. Než se přihlásil k prvním zkouškám na okresní úrovni – teoreticky do patnácti let věku, v praxi obvykle později – znal prakticky zpaměti předepsanou literaturu, jejímž základem byly čtyři knihy konfuciánských klasiků.\n\nZkoušky byly tříkolové, témata otázek byla vybírána ze čtyř knih a pěti klasických knih, kandidáti komponovali báseň a psali politické eseje (tzv. osmidílný esej).\n\nPřístup ke zkouškám měl teoreticky každý muž, kromě příslušníků nízkých povolání (herci, řezníci, apod.). Reálně nebyly prostředky a čas ke studiu dosažitelné pro každého. Zpravidla se ke zkouškám hlásili kandidáti z rodin džentry – vzdělaných pozemkových vlastníků.\nAbsolvoval-li okresní, prefekturní a kvalifikační zkoušky (, \"sien-š’\"; , \"fu-š’\"; , \"jüan-š’\"), souhrnně označované za učňovské zkoušky (, \"tchung-š’\"), mohl kandidát začít studium na státní škole. Obdržel titul \"šeng-jüan\" (, státní student), těšil se společenskému postavení úředníka, byl osvobozen od placení daní a ještě dostával od státu stipendium, ale nemohl vykonávat nepřiměřeně nízká povolání, jako řemeslník. Škola sloužila především jako registrační místo studentů, výuka byla jen formální a uchazeč byl odkázán na samostudium a domácí učitele. Studenti byli každoročně přezkušováni, neúspěšní ztratili stipendium, či byli vyloučeni.\n\nCítil-li student připraven, přihlásil se ke k vlastním zkouškám pro výběr úředníků. Ty byly třístupňové. První stupeň – provinční zkoušky (, \"siang-š’\") – se konal každé tři roky. Úspěšní dostali titul \"ťü-žen\" (, doporučený muž) a právo účasti v metropolitních zkouškách další rok. Metropolitní zkoušky (, \"chuej-š’\") probíhaly v hlavním městě vždy následující rok po provinčních zkouškách, předsedal jim ministr obřadů. Úspěšný kandidát získal titul \"kung-š’\" (, představený učenec) a právo postoupit k palácovým zkouškám (, \"tien-š’\" nebo , \"tching-š’\"). Úspěšné složení palácových zkoušek přineslo kandidátům titul \"ťin-š’\" (, skutečný učenec). Za 276 let mingské vlády proběhlo 90 palácových zkoušek, kterými úspěšně prošlo 24 874 kandidátů. Nejlepší byli přijati do akademie Chan-lin, ostatní mohli počítat s úředním místem.\n\nSystém zkoušek jako metoda náboru úředníků, z toho vyplývajícího přístupu k moci, prestiži a následně i bohatství, byl důležitým mechanismem, kterými ústřední vláda udržovala loajalitu místních elit. Tak byla podpořena soudržnost čínského státu a oslabeny tendence k regionálnímu separatismu. Kvóty stanovené pro provincie a prefektury zajišťovaly šanci na úspěch i pro reprezentanty elit okrajových regionů, znevýhodněných nižší úrovní vzdělanosti.\n\nZkouškový systém rovněž sloužil k udržení kulturní jednoty a konsensu o základních hodnotách. Jednotnost obsahu zkoušek znamenala, že příslušníci místních elit v celé Číně byli indoktrinováni stejnou konfuciánskou ideologií. I když jen malá část (asi 5 procent) z těch, kdo započali studium, uspěl a získal titul, naděje na úspěch vedla mnohé ke studiu konfuciánských klasiků. I ti, kteří neprošli všemi stupni zkoušek, získali vážnost úměrnou jejich úspěchu a tvořili místní džentry.\n\n\n\n"}
{"id": "545023", "url": "https://cs.wikipedia.org/wiki?curid=545023", "title": "Blažena Blažejová", "text": "Blažena Blažejová\n\nBlažena Blažejová ( Mladá Boleslav – Kladno) byla česká činoherní herečka.\n\nZačínala u kočovných divadelních společností, v letech 1905–1907 působila v Národním divadle v Brně, později ve Východočeském divadle v Pardubicích a v letech 1916–1929 v Městském divadle na Kladně.\n\n\n"}
{"id": "545032", "url": "https://cs.wikipedia.org/wiki?curid=545032", "title": "Bukovník kapraďovitý", "text": "Bukovník kapraďovitý\n\nBukovník kapraďovitý (\"Gymnocarpium dryopteris\") je vytrvalá kapradina. Je možné ho nalézt především v období od května do října. Nejčastěji se vyskytuje na zastíněných stanovištích (stinné lesy, skály, sutě), důležitý je kyselý podklad.\n\nBukovník kapraďovitý je vytrvalá kapradina s lesklým, černohnědým, větveným a plazivým oddenkem. Jednotlivé listy nevytváří růžici, jsou 35 až 50 cm dlouhé, převážně lysé, 2x až 3x zpeřené. V obrysu jsou trojúhelníkovité, složené ze 3 až 6 vstřícných lístků, z nichž dolní (1 nebo 2) jsou krátce řapíkaté, ostatní přisedlé. Dolní lístky jsou zpeřené, vyšší peřenosečné až peřenodílné.\n\nVýtrusnicové kupky jsou od sebe zřetelně oddělené, okrouhlé až eliptické, bez ostěr. Vyrůstají na spodních okrajích lístků. Výtrusy zrají v období červenec až srpen.\n\nBukovník se vegetativně šíří rozrůstáním oddenku, Spóry (výtrusy) přenáší vítr.\n\nBukovník kapraďovitý roste v téměř celém mírném pásmu severní polokoule (Kavkaz, západní Sibiř, Dálný východ, Kamčatka, Severní Amerika).\nV Evropě neroste pouze v jejích nejjižnějších částech.\n\nNa celém území České republiky se vyskytuje hojně od pahorkatin po podhorské oblasti, vzácně v teplých oblastech a v nejvyšších polohách hor (min.. Lednice (okres Břeclav), 180 m n. m.; max.: Krkonoše, Úpská jáma, 1300 m n. m., Hrubý Jeseník, Velká Kotlina, 1320 m n. m.). Roste převážně na kyselém podkladě na zastíněných stanovištích (stinné lesy, skály, sutě).\n\nTato kapradina vytváří značně pomalu kořeny a proto je velmi citlivá k poranění kořenových špiček.\n\n\n\n \n"}
{"id": "545044", "url": "https://cs.wikipedia.org/wiki?curid=545044", "title": "Slovenská pospolitosť – Národná strana", "text": "Slovenská pospolitosť – Národná strana\n\nSlovenská pospolitosť - Národná strana (SP-NS) byla ultranacionalistická politická strana působící na Slovensku v letech 2005–2006. Na Ministerstvu vnitra byla zaregistrována 18. ledna 2005. 1. března 2006 Nejvyšší soud Slovenské republiky rozpustil tuto stranu, protože její politická činnost byla v rozporu s Ústavou SR. V současnosti působí ve formě občanského sdružení pod názvem Slovenská pospolitosť. Je to historicky první případ, kdy nejvyšší soud rozpustil politickou stranu na Slovensku.\n\nStrana byla mainstreamovými médii označována za extrémně radikální. Oslavuje válečný Slovenský stát.\n\nHlavním cílem SP-NS bylo podle jejich slov \"\"budovat nový Slovenský stavovský stát na národním, křesťanském a sociálním principu, vystoupení Slovenské republiky ze Severoatlantické aliance (NATO) a prohlášení vojenské neutrality, ... úzká spolupráce se slovanskými státy a vystoupení Slovenské republiky z Mezinárodního měnového fondu a jiných organizací, které ničí slovenský národ a stát. \"\".\n\nStrana se zviditelnila svými veřejnými vystoupeními v oblecích připomínajících uniformy Hlinkovy gardy. Během několika vystoupení řečníci odsoudili SNP jako \"'protislovenský bolševický puč a mezinárodní akci zrádců\". Kritizovali parlamentní demokracii a používali hesla o \"cikánských příživnících a parazitech\", \"maďarských nacionalistech\" či \"sionistické lobby\".\n\nStoupenci během projevů často skandovali hesla jako \"\"Slovensko si nedáme!\"\", \"\"Sláva Tisovi!\"\" Nebo \"\"Ať žije vůdce!\"\". Část občanských aktivistů požadovala zákaz této strany, který se nakonec uskutečnil. Počet aktivních příznivců byl odhadovaný na maximálně 100.\n\nStrana měla podle tvrzení členů místní organizace ve dvanácti městech na Slovensku a spolupracovala s několika podobnými organizacemi doma i v zahraničí. Spolu s občanským sdružením Nové svobodné Slovensko vydávala politicko-společenský měsíčník Hlas národní stráže.\n\nSlovenská pospolitosť působila jako občanské sdružení od roku 1995. 12. listopadu 2008 rozhodlo Ministerstvo vnitra o rozpuštění tohoto extrémního nacionalistického občanského sdružení, neboť, jak je uvedeno v rozhodnutí MV SK: \"Sdružení vyvíjením činnosti rozněcuje nenávist a nesnášenlivost z národnostních, rasových, náboženských a politických důvodů, čímž sleduje dosahování svých cílů způsoby, které jsou v rozporu s Ústavou Slovenské republiky a zákony \"\n\nBývalý vůdce Marian Kotleba byl učitelem informatiky na gymnáziu v Banské Bystrici. Po protestech veřejnosti vůči tomu, aby politický extremista učil děti, se s ředitelem gymnázia dohodl na změně zařazení a stal se správcem školní počítačové sítě. 14. března 2009 byl policií zajištěn a předveden k výslechu kvůli propagaci fašismu a hesel používaných za Slovenského státu.\n\n\n\n"}
{"id": "545048", "url": "https://cs.wikipedia.org/wiki?curid=545048", "title": "Otto Haab", "text": "Otto Haab\n\nOtto Haab (19. dubna 1850 Wülflingen – 17. října 1931 Curych) byl švýcarský oftalmolog.\n\nCuryšská studia lékařství ukončil v roce 1875. Od roku 1874 byl asistentem Carla Josepha Ebertha na patologické anatomii. Od roku 1877 pak asistentem u Johanna Friedricha Hornera, jehož nástupcem se stal v roce 1886.\n\n"}
{"id": "545050", "url": "https://cs.wikipedia.org/wiki?curid=545050", "title": "Somme (departement)", "text": "Somme (departement)\n\nSomme je francouzský departement ležící v regionu Hauts-de-France. Pojmenován byl podle řeky Sommy.\n\n\n"}
{"id": "545066", "url": "https://cs.wikipedia.org/wiki?curid=545066", "title": "Martin Eriksson", "text": "Martin Eriksson\n\nMartin Eriksson (* 15. června 1971, Stockholm) je bývalý švédský atlet, tyčkař.\n\nNa halovém mistrovství Evropy ve Stockholmu v roce 1996 skončil na pátém místě (570 cm) . O rok později se umístil na halovém MS v Paříži na desátém místě. Na mistrovství světa 1997 v Athénách skončil ve finále devátý. V roce 1999 se stal vítězem mítinku Pražská tyčka.\n\nNejvětší úspěch své kariéry zaznamenal v roce 2000 na halovém ME v belgickém Gentu, kde získal za výkon 570 cm stříbrnou medaili. V témž roce reprezentoval na letních olympijských hrách v Sydney, kde však nepostoupil z kvalifikace. V roce 2001 postoupil na světovém šampionátu v Edmontonu do finále, kde obsadil dvanácté místo.\n"}
{"id": "545067", "url": "https://cs.wikipedia.org/wiki?curid=545067", "title": "Anděla z Foligna", "text": "Anděla z Foligna\n\nAnděla z Foligna (kolem 1248, Foligno, Itálie – 4. ledna 1309, Foligno, Itálie) je svatou katolické církve. Byla známa jako mystička, řeholnice a patronka františkánských terciářů. Její svátek se slaví 4. ledna.\n\nAž do svých 40 let vedla běžný rodinný život. Byla vdaná a měla několik dětí. Často se modlila k Františkovi z Assisi. Rozhodla se, že se vzdá svého způsobu života a zasvětí se Bohu. V létě 1291 se stala františkánskou terciářkou a ve Folignu založila společenství Třetího řádu. Se svými mystickými prožitky se svěřovala svému zpovědníkovi, františkánu Arnaldovi, který její slova zapisoval, a tak vzniklo dílo nazvané \"Liber\" (Kniha). Nejvýznamnější část knihy, \"Memoriale\", popisuje kroky její konverze a duchovní cesty.\nByla blahořečena v roce 1693 papežem Inocencem XII. Papež František rozšířil její kult na celou církev dne 9. října 2013.\n\nAnděla z Foligna se znázorňuje jako františkánská terciářka a na řetěze drží ďábla.\n\n \n\n"}
{"id": "545070", "url": "https://cs.wikipedia.org/wiki?curid=545070", "title": "Isopropylbenzylamin", "text": "Isopropylbenzylamin\n\nIsopropylbenzylamin (systematický název \"N\"-(fenylmethyl)propan-2-amin) je organická sloučenina používaná jako surovina ve farmaceutickém průmyslu při výrobě některých léčiv. Nedávno se dostala do hledáčku protidrogové agentury DEA vzhledem k jejímu využívání nelegálními výrobci metamfetaminu jakožto látka pro ředění drogy, protože je levný, z hlediska fyzikálních vlastností podobný metamfetaminu a zatím je legálně dostupný. \n\nIsopropylbenzylamin je strukturální izomer metamfetaminu a má tedy stejnou molární hmotnost. Stejně jako metamfetamin je sekundárním aminem a stejným způsobem tvoří soli. Také vypadá velmi podobně jako metamfetamin a má podobný bod tání. Proto jím lze ředit metamfetamin, aniž by si to uživatelům přišlo podezřelé, přestože mohou být zjevné určité drobné rozdíly, například mírně vyšší teplota tání nebo měkčí krystaly. Isopropylbenzylamin však nemá zřejmě žádné stimulační účinky v pravém slova smyslu, jeho toxicita není známa. Mezi další látky, kterými se „řeže“ metamfetamin, patří příbuzné sloučeniny methylbenzylamin a ethylbenzylamin, stejně tak i dimethylsulfon.\n"}
{"id": "545078", "url": "https://cs.wikipedia.org/wiki?curid=545078", "title": "Makiovití", "text": "Makiovití\n\nMakiovití (Cheirogaleidae) je čeleď nejprimitivnějších primátů, poloopic, které patří mezi endemity vyskytující se jen na Madagaskaru. Čeleď má pět rodů. Někdy je rod \"Phaner\" řazen zvlášť do podčeledi Phanerinae. \nMakiovití jsou nejmenší primáti, jsou velicí jen od 13 do 28 cm a váží od 50 do 500 gramů. Ocas mají dlouhý, u některých druhů i jeden a půl násobku délky těla. Samice mají dva až tři páry mléčných bradavek. Srst mají dlouhou a velice jemnou, na hřbetě mají barvu srsti šedou druhy žijící v listnatých lesích na západě Madagaskaru a barvu červenohnědou druhy obývající deštný prales na východě, břicho mají vždy světlejší. Oči mají přizpůsobeny nočnímu vidění. Ušní boltce jsou nápadně velké a tenké. Mají typický zubní hřebínek vytvořený z nižších řezáku a špičáků, horní špičáky mají zašpičatělé. Některé druhy mají pod základem ocasu zásobárnu tuku pro nepříznivé období sucha, které dokonce i přespávají v dutinách. Zadní nohy mají delší než přední, prsty mají paličkovitě zakončené.\n\nJsou to všežravci, jejich základní potravou jsou plody, listy, pupeny, květy, nektarem a různými výměšky rostlin, rádi se živí také hmyzem, pavouky, bezobratlými i malými obratlovci.\n\nČeleď makiovitých jsou noční opice, které téměř celý svůj život prožívají na stromech. Výborně šplhají i skáčou, tehdy využívají dlouhého ocasu k udržení rovnováhy. Po větvích se pohybují po čtyřech, když vzácně přebíhají po zemi, činí tak po zadních nohou. Den prospí v dutinách nebo v rodinných hnízdech z větví a lián, někdy osamoceně a jindy ve skupinách. Za potravou se vydávají až po setmění a do svých spacích míst se vracejí s úsvitem.\n\nAčkoliv si jednotlivá zvířata shánějí potravu samostatně, žijí v podstatě v různorodých společenstvech. Někteří makiové, např. z rodu \"Microcebus\" jsou polygamní, žijí ve skupinách skládající se z několika samců i samic, jiní např. z rodu \"Cheirogaleus\" jsou monogamní, žijí v párech. Během noci tato společenstva mezi sebou živě komunikují, ať již akusticky relativně vysokým hlasem, nebo pachové pomoci moči, výkalů a sekretů z pachových žláz.\n\nSamice mají krátký estrální cyklus, který je označován zduřením okolí pohlavních orgánů. U polygamních druhů dochází ke spáření samice s více samci, genetické testy ukázaly, že v jednom vrhu mohou být mláďata pocházející z rozdílných samců. Po dvou až třech měsících březostí mají samice větších druhů po jednom a menší druhy po dvou až třech mláďatech, která se rodí od října do března, tj. v období vlhkého tropického léta.\n\nNěkteré druhy jsou rozšířené na rozsáhlém území, ty v podstatě ohrožené nejsou, jsou docela běžné. Horší výhled do budoucna mají druhy, které jsou rozšířeny jen ostrůvkovitě, jejich populace může být snáze ohrožena změnou biotopu nutného pro přežití. Pro svou velikost, vlastně malost, nemají pro místní obyvatelé potravní význam, takže je neloví.\n\nPodle IUCN jsou považováni za:\n\nrod \"Mirza\" Gray, 1870\nrod \"Phaner\" Gray, 1870\n\n"}
{"id": "545080", "url": "https://cs.wikipedia.org/wiki?curid=545080", "title": "Common Intermediate Language", "text": "Common Intermediate Language\n\nCommon Intermediate Language (CIL, vyslovováno jako „sil“, případně „kil“, dříve Microsoft Intermediate Language, MSIL) je v informatice nejnižší člověkem čitelný programovací jazyk definovaný specifikací Common Language Infrastructure používaný projekty .NET Framework a Mono. Jazyky, které se zaměřují na CLI kompatibilní prostředí, jsou sestavovány do bajtkódu. CIL patří mezi objektově orientované jazyky výhradně zásobníkového typu ( ). Prováděn je prostřednictvím virtuálního stroje.\n\nCIL byl původně během uvolňování beta .NET jazyků znám jako Microsoft Intermediate Language (MSIL). Vzhledem ke standardizaci C♯ a Common Language Infrastructure je bajtkód nově a oficiálně označován jako CIL.\n\nPři kompilování .NET programovacích jazyků je zdrojový kód přeložen do CIL kódu (nepoužívá se platformně nebo do výpočetně specifický objektový kód). CIL je procesorově a zároveň platformě nezávislý soubor instrukcí, které mohou být realizovány v jakémkoli prostředí podporujícím Common Language Infrastructure (může se jednat buď o .NET runtime pro operační systém Microsoft Windows, nebo samostatně odvozené Mono, které pracuje pod operačními systémy UNIXového typu). CIL kód je za běhu ověřován z hlediska bezpečnosti, a proto poskytuje lepší zabezpečení a spolehlivost, než nativně kompilované binární soubory.\n\nProces spuštění vypadá takto:\n\nCIL bytecode má instrukce pro následující skupiny úloh:\n\n\nCommon Intermediate Language je považován za objektově orientovaný jazyk zásobníkového typu (stack-based). To znamená, že data jsou ukládána z registrů do zásobníku místo toho, aby byla odkládána do paměti jako ve většině CPU architektur.\n\nV assembleru x86 architektury IA-32 by to mohlo vypadat následovně:\n\nOdpovídající kód v CIL by mohl vypadat takto:\n\nV programu jsou použity dvě lokálně proměnné, které jsou přesunuty do fronty. Když je přidaná instrukce zavolána, operand je ze zásobníku vyzvednut a výsledek je na něj obratem uložen. Hodnota je pak vyzvednuta a uložena jako první lokální proměnná.\n\nV objektově-orientovaném konceptu můžete vytvářet objekty, volat metody a používat další typy členů, jako jsou například pole. CIL je navržen jako objektově orientovaný a všechny metody (až na výjimky) musí být obsažené v příslušné třídě.\n\nPříklad statické metody:\n\nPoužitá metoda nevyžaduje žádnou deklaraci instance třídy Foo, protože je statická. To znamená, že náleží do třídy a může být následně použita jako v tomto případě v C♯.\nV CIL\nInstance třídy obsahuje nejméně jeden konstruktor a nějaké další členy. Tato třída má sadu metod reprezentujících akce objektu Car.\n\nInstance tříd jsou v C♯ vytvářeny následujícím způsobem:\n\nPříkazy jsou přibližně stejné jako tyto instrukce:\n\nNapříklad metody jsou volány následovně:\nV CIL:\n.NET zaznamenává informace o kompilovaných třídách jako metadata. Proces čtení těchto metadat se nazývá zrcadlení \"(reflection)\". Metadata mohou být data v podobě atributů. Ty mohou být volně rozšířeny o atributy třídy, čímž se stávají velmi silným nástrojem.\n\nPříklad je napsán v CIL a demonstruje kód „Hello, World“:\n\nTento kód může být porovnán s odpovídajícím kódem Java bytecode:\n\nV CIL-syntaxi by zápis vypadal následovně:\n\nVýše je správná reprezentace toho, jak vypadá CIL blízko VM úrovně. Když jsou zkompilované metody uloženy v tabulkách a instrukce zase v bytech uvnitř assembly, který je přenosně spustitelným souborem (Portable Executable-file).\n\nCIL assembly a instrukce jsou generovány buď kompilátorem, nebo nástrojem zvaným \"IL Assembler\" (ILASM). Složené IL může být také znovu rozloženo do kódu – užitím IL Disassembler (ILDASM). Podobně, jako v případě Java bytecode, existují též nástroje, které nabízejí dekompilaci IL do jazyků vyšší úrovně (např. C♯, Visual Basic .NET). Za jejich vlajkovou loď lze považovat aplikaci .NET Reflector. Tyto nástroje však mají protiváhy, jež usilují o znepřehlednění kódu při zachování plné funkcionality tak, aby dekompilace do jazyků vyšší úrovně selhala.\n\nKompilace Just in Time (JIT) překládá bajtkód do kódu vykonatelného přímo mikroprocesorem, tj. do tzv. „nativního kódu“. Tento překlad je prováděn během provádění programu. JIT kompilace poskytuje optimalizace specifické pro prostředí, typovou bezpečnost kontrolovanou za běhu a verifikaci. K dosažení tohoto kompilátor testuje metadata nashromážděná během překladu na nepovolené přístupy do paměti.\n\n"}
{"id": "545081", "url": "https://cs.wikipedia.org/wiki?curid=545081", "title": "Beat (album, King Crimson)", "text": "Beat (album, King Crimson)\n\nBeat je deváté studiové album britské rockové skupiny King Crimson. Bylo vydáno v červnu 1982 (viz 1982 v hudbě) a v britském žebříčku prodejnosti se umístilo nejlépe na 39. místě.\n\nNa desku \"Discipline\" vydanou v září 1981 navázalo v poměrně krátké době (červen 1982) hudebně podobné album \"Beat\". Poprvé v historii King Crimson na dvou po sobě jdoucích studiových albech hrála stejná sestava hudebníků.\n\n\"Beat\" je silně ovlivněno a inspirováno beat generation. Deska obsahuje celkem osm písní, z nichž nejdelší má necelých sedm minut. Název úvodní „Neal and Jack and Me“ odkazuje na Jacka Kerouaca a jeho přítele Neala Cassadyho. Také jméno druhé písně „Heartbeat“ je odvozeno od beatniků, respektive jedná se také o název knihy, kterou napsala manžela Neala Cassadyho Carolyn. Následuje instrumentálka „Sartori in Tangier“ s intrem hraným na Chapman Stick. Také její pojmenování je odvozeno, konkrétně vytvořeno kombinací názvů Kerouacovy novely \"Satori v Paříži\" a marockého města Tanger, které bylo oblíbenou destinací beat generation. Po „Waiting Man“ otevírá druhou polovinu alba (respektive druhou stranu původní gramofonové desky) píseň „Neurotica“, která svým názvem odkazuje na stejnojmenný beatnický časopis. Na textu následující skladby „Two Hands“ se kromě Adriana Belewa, tehdejšího crimsonovského textaře, podílela i jeho manželka Margaret. Název písně „The Howler“ je odvozen od sbírky \"Kvílení\" (anglicky \"Howl\") od Allena Ginsberga. Poslední skladbou na albu je nejdelší, téměř sedmiminutová experimentální instrumentálka „Requiem“.\n\n"}
{"id": "545086", "url": "https://cs.wikipedia.org/wiki?curid=545086", "title": "Chapman Stick", "text": "Chapman Stick\n\nChapman Stick (často mezi hráči označovaný pouze jako \"Stick\") je elektrický strunný hudební nástroj vynalezený Emmettem Chapmanem na začátku 70. let 20. století. Je odvozen od kytary i baskytary, jeho „příbuzným“ je Warr guitar. Chapman Stick je charakteristický svoji rozsáhlou škálou tónů, neboť obsahuje melodické i basové struny.\n\nNěkteré modely:\n\nMezi nejznámější hráče na Chapman Stick patří Greg Howard, Vance Gloster, Tony Levin, John Myung, Sean Malone, Nick Beggs či Trey Gunn.\n\nNa Chapman Stick hraje Jakub Vejnar na albu \"Hudba Praha & Michal Ambrož\" z roku 2019.\n\n"}
{"id": "545094", "url": "https://cs.wikipedia.org/wiki?curid=545094", "title": "Wilhelm Rümann", "text": "Wilhelm Rümann\n\nWilhelm Rümann (9. listopadu 1881 – 31. března 1946) byl vysoce vyznamenaný námořní velitel první světové války a pozdější vyšší námořní důstojník v hodnosti kontradmirál (\"Konteradmiral\") za druhé světové války. V meziválečném období sloužil i určitý čas u jednotek SS.\n\nWilhelm Rümann se narodil 9. listopadu roku 1881 v dolnosaském městě Hannover jako syn továrního dělníka Georga Rümanna. Absolvoval nejprve místní lyceum v Hannoveru a poté gymnázium v Baden-Badenu, kde roku 1898 odmaturoval. K 10. dubnu následujícího roku se mladý Wilhelm rozhodl vstoupit do císařského německého námořnictva.\n\nZde byl zařazen jako námořní kadet (\"Seekadett\") do ročního základního důstojnického výcviku, který podstoupil na školící lodi \"„SMS Stosch“\". Po dokončení výcviku mu byla udělena hodnost \"Fähnrich zur See\" (\"námořního praporčíka\"), se Rümann rozhodl ještě nastoupit na námořní školu, kde absolvoval několik speciálních výcvikových kurzů.\n\nNámořní školu dokončil ke konci září roku 1901 a následně byl odvelen k těžkému křižníku \"SMS ’Victoria Louise’\" pod velením námořního kapitána Raimunda Winklera. Zde byl ke konci září roku 1902 povýšen do hodnosti námořního poručíka (\"Leutnant zur See\").\n\nV roce 1904 byl převelen do německé jihozápadní Afriky, kde sloužil až do počátku března roku 1905 v rámci expedičního námořního sboru u námořního praporu rychlopalných kanónů.\n\nPo návratu z Afriky sloužil Rümann jako zpravodajský důstojník na několika lodích. Zároveň k tomu byl povýšen do hodnosti námořního nadporučíka (\"Oberleutnant zur See\").\n\nK počátku října roku 1907 byl jmenován do funkce velitele roty u minovacího praporu a v této funkci zůstal až do konce září roku 1909. V dubnu téhož roku byl opět povýšen a to do hodnosti námořního kapitána (\"Kapitänleutnant\"). Až do počátku první světové války rychle stoupal po hodnostním žebříčku a vystřídal mnoho pozic včetně funkce velitele roty, torpédového důstojníka nebo velitele torpédového člunu.\n\nPočátkem první světové války velel Rümann již rok torpédovému člunu ‘V 151’ (\"Torpedoboot ‘V 151’\") a v této funkci zůstal až do počátku prosince téhož roku. V polovině stejného roku vykonával rovněž i dočasně funkci zastupujícího velitele 11. půlflotily torpédových člunů (\"Torpedoboot-Halbflottille 11\").\n\nK počátku prosince roku 1914 byl Rümann jmenován do funkce velitele již zmíněné 11. půlflotily torpédových člunů. U této jednotky sloužil až do počátku května roku 1918 a účastnil se s ní i bitvy u Jutska, kde se dostal do střetu s britskými válečnými křižníky. Mezitím byl ke konci dubna roku 1917 povýšen do hodnosti korvetního kapitána (\"Korvettenkapitän\").\n\nDo konce války, tedy do prosince roku 1918 velel několika torpédovým flotilám (\"Torpedoboot-Flottille V. a Torpedoboot-Flottille VI.\").\n\nZa svou službu v první světové válce byl Rümann vyznamenán oběma třídami pruského železného kříže, Pruským řádem koruny IV. třídy s meči a mnoha dalšími vyznamenáními.\n\nPo skončení první světové války a následné demobilizaci zůstal Rümann u námořnictva a nejprve sloužil od počátku března roku 1919 jako velitel roty u I. námořní brigády a ke konci března téhož roku byl jmenován do funkce velitele II. flotily minolovek (\"později byla jednotka přejmenována na II. flotilu minolovek „Severní moře“\").\n\nK počátku září stejného roku byl Rümann odvelen do dolnosaského města Wilhelmshaven, kde převzal velení praporu u místního pluku pobřežní obrany. O dva týdny později byl jmenován velitelem celého wilhelmshavenského pluku pobřežní obrany. V této funkci setrval až do září roku 1920.\n\nAž do září roku 1925 sloužil již v hodnosti fregatního kapitána u mnoha výcvikových flotil v Severním moři. Následně byl převelen k vrchnímu námořnímu velitelství, kde nejprve převzal velení námořní výcvikové skupiny a od října stejného roku byl ve funkci velitele námořního výcvikového oddělení u vrchního námořního velitelství. Na této pozici byl k 1. dubnu roku 1926 povýšen do hodnosti \"Kapitän zur See\" (ekvivalent pro plukovníka u pozemního vojska).\n\nKe konci září roku 1926 byl Rümann odvelen z výcvikového oddělení námořního velitelství, kde jeho místo převzal pozdější viceadmirál Eduard Eichel a následně převzal velení bitevní lodi SMS „Schleswig-Holstein“. Ve velení lodi tak vystřídal pozdějšího admirála Gottfrieda Hansena.\n\nKe konci září roku 1928 opustil Rümann velení bitevní lodi „Schleswig-Holstein“ a na kapitánském můstku ho vystřídal pozdější viceadmirál Siegfried Maßmann. Rümann byl následně jmenován předsedou testovací lodní komise a v této funkci strávil další dva roky. K 30. září roku 1930 byl Rümann penzionován.\n\nPo opuštění námořní služby se Rümann rozhodl vstoupit k 1. září roku 1932 do nacistické strany NSDAP a začal se angažovat u koloniálního politického úřadu NSDAP (Kolonialpolitisches Amt der NSDAP) pod vedením Franze Rittera von Eppa, kde měl od dubna 1933 na starosti námořní záležitosti úřadu.\n\nOd roku 1935 sloužil také jako zástupce viceprezidenta říšského koloniálního svazu, během čehož přibral funkci náčelníka štábu tohoto svazu. \n\nK 12. květnu roku 1936 vstoupil Rümann do řad jednotek SS (Schutzstaffel), kde mu byla udělena hodnost SS-Standartenführer (plukovník) a byl veden jako vedoucí u hlavního úřadu SS (SS Hauptamt). V roce 1938 byl jmenován do funkce velitele skupiny „Berlín“ od koloniálního politického úřadu a jeho úkolem zde byly styky s ostatními vládními agenturami v Berlíně. Mezitím byl v lednu roku 1937 povýšen do hodnosti SS-Oberführer (Starší plukovník).\n\nKe konci března roku 1939 byl Rümann povolán opět do služby a byl zařazen s propůjčenou hodností námořnictva Konteradmiral (\"kontradmirál\") jako \"„k dispozici Kriegsmarine“\". \nS vypuknutím německého útoku na Polsko byl jmenován velitelem pobřežního dělostřelectva na ostrově Helgoland. Zde spadal jeho úsek pod velení admirála Paula Fangera. K 1. září následujícího roku byl povýšen do dosud propůjčené hodnosti Konteradmiral (\"Kontradmirál\").\n\nZde sloužil až do počátku února roku 1941, kdy byl převelen do dolnosaského města Cuxhaven, kde převzal velení pobřežního dělostřelectva po fregatním kapitánovi Werneru Petersovi. Zde spadal jeho úsek pod velení viceadmirála Hanse Hubertuse von Stosche. Na této pozici však sloužil pouze do počátku května téhož roku, kdy ho ve velení dočasně nahradil korvetní kapitán Franz Josef von Hohenzollern-Emden.\n\nBěhem své nemoci byl Rümann ponechán k dispozici vrchního námořního velitelství „Severní moře“ pod velením admirála Hermanna Densche. Ze své nemoci se léčil až do června roku 1942, kdy se vrátil na svou předchozí pozici do Cuxhavenu. Avšak pouze na krátkou dobu, neboť v srpnu téhož roku je kvůli špatnému zdravotnímu stavu penzionován.\n\nPo svém penzionování působil ještě nějakou dobu u říšské pracovní služby (Reichsarbeitsdienst). Rümann přežil válku a zemřel ve vestfálském městě Bad Oeynhausen 31. března roku 1946 ve věku nedožitých 65 let.\n\n\n\n"}
{"id": "545095", "url": "https://cs.wikipedia.org/wiki?curid=545095", "title": "Chata pri Popradskom plese", "text": "Chata pri Popradskom plese\n\nChata pri Popradskom plese (dříve \"Chata kapitána Morávky\") je horská chata ve Vysokých Tatrách ležící v nadmořské výšce 1 494 metrů na břehu Popradského plesa. \n\nPůvodní chata na břehu Popradského plesa nesla název Majláthova chata. Byla postavena v roce 1879 uherským Karpatským spolkem. Chata však vyhořela a tak byla v roce 1881 postavena nová, která však o několik let později vyhořela rovněž. V roce 1892 tak byla u Popradského plesa postavena další, která však kapacitně nevyhovovala a tak byla vybudována chata další – v pořadí čtvrtá. Tato vydržela téměř 60 let, dokud neshořela. \n\nV roce 1961 byla u Popradského plesa postavena nová (současná), mohutná chata, která dostala název Chata kapitána Morávky. Po roce 1989 se přejmenovala na Chatu pri Popradskom plese. Chata je postavena ve stylu socialistického realizmu s prvky lidové architektury. V roce 2010 byla znovu zprovozněna Majláthova chata.\n\nChata se nachází na trase Tatranské magistrály, takže je pěšky přístupná po celý rok. K chatě vede asfaltová silnice, čili zde je za určitých podmínek možný i příjezd autem (pro ubytované nebo na zvláštní povolení), jinak je nutno parkovat na parkovišti u zastávky Popradské Pleso Tatranské elektrické železnice.\n\n\n"}
{"id": "545116", "url": "https://cs.wikipedia.org/wiki?curid=545116", "title": "Dítě (Star Trek: Nová generace)", "text": "Dítě (Star Trek: Nová generace)\n\n„Dítě“, v originále „The Child“, je v pořadí první epizoda druhé sezóny seriálu \"\".\n\nUSS Enterprise D převáží vzorky nebezpečného plazmového moru na federační lékařskou základnu, aby zde mohli studovat jejich účinky. Loď vyzvedává novou šéflékařku, doktorku Katherine Pulaskou. Doktorka Beverly Crusherová odešla pracovat na lékařskou základnu Hvězdné flotily. Kapitán Jean-Luc Picard povýšil Geordiho La Forge na šéfinženýra, Worf se stal velitelem bezpečnosti.\n\nKolem lodi proletí svazek energie. Dostane se dovnitř a nakonec pronikne do spící Deanny. Kapitán přichází do lodního baru, kde ho doktorka Pulaská informuje o Deannině situaci. Deanna je těhotná. Její těhotenství ale probíhá nezvykle rychlým tempem. Poradkyně velmi brzy porodí zdravého chlapce.\n\nKluk velmi rychle roste. Doktorka Pulaská se seznamuje s Datem, kterého označí za pouhý stroj. Enterprise mezitím doletí na místo a předá vzorky. Jeden z kontejnerů ale vykazuje zvýšenou hladinu vzorků. Geordi to dává do souvislosti s lodním warpovým pohonem. Posádka se snaží najít způsob jak snížit energii z kontejneru, aby nedošlo k rozšíření viru. Wesley Crusher se rozhoduje o své budoucnosti, matka mu schází. Zajde se proto poradit s barmankou Guinan do lodního baru.\n\nDeannin syn již vypadá na osm let. Poradkyně z něj vycítí velké starosti a oznámí to posádce. Doktorka Pulaská chlapce skenuje. Jeho životní funkce slábnou. Ukáže se, že hoch je příčinou zvýšené radiace. Deanna s pláčem sleduje jeho umírání. Chlapec se ale promění zpět v energii a odletí zpátky do vesmíru. Růst viru se po jeho odchodu zastaví. Deanna s chlapcem telepaticky komunikovala. Zjistila že byl energetickou bytostí. Narazil na Enterprise a rozhodl se loď prozkoumat. Uvědomil si však, že je příčinou nebezpečné radiace a rozhodl se odejít.\n\nWesley se rozhodl zůstat na lodi. Kapitán Picard se ho ptá, zda o svém rozhodnutí hovořil s matkou. Wesley naznačí, že chtěl mít nejdřív kapitánovo svolení. Picard souhlasí. Deanna se nabízí, že na chlapce po službě trochu dohlédne. Loď pak odlétá na další misi.\n"}
{"id": "545120", "url": "https://cs.wikipedia.org/wiki?curid=545120", "title": "CHIPSat", "text": "CHIPSat\n\nCHIPSat byla vědecká mikrodružicedružice , jejímž hlavním úkolem bylo studium horkých plynů v mezihvězdném prostředí. Byla zatím poslední družicí programu UNEX (\"University-Class Explorers\"), což je podprogram programu Explorer zaměřený na spolupráci universit a NASA.\n\nDružice byla tříose stabilizovaná, nepravidelného tvaru o přibližných rozměrech 1×1×0,5 metru a byla vybavena panely fotovoltaických článků, dodávajících 42 wattů elektrické energie. Jejím jediným přístrojem byl celooblohový spektrometr CHIPS (\"Cosmic Hot Interstellar Plasma Spectrometer\") se spektrálním rozsahem 9 až 26 nm a rozlišením 0,5 eV.\n\nHlavním úkolem družice bylo studium chování horkého plynu v okolí Sluneční soustavy do vzdálenosti 300 světelných let (100 pc). Komunikace palubního řídicího počítače s vědeckým vybavením družice i s pozemními stanicemi probíhala pomocí internetového protokolu TCP/IP. Pro záznam dat byla k dispozici palubní paměť s kapacitou 160 Mbyte. Stabilizaci s přesností ±2° zajišťoval systém 4 silových setrvačníků a 3 magnetických cívek, přičemž orientaci zjišťuje sluneční čidlo, magnetometr a 4 měřicí gyroskopy.\n\nŘídicí středisko se nacházelo v areálu firmy SpaceDev v kalifornii, vědecké přístroje byly řízeny ze střediska v University of California v Berkeley, kde byla též hlavní pozemní sledovací stanice. Další sledovací stanice se nacházely v areálu NASA Wallops Flight Facility na Wallops Island a University of South Australia v Adelaide.\n\nDružici postavila firma SpaceDev. Provozovatelem bylo Goddardovo kosmické středisko. Operativním provozovatelem byla University of California, která vyvinula též experimentální vybavení družice.\n\nStart se konal 13. ledna 2003 na rampě SLC-2W na základně Vandenberg. CHIPSat byl vynesen společně s družicí ICESat pomocí rakety Delta II. Původní životnost měla být jeden rok, družice však vydržela několikanásobně déle a vypnuta byl až 11. dubna 2008. Družice stále obíhá po geocentrické oběžné dráze se sklonem 94,1° a s výškou apogea 583 km.\n\n"}
{"id": "545125", "url": "https://cs.wikipedia.org/wiki?curid=545125", "title": "Bukovinec osladičovitý", "text": "Bukovinec osladičovitý\n\nBukovinec osladičovitý (\"Phegopteris connectilis\") je běžnější druh kapradin z čeledi kapradiníkovité, jehož listy vyrůstají jednotlivě, nikoli v růžici, do délky 10-50 cm. Do rodu bukovinec patří obecně kapradiny střední velikosti (15 až 40 cm) s plazivým oddenkem a nepřezimujícími, dlouze řapíkatými listy.\n\nBukovinec osladičovitý je kapradina s dlouhým, tenkým, plazivým oddenkem, ze kterého vyrážejí oddálené jednotlivé listy. Mohou mít čepele 10-50 cm dlouhé. Řapík je řídce plevinatý, žlutý, 1,5- 2x delší než čepel. Zeleně zbarvená čepel je v obryse úzce trojúhelníkovitá s protaženou špičkou. Celý list je nakloněn tak, aby čepel byla co nejvíce osvětlena. List je jednoduše zpeřený na 12–20 párů vstřícných delších peřenodílných lístků. Spodní pár lístků je od ostatních pod výrazným úhlem ohnut nazpět k vřetenu. Lístky jsou delší, mohou být dělené na 10–20 úkrojků. Spodní strana lístků a vřetena jsou zřetelně chlupatá. Výtrusnicové kupky kulatého až podlouhlého tvaru, bez ostěr (blanitý útvar překrývající sporangia). Výtrusy dozrávají v červenci a srpnu.\n\nBukovinec osladičovitý je rostlinou bukového vegetačního stupně v podhůří, vyšších pahorkatinách a horách, neroste ale jen v bučinách. na prameništích a u potoků. Je to druh lesních společenstev, kyselých půd a mírně vlhkých stanovišť. Roste ve stinných a často vlhkých smrkových, bukových lesích, také v rašelinných lesích a na okrajích lesních cest. Proto je někdy označován jako indikátor vlhkého stanoviště. Rostliny rostou často pospolitě a mohou vytvářet téměř souvislé plošně malé porosty.\n\nJe to druh patřící do české flóry, s rozšířením v podhorském a horském stupni, kde je původní vegetací bukovo-jedlový les nebo smrčina. Vyskytuje se skoro po celé Evropě, vyjma jižní části (v Čechách roztroušeně) např.: Krkonoše, Šumava, Krušné hory, ve středu a na jihu Moravy, na Slovensku v Karpatech od Bratislavy po Bukovské vrchy, v Tatrách do 1780 m n. m. Dále v mírném pásmu Asie, až po Severní Ameriku. Celý rod sestává pouze ze čtyř druhů, které pocházejí z mírného pásma severní polokoule, ale jeden, málo známý druh (P. undulata), je endemitem z Mexika.\n\nZákonem chráněný druh v Maďarsku.\n\n\n\n \n"}
{"id": "545142", "url": "https://cs.wikipedia.org/wiki?curid=545142", "title": "Jozef Pospíšil", "text": "Jozef Pospíšil\n\nJozef Pospíšil (29. dubna 1897, Siladice – 15. července 1976, Bratislava, Slovensko) byl slovenský sochař. V roce 1931 založil \"Združenie slovenských umelcov\" a byl jeho předsedou až do rozpuštění sdružení v roce 1940.\n\nNarodil se v Siladicích u Trnavy. Studoval na učitelském ústavu v Modře. V letech 1914 až 1919 přežil útrapy první světové války přímo na frontě, ale také v ruském zajetí. Sochařské vzdělání získal na Akademii výtvarných umění v Praze v letech 1920–1925 (prof. Štursa) a 1925–1926 (prof. Španiel). Po studiích podnikl v roce 1927 cestu do Paříže a po návratu se usadil jako svobodný umělec v Bratislavě, kde později také zemřel.\n\nSamostatně vystavoval v roce 1940 (Trenčín, s J. Ilečkom a J. Kollárem), v roce 1967 (Bratislava, Městská galerie) a v roce 1968 (Nitra, s F. Podolayom).\n\nJe autorem památníků mnoha slavných osobností (např.: J. Hollého, P. O. Hviezdoslava, Ľ. Štúra, A. Bernoláka). Na východě Slovenska nad obcí Haniska se tyčí jeho monumentální pomník rolnického povstání. Ke konci svého života se věnoval hlavně restaurátorské práci. V roce 1974 mu byl udělen titul Zasloužilý umělec.\n\n\n\n"}
{"id": "545143", "url": "https://cs.wikipedia.org/wiki?curid=545143", "title": "Endostyl", "text": "Endostyl\n\nEndostyl je orgán ve stěně hltanu kopinatců, pláštěnců a u larev mihulí (minoh). Je jedním z charakteristických znaků strunatců, přestože u obratlovců jej nahrazuje funkčně odlišná endokrinní štítná žláza. Endostyl je řada rýh v hltanu, v nichž se nachází slizové žlázky. Produkuje, podobně jako z něj vzniklá štítná žláza, látky bohaté na jód. Sliz obaluje potravní částice a posunuje je dál do dalších částí trávicí trubice.\n"}
{"id": "545144", "url": "https://cs.wikipedia.org/wiki?curid=545144", "title": "Údolí Chananja", "text": "Údolí Chananja\n\núdolí Chananja (: , \"Bik'at Chananja\") je údolí na pomezí Horní a Dolní Galileje v severním Izraeli.\n\nRozkládá se cca 25 kilometrů severoseverovýchodně od Nazaretu, 9 kilometrů jihozápadně od Safedu a cca 40 kilometrů severovýchodně od Haify. Údolí Chananja tvoří východní pokračování údolí Bejt ha-Kerem. Je obklopeno kopcovitou krajinou, zejména na severní straně, kde je výškový rozdíl mezi dnem údolí a okrajem svahů masivu Har Meron až 700 metrů. Údolí tvoří hranici mezi Horní a Dolní Galileou. Je odvodňováno k jihu několika vodními toky, které se ale na okraji údolí stékají do Nachal Calmon, které pak vede západním a jižním směrem a teče do Galilejského jezera.\n\nV dávné minulosti ovšem podle vědců Nachal Calmon protékal údolím směrem z západu, přes Bejt ha-Kerem do Středozemního moře. Teprve pokles terénu v oblasti údolí Chananja a příkopového zlomu podél řeky Jordán způsobil otočení toku směrem k východu.\n\nÚdolím vede dálnice číslo 85 spojující pobřežní planinu s centrální Galileou a s údolím řeky Jordán. Osídlení je zde etnicky smíšené. Převládají ale menší vesnice, které obývají převážně Židé (Kfar Chananja, Moran, Chazon, Inbar, Parod). Vesnici Ejn al-Asad obývají Drúzové. Většina těchto sídel se ale nachází spíše na okraji údolí nebo na svazích hor, které ho lemují. Vlastní dno údolí je nezastavěné a je zčásti využíváno zemědělsky. Nachází se tu ale několik hrobek starověkých židovských učenců. Nedaleko západního okraje údolí, v místech přechodu do údolí Bejt ha-Kerem, leží město Rama, kde sídlí Drúzové a izraelští Arabové.\n\n"}
{"id": "545150", "url": "https://cs.wikipedia.org/wiki?curid=545150", "title": "Sámská vlajka", "text": "Sámská vlajka\n\nSámská vlajka je vlajka Sámů, původního obyvatelstva skandinávských zemí a poloostrova Kola v Ruské federaci. Vlajka se také někdy užívá k reprezentaci Laponska, území obývané Sámy. Na vlajce je dvojbarevný kruh, jejíž modrá část symbolizuje měsíc a červená slunce. Ostatní barvy vlajky (modrá, červená, zelená a žlutá) pochází z barev sámského kroje.\n\nS prvním návrhem sámské vlajky přišel v roce 1977 sámský umělec Synnøve Persen z Norska. Byla trojbarevná a bez kolečka. Sámská rada později zahájila soutěž o návrh vlajky, kterou vyhrála Astrid Båhl. Základní struktura byla stejná, byl přidán zelený pruh a motiv odvozený ze symbolu Slunce a Měsíce, který se vyskytuje na mnoha šamanských bubnech. Vlajka byla schválena v Åre ve Švédsku 15. srpna 1986 na speciální sámské 13. konferenci. Na téže konferenci se také schválila \"Sámi soga lávlla\" (Píseň sámské rodiny) – báseň používaná jako sámská národní hymna.\n\n"}
{"id": "545151", "url": "https://cs.wikipedia.org/wiki?curid=545151", "title": "Har Kamon", "text": "Har Kamon\n\nHar Kamon (: הר כמון) je hora v Galileji v severním Izraeli dosahující nadmořské výšky 598 metrů.\n\nLeží na pomezí v Dolní Galileji cca 5 kilometrů východně od města Karmiel a 35 kilometrů severovýchodně od Haify. Na severu k hoře přiléhá údolí Bejt ha-Kerem, na východě hluboké údolí, který protéká vádí Nachal Calmon. Har Kamon je nejvyšším bodem Dolní Galileji.\n\nHřeben hory je dlouhodobě osídlen. Nachází se tu vesnice Kamane obývaná izraelskými Araby, respektive Beduíny. Počátkem 80. let 20. století zde byly v rámci programu Micpim be-Galil založeny také dvě židovské vesnice: Kamon a Michmanim.\n"}
{"id": "545155", "url": "https://cs.wikipedia.org/wiki?curid=545155", "title": "Židé v Chebu", "text": "Židé v Chebu\n\nŽidé v Chebu pobývali zřejmě již ve 13. století a během 1. poloviny 14. století se chebská židovská komunita značně rozrostla. V souvislosti s vlnou „černé smrti“ v Evropě však místní obyvatelstvo uspořádalo roku 1350 pogrom, jemuž padla za oběť většina místních Židů. Židé se pak do Chebu záhy poté vrátili, místní židovská komunita však již nikdy nedosáhla svého dřívějšího významu. K tomu přispělo i to, že roku 1430 dosáhli chebští měšťané vyhnání Židů ze svého města. Poté se do Chebu vrátilo několik židovských rodin, jež ovšem byly znovu vyhnány roku 1502.\n\nNovověké židovské osídlení Chebu se začalo rozvíjet až po zrovnoprávnění Židů v 3. čtvrtině 19. století. Rychle rostoucí počet Židů umožnil roku 1862 vznik židovského náboženského spolku, jež se o deset let později přeměnil v židovskou náboženskou obec. Roku 1900 dosáhla chebská židovská komunita s 554 členy největšího rozmachu. Mírný úbytek židovského obyvatelstva v Chebu pak dramaticky uspíšil rostoucí antisemitismus místního německého obyvatelstva a holokaust. Po druhé světové válce byla židovská obec zrušena a připojena k ŽNO Karlovy Vary.\n\nŽidé se v Chebu usídlovali pravděpodobně již od 13. století, spolehlivě je doložen pobyt Židů ve městě až k roku 1314. Po připojení Chebu k Českému království roku 1322 se Židům dostalo postavení \"servi camerae regiae\" – král Židy považoval za svůj majetek a jako takové je také chránil, zároveň však Židé museli odvádět králi daně a další případné poplatky. Toto postavení ovšem chebské Židy roku 1350 neuchránilo před obrovským pogromem. Chebský pogrom se stal součástí vlny pogromů, jež se šířila spolu s epidemií „černé smrti“. České země pogromy příliš nezasáhly, avšak právě Cheb představoval spolu s Vratislaví výjimku. Za oběť řádění obyvatel Chebu padla většina místních Židů a jen hrstce se podařilo uprchnout z města. Karel IV. se spokojil pouze s finančním odškodněním a potrestání viníků již nevyžadoval.\n\nJiž roku 1352 již však Židé v Chebu opět bydleli a v dokumentu z roku 1364 Karel IV. místním Židům potvrdil právo na držbu synagogy a hřbitova. Počet chebských Židů na konci 14. století dosahoval asi 250 osob. Postoj chebského obyvatelstva vůči Židům se ovšem příliš nezměnil, a tak roku 1430 město žádalo krále Zikmunda o povolení Židy z města vypovědět. Zikmund městu vyhověl, odchod Židů ovšem město ekonomicky poškodil, a tak Cheb již roku 1434 žádal krále, aby povolil návrat šestnácti židovských rodin. Král opět svolil, Židé však o návrat do Chebu příliš nestáli, a tak roku 1457 ve městě žily pouze tři židovské rodiny. Znovu pak židovské obyvatelstvo muselo Cheb opustit roku 1502.\n\nOd 1. poloviny 17. století se zákaz pobytu Židů z ekonomických důvodů porušoval, v Chebu mohlo pobývat několik židovských rodin, jejichž postavení bylo velmi nejisté a stále čelily hrozbě opětovného vypovězení. Tento stav, kdy povolení k pobytu v Chebu vlastnilo jen několik Židů, trval až do poloviny 19. století.\n\nNovodobá židovská komunita začala vznikat až po emancipaci Židů v 3. čtvrtině 19. století. Roku 1850 žilo v Chebu ještě jen několik židovských rodin, jež si roku 1854 v domě Naphtaliho Zuckermanna zařídili modlitebnu a místnost pro náboženskou výchovu dětí. Naphtali Zuckermann stanul také v čele náboženského spolku, jehož stanovy roku 1862 schválilo české místodržitelství. Soukromá modlitebna ovšem přestávala rostoucímu počtu Židů vyhovovat, a tak roku 1870 židovský spolek přebudoval bývalý hostinec \"Zur böhmischer Krone\" na synagogu. Roku 1872 pak chebští Židé dosáhli přeměny náboženského spolku na náboženskou obec, jejímž předsedou se stal Heinrich Bloch. O dva roky později také dosáhli zřízení vlastního hřbitova v dnešní ulici Osvobození. Na základě z roku 1890 pak pod působnost chebské židovské obce připadlo i okolí Chebu. Takto reorganizovaná obec již roku 1893 vybudovala novou honosnou synagogu. Zároveň rozkvétala spolková činnost místních Židů.\n\nRoku 1930 v Chebu žilo 491 osob hlásících se k \"israelskému vyznání\" (1 % obyvatel města). Po druhé světové válce byla ŽNO obnovena, těsně po válce (rok 1945) žilo v jejím obvodu asi 200 osob židovského vyznání, ale pro rychlý úbytek členů byla již roku 1947 zrušena a připojena k ŽNO Karlovy Vary. Dnes se k židovskému náboženství v Chebu hlásí pouze několik jednotlivců, kteří jsou členy karlovarské ŽO.\n\n"}
{"id": "545157", "url": "https://cs.wikipedia.org/wiki?curid=545157", "title": "Salangana ostrovní", "text": "Salangana ostrovní\n\nSalanga ostrovní je pták, který měří až 12 cm. Žije v jihovýchodní Asii a Indonésii. Má černohnědý hřbet a světle šedé břicho. Živí se drobným hmyzem. Salangy jsou druhově poměrně početnou skupinou drobných ptáků z řádu svišťounů. Mezi jejich nejbližší příbuzné patří například náš rorýs obecný, ale také američtí kolibříci. Tito ptáci žijí ve velkých koloniích, které jsou nejčastěji k nalezení v jeskyních. Osvojili si schopnost orientovat se prostřednictvím zvuku – echolokací. Používají vysokofrekvenčního ultrazvuku.\n\nZajímavostí je, že jejich hnízda jsou tvořena převážně slinami, které po ztuhnutí vytvoří tvrdou, šedobílou a průsvitnou hmotu. Z hnízd se vaří polévka, která je v čínské kuchyni pokládána za lahůdku, jsou jí také připisovány blahodárné zdravotní účinky. Kilogram (obsahuje okolo sta hnízd) se prodává ze více než dva tisíce dolarů. Nárůst populace a zvyšující se životní úroveň v asijských zemích znamená velkou poptávku po salanganích hnízdech, nekontrolovaný sběr hnízd už vedl k zániku řady kolonií. Ruční sběr hnízd u stropu jeskyní je velmi namáhavý a nebezpečný, proto se objevují pokusy o umělý odchov salangan. V Austrálii je dovoz hnízd zakázán z obavy před šířením ptačí chřipky. Má 8 poddruhů.\n\n"}
{"id": "545159", "url": "https://cs.wikipedia.org/wiki?curid=545159", "title": "Rosnice jeskynní", "text": "Rosnice jeskynní\n\nRosnice jeskynní (\"Litoria cavernicola\") je žába, která žije v severozápadní Austrálii. Její velikost je až 55 mm. Spolu s několika dalšími druhy rosnic, obývá jeskynní vlhké prostředí v oblasti Kimberly. Její tělo je upravené na život v jeskyni. V přežití mimo jeskyně ji pomáhá dobrý zrak. Nazelenalé zbarvení ji kryje před nepřáteli.\n"}
{"id": "545165", "url": "https://cs.wikipedia.org/wiki?curid=545165", "title": "Alexandr Alexandrovič Bogdanov", "text": "Alexandr Alexandrovič Bogdanov\n\nAlexandr Alexandrovič Bogdanov (rusky \"Александр Александрович Богданов\", vlastním jménem Malinovskij (\"Малиновский\"), 22. srpna 1873, Sokółka, Grodno, Ruské impérium - 7. duben 1928, Moskva, SSSR) byl ruský filozof, ekonom, spisovatel, žurnalista, lékař a člen frakce bolševiků.\n\nNarodil se do učitelské rodiny. Při dostudování na Lomonosovově univerzitě byl zatčen za vstup do organizace Svoboda lidu a deportován do Tuly. Po propuštění studoval na Charkovské univerzitě.\n\nV roce 1899 byl zatčen a deportován do Vologdy. Po propuštění přijal pseudonym Bogdanov a v roce 1903 vstoupil do Ruské sociálně demokratické dělnické strany. Když se strana rozdělila, přiklonil se k bolševické frakci.\n\nZačal pracovat v redakci novin \"Vperjod\" (česky:\"Vpřed\"), \"Proletari\" (česky:\"Proletáři\") a \"Novaja žizň\" (česky:\"Nový život\"). V letech 1904 až 1906 publikoval tři svazky filozofického cyklu \"\"Empiriomonismus\"\", v nichž se pokoušel propojit marxismus s filosofií Ernsta Macha, Wilhelma Ostwalda a Richarda Avenaria.\n\nTato práce později ovlivnila mnoho marxistických teoretiků, včetně Nikolaje Bucharina. Jeho dílem se nechal inspirovat i Lenin ve své filozofické práci \"\"Materialismus a empiriokriticismus\"\".\n\nPo revoluci roku 1905 došlo mezi ním a Leninem k mnoha rozporům, které roku 1909 vyvrcholily jeho vyhnáním z bolševické frakce a emigrací na Capri. Tam se spojil s Maximem Gorkým a Anatolijem Lunačarským, se kterými založil školu pro tovární dělníky.\n\nRoku 1908 napsal knihu \"\"Červená hvězda\"\", v níž pojednává o cestách na Mars, což bylo tehdy považováno za sci-fi.\nV roce 1910 přemístil školu do Bologně.\n\nRoku 1914 se vrátil do Ruska, kdy sloužil v první světové válce jako lékař v nemocnici.\n\nZa říjnové revoluce roku 1917 nehrál žádnou roli. Lenin mu několikrát nabídl odpuštění a návrat k bolševikům, on však pokaždé odmítl. Stal se sice editorem ve stranickém deníku \"Pravda\", roku 1922 však odešel i z redakce, údajně pro neshody s kolegy.\n\nRoku 1923 byl zatčen, obviněn ze spolupráce s esery, pro nedostatek důkazů však byl osvobozen.\n\nV roce 1924 se začal zabývat experimenty s transfúzí krve. Chtěl dosáhnout toho, aby lidé dosáhli věčného mládí nebo přinejmenším částečného omlazení. Mezi těmi, kteří byli Bogdanovovými \"pokusnými králíky\", byla i Leninova sestra Marie Uljanovová nebo diplomat Leonid Krasin.\n\nOn sám na sobě zkoušel krevní transfúzi. Po několika pokusech si všiml zlepšení zraku, zastavení plešatění a dalších pozitivních symptomů.\n\nJeho lékařské pokusy se mu však nakonec staly osudnými. Zemřel 7. dubna 1928, když do sebe aplikoval krev od studenta trpícího malárií a tuberkulózou.\n\n"}
{"id": "545166", "url": "https://cs.wikipedia.org/wiki?curid=545166", "title": "Mločík podzemní", "text": "Mločík podzemní\n\nMločík podzemní (\"Gyrinophilus palleucus\") je mločík, který žije v Severní Americe. Jeskynní vlhko a stálá teplota jsou přesně to, co těmto nejjednodušším suchozemským obratlovcům dělá nejlépe. Jednou z udivujících vlastností je, že mu zcela chybějí plíce. Dostatečné množství kyslíku mu zajišťují žábry. Jeho kůže je bohatě pigmentovaná a oči mu dobře slouží.\n\n"}
{"id": "545167", "url": "https://cs.wikipedia.org/wiki?curid=545167", "title": "Lodyžka", "text": "Lodyžka\n\nLodyžka (kauloid) je nepravý rostlinný orgán některých stélkatých organismů – hnědých řas, červených řas (třídy \"Florideophyceae\") a mechorostů.\n\nJedná se o ekvivalent stonku cévnatých rostlin. Stélka (thallus) je označení pro tělo bezcévnatých rostlin. Není rozděleno na jednotlivé orgány, na rozdíl od pravého těla (cormus) cévnatých rostlin, které mají kořen, stonek a list.\n\nNěkteré stélkaté organismy jsou však již jistým způsobem diferenciovány. Jejich části se označují jako nepravé orgány kořínek (rhizoid), lodyžka (kauloid) a lístek (fyloid). Lodyžka na rozdíl od stonku nemá kutikulu a pravá vodivá pletiva. U některých mechů a hnědých řas však můžeme pozorovat transport trubicovitými buňkami, jejichž buněčné stěny jsou perforovány podobně jako buňky vodivých pletiv – například u \"Macrocystis pyrifera\". \n\nU mechů je lodyžka typická především u řádu prutníkotvarých. Lodyžka některých druhů může dosahovat délky několika desítek centimetrů, jako například splývavá lodyžka prameničky obecné (\"Fontinalis antipyretica\"), nebo lodyžka ploníku obecného (\"Polytrichum piliferum\"). V některých případech lodyžka nahrazuje štět a tobolka vyrůstá přímo na prodloužení lodyžky – pseudopodiu. Pseudopodium je typické pro rašeliníky a štěrbovky.\n\nZástupci mající stélku s lodyžkou:\n\n\n\n"}
{"id": "545168", "url": "https://cs.wikipedia.org/wiki?curid=545168", "title": "Miškej Cherut Betar", "text": "Miškej Cherut Betar\n\nMiškej Cherut Betar (: משקי חרות בית\"ר, doslova „\"domácnosti Cherut Betar\"“) je organizace v Izraeli napojená na pravicovou stranu Cherut a mládežnické hnutí Betar, která se zaměřovala na zakládání židovských vesnic a sdružovala jejich obyvatele. První taková vesnice byla založena v roce 1932 (Ramat Tiomkin v prostoru dnešního města Netanja). \n\nHnutí zakládalo po roce 1967 osady i na dobytých územích včetně Sinaje, kde vznikla například vesnice Dikla, nebo na Západním břehu Jordánu a Golanských výšinách.\n\n(\"řazeno podle data založení osady\")\n\n"}
{"id": "545171", "url": "https://cs.wikipedia.org/wiki?curid=545171", "title": "RC Sparta Praha", "text": "RC Sparta Praha\n\nRugby Club Sparta Praha je druhý nejstarší český ragbyový klub, založený v roce 1928 a v současnosti hrající na hřišti v Praze, Vysočanech, a to Na Podvinném mlýně.\n\nKlub má v současnosti 2 týmy seniorů, tzv. Áčko a Béčko\nKlub má i mládežnické kategorie: juniorský tým (do 18 let), tým kadetů (do 16 let), tým starších žáků (do 14 let), tým mladších žáků (do 12 let) a přípravku (do 10 let) s minipřípravkou (U8 a U6).\n\nPod RC Sparta Praha funguje i ženský tým.\n\nRagbyový klub Sparty byl založen 28. srpna 1928. Prvním trenérem se stal člen francouzské mise Andrée Cannellas. 28. dubna 1929 bylo sehráno první přátelské utkání AC Sparta - VŠ sport Brno.\n\nO čtrnáct dní později 12. května 1929 viděli diváci první souboj pražských S, který vyzněl pro Slávii 3:23. Utkání řídil spisovatel a malíř Ondřej Sekora. Za rok Sparta dokázala Slavii prohru oplatit a zvítězila 8:0.\n\nV roce 1931 se dostával tým na vrchol. Francouzský trenér A. Cannellas dovedl Spartu k prvnímu mistrovskému titulu. V tomto ročníku někteří hráči nastoupili i v dresu národního týmů a odehráli své historicky první mezistátní utkání proti Německu.\n\nTým se neustále rozrůstal o nové členy a ragby se rozvíjelo velmi rychle. V roce 1934 však došlo k velkému neštěstí, požár zachvátil celou tribunu a klubu shořelo veškeré vybavení.\n\nOd roku 1936 pak nastal předválečný útlum a běžný chod ragby byl obnoven až v letech 1944/1945.\n\nOd svého založení v roce 1928 měl stejně jako mnoho jiných ragbyových týmu několik názvů.\n\n\nV posledních letech se seniorský tým běžně účastní zápasů play-off Extraligy (v letech 2002, 2004, 2005 a 2006 3. místo, v letech 2003 a 2007 účast v play-off).\nV historii však klub několikrát dosáhl na stupeň nejvyšší.\n\n\nPo záštitou RC Sparta Praha byl v roce 2003 utvořen i ženský tým.\nZ počátku by se dalo říci, že zažijeme boom ženského ragby, členská základna v týmu tvořila bezmála 30 dívek, tento počet se však dosti ztenčil na současných 10 aktivních hráček.\nNicméně i přes to, je stále ženská Sparta ve vedení v počtu hráček nominovaných na reprezentační utkání a v roce 2008 vyhrála historicky první mistrovský titul České republiky v ženském ragby 7´.Který následující rok obhájila. A i v sezóně 2009/2010 vyhráli spartanky již svůj třetí mistrovský titul. Momentálně je tým pod vedením trenéra Zdeňka Albrechta.\n\n\n\n\n\n\n\n\nArena Sparta\nKovanecká 2405/27\n190 00 Praha 9\nČeská republika\n\nemail: info@rcsparta.cz\n\n"}
{"id": "545172", "url": "https://cs.wikipedia.org/wiki?curid=545172", "title": "Stubenberkové", "text": "Stubenberkové\n\nStubenberkové (německy „von Stubenberg\"), panský a hraběcí rod původem pravděpodobně z Kapfenbergu ve Štýrsku. Členové rodu byli dědicové uherských velmožů. Zastávali vysoké úřady jako zemští hejtmani, biskupové, dědiční stolníci a komoří.\n\nPrvním v rodině byl „Otto ze Stubenbergu“, který kolem roku 1160 postavil hrad Stubenberg. Jeho potomek Wulfing ze Stubenbergu (1259-1318) zúčastnil se v roce 1268 povstání štýrské šlechty proti Přemyslu Otakarovi II. (asi 1233-1278) , který jejich zemi obsadil. Vzpoura byla potlačena, Wulfing ze Stubenbergu byl po dobu 26 týdnů vězněn a jeho hrad Stubenberg byl Otakarovými vojsky dokonale zničen. Správním a sídelním místem byl po dlouhých čtyřech stoletích hrad Oberkapfenberg.\n\nOtův druhý syn Oldřich bojoval na křížové výpravě u Damiette \"(v Egyptě)\", kde v roce 1218 padl. Dědeček Otto získal již při první křížové výpravě podíl a vzal si sestru Habsburskou jako válečnou kořist. Rodina také sehrála významnou roli při převzetí vlády Rudolfem Habsburským (1218-1291). Staré rodové dokumenty (od roku 1041) jsou v archivu města Štýrský Hradec.\n\nV 16. století se linie rodu rozdělila na \"Kapfenberger\" a \"Wurmberger\", podle příslušnosti k náboženství. Wolfgang ze Stubenbergu († 1597) a jeho syn Jiří ze Stubenbergu († 1630) měl přesto úzké styky s dvorem na katolického arcivévodu Karla II. Štýrského (1540-1590) a jeho syna Ferdinand II. Štýrského (1578-1637) a rovněž na následníka trůnu Rudolfa II. Habsburského (1552-1612) a Matyáše Korvína (1443-1490), kterým zapůjčil hodně peněz.\n\nV roce 1691 postavil Jiří ze Stubenbergu ve Štýrském Hradci, v ulici \"Hans-Sachs-Gasse\" palác Stubenbergů, který ve druhé světové válce byl těžce poškozený. Roku 1614 Jiří ze Stubenbergu převzal velmi zadluženého zetě Jiřího Kryštofa z Losensteinu. Schallaburg v Dolních Rakousích, od roku 1641 měl v držení Jan Vilém ze Stubenbergu (1619-1663) a v roce 1660 majetek prodal.\n\nNastoupením vlády císaře Ferdinand II. v roce 1619 zostřilo se pronásledování protestantů ve vnitřním Rakousku i Štýrsku. Roku 1628 bylo všem protestantským šlechticům ve Štýrsku zadrženo vlastnictví statků, pokud se nekonvertují na víru katolickou. Někteří členové rodiny Stubenberků přijali katolickou víru a převzali štýrské jmění po protestantech, kteří museli emigrovat. S přejímáním majetků se ale museli smluvně zavázat, že emigranty, jejich potomky nebo pozůstalé manželky v emigraci finančně zabezpečí. Tento stav vedl v dědičné rakouské zemi k velkému množství soudních sporů.\n\nNásledující Stubenberkové sloužili císaři jaké zemští hejtmani:\n\nWolfgang ze Stubenberku získal v roce 1548 od Jana z Pernštejna (1487-1548) město a panství Nové Město nad Metují ve východních Čechách. Skromnější renesanční zámek, vybudovaný po požáru města Vojtěchem z Pernštejna, rozšířil a zvelebil. Roku 1568 byl Wolf ze Stubenbergu a jeho synové ustanoveni \"na věčné časy\" a nazýváni českou šlechtou. Majitelé panství Nové Město nad Metují:\n\nJiří ze Stubenberka mohl jako evangelík v roce 1600, tedy ještě před začátkem pronásledování protestantů, získat panství Kyšperk v Čechách. Po jeho vnucené emigraci v roce 1629 zůstal jen jediný vnuk Wolf Jiří z Losensteinu. To byl syn jeho jediné dcery Anny (+ 1624) se kterou se oženil katolík Pán z Losensteinu († 1622).\n\n\nV roce 1628 císař Ferdinand II, který byl také zemský kníže Štýrska, vydal dekret, kterým bylo všem protestantským šlechticům zabaveno vlastnictví v dědičné zemi. Buď konvertovali, nebo byli vyzváni k opuštění země. Někteří protestanti konvertovali a zůstali jako vlastníci statků ve Štýrsku, jiní opustili Štýrsko a usídlili se v Sasku (Pirně, Drážďanech), nebo ve svobodném říšském městě Norimberku a v Řezně.\n\nMezi emigranty byl jeden ve Štýrsku vážený protestant Jiří starší Pán na Kapfenbergu (* 1560). V roce 1629 opustil svou vlast a přesídlil s druhou manželkou Amálií z Lichtenštejna do Řezna, kde krátce na to v dubnu 1630 zemřel. Jeho náhrobní deska je v Řezně na hřbitově vyslanců v kostele Svaté Trojice s podivným epitafem Stubenberků. Na náhrobní desce je napsáno, že zemřel ve Vídni a do Řezna uložen Jan Vilém ze Stubenbergu a jeho syn Rudolf Vilém ze Stubenbergu, 1663 emigroval do Řezna, a vzpomíná i na manželky.\n\nJiřího pozůstalá manželka Amalia se přestěhovala do Norimberku, kde ještě žili další členové Wurmbergerské linie rodu Stubenberků. Tam se věnovala dobročinným účelům a zemřela v roce 1684. Další Stubenberkové, kteří v Norimberku žili:\nByli pohřbeni ve Stubenberské kryptě kostela svatého Bartoloměje.\n\n\n\n"}
{"id": "545180", "url": "https://cs.wikipedia.org/wiki?curid=545180", "title": "Eddie Paskey", "text": "Eddie Paskey\n\nEddie Paskey (* 20. srpna 1939) je americký herec, známý především pro svou roli poručíka Leslieho také redshirt roli v seriálu Star Trek z šedesátých let 20. století, kde hrál celkem v 57 epizodách.\n\nNarodil se v malém farmářském městečku ve státě Delaware, ale později se s rodinou přestěhovali do Santa Monica v Kalifornii. Jeho koníčkem byly rychlá auta, zejména typy hotrod. Později proto začal pracovat v autoservisu s výdělkem 1,25 $ za hodinu.\n\nPaskeyho první role byla ve filmu Ben Casey (1966), kde byl v titulcích uveden jako \"policista\". Následujících pět let pracoval jako herec, ale víkendy stále trávil v autoservisu. Objevil se také v několika epizodách seriálu z roku 1966.\n\nPoprvé se v seriálu objevuje v roli \"člena posádky\" v epizodě Kam se dosud člověk nevydal (1966), kde je pouze k zahlédnutí za kapitánem Kirkem a prvním důstojníkem Spockem, když hrají 3D šachy. Následně účinkoval v dalších 56 epizodách a především jako nepojmenovaný \"Redshirt\" vždy bylo úkolem jeho role zemřít a vnést do děje tak zápletku.\n\n\n"}
{"id": "545190", "url": "https://cs.wikipedia.org/wiki?curid=545190", "title": "Mistrovství Evropy ve vzpírání 2010", "text": "Mistrovství Evropy ve vzpírání 2010\n\n89. mužské a 23. ženské Mistrovství Evropy ve vzpírání se konalo od 2. do 11. dubna 2010 v běloruském Minsku. Soutěže proběhly v nově otevřené hale Minsk-Arena ().\n\nČeskou republiku reprezentovalo 6 mužů a 2 ženy. Nejlepší z českých závodníků byl Jiří Orság v mužské kategorii nad 105 kilogramů, kde obsadil 6. místo v dvojboji (výkonem 407 kg; 425,61 bS.) a 5. místo v nadhozu. Lenka Orságová (do 69 kg) skončila sedmá, Pavla Kladivová (do 75 kg), Libor Wälzer (do 105 kg) a Petr Hejda (nad 105 kg) byli klasifikováni jako desátí a Petr Slabý (do 62 kg) s Tomášem Matykiewiczem (do 105 kg) obsadili ve svých kategoriích dvanáctou příčku. Lukáš Cibulka (do 94 kg) neuspěl na základu v nadhozu a v dvojboji nebyl klasifikován.\n\nNejlepší výkony mistrovství zaznamenali Armén Tigran Martirosjan (456,01 bS.) a Natalja Zabolotná z Ruska (322,61 bS.). Nejvíce medailí si odvezlo Rusko. V bodové klasifikaci mužů obsadilo první místo Turecko, Česká republika skončila devátá. Bodovou klasifikaci žen vyhrály Rusky, Češky byly čtrnácté.\n\nDopingové kontroly přinesly celkem 7 pozitivních nálezů, z toho 3 se týkaly domácích běloruských závodníků, další 2 patřily reprezentantům Ázerbájdžánu a po jednom se proti pravidlům provinili i závodníci z Bulharska a Izraele. Mezi diskvalifikovanými byli i původní trojnásobný mistr Evropy Andrej Aramnau z Běloruska a medailisté Zülfüqar Süleymanov, Rovšan Fatullajev, Mikalaj Čarnjak a Šymšat Tuljajevová.\n\nPozn.: Pouze „velké“ dvojbojové medaile.\nPozn.: Bodují se umístění v trhu, nadhozu a dvojboji podle oficiálních pravidel IWF. Maximální celkový počet startujích z jednoho státu je 8 mužů a 7 žen.\n\n\n"}
{"id": "545192", "url": "https://cs.wikipedia.org/wiki?curid=545192", "title": "Albrecht Braniborský", "text": "Albrecht Braniborský\n\nAlbrecht Braniborský může být:\n\n"}
{"id": "545201", "url": "https://cs.wikipedia.org/wiki?curid=545201", "title": "Světelská pahorkatina", "text": "Světelská pahorkatina\n\nSvětelská pahorkatina je geomorfologický podcelek Hornosázavské pahorkatiny rozkládající se na území okresů Havlíčkův Brod a Kutná Hora. Tato členitá pahorkatina je tvořena převážně rulami a žulami. Nejvyšším jejím vrcholem je Žebrákovský kopec (601 m), který se nachází severozápadně od Světlé nad Sázavou. Převážnou část pahorkatiny odvodňují pravostranné přítoky řeky Sázavy, které směřují od severu k jihu. Severní část odvodňují řeky Klejnárka a Výrovka.\n\n\n"}
{"id": "545204", "url": "https://cs.wikipedia.org/wiki?curid=545204", "title": "Reuven Ramaty High Energy Solar Spectroscopic Imager", "text": "Reuven Ramaty High Energy Solar Spectroscopic Imager\n\nReuven Ramaty High Energy Solar Spectroscopic neboli RHESSI je vědecká družice provozovaná americkou agenturou NASA. Start se konal 5. února 2002 na mysu Canaveral. Úkolem družice je sledování slunečních erupcí.\n\nRHESSI je rotací stabilizovaná družice postavená na základě služebního modulu SA-200S s tělem z příhradové trubkové konstrukce tvaru osmibokého hranolu kombinovaného s komolým jehlanem o rozměrech 1,0×1,0×2,16 m (příčné rozměry při startu včetně složených panelů 1,1×1,1 m) je vybavena čtyřmi pevnými výklopnými panely fotovoltaických článků umístěnými do kříže s rozpětím po vyklopení 5,77 m a dobíjejícími 16 Ah akumulátorovou baterii. Uvnitř válcového pouzdra nese zobrazující mřížkový spektrometr, pracující v oblasti rentgenového a gama záření (rozsah energií 3 keV až 20 MeV) s germaniovými detektory, chlazenými na 77 K (-196 °C), určený především ke zkoumání slunečních erupcí. Data jsou zaznamenávána do palubní polovodičové paměti s kapacitou 4.0 GB a vysílána na povel na Zemi (výkon vysílače 5 wattů, rychlosti přenosu 125 kbit/s, 1 Mbit/s resp. 4 Mbit/s). Rotační osa je zaměřena na Slunce s přesností ±0,2°; její orientaci zjišťuje přesný sledovač Slunce (přesnost určení ±0.05°) a magnetometr. Změny rotační osy zabezpečují magnetické cívky.\n\nMise RHESSI je navržena ke sledování slunečních erupcí ve spektru od měkkého rentgenového záření do gama záření a provádění spektroskopie ve vysokém rozlišení. Podle očekávání vědců je většina energie uvolněné při sluneční erupci spotřebována pro urychlení elektronů, které emitují rentgenové záření, a protonů a iontů, které emitují gama záření. Hlavní přínos RHESSI spočívá právě ve spojení schopnosti snímkování rentgenového a gama záření s možností provádění spektroskopie ve vysokém rozlišení, což umožňuje určit detailní energetické spektrum pro každý pořízený snímek. Díky tomu je možné určit kde jsou jaké částice urychlovány a na jaké energie, což pomáhá pochopit základy vysoce energetických procesů během slunečních erupcí.\n\nKromě sledování slunce přispěla družice i ke studiu Země, když jako první zaznamenala a přesně změřila, gama záblesky pocházející ze zemské atmosféry. Podle údajů z družice, jsou tyto záblesky mnohem častější, než se čekalo, a emitované gama záření má vyšší frekvence než je průměrná frekvence gama záření z kosmických zdrojů.\n\n"}
{"id": "545206", "url": "https://cs.wikipedia.org/wiki?curid=545206", "title": "Dinosaur Cove", "text": "Dinosaur Cove\n\nDinosaur Cove („Dinosauří zátoka“) je paleontologická lokalita na jihovýchodním cípu Austrálie (stát Victoria). Zdejší vrstvy obsahují zkameněliny z doby asi před 113-104 miliony let (spodní křída, stupeň alb). Nejvýznamnější jsou především fosílie zdejších \"polárních\" dinosaurů. V dané době byla tato oblast výrazně za jižním polárním kruhem, zdejší fauna proto musela vykazovat přizpůsobení tvrdým klimatickým podmínkám. Jde tak o jeden z pádných důkazů toho, že někteří dinosauři byli teplokrevní a možná také opeření (to však nelze přímo prokázat). Několik zde objevených rodů (\"Leaellynasaura\", \"Atlascopcosaurus\", \"Timimus\", \"Diluvicursor\", dosud nepojmenovaný tyranosauroid či jiný célurosaurní teropod, nepojmenovaný cenagnatid a některé další) představuje zvláštní součást ekosystému tzv. jižních polárních dinosaurů. Histologie fosilních kostí ukazuje, že \"polární\" ornitopodní dinosauři rostli nejrychleji mezi 1. až 3. rokem věku a dospívali kolem 5. až 7. roku života.\n\nVýzkumu zdejších dinosaurů i jiných obratlovců se věnují zejména australští paleontologové, manželé Patricia a Thomas H. Richovi. V době spodní křídy se zde rozkládala rozsáhlá záplavová nížina v riftovém údolí, oddělujícím pevninskou masu Antarktidy (tehdy ještě připojenou k Austrálii). Výzkum zde stále pokračuje a průběžně jsou hlášeny nové objevy.\n\n"}
{"id": "545210", "url": "https://cs.wikipedia.org/wiki?curid=545210", "title": "Albrecht Minsterberský", "text": "Albrecht Minsterberský\n\nAlbrecht Minsterberský (2. srpna 1468 Kunětická hora – 12. července 1511 Prostějov) byl kníže minsterberský a olešnický pocházející z rodu českého krále Jiřího z Poděbrad.\n\nJeho otcem byl Jindřich I. Starší, syn Jiřího z Poděbrad, matkou Uršula Braniborská. Roku 1472 domluvil Albrechtův otec sňatek s Barborou, dcerou olešnického knížete Konráda IX. v rámci dohody o odkoupení Konrádových hornoslezských území za 9000 zlatých. Manželství mělo podpořit budoucí nároky Poděbradů na Olešnické knížectví, jelikož Konrád neměl mužského dědice. Celá dohoda ale byla zhacena českým a uherským králem Matyášem Korvínem, který zmíněné hornoslezské državy zabral pro svého syna Jánoše. V knížectvích olešnickém a minsterberském (někdy dohromady uváděno jako Minsterbersko-olešnické knížectví) vládl formálně spolu se svými bratry Karlem a Jiřím.\n\nPravděpodobně v roce 1488 se oženil s Salomenou Hlohovsko-Zaháňskou, dcerou zaháňského knížete Jana II. Šíleného. S ní měl dceru Voršilu, která se vdala za nejvyššího kancléře Českého království Jindřicha Švihovského z Rýzmberka na Rábí. V roce 1501 prodal spolu se svými bratry Karlem a Jiřím (i přes odpor českých stavů) Kladsko za 70 000 rýnských zlatých rakouskému hraběti Ulrichovi z Hardegga, svému pozdějšímu švagrovi (v roce 1515 se Ulrich oženil s jejich nejmladší sestrou Sidonií). V roce 1502 zemřel jeho bratr Jiří a o vládu se tak dělili již jen Albrecht a Karel. Ti v roce 1509 zastavili Minsterbersko opolskému knížeti Janovi. Knížectví se do rukou Poděbradovců vrátilo až v roce 1532.\n\n"}
{"id": "545211", "url": "https://cs.wikipedia.org/wiki?curid=545211", "title": "Aragonské království", "text": "Aragonské království\n\nAragonské království (španělsky \"Reino de Aragón\", , , ) bylo středověké království s proměnlivým územním rozsahem, existující v letech 1035–1516. Království Aragonie vzniklo z Aragonského hrabství, které bylo východní částí království Navarra. Královskou rezidencí bylo město Zaragoza. V roce 1162, když vzniklo soustátí Zemí Aragonské koruny, stalo se Aragonské království jádrem a centrem soustátí pod společnou vládou aragonského krále. Aragonské království bylo stejně jako další země aragonské koruny (Valencie, Katalánie, Baleáry) v roce 1516 spojeno s Kastilií do nového státního útvaru, Španělska. Do roku 1707 užíval Aragon autonomie, ta byla obnovena až v roce 1978, kdy bylo vytvořeno Aragonské autonomní společenství.\n\nZávislost na Leónu postupně slábla a kastilský hrabě Sancho pojistil moc svého rodu také výhodnými sňatky svých dcer; Munu Elviru provdal za Sancha Navarrského a Urraku za Bermuda III. Leonského. Když syn Sancha I. Navarrského Garcia II. Sanchez byl po krátké vládě roku 1029 zavražděn, jeho otec král navarrský Sancho se zmocnil Kastilie jménem své manželky a udělil ji před svou smrti (1035) svému synovi Ferdinandovi I. jako království. Tím byla odstraněna závislosti Kastilie na Leónu. Ferdinand pak v roce 1037, když leónský král Bermudo III. padl v bitvě proti Ferdinandovi I. a nezanechal po sobě dědice, ovládl Ferdinand I. i království León.\n\nAragonský hrabě García Galíndez rozšířil svou moc na další východopyrenejská údolí a osamostatnil se od franské říše. V roce 922, ale díky sňatku dědičky Aragonu s králem Navarry připadlo aragonské hrabství navarrskému králi. Král Sancho III. Navarrský (jenž byl také hrabětem aragonským a kastilským) dále rozšířil území Navarrského (Pamplonského) království a tak ho před svou smrtí rozdělil mezi své syny:\n\n\nHrabě Ramiro I. upevnil vojenský feudální systém Aragonu a již v roce 1035 se sám prohlásil aragonským králem. Jeho syn Sancho I., který vládl Aragonu v letech 1063-1094 se stal v roce 1076 rovněž králem Navarry. Od roku 1076 tak byl Aragon v unii s Navarrou. Jeho syn Petr I. a vnuk Alfons I. dále rozšiřovali moc a území obou království. Alfons I. odrazil útoky Almorávidů a dobyl v letech 1118–1119 větší část povodí řeky Ebro se Zaragozou (ze které učinil nové hlavní město Aragonu). Po jeho smrti v roce 1134, jelikož byl bezdětný, byla rozdělena unie Navarry a Aragonu, navarrský trůn získal García VI. Navarrský a aragonský trůn získal Ramiro II. Aragonský. Ten byl původně předurčen pro duchovní dráhu a zpočátku vlády musel potlačit vzpouru aragonských šlechticů, ke které se váže hrůzostrašná \"pověst o zvonu z Huesky\". Zvěst o tomto „zvonu“ se vskutku brzy rozšířila do celého Ramirova panství a přiměla ostatní vzbouřence k ukončení odporu.\n\nPo získání papežského dispensu se Ramiro roku 1135 oženil s Agnes z Poitou a z tohoto manželství o rok později vzešla jediná dcera Petronila. Tu otec záhy provdal za barcelonského hraběte Ramona Berenguera IV. a na královský titul rezignoval. Faktickým vládcem se tak stal Petronilin manžel (jako aragonský kníže), švagr kastilského krále Alfonse VII. (ten se snažil po smrti Alfonse I. získat sám trůn).\n\nSňatkem královny Petronily s hrabetěm Raimundem Berengarem IV. byl položen základ zemí aragonské koruny. S nástupem jejich syna Alfonse II. roku 1162 tak bylo Barcelonské hrabství trvale spojeno personální unií s Aragonským královstvím, v jehož rámci se stalo základem nově vytvořeného \"knížectví Katalánie\", s nímž pak sdílelo další osudy. Zároveň tím nastoupila na trůn barcelonská dynastie.\n\nZa vlády jeho jediného syna Jakuba I. byly k aragonskému království připojeny Baleárské ostrovy, království Valencie a Murcie. Tím se podstatně zvětšilo soustátí zemí aragonské koruny a zahrnovalo již většinu budoucí aragonské části dnešního Španělska. Proto je také pro tato území souhrnně používán spíše název \"Aragonské království\" než \"země Aragonské koruny\".\n\nRoku 1282 získala aragonská dynastie díky tzv. sicilským nešporům Sicílii a vyvolala tím dlouhodobou rivalitu s Francií. V boji o převahu ve Středomoří dobyl Aragon Maltu (1284), Sardinii (1323–1324) a Athénské vévodství (1379, ztratili ho už v roce 1388). V roce 1410, ale vymřela vládnoucí barcelonská dynastie, poté následovalo 2 roky interregnum (bezkráloví), než byl dědičně zvolen nový král Ferdinand I.\n\nKdyž v roce 1410 vymřela původní aragonská královská barcelonská dynastie, rozhořel se boj o trůn. Jedním z kandidátů byl také druhorozený syn kastilského krále Jana I. Ferdinand z Antequery. Ten nakonec na základě rozhodčího výroku z Caspe nastoupil v roce 1412 jako Ferdinand I. čímž založil aragonskou linii trastámarské dynastie.\n\nSyn Ferdinanda I. král Alfons V. Aragonský získal v roce 1442 království neapolské, byl tak králem aragonským, valencijským, sicilským, neapolským a hrabětem barcelonským. Neapolské království po jeho smrti připadlo jeho nelegitimnímu synovi Ferdinandovi I. Ferrantemu. V Aragonu nastoupil Ferdinandův legitimní syn Jan II. Aragonský, který se stal sňatkem také králem (horno)navarrským. Za jeho vlády zažívalo aragonské království hospodářský rozkvět, který přispěl k rozvinutí systému feudální reprezentace, zvaného paktismus (rozdělení vládní moci mezi panovníka a kortesy jednotlivých zemí koruny). V 15. století prudké sociální boje v bohatých katalánských městech a nevolnická povstání.\n\nJeho syn Ferdinand II. Aragonský uzavřel v roce 1469 ještě jako dědic trůnu sňatek s dědičkou kastilského trůnu Isabelou Kastilskou (taktéž z dynastie Trastámára). V roce 1474 se tak spolu se svou ženou stal \"králem manželem\" v Kastilii. V roce 1504 získal Ferdinand II. Aragonský také zpět pro aragonskou korunu Neapolské království a stal se králem jako Ferdinand III. Neapolský. V zemích aragonské koruny vládl až do své smrti v roce 1516, kdy nastoupil na trůn jeho vnuk Karel I. (V.) z rodu Habsburků, který sjednotil kastilské a aragonské území a stal se prvním španělským králem.\n\nDefinitivní konec aragonské autonomie v rámci zemí aragonské koruny přišel až s nástupem Bourbonů na španělský trůn v roce 1707. To učinily tzv. Dekrety de Nueva Planta, které ze Španělska utvářely centralizovaný stát.\n\n\n"}
{"id": "545219", "url": "https://cs.wikipedia.org/wiki?curid=545219", "title": "Amana", "text": "Amana\n\nAmana (: אמנה, doslova „\"smlouva\"“) je pravicová organizace v Izraeli napojená na hnutí Guš Emunim, která se zabývá zakládáním židovských sídel zejména na okupovaných územích, dobytých v roce 1967 (Západní břeh Jordánu a Golanské výšiny.\n\nVznikla v roce 1978 a jejím cílem bylo posilovat židovské osídlení na územích pod kontrolou Izraele. Kromě samotného zakládání nových vesnic v nich Amana zajišťovala i pracovní místa, sociální služby a územní rozvoj. Prvními vesnicemi zřízenými Amanou byly Ofra, Mevo Modi'im, Kedumim a Ma'ale Adumim. Amana je propojena se stavební firmou Binjanej Bar Amana, která provádí stavební práce na výstavbě některých osad.\n\nDatabáze Amana uvádí 77 vesnic patřících pod tuto organizaci. Ne všechny mají status samostatné administrativní obce a v mnohých případech jde jen o takzvané outposty, izolované skupiny provizorní zástavby. Některé z osad Amany byly zrušeny. To je případ vesnic Slav nebo Širat ha-Jam v Pásmu Gazy vysídlených roku 2005. Některé další neleží na okupovaných územích. Například vesnice Or ha-Ganuz se nachází v Galileji v severním Izraeli, poblíž masivu Har Meron. Amana pomáhala zakládat i další vesnice v Galileji, například Morešet a Micpe Netofa.\n\nPředsedou Amany je Ze'ev Chever (זאב חבר) zvaný Zambiš. Organizace má sídlo v Jeruzalému.\n\n\n"}
{"id": "545224", "url": "https://cs.wikipedia.org/wiki?curid=545224", "title": "Albrecht III. Achilles", "text": "Albrecht III. Achilles\n\nAlbrecht III. Achilles (9. listopadu 1414, Tangermünde – 11. března 1486, Frankfurt am Main) byl braniborský kurfiřt, markrabě braniborsko-ansbašský a braniborsko-kulmbašský, krosenský kníže a slezský zemský hejtman pocházející z rodu Hohenzollernů.\n\nNarodil se jako třetí syn Fridricha I. Braniborského. Původně papežský stoupenec přešel na stranu českého krále Albrechta II. Habsburského. Za své věrné služby byl v roce 1439 jmenován vrchním slezským hejtmanem. Aby potvrdil své postavení v této zemi, provdal své dcery Uršulu za minsterberského knížete Jindřicha I. Staršího (syna českého krále Jiřího z Poděbrad) a Barboru, hlohovskou kněžnu, poprvé za Jindřicha XI. Hlohovského a poté za Vladislava Jagellonského. Po smrti krále Albrechta II. mu plzeňský landfrýd nabídl českou korunu, Albrecht ji ale odmítl.\n\nPo smrti hlohovského knížete Jindřicha XI. roku 1476 se rozpoutal boj o osiřelé Hlohovsko, do kterého se zapojil i Albrecht. Proti jeho nárokům se postavil zaháňský kníže Jan II. Šílený, podporovaný Matyášem Korvínem. V nastalé dlouhotrvající válce získal převahu slezský kníže a mírem z Kamence z roku 1482 připadlo Janovi Hlohovsko. Barbora si ponechala pouze Krosensko s tím, že po její smrti připadne Braniborsku, což se také stalo.\n\nPrvní manželkou Albrechta III. Achilla byla Markéta Bádenská (1431 – 24. října 1457, Ansbach), dcera Jakuba I. Bádenského. Z manželství vzešli tři dcery a syn:\n\nV roce 1458, záhy po smrti první manželky, se Albrecht Achilles oženil podruhé, a to s Annou Saskou, dcerou saského kurfiřta Fridricha II. Z manželství vzešlo třináct potomků:\n\n"}
{"id": "545231", "url": "https://cs.wikipedia.org/wiki?curid=545231", "title": "Stracené Ráj", "text": "Stracené Ráj\n\nStracené Ráj je moravská kapela pocházející ze vsi Mezice u Olomouce. Kapela vznikla v roce 1993. Hlavním prvkem jejich tvorby je to, že většina skladeb je napsána v hanáckém nářečí. Jejich hudba zasahuje do mnoha žánrů a kapela sama svůj styl nazývá jako \"hanácké bigbit\".\n\nJeden z členů skupiny, Marek Ošťádal, se stal v roce 2010 starostou obce Náklo.\n\n\n\n\n\nSkupina natočila videoklipy k písni Tráva, Nečoché a Piskáče.\n\n"}
{"id": "545232", "url": "https://cs.wikipedia.org/wiki?curid=545232", "title": "Bitva u Štoků", "text": "Bitva u Štoků\n\nBitva u Štoků byla svedena mezi rakouskými a bavorskými jednotkami v rámci války s protifrancouzskou třetí koalici. Skončila vítězstvím rakouských vojsk arcivévody Ferdinanda, o výsledku války se ale rozhodlo úplně jinde – u Slavkova.\n\nJednotky bavorského kurfiřta vstoupily na území Moravy 18. listopadu ve Znojmě. Vrchním velitelem takzvaného Pomocného sboru byl generál Carl Philipp von Wrede, který stál v čele 3. brigády generála Marsigliho a 5. brigády generála Minucciho, celkem 5950 pěšáků a 570 kavaleristů.\nDne 18. listopadu 1805 obsadili bavorští švališéři Jihlavu, 26. listopadu stanuli von Wredeho jednotky u Německého Brodu a poté, co byly k Brnu staženy jednotky maršála Bernadotta, měli Bavoři chránit silnici z Jihlavy do Znojma.\nProti Bavorům stanul sbor arcivévody Ferdinanda tvořeny jednotkami, které dokázaly uniknout z Ulmu a také šestými záložními prapory pěších pluků. Zhruba desetitisícový sbor se zformoval u Plzně a 1. prosince obsadil Německý Brod.\nK prvnímu střetu došlo v noci z 1. na 2. prosince u Zvonějova. Na ležení předvoje 3. brigády zaútočily čtyři prapory 21. pluku. Bavorům se protiztečí podařilo Rakušany odrazit, přesto zde padlo zhruba 50 mužů a další stovka byla zajata.\n\nVon Wrede se 3. prosince posunul k městečku Štoky a po sérii bitek odsud vytlačil Rakušany. Následujícího dne nastal relativní klid, obě strany se připravovaly na rozhodující střetnutí. Rakušané se zformovali tak, že střed jejich linie stál u samoty Skřivánek severně od Štoků, pravé křídlo stálo u obce Okrouhlička a levé u Smilova. Kolem druhé odpoledne, 5. prosince, zahájilo levé rakouské křídlo postup na Štoky a městečko dobylo. Bavoři ustoupili ke Zvonějovu, ale zde byli napadeni pravým křídlem. Ustoupili znovu až k loveckému zámečku u Pávova, kde se pokusili zachytit v ohrazené oboře. Ani to se jim ale nepodařilo a byli vyhnáni i odsud. Teprve protiútok bavorského jezdectva umožnil těžce zkoušeným Bavorům ustoupit k Moravským Budějovicím.\nV bitvě ztratili Bavoři na 800 mužů, z nichž 600 padlo do zajetí. Rakušané přiznali 27 padlých, 142 raněných a 36 nezvěstných. Arcivévoda Ferdinand obsadil Jihlavu, ale po uzavření příměří mezi Napoleonem a císařem Františkem I. se odsud stáhl. Tím skončila tato malá epizoda napoleonských válek.\n"}
{"id": "545233", "url": "https://cs.wikipedia.org/wiki?curid=545233", "title": "Blair Castle", "text": "Blair Castle\n\nBlair Castle je skotský zámek, nacházející se poblíž vesnice Blair Atholl (původně Blair in Atholl) ve středním Skotsku v kraji Perthshire. Měl strategickou pozici na hlavní cestě přes střední část Highlandu a je jedním z největších (má celkem 32 místností) a nejnavštěvovanějších skotských zámků. Zámek je sídlem rodu Murray, vévodů z Athollu, kteří mají zvláštní výsadu – mají právo držet si svou vlastní armádu, Atholl Highlanders, čítající asi 90 mužů (jediná legální soukromá armáda v Evropě). V 18. století ho (jako jiné skotské hrady a zámky) poznamenaly jakobitské vzpoury a povstání.\n\nV zámku se nacházejí významné sbírky zbraní, loveckých trofejí, rodinných suvenýrů, maleb, nábytku, ručních prací apod., shromážděné rodem Murrayů po mnoho generací. Kolem zámku se rozkládá park.\n\n"}
{"id": "545235", "url": "https://cs.wikipedia.org/wiki?curid=545235", "title": "Alžběta Braniborská", "text": "Alžběta Braniborská\n\nAlžběta Braniborská (1403 – 31. října 1449, Lehnice) byla kněžna břežsko-lehnická a těšínská. Pocházela z rodu Hohenzollernů, byla dcerou braniborského kurfiřta Fridricha I.\n\nStala se druhou manželkou Ludvíka II. Lehnicko-Břežského s nímž měla čtyři děti (syna Jiřího a tři dcery). Ludvík z peněz z jejího věna odkoupil Střelínské knížectví. Po jeho smrti roku 1436 vládla nad manželovými državami až do své smrti roku 1449. Později se znovu provdala, tentokráte za knížete těšínského Václava I. Dne 5. srpna 1444 zformovala spolu s dolnoslezskými bezprostředními knížectvími obranný spolek. Po Alžbětině smrti došlo ke snaze proměnit knížectví lehnické a břežské na bezprostřední knížectví (např. lehničtí konšelé požádali českého krále Ladislava Pohrobka o uznání bezprostředního statusu), ale nakonec z obav před případným ovládnutím zemí kališnickým českým zemským správcem Jiřím z Poděbrad se zástupci knížectví vyslovili pro předání držav příbuzným Jiřího II. Lehnicko-Břežského.\n"}
{"id": "545237", "url": "https://cs.wikipedia.org/wiki?curid=545237", "title": "Alžběta Jagellonská", "text": "Alžběta Jagellonská\n\nAlžběta Jagellonská (13. listopadu 1483, Litva – 16. února 1517, Lehnice) byla polská princezna a lehnická kněžna z rodu Jagellonců.\n\nByla dcerou polského krále Kazimíra IV. Jagellonského a jeho choti Alžběty Habsburské. V listopadu roku 1515 se stala první manželkou Fridricha II. Lehnického. Sňatek byl politicky motivován, jeho prostřednictvím mělo dojít k upevnění spojenectví mezi Lehnickým knížectvím a polským králem Zikmundem I. Starým, nevěstiným bratrem. Alžběta však záhy zemřela ve věku 34 let.\n"}
{"id": "545238", "url": "https://cs.wikipedia.org/wiki?curid=545238", "title": "Three of a Perfect Pair", "text": "Three of a Perfect Pair\n\nThree of a Perfect Pair je desáté studiové album britské rockové skupiny King Crimson. Bylo vydáno v březnu 1984 (viz 1984 v hudbě) a v britském žebříčku prodejnosti se umístilo nejvýše na 30. místě. Jedná se o poslední studiovou desku King Crimson z 80. let, neboť skupina v roce 1984 přerušila na 10 let činnost.\n\nV roce 1982 vydali King Crimson album \"Beat\" a zároveň během celého roku čile koncertovali. V následujícím roce si proto hudebníci udělali přestávku a začali vytvářet materiál pro nové album, již třetí od znovuobnovení skupiny v roce 1981. Deska \"Three of a Perfect Pair\" byla nahrána v průběhu roku 1983 a vyšla na jaře roku 1984. Na její vydání navázalo koncertní turné, které vyvrcholilo v červenci 1984 dvěma vystoupeními v kanadském Montreélu. Skupina si poté vzala blíže neupřesněnou pauzu, která nakonec trvala 10 let.\n\nAlbum \"Three of a Perfect Pair\" obsahuje celkem devět skladeb a je podle dvou stran původní gramofonové desky rozděleno na dvě odlišné části. První sekce s názvem \"The Left Side\" obsahuje pět písní (z toho jednu instrumentálku), na poměry King Crimson více přístupnými pro běžného posluchače a většinou také blížícími se k mainstreamovému pop rocku. Naopak v druhé části (\"The Right Side\") se nachází tři instrumentální skladby a jedna píseň více experimentálnějšího charakteru, včetně třetí části „Larks' Tongues in Aspic“ navazující na stejnojmenné album King Crimson z roku 1973.\n\n"}
{"id": "545241", "url": "https://cs.wikipedia.org/wiki?curid=545241", "title": "Alžběta Kuronská", "text": "Alžběta Kuronská\n\nAlžběta Kuronská († 1601) byla těšínská kněžna, manželka knížete Adama Václava Těšínského.\n\nByla dcerou kuronského vévody Gottharda Kettlera. 17. září 1595 se provdala za těšínského knížete Adama Václava Těšínského, se kterým měla pět dětí.\n\nViz. Adam Václav Těšínský.\n"}
{"id": "545244", "url": "https://cs.wikipedia.org/wiki?curid=545244", "title": "Siladice", "text": "Siladice\n\nSiladice jsou obec na Slovensku v okrese Hlohovec. První záznamy o obci jsou z roku 1113.\n\nV obci je římskokatolický kostel Všetkých Svätých z roku 1749.\n\nŘímskokatolický kostel původně barokní pochází z roku 1749. Počátkem 19. století byl kostel empírově upraven.\n\nZvon s nápisem pochází ze 17. století. Kostel a věřící ze Siladic jsou součástí církevního sboru v Šúrovci.\n\nBudova modlitebny byla postavena v roce 1914 jako evangelická škola. V roce 1959 se přistavila k modlitebně věž. Po úpravách a zmodernizovaní slouží věřícím na bohoslužby ještě dnes. Evangelická modlitebna a věřící jsou součástí církevního sboru v Horné Zelenici.\n\n\n"}
{"id": "545245", "url": "https://cs.wikipedia.org/wiki?curid=545245", "title": "Frank Brimsek", "text": "Frank Brimsek\n\nFrancis Charles Brimsek (26. září 1915 – 11. listopadu 1998) byl americký profesionální hokejový brankář, který hrál v NHL za týmy Boston Bruins a Chicago Blackhawks.\n\nNarozen v Evelethu, v americkém státě Minnesota, Brimsek byl jedním z prvních významných amerických hráčů. Do týmu Boston Bruins se dostal v sezoně 1938-39 při zranění brankáře Tinyho Thompsona. V té sezoně si také připsal deset čistých kont, díky čemuž nosil přezdívku Mister Zero (česky \"Pan Nula\"). Vyhrál Calder Trophy pro nejlepšího nováčka NHL a Bruins pomohl k dvěma Stanley Cupům, v letech 1939 a 1941. V roce 1938 vychytal farmě Bostonu Providence Reds vítězství v American Hockey League - tedy Calderův pohár.\n\nV roce 1943 přerušila Brimsekovi kariéru 2. světová válka a ten se stal členem pobřežní stráže. Za ni hrál hokej a později sloužil na palubě jedné z lodí bojujících v Pacifiku.\n\nDo kádru Bruins se vrátil v roce 1946 a hrál za ně až do roku 1949, kdy byl prodán do Chicago Blackhawks, kde hrál jeden rok. V roce 1966 se stal prvním Američanem v Hokejové síni slávy a v roce 1973 se stal členem Síně slávy amerického hokeje. V roce 1998 se stal číslem 67 v žebříčku 100 nejlepších hokejistů historie podle časopisu The Hockey News a byl tak nejvýše umístěným hráčem narozeným a vytrénovaným ve Spojených státech amerických.\n\nI přes nemalé úspěchy obou brankářů, Brimseka i Thompsona, kteří se později dostali do Síně slávy a oba nosili na dresu číslo 1, Bruins jsou jediným týmem z éry Original Six, který toto číslo nevyřadil.\n\nKaždoročně se uděluje trofej Franka Brimseka pro nejlepšího středoškolského brankáře v Minnesotě.\n\nBrimsek vyhrál Calder Trophy, dvakrát Vezina Trophy, dvakrát byl zvolen do prvního týmu hvězd NHL a šestkrát do druhého týmu hvězd NHL.\n"}
{"id": "545246", "url": "https://cs.wikipedia.org/wiki?curid=545246", "title": "The Compact King Crimson", "text": "The Compact King Crimson\n\nThe Compact King Crimson je druhé výběrové album britské rockové skupiny King Crimson. Vydáno bylo v roce 1986 (viz 1986 v hudbě).\n\nTato kompilace představuje především výběr skladeb z druhého funkčního období King Crimson mezi lety 1981 a 1984, kdy kapela vydala tři studiová alba. Původně vyšla jako dvojLP, kdy byly písně z tohoto období doplněny druhým diskem se skladbami z debutového alba skupiny \"In the Court of the Crimson King\" z roku 1969 a dalšími dvěma písněmi ze 70. let. Později vydaná edice na CD již neobsahuje zmíněné dvě písně ze 70. let, „Cat Food“ a „Red“.\n\n\n"}
{"id": "545247", "url": "https://cs.wikipedia.org/wiki?curid=545247", "title": "Alžběta Svídnická", "text": "Alžběta Svídnická\n\nAlžběta Svídnická (po 1310 – 8. únor 1348) byla opolská kněžna, manželka knížete Boleslava II. Opolského. Pocházela z rodu slezských Piastovců, byla dcerou svídnického knížete Bernarda a jeho manželky Kunhuty, dcery polského krále Vladislava I. Lokýtka.\n\nPo vymření svídnické větve Piastovců uplatňovali její potomci, jakožto přímí příbuzní knížete Bernarda Svídnického, nárok na Svídnické a Javorské knížectví. Jelikož byla tato knížectví přejata jako bezprostřední pod vládu českých králů, bylo jim nakonec vyplaceno odškodné.\n\nProvdala se za opolského knížete Boleslava II. s nímž měla několik dětí:\n"}
{"id": "545249", "url": "https://cs.wikipedia.org/wiki?curid=545249", "title": "Alžběta Těšínská", "text": "Alžběta Těšínská\n\nAlžběta Těšínská (datum narození není známo, zemřela koncem druhé poloviny 14. století) – těšínská kněžna z rodu Piastovců, řádová sestra Cisterciáckého řádu.\n\nDcera těšínského knížete Kazimíra I. a Eufemie Mazovské.\n\nAlžběta měla následovat své sourozence v církevní kariéře, resp. duchovní cestě.\n\nOkolo roku 1363 Alžběta opustila cisteriánský klášter v Třebnici (polsky \"Trzebnica\") a navázala vztah s moravským markrabětem Janem Jindřichem Lucemburským, bratrem Karla IV..\n\nZpráva o vystoupení z kláštera se dostala až do Říma, kde papež Urban V. v dopise ze dne 20. února 1364 přikázal vratislavskému biskupovi Přeclavovi z Pohořelé, aby přesvědčil (\"přiměl\") Alžbětu k ukončení konkubinátu s Janem Jindřichem a vrátila se zpět do řádu. V témže roce vztah mezi Alžbětou a markrabětem skončil, když se oženil s Markétou Habsburskou. Další osud těšínské kněžny není znám.\n\nHistorici předpokládají, že jistě zemřela v druhé polovině 14. století. Kdy a kde byla pohřbena není známo.\n\n"}
{"id": "545250", "url": "https://cs.wikipedia.org/wiki?curid=545250", "title": "Roelandt Savery", "text": "Roelandt Savery\n\nRoelandt Savery, též Saverij či Savry (1576/78 Kortrijk, též Courtrai – 1639 Utrecht), byl předním malířem na dvoře císaře Rudolfa II., malujícím manýristické krajiny ve stylu Jana Bruegela staršího. Typické jsou zvláště jeho krajiny zaplněné zvířaty, často exotickými, a scenérie s vodopády.\nRoelandt Savery se narodil v rodině Maarten Saveryho a Cathelijne van der Beke jako jejich páté dítě. Před Roelandtem se jim narodily děti - Hans (* 1564/65), Jacob (* 1566), Cathelijne (?) a Maeijken (* 1574). Město Kortrijk v 2. pol. 16. století hospodářsky upadalo a v roce 1570 strádající obyvatelstvo města postihla morová epidemie. V následujících letech pak město ovládli radikální kalvinisté (1577), které v roce 1579 vystřídala stejně netolerantní katolická aliance. Obsazení Kortrijku Španěly (1580) vedlo k tomu, že Saveryovi, náboženským vyznáním anabaptisté, odešli do Brugg a následně do tolerantnějšího a hospodářsky lépe prosperujícího Haarlemu (1585). V roce 1587 bratr Jacob Savery, žák Hanse Bola a znalý prací Pietra Bruegela staršího, se zde stal členem cechu sv. Lukáše. V té době se u něho asi začal učit i mladší bratr Roelandt. Zatímco nejstarší z bratrů Hans se v Haarlemu usadil natrvalo, Jakob kolem roku 1589 město opustil a usadil se v Amsterdamu. Roelandt pravděpodobně přesídlil do Amsterdamu se svým bratrem, aby tu pokračoval v učení. Byl to nepochybně Jakob, kdo ho vyškolil v krajinomalbě, malbě zvířat, ale i v malbě květinových zátiší. První Roelandtem signované obrazy vznikly v Amsterdamu kolem roku 1600. V roce 1603 však bratr Jacob v Amsterdamu umírá a Roelandt, snad za přispění Bartholomea Sprangera, odjel k císařskému dvoru do Prahy.\n\nKoncem roku 1603, nejpozději začátkem roku následujícího, Roelandt Savery přicestoval do Prahy, a to již jako zkušený malíř. Ve svých raných kresbách Prahy zobrazil některé objekty, které v téže době malovali i další dva nizozemští umělci působící v Praze – Pieter Stevens a Paulus van Vianen, což svědčí o jejich možné spolupráci. Tyto scenérie z okolí Prahy přivedly císaře Rudolfa II. na myšlenku vyslat Saveryho do Tyrolských Alp, do míst, kterými projížděl jako mladý princ při cestě do Španělska a zpět. Savery tuto cestu vykonal v letech 1606-1607. Mezi léty 1607 a 1613 se Saverym v Praze pobýval i jeho synovec Hans, též malíř a kreslíř, který se u strýce učil a později s ním i spolupracoval.\n\nV roce 1613 dostal Roelandt Savery povolení ke tříměsíční cestě do Nizozemí, ale není dokladů o tom, že by se do Čech znovu vrátil. Po pobytu v Amsterdamu se roku 1618 objevil v Haarlemu, aby se ještě téhož roku usídlil v Utrechtu. Zde se stýkal a spolupracoval s malíři tzv. utrechtské malířské školy. Navíc vznik „kreslířské akademie“ přilákal do Utrechtu i další významné malíře jako byli Abraham Bloemaert, Balthasar van der Ast nebo Gerard van Honthorst. Přes velké výdělky Savery v roce 1638 zbankrotoval. Podíl na bankrotu měl Cornelis de Bruyn, manžel Jakobovy dcery Cathariny Saveryové, který mu dal podepsat falešné směnky. Několik měsíců po této události Roelandt Savery umírá a 25. února 1639 byl pohřben v utrechtském kostele Bunkerk.\nRoelandt Savery patřil mezi typické reprezentanty vlámské krajinomalby pečující o odkaz Pietera Bruegela staršího. V Praze však díky uměleckým kontaktům se z něho stal „novátorský“ umělec. Především jeho kresby bizarních krajin, často se hemžící lidmi nebo exotickými zvířaty, se staly jeho nejvýznamnějším přínosem evropskému malířství.\n\nPříchod Saveryho do Prahy pravděpodobně souvisí se zájmem Rudolfa II. o dílo Pietra Bruegela staršího (dnes označován jako Pieter I. Bruegel), jehož největší dobovou sbírku obrazů císař vlastnil. Přitom část z nich zdědil po smrti svého bratra Arnošta Habsburského (1552-1595), místodržitele Španělského Nizozemí. Navíc se císař zajímal o naturalia a Savery dovedl realisticky zobrazit jak květiny, tak i zvířata. Obraz \"Drancování vesnice\" (asi 1604, Broelmuseum, Kortrijk) dokládá, jak Savery lpěl na vlámské tradici, neboť kompozičně navazuje na Bruegelovo \"Betlémské vraždění neviňátek\" (1563/67, Kunsthistorisches Museum, Gemäldegalerie, Vídeň). V tomto žánru Savery sice pokračoval i v obraze \"Čeští venkované popíjejí před hospodou\" (1608, Musées des Beaux-Arts de Belgique, Brusel), ale v následujících letech tyto obrazy vystřídaly krajiny s lesními bystřinami, plné zvěře a lidských postav. Asi po roce 1609 v obraze \"Hon na kance\" (Národní galerie, Praha) Savery zachytil oblíbenou kratochvíli šlechty i císaře. Dnes existuje celkem šest verzí obrazu s tímto námětem, z nichž některé namaloval i za přispění synovce Hanse. Savery také opakovaně zpracovával téma Orfea muzicírujícího mezi zvířaty, přičemž vídeňská verze obrazu \"Orfeus v podsvětí\" (asi 1610, Kunsthistorisches Museum, Gemäldegalerie, Vídeň) je odezvou na Boschovu tradici „pekelných krajin“. V dalších obrazech, ve kterých Orfeus hraje zvířatům v přírodě, spatříme nejen Saveryho oblíbené ptáky, mezi jinými i kasuára, chloubu císařského zvěřince. Zvláštní místo mezi nimi má pták zvaný dronte mauricijský či dodo (blboun nejapný; \"Raphus cucullatus\"), kterého nacházíme na obraze \"Orfeus hraje zvířatům v krajině\" (1611, Staatlische Museen, Gemäldegalerie, Berlin) nebo na pozdějších obrazech \"Po potopě\" (1625, Remeš) nebo \"Ráj\" (1626, Berlín). Díky zvoleným tématům se Savery v těchto obrazech nemusel zabývat otázkou neslučitelnosti zobrazených zvířat. Byl to také jeden z důvodů, proč se k tématu „Orfeus hrající zvířatům“ opakovaně vracel. Dokládají to obrazy v Národní galerii v Praze (1625) nebo v Londýně (1628). Nepřekvapí proto, že dnes existuje nejméně dvacet tři obrazů s tímto námětem.\n\nNaopak výjimečným dílem je Saveryho obraz \"Dva koně s podkoními\" (1628, Broelmuseum, Kortrijk). Autor v obraze prokázal mimořádný talent pro zobrazování koní. Podobný obraz koně s dlouhou hřívou lze vidět v \"Bestiáři Rudolfa II.\" (dnes Österreichische Nationalbibliothek, Vídeň), do kterého přispívali i další rudolfínští malíři, především Dirck de Quade van Ravesteyn. Téma zobrazené v tomto mimořádném obraze svědčí pro literární podnět, kterým mohlo být Platónovo dílo „Faidros“. Savery koně maloval opakovaně, jak to dokládají nejen jeho kresebné studie, ale i obraz \"Krajina s hřebci\" (po roce 1630, Národní galerie, Praha).\n\nAsi ve stejné době vznikl Saveryho obraz \"Kytice ve sklenici ve tvaru roemeru\" (1630 ?, Grand Curtius, Lutych), ve kterém malíř pozměnil starší formu \"Kytice v nice\" (1603, Centraal Museum, Utrecht), aby v obou případech připomněl pomíjivost života. Tomu napovídá i způsob Saveryho života po roce 1625, kdy dopoledne malovalo a zbytek dne trávil hospodskými zábavami, což vedlo k pozdějšímu úpadku jeho mentálních schopností.\nJiž před příchodem do Prahy se Roelandt Savery projevoval jako nadaný kreslíř, navazující na vesnickou tematiku Pietera Bruegela staršího. Během pobytu u císařského dvora se zaměřil nejen na zachycení krajiny kolem Prahy, ale i na město samotné. Jeho skici podle skutečnosti byly nejen mistrné, ale i věrohodné, informující o architektonické podobě města. Nepřekvapí proto, že kresby z pražského prostředí vlastnil i Rembrandt van Rijn (1606-1669). Saveryho malířská dovednost císaře zaujala natolik, že ho v letech 1606-1607 vyslal na cestu do Tyrolských Alp, aby pro něho zachytil divokost tamější krajiny. Asi roku 1607 Savery namaloval studii \"Vodopád s malířem při práci\" (Österreichische Nationalbibliothek, Vídeň) patřící k jeho nejlepším kresbám. Toto téma, do té doby opomíjené, umělec pro krásu a dramatičnost vodopádu a peřejí \"objevil\" pro další generace krajinářů. Kresba se stala součástí Saveryho třinácti kreseb horských krajin a dvou studií stromů zařazených do souboru s názvem \"Atlas van der Hem\". Během Saveryho pobytu u císařského dvora tak vzniklo více než 200 kreseb (a asi 70 obrazů). Nepochybně v Praze vznikla i první Saveryho kresba dnes vyhynulého ptáka doda dovezeného z ostrova Mauricius, kterého Savery poprvé namaloval v roce 1611, jako jeden z nemnoha dokladů jeho skutečné existence.\nKrajina tvořila důležitý námět v grafické tvorbě rudolfínského dvora. Předlohami pro grafické listy vznikajícími v dílně Aegidia Sadelera byly především skici a kresby krajinných pohledů Roelanda Saveryho a Pietera Stevense. Byly to především Saveryho kresby zhotovené v době, kdy ho císař vyslal do Tyrol (1606/1607). Jeho skicář (dnes ve vídeňské Österreichische Nationalbibliothek) byl nepřeberným zdrojem námětů, které vedly ke spolupráci mezi malířem a rytcem. Výsledkem této spolupráce byl první cyklus mědirytů (1609). Rychle následovaly další čtyři série krajin podle Saveryho předloh.\nGrafický list \"Lesní vodopád s pasáčkem a čtyřmi kozami - z cyklu Šest krajin\" (1609, Národní galerie, Praha), ve kterém dominuje nitro lesa s polámanými kmeny stromů, je významný tím, že Savery tuto přírodní scenérii později znovu použil v obraze \"Lov na jelena\" (asi 1613, Národní galerie, Praha). Tyto tisky prováděné Sadelerem přispívaly k Saveryho úspěchu a slávě. Savery sám se pokoušel o realizaci svých kreseb pomocí snadnější techniky leptu, ale nakonec uznal, že práce rytce je mnohem působivější než jeho lepty. Sadelerovy mědiryty nebyly vždy zcela přesnou reprodukcí Saveryho kreseb, a proto je Savery na mědirytech uváděn jako \"inventor\" (vynálezce či autor předlohy), přičemž Aegidius Sadeler je většinou uváděn jako \"vydavatel\". Úspěšnost této spolupráce autora s vydavatelem dokládá zmíněných pět sérií vzniklých mezi léty 1609 a 1613. Později se Saverym spolupracoval také Isaac Major, který se pravděpodobně podílel i na Sadelerem vydaných sériích mědirytin v době, kdy Savery pobýval ještě v Praze.\nV roce 1621 je v soupisu obrazů nacházejících se ve sbírkách Pražského hradu jméno Savery uvedeno jako jméno autora u sedmnácti obrazů, ale po vyplenění Pražského hradu Švédy obdobný soupis z roku 1650 již Saveryho jméno neobsahoval. Obrazy připisované Saverymu se v inventářích začaly znovu objevovat až mezi léty 1718-1763, což bylo důležité pro reflexi jeho stylu a motivů v dílech malířů českého baroka.\n\nPřestože po odchodu z Prahy zde Savery nezanechal žádného žáka, díky Sadelerovým rytinám se jeho krajiny šířily nejen v Čechách, jak to dokládá tvorba Václava Hollara, ale i mimo ně, což dokládá Rembrandtův zájem o jeho kresby. V době nástupu reformace touto reflexí byly církevní zakázky, jako velký obraz \"Kristus po postu\", který v roce 1684 namaloval Jan Jiří Heinsch pro kostel sv. Mikuláše na Malé Straně (dnes obrazárna premonstrátů na Strahově, Praha). Také některé šlechtické rody, především Nosticové a Valdštejnové, Saveryho obrazy začaly nakupovat do svých sbírek. Velkým Saveryho obdivovatelem byl hrabě Felix Vršovec (1654-1720), v jehož majetku se nacházelo několik umělcových obrazů, mezi jinými dvě vyobrazení kytic - \"Kytice v nice\" a \"Kytice\" z Vaduzu nebo \"Ráj\" a \"Krajina s ptáky\".\n\nSaveryho kompozice ovlivnily i další malíře. Byl to především Johann Rudolf Byss, autor obrazů \"Ptáci v krajině I\" z roku 1704 a \"Ptáci v krajině II\" z roku 1705 (oba obrazy v Národní galerii, Praha) a v neposlední řadě i Václav Vavřinec Reiner, který pro Nostice namaloval obraz \"Orfeus v krajině se zvířaty\" (Národní galerie, Praha). Nakonec zájem vzbudily i Saveryho krajiny, z nichž krajinu s kruhovou věží zakomponoval Jan Jakub Hartmann do dvou krajin s věžemi (Rychnov nad Kněžnou, kolowratská sbírka), což svědčí o dobovém vkusu české šlechty přibližně sto let poté, co Savery zavítal do Prahy jako mladý, nadějný malíř.\n\n\n\n"}
{"id": "545252", "url": "https://cs.wikipedia.org/wiki?curid=545252", "title": "Gypsy (Shakira)", "text": "Gypsy (Shakira)\n\nGypsy je čtvrtý singl z třetího anglického alba zpěvačky Shakiry.\n\"Gypsy\" má také španělskou verzi \"„Gitana“,\" která byla použita na podporu prodeje alba ve španělsky mluvících zemích.\n"}
{"id": "545254", "url": "https://cs.wikipedia.org/wiki?curid=545254", "title": "Anna Granovská", "text": "Anna Granovská\n\nAnna Granovská († po 2. září 1452) byla jako manželka opolského knížete Boleslava V. Heretika opolská kněžna.\nAnna se narodila jako třetí z pěti dětí z manželství pozdější polské královny Alžběty z Pilicy a jejího třetího (možná ale prvního – historické zprávy se v tomto směru rozcházejí) manžela, kastelána Vincence Granovského.\n\nRoku 1417 projevil o ruku Alžběty nebo její mladší sestry Hedviky olešnický kníže Konrád VII. Bílý, k realizaci těchto plánů však nakonec nedošlo, patrně z důvodu špatné majetkové situace nápadníka, který neměl vlastní državy a potuloval se po jiných dvorech.\n\nV březnu roku 1418 se díky zprostředkování vratislavského biskupa Jana Kropidla a přičiněním svého otčíma, polského krále Vladislava II. Jagella provdala za opolského knížete Boleslava V. zvaného Heretik, jemuž jako věno přinesla Pilicu.\n\nPo svatbě s Bolkem Alžběta udržovala stálý kontakt s matkou i s krakovským dvorem, kde i pobývala v roce 1420, kdy byla mužem zapuzena. Manželství nenáleželo ke zdařilým svazkům a bylo zrušeno po 5. lednu roku 1427, nejpozději však v roce 1451. Připouští se, že důvodem byly rozdíly v náboženských názorech manželů.\n\nZ manželství se narodil jediný syn Václav, který zemřel jako dítě.\n\nJeště za života Alžběty, v roce 1451, se Bolek oženil s Hedvikou Biesównou, dcerou Adama Biesa ze vsi Kujawy.\n\nNaposledy se Alžběta objevuje v historických pramenech 2. září roku 1452. Přesné datum jejího úmrtí ani místo posledního odpočinku nejsou známy.\n"}
{"id": "545255", "url": "https://cs.wikipedia.org/wiki?curid=545255", "title": "Santa Lucia (román)", "text": "Santa Lucia (román)\n\nSanta Lucia je román ztracených iluzí spisovatele Viléma Mrštíka, který poprvé vyšel poprvé v roce 1893. Jeho název autor zvolil podle smutné písně italských námořníků.\n\nPříběh začíná v pražské nemocnici, kde leží na smrt nemocný hlavní hrdina Jiří Jordán. Setkává se medikem Hégrem, jeho známým, Hégr, ale svého přítele nepoznává. Retrospektivně nás děj zavádí do Brna. Mladý student gymnázia Jordán, touží žít v Praze, kterou jednou navštívil s přáteli. Poté co Jordán přijde jednou domů, v podnapilém stavu, mu rodiče dovolují odjet do Prahy za studiem práva. Ve vlaku do Prahy Jordán potkává medika Hégra, Hégr ho před Prahou varuje, prý ho zničí, stejně jako zničila Hégra. Spřátelí se spolu, Hegr Jordánovi nabízí společné bydlení v bytě na Vinohradech. Hégr v bytě bývá sporadicky. Jordán prožívá lásku s Klárou, ale dívka si s Jordánem „pohrává“, rozcházejí se, posléze se znovu udobří. Jordán neustále trpí nedostatkem peněz, nedaří se mu vydělat si na živobytí, když si přivydělá za účetní opisy, jeho klient mu zaplatí méně, než se domluvili. Druhý rozchod s Klárou je bolestnější. Hégr si od Jordána pučuje poslední krejcary, které mu nevrátí. Jordán propadá do naprosté beznaděje, potuluje se po zimní Praze, touží po návratu do Brna. Po bídných dnech je Jordán zcela vyčerpán. Neznámý muž mu pomůže, Jordán končí v pražské nemocnici, než zemře, tak se setkává se svým otcem.\n\n"}
{"id": "545256", "url": "https://cs.wikipedia.org/wiki?curid=545256", "title": "Ring Christlich-Demokratischer Studenten", "text": "Ring Christlich-Demokratischer Studenten\n\nRing Christlich-Demokratischer Studenten (zkratka RCDS) je německá studentská organizace se sídlem v Berlíně, založená v roce 1951. Jedná se o politicky orientované sdružení vycházející z křesťanskodemokratických hodnot a podporující sociální model tržního hospodářství, základní lidská práva a myšlenky evropské integrace. Na rozdíl od mládežnické Junge Union není svou činností přímo spojena s konzervativní pravicovou stranou CDU/CSU, ale má institucionálně nezávislý charakter se statusem „spřízněné organizace“.\n\nStrukturu tvoří 14 zemských svazů a 108 základních organizací. K lednu 2008 členská základna čítala přibližně 8 000 osob.\n\nNa evropské úrovni mládežnických organizací je členem Evropského demokratického studentstva (European Democrat Students; EDS).\n\n\n\"RCDS Bundesverband\"\n\"Paul-Lincke-Ufer 8b\"\n\"10999 Berlin\"\n"}
{"id": "545258", "url": "https://cs.wikipedia.org/wiki?curid=545258", "title": "Rock That Body", "text": "Rock That Body\n\n„Rock That Body“ je electro-hopová/dance/house píseň od skupiny The Black Eyed Peas a jejich oficiální pátý singl z jejich pátého studiového alba \"The E.N.D.\". Píseň byla produkována francouzským house DJem D. Guettou.\n"}
{"id": "545260", "url": "https://cs.wikipedia.org/wiki?curid=545260", "title": "Dominik Wieczorkowski-Rettinger", "text": "Dominik Wieczorkowski-Rettinger\n\nDominik Wieczorkowski-Rettinger (* 11. srpna 1953) je polský dramatik, filmový režisér a scenárista.\n\nAbsolvoval studia režie na Filmové, divadelní televizní škole v Lodži v roce 1981, kde v tamním filmovém studiu později působil. Ve světě filmu debutoval jako druhý režisér filmu „Akce pod Arsenálem“ z roku 1977. Jako samostatný režisér celovečerního filmu debutoval v roce 1985 filmem „Hra na slepce“, k němuž zároveň napsal i scénář. Byl to debut nesmírně úspěšný, protože obdržel cenu za režijní debut na filmovém festivalu v Koszalinie. V letech 1989 až 1991 působil na režijní a herecké škole v západním Berlíně. Po změně společenských poměrů se vrátil do Polska a vydal se na dráhu nezávislého režiséra, scenáristy a dramatika. Působil v řadě společností, které se zabývaly výrobou reklamních klipů pro celou řadu evropských zemí a připravoval své další filmové projekty. V roce 2006 byl realizován podle jeho scénáře film „Chuť na lásku“, následovaly filmové realizace jeho scénářů „Čas temnoty“ (2008) a „Milión s hákem“ 2010. Jako scenárista se v roce 2007 rovněž podílel na televizním seriálu „Ekipa“.\n\nV roce 2005 debutoval rovněž jako divadelní dramatik. V jednom roce stihl napsat dvě divadelní hry: „Home sweet home aneb Rodina nade vše“ a „Psycho-tera-politika.“ Zejména druhá hra zaznamenala úspěch, protože zvítězila v literární soutěži Teatru Powszechnego v Lodźi v roce 2008, kde byla zároveň inscenována. Obě hry se vzápětí dočkaly českého překladu. Komedii „Psycho-tera-politika“ v současné době připravuje nové ostravské profesionální Divadlo Silesia.\n\n"}
{"id": "545270", "url": "https://cs.wikipedia.org/wiki?curid=545270", "title": "Heartbeat: The Abbreviated King Crimson", "text": "Heartbeat: The Abbreviated King Crimson\n\nHeartbeat: The Abbreviated King Crimson je výběrové EP britské rockové skupiny King Crimson. Bylo vydáno v roce 1991 (viz 1991 v hudbě).\n\n"}
{"id": "545275", "url": "https://cs.wikipedia.org/wiki?curid=545275", "title": "Anna Hlohovská", "text": "Anna Hlohovská\n\nAnna Hlohovská († 1483) byla hlohovská kněžna z rodu slezských Piastovců.\n\nByla dcerou hlohovského knížete Jindřicha IX.. Roku 1454 se provdala za českého šlechtice Jana II. z Rožmberka, s nímž měla deset dětí, z toho čtyři syny - Jindřicha, Voka, Petra a Oldřicha.\n"}
{"id": "545281", "url": "https://cs.wikipedia.org/wiki?curid=545281", "title": "Anna Opolská", "text": "Anna Opolská\n\nAnna Opolská († 1378) byla opolská kněžna, manželka Boleslava III. Opolského, pocházející z neznámého rodu.\n\nSe svým manželem Boleslavem III. měla čtyři syny - Jana, Boleslava, Jindřicha a Bernarda. Pohřbená je v kapli sv. Anny ve františkánském klášteru v Opoli.\n\n"}
{"id": "545285", "url": "https://cs.wikipedia.org/wiki?curid=545285", "title": "Anna Sidonie Těšínská", "text": "Anna Sidonie Těšínská\n\nAnna Sidonie Těšínská (1598–1619) byla těšínská kněžna z těšínské větve slezských Piastovců.\n\nByla dcerou těšínského knížete Adama Václava a kuronské kněžny Alžběty. Na podzim 1616 se stala první manželkou hraběte Jakuba Hannibala II. z Hohenemsu, jemuž porodila jednu dceru.\n"}
{"id": "545290", "url": "https://cs.wikipedia.org/wiki?curid=545290", "title": "Anna Těšínská († 1367)", "text": "Anna Těšínská († 1367)\n\nAnna Těšínská (polsky Anna cieszyńska) (narozena 1324, zemřela 1367) – kněžna z těšínské větve Piastovců, lehnická kněžna, manželka Václava I. Lehnického.\n\nByla nejstarší dcerou Kazimíra I. a jeho ženy Eufemie Mazovské. Okolo roku 1340 byla provdána za Václava I. Lehnického. Z tohoto manželství se narodily čtyři synové a dcera:\n\n\nKníže byl chatrného zdraví a jeho finanční situace byla nevalná, zemřel exkomunikován roku 1364.\n\nAnna zemřela v roce 1367. Byla pochována v kostele Božího hrobu v Lehnici (viz Kapitula na území Slezska), po boku svého manžela.\n\n"}
{"id": "545291", "url": "https://cs.wikipedia.org/wiki?curid=545291", "title": "Kukla (oděv)", "text": "Kukla (oděv)\n\nKukla je součást oblečení, která zakrývá celou hlavu a krk. Nezakrytý zůstává pouze obličej. U některých provedení kukly jsou odkryté jen oči a otvory pro dýchání. Kukla je zhotovena z pružného, elastického materiálu.\n\nJe zhotovena z pružného úpletu, často z moderních syntetických vláken, užívaných pro výrobu funkčního prádla, někdy také z vlny. Často jednobarevná, v tmavých barvách. Obličej zůstává většinou odkrytý. Využití je proti prochladnutí při sportovních aktivitách jako je cyklistika nebo lyžování. Musí umožnit nošení ochranných brýlí a nasazení ochranné helmy. Proto bývá většinou z tenké pleteniny s hladkým vnějším povrchem.\n\nVyrobena z tenkého hladkého úpletu. Upřednostňuje se maskovací funkce. Zakrývá i obličej, odkryté zůstávají jen oči. Existují typy zakrývající jen obličej, část zakrývající vlasy je pro lepší větrání ze síťoviny. Maskovací funkce je podpořena vhodnou barvou. Mimo klasické černé může být bílá, písková, khaki nebo je kukla potištěna maskovacím vzorem.\n\nKukla může být samostatný doplněk nebo být integrální součástí potápěčského obleku. Vyrobena ze stejného kašírovaného neoprenu jako potápěčský oblek. Slouží k udržení hlavy potápěče v teple. Někteří plavci-otužilci používají tuto kuklu samostatně. Při plavání v zimním období je teplota vzduchu výrazně nižší, než teplota vody. Kukla je sestavena z materiálu různých tlouštěk. Manžeta kolem obličeje je z tenkého materiálu pro lepší utěsnění. Obličej zůstává odkrytý, kukla musí umožnit pohodlné nasazení potápěčské masky a náustku dýchacího přístroje. Barevně, případně ozdobnými pruhy v kontrastních barvách je kukla sladěna s designem potápěčského obleku.\n\nMateriálem bývá latex, lycra nebo kůže. Účelem bývá odosobnění nositele smazáním rysů jeho tváře pro okolí. Takové kukly mají odkryté otvory pro oči, ústa a nos. Existují kukly, které otvory pro oči nemají nebo je možné oči zakrýt odnímatelným dílem. Ty slouží k maximální dezorientaci osoby, která má kuklu nasazenou. Kukla může být vybavena částmi, které po uzamčení znemožňují její sejmutí samotným nositelem.\n\n\n"}
{"id": "545292", "url": "https://cs.wikipedia.org/wiki?curid=545292", "title": "Anna Těšínská", "text": "Anna Těšínská\n\nV historii používalo jméno Anna Těšínská několik osob:\n"}
{"id": "545302", "url": "https://cs.wikipedia.org/wiki?curid=545302", "title": "Anna Zaháňská († 1541)", "text": "Anna Zaháňská († 1541)\n\nAnna Zaháňská též Hlohovsko-Zaháňská či Zaháňsko-Hlohovská († 1541) byla minsterbersko-olešnická kněžna z rodu slezských Piastovců, poslední žijící členkou jeho hlohovsko-zaháňské větve.\n\nByla dcerou hlohovsko-zaháňského knížete Jana II. Šíleného. Provdala se za minsterbersko-olešnického knížete Karla I., s nímž měla čtyři syny – Jáchyma, Jindřicha, Jana a Jiřího a dceru Hedviku.\n\nJe pohřbena po boku svého manžela ve farním kostele sv. Anny ve Frankenštejnu.\n"}
{"id": "545303", "url": "https://cs.wikipedia.org/wiki?curid=545303", "title": "Frame by Frame: The Essential King Crimson", "text": "Frame by Frame: The Essential King Crimson\n\nFrame by Frame: The Essential King Crimson je výběrový box set britské rockové skupiny King Crimson. Tato čtyřCD kompilace byla vydána v roce 1991 (viz 1991 v hudbě) a obsahuje chronologicky seřazené vybrané studiové nahrávky z existence kapely mezi lety 1969 a 1984. Na čtvrtém disku se nachází koncertní provedení několika skladeb z téhož období.\n\n\n\n\n"}
{"id": "545327", "url": "https://cs.wikipedia.org/wiki?curid=545327", "title": "Larrousse", "text": "Larrousse\n\nLarrousse byl tým Formule 1, které se účastnil v letech 1987–1995.\n\nRoku 1987 založili Didier Calmels a bývalý závodník Gérard Larrousse závodní tým pod názvem Larrousse & Calmels. Stalo se tak na jižním předměstí Paříže, Antony. Přejmenování na Larrousse proběhlo po odchodu Didiera Calmelse, který byl spojen s několika vraždami a zemřel po policejní honičce v Berlíně.\n\nNa začátku roku 1987 si oba majitelé vybrali šasi od výrobce Lola, a to LC87, které poháněl motor Cosworth DFZ V8. Do sezony vstoupili pouze s jedním vozem, který pilotoval Philippe Alliot, na konci roku se přidalo i druhé auto s Yannickem Dalmasem. V pozdější době se rozhodli uzavřít s Lolou tříletou smlouvu na dodávku monopostů. V roce 1989 změnili dodavatele motorů, jíž se stala slavná značka Lamborghini. V roce 1989 za tým závodil stále Alliot, v polovině sezony odešel kvůli nemoci Dalmas a postupně jej vystřídali Éric Bernard a Michele Alboreto, kteří odešli od Tyrrellu. Díky podpoře japonské značky Espo Corporation, která koupila 50 % týmu, se Bernardovým kolegou pro následující rok stal Aguri Suzuki. Ve stejné sezoně tým přesídlil z Antony do Signes u okruhu Paul Ricard.\n\nRok 1990 byl nejlepší sezonou této francouzské stáje. Při Grand Prix Japonska 1990 získal Suziki první a poslední pódiové umístění a Larrousse celkově skončila na 6. příčce v Poháru konstruktérů. Kvůli neshodám s Lamborghini přešli k Ligieru. Na konci roku FIA odebrala stáji všechny body a to především kvůli administrativní chybě, kdy tým uvedl, že si šasi vyrábí sám, přestože jej stavěla Lola v Anglii. Larrousse přesto obdržel finanční prémie za umístění v poháru konstruktéru a nemusel se v následujícím roce účastnit předkvalifikací.\n\nPro rok 1991 si stáj kupovala motory od konstruktéra Briana Harta, přesto sezona byla katastrofická. Začala však bodovaným 6. místem Suzukiho ve Phoenixu, avšak ve zbytku roku už cílovou vlajku nezahlédl. I sezona Francouze Bernarda se odvíjela podobně, získal 6. pozici v Grand Prix Mexika 1991, ale poté musel kariéru přerušit, neboť se těžce zranil při kvalifikaci na Grand Prix Japonska 1991 a pro zbytek závodů jej nahradil Bertrand Gachot, který se vrátil z vězení po incidentu s londýnským taxikářem. S Larroussem ukončili spolupráci jak Lola, tak Hart kvůli platebním problémům.\n\nNa konci roku 1991 byla 65 % část týmu prodána společnosti Venturi. Piloti Bertrand Gachot a nováček Ukjó Katajama závodili opět s motorem Lamborghini. V Grand Prix Monaka 1992 získal Belgičan pro tým 6. příčku. Dvakrát spolu oba piloti kolidovali.\n\nPiloty pro rok 1993 byli jmenováni Phillippe Alliot a Érik Comas, kteří pouze dvakrát závod dokončili na bodovaných pozicích.\n\nPro sezonu 1994 se tým znovu přeorganizoval. Od motorů Peugeot přešli k motorům Ford Zetec-R, které používal i tým Benetton F1. Do vedení týmu se zapojil i bývalý jezdec Patrick Tambay a dokázal získat firmu Danone jako hlavního sponzora. Olivier Beretta nahradil Alliota a Comas zůstal a dokázal pro tým vyjet dvě šestá místa.\n\nPro sezonu závodní sedačky zabrali platící piloti Hideki Noda a Jean- Denis Délétraz a veteráni Alliot a Dalmas. Larrousse nedokázal získat monoposty od Loly, které ještě stále dlužil za předchozí sezony a tak se musel spokojit s vozy z minulých let a formulemi 3000 od týmu DAMS. Stáj se nakonec snažila přizpůsobit loňský vůz novým pravidlům, ale ani to nedokázalo zabránit celkovému kolapsu týmu.\n\nV následujících letech se snažil Gérard Larrousse vybudoval tým v různých GT závodech s vozy Lamborghini Diablo GT1, avšak bez úspěchu.\n\ntučně vyznačené závody znamenají zisk pole position\n"}
{"id": "545332", "url": "https://cs.wikipedia.org/wiki?curid=545332", "title": "Éric Bernard", "text": "Éric Bernard\n\nÉric Bernard (* 24. srpna 1964, Martigues) je bývalý francouzský automobilový závodník, ve formuli 1 jezdil za týmy Ligier, Larrousse a Lotus.\n\nV roce 1976 začal závodit na motokárách, kde v následujících sedmi letech získal 4 tituly mistra Francie. V roce 1983 se zúčastnil závodnické školy na okruhu Paul Ricard, v závěrečné soutěži Volant Elf porazil budoucí piloty F1 Jeana Alesiho a Bertranda Gachota. Díky této výhře získal sponzory pro sezonu 1984 ve Formuli Renault, kde napoprvé skončil 4 a následující rok zvítězil. V roce 1986 vstoupil do francouzské Formule 3, kde se následující rok stal šampionem a v první roce skončil druhý za Jeanem Alesim. Roku 1988 přestoupil do Formule 3000.\n\nRoku 1989 dostal nabídku od francouzské stáje Larrousse zaskočit v Grand Prix Francie 1989 za Yannicka Dalmase a této hozené rukavice využil, během závodu se pohyboval okol pátého místa, avšak několik kol před koncem jej zradil motor Lamborghini a Bernard dojel až jedenáctý. Nastoupil i do následující Grand Prix Velké Británie 1989 a poté se vrátil do Formule 3000.\n\nDíky svému debutu získal závodní sedačku u Larrousse i pro sezonu 1990. Díky 6. příčce v Grand Prix Monaka 1990 si připsal svůj první bod, nejlepším výsledkem se stala 4. pozice v Grand Prix Velké Británie 1990.\n\nRozhodl se zůstat i pro rok 1991, ovšem tým se dostal do problémů, ztratil dodavatele motorů Lamborghini, který přešel k týmu Modena team, další katastrofou způsobila FIA, která v zimě mezi sezonami odebrala týmu body získané v roce 1990, což způsobilo, že tým opustila valná většina sponzorů. Přes nepřízeň okolí získal Bernard 6. příčku v Grand Prix Mexika 1991. Poprvé v kariéře se nedokázal kvalifikovat do závodu (Grand Prix Itálie 1991). To horší teprve mělo přijít, v Grand Prix Japonska 1991 si ve volném tréninku zlomil nohu a sezona pro něj skončila.\n\nVětšinu sezony 1992 strávil rekonvalescencí. Následují rok mu jeho dlouholetý sponzor Elf zajistil místo testovacího jezdce u týmu Ligier, pro který závodil většinu roku 1994, kdy získal své nejlepší umístění v kariéře, skončil třetí v Grand Prix Německa 1994, potom jej nahradil Johnny Herbert a Bernard se přesunul k Britovu bývalému zaměstnavateli Lotusu.\n\nPoslední sezonu ve F1 chtěl prožít opět ve stáji Larrousse, avšak tým zkrachoval dříve než sezona začala.\n\nPo odchodu z královské disciplíny jezdil ve sportovních vozech, účastnil se sérií GT a ALMS.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "545337", "url": "https://cs.wikipedia.org/wiki?curid=545337", "title": "Herwig Schopper", "text": "Herwig Schopper\n\nHerwig Franz Schopper (* 28. února 1924 Lanškroun) je německý fyzik a ředitel CERN.\n\nPracoval v mezinárodní Evropské organizaci pro jaderný výzkum (CERN), a to jako výzkumný pracovník (1966–1967), vedoucí divize nukleární fyziky (1970), člen vedení odpovědný za koordinaci výzkumného programu, předseda výboru ISR CERN (1973–1976), člen vědeckého výboru (1979) a jako generální ředitel (1981–1988).\n\nV roce 2003 byl zvolen prezidentem International Centre for Synchrotron-Light for Experimental Science Applications in the Middle East (SESAME).\n\n"}
{"id": "545340", "url": "https://cs.wikipedia.org/wiki?curid=545340", "title": "Monreale", "text": "Monreale\n\nMonreale (sicilsky: Murriali) je město v Metropolitním městě Palermo na Sicílii ležící na svahu hory Monte Caputo, která se vypíná nad úrodným údolím zvaném \"La Conca d'oro\" (\"Zlatá mušle\"). Má cca 30 000 obyvatel a od Palerma je vzdáleno 15 km.\n\nPoté co v roce 831 bylo Palermo obsazeno Araby, byl palermský biskup donucen přesunout své sídlo mimo hlavní město. Role nové katedrály byla přisouzena malému kostelíku \"Aghia Kiriaki\" ve vsi, která byla později nazvána Monreale. Po dobytí Normany v roce 1072 se biskupství vrátilo do Palerma. Patrně právě tato historická úloha dočasného náboženského centra kraje byla důležitá pro rozhodnutí krále Viléma II. vybudovat zde novou katedrálu. \n\nMěsto bylo po dlouhou dobu pouhou vesnicí. Počátek jeho expanze nastal, když si je normanští králové zvolili jako lovecký revír a postavili zde palác (patrně totožný s dnešní radnicí).\n\nVilém II. povolal do Monreale Řád svatého Benedikta, založil zde klášter a nadal jej značným majetkem. Stojí za zmínku, že nové budovy měly i obranný charakter. Monreale se stalo sídlem sicilského arcibiskupa a tím získalo i značný vliv na celou Sicílii.\n\nKatedrála je jednou z největších dochovaných památek normanské architektury na světě. Její stavba začala v roce 1174 a v roce 1182 byla zasvěcena Nanebevzetí Panny Marie. Bulou papeže Lucia III. byla povýšena na metropolitní katedrálu. Katedrála je italskou národní památkou a jedním z nejdůležitějších turistických cílů Sicílie.\n\nArcibiskupský palác i budovy kláštera na jižní straně byly vysoké a mohutné a byly obklopeny masivními zdmi s dvanácti věžemi. Ty byly většinou přestavěny. Dochovaly se pouze trosky některých věží, větší část klášterní koleje, refektář a nádherná křížová chodba pocházející přibližně z roku 1200.\n\nKřížová chodba je velmi dobře dochovaná a je dnes jednou z nejkrásnějších italských staveb tohoto druhu, jak co do velikosti, tak i dokonalosti detailů. Má plochu cca 2200 m². Lomené oblouky jsou ozdobeny geometrickými vzory a podepřeny vždy dvojicí sloupů z bílého mramoru, kterých je celkem 216. Jsou střídavě prosté a dekorované zlatými a barevnými pruhy ze skla uspořádanými do spirály nebo vertikálně po celé délce sloupu. Do mramorových hlavic sloupů jsou vytesány reliéfy znázorňující biblické scény, alegorie a rostlinné motivy. Žádné dvě hlavice nejsou stejné. V jednom rohu čtvercového nádvoří (rajského dvora) je umístěna mramorová fontána, zřejmě práce muslimských sochařů.\n\nArchitektonické rozvržení chrámu je směsí byzantského a římského stylu. Hlavní loď je typická italská bazilika, zatímco rozlehlý chór, složený ze tří apsid je obdobný tříapsidovým chórům, které se často vyskytují v Sýrii a dalších orientálních zemích. Celek působí jakoby byl složen ze dvou různých kostelů.\n\nHlavní loď baziliky je široká s úzkými bočními loděmi. Monolitické sloupy jsou ze šedého orientálního granitu, s výjimkou jediného, který je z mramoru. Na každé straně podepírají osm oblouků. Hlavice sloupů jsou převážně korintského typu. Není zde žádné triforium, ale široká dvoudílná okna zdobená jemnou kružbou, která zajišťují dostatek světla.\n\nDruhá polovina, východní v obojím slova smyslu, je širší i vyšší než hlavní loď. Je rovněž rozdělena na centrální část se dvěma chodbami, které končí na východní straně apsidou.\n\nStropy jsou z nezakrytého dřeva, konstrukčně ploché, ale bohatě barevně dekorované, nyní většinou restaurované. Na západní straně lodi vystupují dvě věže s průchodem mezi nimi. Velké otevřené atrium, které na této straně kdysi bylo, bylo zcela odstraněno a je nahrazeno renesančním portikem vytvořeným Giovanni Domenicem a Fazio Gagninim v letech 1547 až 1569.\n\nTím, co činí tento chrám tak nádherným, je především 6,500 m² skleněných mozaik pokrývajících celý jeho interiér. S výjimkou spodní části stěn, které jsou obloženy mramorovými deskami oddělenými mozaikovými pásy, jsou celé stěny, včetně vnitřních i vnějších částí oblouků, pokryty mozaikovými obrazy v jasných barvách na zlatém podkladu. Obrazy jsou uspořádány do řad a odděleny horizontálními a vertikálními pásy. V chóru je až pět těchto řad nad sebou.\n\nV centrální apsidě je obrovská postava Krista se sedící Madonou s dítětem ve spodní části. V dalších apsidách jsou postavy apoštolů sv. Petra a Pavla. Popisky u obrazů jsou většinou latinské, některé jsou však psány řecky. Další obrazy v lodi začínají scénami z knihy Genesis a postavami proroků, kteří předpovídali příchod Ježíše Krista. Ve spodní řadě a v chóru jsou náměty z Nového zákona zobrazující zejména Kristovy zázraky a postavy apoštolů, evangelistů a dalších svatých. Kompozice, provedení i výběr témat se zdá být byzantského původu. Náměty jsou zřejmě vybrány z Menologia, bohoslužebné knihy ortodoxní církve sestavené za vlády císaře Basila II. v 10. století\n\nV centrální apsidě, za vysokým oltářem, je mramorový trůn určený pro arcibiskupa. Toto umístění trůnu je pozůstatkem uspořádání v raně křesťanských bazilikách, kdy apsida i oltář byly situovány na západní stranu chrámu. V tomto případě stojí kněz za oltářem a dívá se východním směrem k lidu. Na severní straně vedle oltáře je podobný trůn určený pro krále. Dlažba v chóru je vytvořena kombinací mramoru a žuly, která v hlavních rysech vykazuje známky arabského vlivu. Mozaiková dlažba lodi pochází ze 16. století. Bronzové dveře v mozaikami zdobeném portálu na levé straně chrámu byly vytvořeny Barisanim v roce 1179.\n\nHrob Viléma I., zakladatelova otce, nádherný žulový sarkofág, stejně jako hrobka zakladatele Viléma II., byly zničeny při požáru v roce 1811. Kromě toho byly poškozeny některé mozaiky a zničeno obložení chóru z ořechového dřeva, varhany a většina střechy nad chórem. Hrobky byl rekonstruovány a celá poškozená část interiéru restaurována několik málo let po požáru. V severní části chóru jsou hrobky Markéty Navarrské, manželky Viléma I. a jejích dvou synů, společně s ostatky sv. Ludvíka, který zemřel v roce 1270.\n\nV 17. a 18. století byly k chrámu připojeny dvě barokní kaple, které uzavírají zbytek chrámu.\n\nAquino, Borgo Schirò, Cicio di Monreale, Giacalone, Grisì, Monte Caputo, Pietra, Pioppo, Poggio San Francesco, San Martino delle Scale, Sirignano, Sparacia, Tagliavia, Villaciambra.\n\n\n"}
{"id": "545342", "url": "https://cs.wikipedia.org/wiki?curid=545342", "title": "Seznam hydroplánů", "text": "Seznam hydroplánů\n\nToto je seznam hydroplánů. Hydroplán je letoun uzpůsobený k přistávání a startování na vodní hladině. Je-li opatřen plováky, jde o plovákový letoun, pokud je trup postaven jako člun, jde o létající člun. Plovákový letoun nebo létající člun může být navíc vybaven podvozkem, pak se jedná o obojživelný letoun (amfibii). Seznam neobsahuje všechny vodní letouny, které byly vyrobeny, ale jen ty nejdůležitější nebo nejznámější.\n\nLetouny v tomto seznamu jsou řazeny podle zemí a poté podle výrobce. Země jsou řazeny abecedně a jednotliví výrobci také. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "545346", "url": "https://cs.wikipedia.org/wiki?curid=545346", "title": "Flexikurita", "text": "Flexikurita\n\nFlexikurita (z anglických slov \"flexibility\" a \"security\", tj. \"flexibilita\" a \"bezpečnost\") je pojem označující rovnováhu mezi pružným pracovním trhem a sociálním zabezpečením s cílem motivovat k aktivnímu, nikoliv pasivnímu chování občana. Uplatnění našla zatím zejména v Dánsku.\n\nJe to forma strategie pro snížení nezaměstnanosti a zlepšení kvality pracovních míst. Flexikurita je založena na sociální politice, která souvisí s flexibilitou a s jistotou pracovního místa. Tato strategie je reakcí na vývoj současné ekonomiky a potřeby růstu flexibility trhu práce. Také poukazuje na potřebu reforem, ochranu práv pracovníků a sociální zabezpečení pracovníků.\n\nPodle Jany Veselé jsou základní prvky dánské flexikurity následující:\n\n\nDopad na ochranu pracovních míst je dvojího charakteru. Za prvé je to působení na odlišnost zaměstnání na trhu práce. Jde hlavně o jistotu pracovního místa, délky trvání zaměstnání, finanční ohodnocení a výhody z práce vyplývající. V druhém případě jde o kvalifikovanost, věk a pohlaví osob. Určité striktní dodržování stereotypního zaměstnávání zpomaluje růst trhu práce. Následně pak zvedá míru nezaměstnanosti. Systém flexikurity vyrovnává tyto dva charaktery dopadu ochrany pracovních míst a snaží se snížit poměr mezi prvním a druhým atributem zpomalování trhu práce a zvyšováním míry nezaměstnanosti. Přesto bere ohled na ochranu pracovních míst a flexibilitu trhu práce.\n\nCentrálně by se měla ochrana zaměstnanosti týkat funkčního systému, což znamená aktivní politiku zaměstnanosti, vytváření nových pracovních míst pomocí investičních pobídek, zavádění efektivnějších rekvalifikačních kurzů pro nezaměstnané a přímou příprava na dané pracovní místo. Při ztrátě zaměstnání systém zajišťuje garanci příjmů a pomoc při hledání jiného vhodného zaměstnání bez dalších rizik. Tento systém funguje pro všechny osoby stejně bez rozdílu.\n"}
{"id": "545352", "url": "https://cs.wikipedia.org/wiki?curid=545352", "title": "Kostel svatého Ducha (Jihlava)", "text": "Kostel svatého Ducha (Jihlava)\n\nKostel svatého Ducha je filiální kostel farnosti Jihlava – sv. Jakub a kulturní památka v Jihlavě. Postaven byl v roce 1572 jako hřbitovní kostel, původně ve stylu renesance a manýrismu, později byl barokně přestavěn.\n\nKostel svatého Ducha volně stojí ve Smetanových sadech v centru Jihlavy, poblíž ulice Dvořákovy, Horáckého zimního stadionu, Manažerské akademie, gymnázia a Kina Dukla. Je majetkem Římskokatolické farnosti u kostela sv. Jakuba, Jihlava.\n\nKostel je orientovaný, má jednu loď. Za třípatrovým štítem je čtyřboká dřevěná věž s plechovým opláštěním.\n\nKostel svatého Ducha byl postaven v roce 1572 na novém městském hřbitově, zřízeném roku 1559. Jeho původním patronem byla svatá Trojice, avšak svatý Duch se jím stal ještě v průběhu 16. století. Při vpádu Švédů byl kostel velmi poškozen. Obnoven byl strahovskými premonstráty roku 1661 ve stylu manýrismu. Sloupový štít s volutovými křídly a nová věž byly zbudovány v roce 1720.\n\nPřilehlý starý hřbitov byl zrušen v roce 1868. Hřbitovní zdi byly strženy roku 1891 a někdejší hřbitov se začal měnit v park. Nákladem města, jež se stalo vlastníkem zrušeného starého hřbitova, byl kostel podle projektu architekta Richarda Völkla novobarokně upraven. Dalších oprav se dočkal ve 30. a v 90. letech 20. století.\n"}
{"id": "545354", "url": "https://cs.wikipedia.org/wiki?curid=545354", "title": "Oblastní rada Merom ha-Galil", "text": "Oblastní rada Merom ha-Galil\n\nOblastní rada Merom ha-Galil ( , \"mo'aca ezorit Merom ha-Galil\", doslova „\"Galilejská vysočina\"“, Merom HaGalil Regional Council) je oblastní rada v Severním distriktu v Izraeli. Členské obce se nacházejí v hornaté krajině v centrální a východní části Horní Galileje, severovýchodně od údolí Bejt ha-Kerem, na svazích masivu Har Meron, poblíž města Safed, které ale pod jurisdikci oblastní rady nespadá.\n\nOblastní rada Merom ha-Galil byla založena roku 1950 v oblasti, která měla starověkou tradici židovského osídlení včetně židovských poutních míst (hrobka rabína Šimona bar Jochaje), ale kde s výjimkou města Safed novověké židovské osídlení začalo až po vzniku státu Izrael, tedy po roce 1948. Během první arabsko-izraelské války v roce 1948 probíhaly v této oblasti četné boje, na jejichž konci ale celou Horní Galileu ovládla izraelská armáda. Arabské osídlení v regionu nynější oblastní rady tehdy z velké části skončilo.\n\nHlavní vlna zakládání vesnic v tomto regionu proběhla bezprostředně po vzniku státu Izrael. Další osady vznikaly zejména koncem 70. a počátkem 80. let 20. století a to v rámci programu Micpim be-Galil, který v té době spustila izraelská vláda a který v Galileji zřizoval desítky malých vesnic (často situovaných na strategické pozice na vrcholcích kopců) s cílem posílit židovské demografické pozice v periferních oblastech státu a nabídnout kombinaci venkovského bydlení a předměstského životního stylu. Další sídla vznikala i v následujících letech (Or ha-Ganuz roku 1989).\n\nSídlo úřadů oblastní rady leží v komplexu mezi vesnicemi Meron a Bar Jochaj, v němž jsou umístěny i regionální školské a zdravotnické instituce. Starostou oblastní rady je (Amit Sofer). Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Merom ha-Galil sdružuje 2 kibucy, 13 mošavů, 7 společných osad (\"jišuv kehilati\"), 1 drúzskou a 1 čerkeskou vesnici.\n\n<mapframe text=\"Oblastní rada Merom ha-Galil\" latitude=32.97 longitude=35.42 width=480 height=540 zoom=11 align=center>\n</mapframe>\n\n\nK 31. prosinci 2014 žilo v oblastní radě Merom ha-Galil  obyvatel. Z celkové populace bylo 11 700 Židů. Včetně statistické kategorie „ostatní“ tedy nearabští obyvatelé židovského původu, ale bez formální příslušnosti k židovskému náboženství jich bylo . Ostatní jsou většinou Drúzové a Čerkesové.\n\n"}
{"id": "545368", "url": "https://cs.wikipedia.org/wiki?curid=545368", "title": "Baltazar Zaháňský", "text": "Baltazar Zaháňský\n\nBaltazar Zaháňský († 1472) byl kníže zaháňský z rodu slezských Piastovců.\n\nJeho otcem byl Jan I. Zaháňský. Knížetem byl spolu se svými bratry od smrti otce v roce 1439, mezi léty 1461 až 1468 byl odstaven od moci. V roce 1472 byl umořen hladem svým bratrem, posledním zaháňským Piastovcem, Janem II. Šíleným.\n"}
{"id": "545381", "url": "https://cs.wikipedia.org/wiki?curid=545381", "title": "Kumar Vishwanathan", "text": "Kumar Vishwanathan\n\nKumar Vishwanathan (* 15. listopadu 1963 v Quilonu, Kérala, Indie) je aktivista, pedagog a sociální pracovník indického původu, který se od roku 1997 v České republice, zejména na Ostravsku, věnuje romské menšině a usiluje o zlepšení jejího soužití s majoritní společností. Bydlí v Ostravě a cítí se zde doma.\n\nNarodil se ve městě Kollam (Quilon) ve svazovém státě Kérala v Indii. Z Indie odešel, protože mu vadil tamní kastovní systém.\n\nRoku 1990 dokončil studium oboru fyzika-matematika na Přírodovědecké fakultě Univerzity Patrice Lumumby v Moskvě. Poté působil jako stážista ve Velké Británii (Londýnská univerzita) a v USA (International Visitor Leadership Program).\n\nV roce 1986 se seznámil s českou studentkou Univerzity Palackého Laďkou, která byla v Rusku na stáži. V roce 1990 uzavřeli manželství a Kumar Vishwanathan se přestěhoval za manželkou do Olomouce. V letech 1991–1997 působil jako učitel fyziky na anglické sekci gymnázia Hejčín v Olomouci. Podílel se na založení česko-britské bilingvní školy, odpovídal za tvorbu jejích nových osnov.\n\nV roce 1997 plánoval odjezd do Sarajeva postiženého válkou, ale do jeho plánů vstoupily povodně na Moravě a ve Slezsku; když se doslechl, že skupina obyvatel z Hrušova byla provizorně přesídlena do školy a později do unimobuněk a starousedlíci proti nim protestují, rozhodl se během prázdnin, kdy měl volno, jet do Ostravy s řešením pomoci. Od povodní v roce 1997 se věnuje jako streetworker a komunitní pracovník romské menšině v České republice. Začal tím, že ve Slezské Ostravě pracoval s Romy postiženými povodní, kteří pocházeli zejména z Hrušova. Do Ostravy přesídlil přesto, že ho mnozí přátelé varovali, že je to šílené město. Líbí se mu drsná a otevřená mentalita zdejších lidí, surové a syrové město s obrovskou energií, i střet vlivů německých, slovanských a židovských a přírodní a kulturní bohatství Prajska.\n\nPodílí se na budování terénní sociální práce v romské komunitě v ČR, na reformě základního školství a reformě psychologického testování dětí. Soustavně se věnuje otázkám lidských práv a sociálním otázkám, terénní, komunitní a pedagogické práci, vzdělávací reformě a problematice ústavní výchovy dětí, rozvoji romské komunity v Ostravě atd. V roce 1998 společně se studenty Ostravské univerzity a brněnské Masarykovy univerzity založil občanské sdružení Vzájemné soužití, jehož cílem je zvyšovat porozumění mezi romskou komunitou a většinovou společností, a stojí v čele tohoto sdružení. Byl jedním z hlavních iniciátorů projektu Vesnička soužití. Inicioval vznik komunitní rady v osadě Bedřiška dne 27. března 2010.\n\nDomnívá se, že romská komunita je budoucností této země, protože je to rostoucí komunita, a vidí ji jako skupinu lidí, která může obohatit tuto zemi. Oceňuje vysokou úroveň sociální práce v České republice i v USA ve srovnání s Indií. Snaží se o prevenci „ghettoizace“, usiluje o mezietnické soužití a integraci. Zapojuje nájemníky do aktivit, v nichž se naučí vážit si svého majetku a udržovat v čistotě plochy okolo svého obydlí, a pak zapojuje vládu a místní podniky, aby společně vytvořili partnerství a spolupracovali na lokální úrovni.\n\nV letech 1999, 2003 a 2005 byl jmenován členem Rady vlády ČR pro lidská práva. V roce 1999 byl rovněž jmenován členem skupiny Bridge People Vysokého komisaře OSN pro uprchlíky pro konzultace s velvyslanectvími zemí EU o otázkách mezietnického soužití v ČR.\n\nPo povodních v roce 1997, kdy mnoho lidí a mezi nimi i mnoho romských rodin přišlo o bydlení, se objevila z Vishwanathanovy iniciativy myšlenka na vytvoření modelové vesničky, v níž by spolu žili Romové i majoritní etnikum. Obyvatelé, kteří v Hrušově přišli o domov, zatím žili provizorně v unimobuňkách v Liščině. Myšlenku se podařilo zrealizovat v roce 2002. Do projektu bylo zahrnuto 30 rodin (10 romských, 10 „majoritních“ a 10 smíšených), které při povodních roku 1997 přišly o domov, souhlasily s myšlenkou projektu a nepatřily mezi sociálně slabé. Každá z rodin na stavbě odpracovala 200 hodin. V roce 2005 žilo ve vesničce asi 150 lidí. Finančně se na výstavbě podílela nadace Civilia, garantem byl ostravskoopavský biskup František Lobkowicz.\n\nV roce 2006 diecézní charita Ostravsko-opavské diecéze ukončila spolupráci se sdružením Vzájemné soužití s odůvodněním, že sdružení neplní dohodu, dosud nezpracovalo zásadní dokument sociálního projektu, neuzavřelo nájemní vztah s diecézní charitou jakožto majitelem objektu a údajně mediálně prezentuje vesničku jako vlastní projekt. Výpovědi předcházely koncepční spory mezi správcem vesničky, zaměstnancem charity Gejzou Machalou, a Kumarem Vishwanathanem ohledně přijetí rodiny odjinud nebo svépomocného vaření jídla ve školce, která podle Charity nesplňuje hygienické normy. Charita rozhodla o rozpuštění samosprávné správní rady vesničky, která podle Vishwanathana byla jedním ze základních principů jejího fungování. Charita také prosazovala, aby nájemní smlouvy pro rodiny byly uzavírány pouze na rok, s čímž Vishwanathan nesouhlasil.\n\nV roce 1998 mu Nadace Charty 77 udělila Cenu Františka Kriegla za osobní nasazení při sbližování a porozumění mezi Romy a Čechy..\n\nV roce 2003 mu občanské sdružení Tolerance udělilo cenu Prix Irene za příspěvek ke zlepšení mezietnického soužití.\n\n8. prosince 2005 mu velvyslanectví USA v Praze udělilo cenu Alice Garrigue Masarykové za úsilí a iniciativu vedoucí k vytvoření Vesničky soužití v Ostravě, ve které společně žijí Romové i lidé z většinové společnosti, za rozvoj lidských práv a podporu sociální spravedlnosti. Kumar Vishwanathan byl historicky druhou osobou, která tuto cenu obdržela.\n\nV roce 2007 obdržel cenu Ashoka Fellow. Ministerstvo zahraničí ČR mu udělilo Cenu Jana Masaryka Gratias Agit. Obdržel Čestnou medaili Policie.\n\n"}
{"id": "545388", "url": "https://cs.wikipedia.org/wiki?curid=545388", "title": "Parod", "text": "Parod\n\nParod ( פָּרוֹד, v oficiálním přepisu do  angličtiny Parod) je vesnice typu kibuc v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 373 metrů, v Horní Galileji, cca 33 kilometrů východně od břehů Středozemního moře. Je situován na severním okraji údolí Chananija poblíž pramenišť vádí Nachal Calmon.\n\nObec se nachází cca 112 kilometrů severovýchodně od centra Tel Avivu a cca 43 kilometrů severovýchodně od centra Haify. Parod obývají Židé, přičemž osídlení v tomto regionu je etnicky smíšené. 5 kilometrů na západ leží město Rama, které obývají izraelští Arabové a Drúzové. 3 kilometry na západ je drúzská vesnice Ejn al-Asad. Na severu a východě převládají židovská sídla.\n\nObec Moran je na dopravní síť napojena pomocí místní silnice číslo 866, jež sem odbočuje z dálnice číslo 85.\n\nZhruba 1 kilometr západně nynějšího kibucu se do roku 1948 rozkládala arabská vesnice Faradija. Ta navazovala na starší osídlení. Římané ji nazývali Parod. V roce 1931 zde žilo 465 lidí a stálo tu 101 domů. V obci fungovala základní chlapecká škola. Byla tu muslimská svatyně al-Šajch Mansur. Během války za nezávislost byla dobyta izraelskými silami a arabské osídlení tu skončilo.\n\nKibuc Parod byl založen v roce 1949. Zakladateli obce byla skupina židovských přistěhovalců z Maďarska a Sedmihradska. Původně se vesnice nazývala Garduš (גרדוש) podle jednoho z jejich blízkých, který byl zavražděn během holokaustu. Současné jméno navazuje na název původní vesnice Faradija. Zároveň naznačuje polohu vesnice na rozmezí Horní a Dolní Galileji (פרד- \"oddělil\").\n\nZakladatelé kibucu byli napojení na levicové mládežnické hnutí ha-Bonim Dror.\n\nV obci fungují zařízení předškolní péče a základní škola נוף גליל - Nof Galil, kterou využívají i děti z okolních židovských vesnic. Místní ekonomika je stále zčásti založena na zemědělství. V obci je k dispozici zdravotnická ordinace, společenské středisko, obchod, plavecký bazén, sportovní areály a synagoga.\n\nVesnice má výhledově projít výraznou stavební expanzí. V současnosti se zájemcům nabízí 138 stavebních parcel.\n\nObyvatelstvo kibucu Parod je sekulární. Podle údajů z roku 2014 tvořili populaci v Parod Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 380 lidí. Během roku 2014 populace stoupla o 35,7 %.\n\n\n"}
{"id": "545389", "url": "https://cs.wikipedia.org/wiki?curid=545389", "title": "Barbora Braniborská (1527–1595)", "text": "Barbora Braniborská (1527–1595)\n\nBarbora Braniborská (10. srpna 1527, Berlín – 2. ledna 1595, Brzeg) byla braniborská markraběnka a lehnicko-břežská kněžna z rodu Hohenzollernů.\n\nByla dcerou braniborského kurfiřta Jáchyma II. a Magdaleny Saské. Provdala se za lehnicko-břežského knížete Jiřího II., s nímž měla sedm dětí:\n\n"}
{"id": "545390", "url": "https://cs.wikipedia.org/wiki?curid=545390", "title": "Zenit 2", "text": "Zenit 2\n\nZenit 2 byl program sovětských špionážních družic, vypouštěných v 60. letech 20. století. Základní konstrukce družic byla shodná s loděmi programu Vostok, místo pilota ale nesly fotografické vybavení a další přístroje. Kabina se zaznamenanými informacemi přistála po několika dnech až týdnech. Družice byly označovány jako součást programu Kosmos.\n\nVývoj družic probíhal souběžně s vývojem pilotovaných lodí Vostok v Koroljovově konstrukční kanceláři. Předběžné práce probíhaly od roku 1958, oficiálně byl úkol přidělen sovětskou vládou 25. května 1959. První start se uskutečnil 11. listopadu 1961, ale nosné raketě selhal 3. stupeň. Družici zničilo autodestrukční zařízení. Druhý, tentokrát již úspěšný start proběhl 26. dubna 1962, družice dostala označení Kosmos 4. Následovaly další špionážní družice, z nichž část nesplnila úkol kvůli nespolehlivým nosným raketám. Povedl se let Kosmosu 7, 10, 15, 20. První řada těchto družic byla v listopadu 1963 vystřídána novou, zdokonalenou. Zenity 2 pomohly Sovětům dokonale zmapovat celé území USA s podrobnostmi až 5 metrů. Celý program 81 zpravodajských družic byl ukončen v květnu 1970. Náklady byly vyčísleny na 700 milionů dolarů. \n\nDružice s hmotností přibližně 4,5 tuny se skládala z kulové návratové kabiny a oddělitelné orbitální části - stejně jako lodi Vostok. V kabině byly umístěny 3 fotoaparáty, zařízení pro vyvolání a radiový přenos snímků, aparatura pro radiový průzkum se záznamem, řídící systém a podpůrná zařízení pro stabilizaci polohy a teploty.\n"}
{"id": "545393", "url": "https://cs.wikipedia.org/wiki?curid=545393", "title": "Barbora Krnovská", "text": "Barbora Krnovská\n\nBarbora Krnovská či Opavsko-Krnovská († 1510/11) byla osvětimská kněžna z rodu opavských Přemyslovců.\n\nByla dcerou krnovského a rybnického knížete Mikuláše V. Provdala se za osvětimského knížete Jana IV. a stala se tak jeho druhou ženou.\n"}
{"id": "545413", "url": "https://cs.wikipedia.org/wiki?curid=545413", "title": "Emergence", "text": "Emergence\n\nEmergence (z lat. \"e-mergere\", vynořovat se, vyvstávat) znamená spontánní vznik makroskopických vlastností a struktur složitých systémů, jež není snadné odvodit z vlastností jejich složek. Takové vlastnosti a struktury, jež vznikají z množství poměrně jednoduchých interakcí, se nazývají emergentní. Pojem má velký význam ve filosofii, v teorii systémů a evoluce.\n\nExistují dva poměrně odlišné přístupy k emergentním jevům. V případě diskuzí o emergentních jevech je třeba tyto přístupy důsledně rozlišovat, neboť rozdíly jsou zcela zásadního charakteru.\n\nSlabá emergence předpokládá, že emergentní jevy jsou určeny vlastnostmi jednotlivých prvků systému a jejich vzájemnými vazbami. Tyto jevy však mohou být poměrně neočekávané a z hlediska obvyklého lidského očekávaní nové. Matematickým jazykem pro popis slabé emergence je teorie komplexních systémů. Slabá emergence vlastně nepředstavuje zásadní problém pro běžný přístup v přírodních vědách, totiž pro redukcionismus. Podle slabé emergence lze chování systému popsat studiem jeho prvků a vztahů mezi nimi, jevy označované jako emergentní se alespoň v principu ozřejmí během další analýzy. Z hlediska obecného vědeckého přístupu není slabá emergence vědeckou teorií o chování přírody, slabá emergence je spíše pojmenování existující třídy jevů objevujících se v komplexních systémech. Vědeckými teoriemi jsou až teorie o podstatě takových jevů jako např. teplota nebo fonony.\n\nSilná emergence předpokládá, že alespoň některé emergentní jevy existují samy o sobě a ani v principu je nelze odvodit z pouhé znalosti chování jednotlivých částic systému a ze znalosti vazeb mezi těmito částicemi. Jinými slovy teorie silné emergence předpokládá, že alespoň některé emergentní jevy jsou entity samy o sobě. I když se k teorii silné emergence hlásí i někteří fyzici, je tento přístup obvyklý spíše mezi filozofy. Za podstatu principu silné emergence se někdy vydává tvrzení „celek je víc než souhrn jeho částí“, ale to není zcela přesné, protože toto tvrzení zanedbává fakt, že i pro konkurenční pojetí (slabá emergence) jsou klíčové nejen vlastnosti prvků systému, ale i vazby mezi nimi. Filozofický přístup k emergenci na úrovni silné emergence lze dosledovat hluboko do minulosti. Například Aristotelés mluví o složených celcích, které nemají povahu hromady a které přirovnává ke slabikám: slabika „ba“ není jen spojení dvou hlásek. Z hlediska obecného vědeckého přístupu je silná emergence sama o sobě vědecká hypotéza, navíc vědecká hypotéza v principu testovatelná.\n\nBritský filosof G. H. Lewes († 1878) uvažoval o tom, že vědomí by se dalo vysvětlit jako emergentní jev. Filosof Samuel Alexander a zoolog C. L. Morgan vyvinuli emergentní teorii vědomí, které podle nich nelze zcela vysvětlit z fyziologických vlastností organizmů. \n\nJednoduché příklady emergentních vlastností jsou známy z fyziky: veličiny jako tlak nebo teplota mají smysl jen pro velká množství molekul. Robert B. Laughlin, teoretický fyzik a laureát Nobelovy ceny, napsal: „Z fyzikálního hlediska je zvlášť zábavné mluvit o životě, protože představuje extrémní příklad emergence zákonitostí.“\n\nPhilip W. Anderson, rovněž fyzik a nobelista, napsal: „Svět, který vnímáme, vzniká v každém stadiu „emergencí“ – to jest procesem, v němž značné agregace hmoty mohou spontánně vyvinout vlastnosti, jež u jejich jednodušších složek nemají smysl. – „Živá buňka není ještě tygr a jednotlivý atom zlata není ani žlutý ani lesklý.“.Anderson také soudí, že princip emergence je stejně podstatnou složkou současné vědy jako redukcionismus.\n\nSociolog a filosof Norbert Elias († 1990) v rámci svého procesního modelu evoluce rozlišuje reverzibilní integrace, které nevytvářejí nové možnosti, a integrace ireverzibilní (nevratné), které charakterizuje dělba funkcí mezi integrovanými částmi. Takové integrace se vyznačují novými emergentními možnostmi a nedají se bez ztráty těchto možností zase rozdělit. Ireverzibilní integrace charakterizují oblast živého a dále se rozvíjejí v oblasti společenské a kulturní.\n\n\n\n"}
{"id": "545414", "url": "https://cs.wikipedia.org/wiki?curid=545414", "title": "Bartoloměj Minsterberský", "text": "Bartoloměj Minsterberský\n\nBartoloměj Minsterberský (1478 – 3. dubna 1515) byl nominální kníže opavský a známý diplomat z rodu pánů z Poděbrad.\n\nByl synem opavského a minsterberského knížete Viktorína. Byl významným diplomatem, mimo jiné se podílel na vypracování vídeňské habsbursko-jagellonské dědické smlouvy z roku 1515. Na zpáteční cestě po Dunaji, když loď najela na skaliska u Hainburku, Bartoloměj utonul. Jako poradce krále Vladislava II. byl následován jeho bratrancem Karlem I. Minsterberským. Smrtí Bartoloměje roku 1515 vymřela Viktorínova větev rodu.\n\n"}
{"id": "545416", "url": "https://cs.wikipedia.org/wiki?curid=545416", "title": "Roger Hodgson", "text": "Roger Hodgson\n\nCharles Roger Pomfret Hodgson (* 12. března 1950, Portsmouth, Anglie, Spojené království) je britský zpěvák, hudebník a jeden ze zakládajících členů progressive rockové kapely Supertramp. Narodil se v Anglii, Portsmouthu a vyrůstal v bohaté měšťanské rodině v Oxfordu. Odešel na školu Stowe v Buckinghamu. Je znám pro svoji vysokou polohu hlasu, která se stala \"poznávací značkou\" pro kapelu Supertramp.\n\nNa kytaru začal hrát ve velmi mladém věku. První kytaru dostal ve 12 letech od svého otce jako dárek na rozloučenou, když se jeho rodiče rozváděli. Vzal ji sebou do internátní školy, kde jej učitel naučil tři akordy, od této chvíle se jeho život navždy změnil. Okamžitě začal skládat vlastní hudbu a psát texty, a do jednoho roku měl svůj první koncert ve škole s devíti původními skladbami. Jeho první kapelu tvořil on, jako kytarista a jeho kamarád, jež hrál na bicí. Říkalo se jim \"H-Bombs\", protože jejich jména byla \"Hodgson\" a \"Hoby\"\n\nTak jako u Beatles, Lennon/McCartney, byly téměř všechny písně Supertramp připsány dvojici Davies a Hodgson, bez ohledu na to, kdo dotyčnou píseň vlastně napsal. Je autorem většiny hitů jako \"The Logical Song\", \"Dreamer\", \"Give A Little Bit\", \"Breakfast in America\", \"It's Raining Again\", \"Take the Long Way Home\" a \"Fool's Overture\".\n\nPo odchodu ze Supertramp v roce 1983 začal svou sólovou kariéru albem \"In the Eye of the Storm\", vydaného v roce 1984, kde je podepsán pod všemi písněmi a produkcí tohoto alba, a nahrál zde téměř všechny nástroje.\n\nJeho druhé album z roku 1987, Hai Hai, bylo orientováno výrazně synthpopově, je plně srovnatelné s trendem poloviny 80. let, ale stále si udržuje svůj osobitý styl psaní. Nicméně, těsně před vydáním alba spadl ve svém domě z podkroví a zlomil si obě zápěstí. Takže na delší dobu odložil koncertování a nahrávání. V této době se otočil na duchovní cestu.\n\nPo dlouhé pauze se pustil do svého prvního turné od roku 1984 a v roce 1997 vydal živé album \"Rites of Passage\". Album bylo nahráno v Miner's Foundry v Nevadě. Vystupoval s celou kapelou a to včetně svého syna Andrewa a saxofonisty SUpertramp Johna Helliwella. Poté se pustil na první sólové turné v roce 1998.\n\nTřetí sólové album \"Open Door\" bylo vydáno v roce 2000 a pokračovalo v duchu jeho předchozích prací. Podle fanoušků bylo toto album věrnější stylu kapely Supertramp než jejich bluesové album z roku 2002, \"Slow Motion\", kde byl stejně jako ve všech albech po jeho odchodu vedoucí skupiny a skladatel Rick Davies.\n\nStále koncertuje, často hraje sám, ale čas od času hraje s jinými muzikanty nebo s celým orchestrem. Podílel se na sérii koncertů Night of the Proms v Belgii a Německu koncem roku 2004, stejně tak na rockovém festivalu Bospop v roce 2005.\n\n\n\n"}
{"id": "545425", "url": "https://cs.wikipedia.org/wiki?curid=545425", "title": "Rychtář (rozcestník)", "text": "Rychtář (rozcestník)\n\nRychtář může být:\n\n\n"}
{"id": "545430", "url": "https://cs.wikipedia.org/wiki?curid=545430", "title": "Hexetidin", "text": "Hexetidin\n\nHexetidin (systematický název \"1,3-bis(2-ethylhexyl)-5-methylhexahydropyrimidin-5-amin\") je antibakteriální a antimykotické činidlo běžně používané ve veterinární i humánní medicíně. Je lokálním anestetikem, adstrigenciem a deodorantem, má také účinnost proti plaku.\n\nHexetidin je například součástí přípravku Sterisol, který je označen jako „symptomatické léčivo pro streptokokovou faryngitidu, tonzilitidu, laryngitidu, gingivitidu, ulcerózní stomatitidu, ústní kandidózu a Vincentovu anginu, pro pooperační hygienu po tonzilektomii a zákrocích v krku a ústech“.\n\nV Česku je znám podobný přípravek s hexetidinem: Stopangin.\n\nVe Spojeném království je hexetidin aktivní složkou v medicinálních ústních vodách Oraldene. Ve 100 ml obsahují 0,1 g hexetidinu.\n\nV některých evropských zemích se prodává roztok na kloktání a ústní sprej Hexoral s obsahem 0,2 % hexetidinu.\n\nHexoral však již obsahuje chlorhexidin, a ne jen prostý hexetidin: To údajně z důvodu malé účinnosti hexetidinu.\n\nV Asii je v prodeji ústní voda Bactidol obsahující hexetidin.\n\n"}
{"id": "545433", "url": "https://cs.wikipedia.org/wiki?curid=545433", "title": "OSM", "text": "OSM\n\nSpojení písmen O, S, M může označovat:\n\n"}
{"id": "545436", "url": "https://cs.wikipedia.org/wiki?curid=545436", "title": "Nazibugaš", "text": "Nazibugaš\n\nNazi-bugaš (\"mNa-zi-Bu-ga-aš\", jindy také \"Šu-zi-ga-aš\") byl kassitský král Babylonie kolem roku 1333 př. n. l.. Jeho jméno obsahuje kassitské slovo \"«bugaš»\" – \"bůh\".\n\nByl dosazen na trůn po kassitském povstání, které završilo období babylonského chaosu po smrti Burna-Buriaše II. Povstání smetlo předchozího krále Karachardaše. Nazibugaš je v záznamech uváděn jako „syn nikoho“, čili nepocházel z významného rodu a na trůn byl zvolen. Krátce nato byl ale sám svrhnut a popraven asyrským králem Aššur-uballitem I., který na babylonský trůn dosadil svého vnuka Kurigalza II..\n\n"}
{"id": "545438", "url": "https://cs.wikipedia.org/wiki?curid=545438", "title": "Střední protigambit", "text": "Střední protigambit\n\nStřední protigambit (ECO C40) je šachové zahájení charakterizované tahy:\nV tomto zřídka hraném gambitu černý ignoruje napadení svého pěšce a snaží se o okamžité uchopení iniciativy. Výsledkem bývá ostrá hra, pokud ale bílý hraje přesně, černý nemá za obětovaného pěšce dostatečnou náhradu.\n"}
{"id": "545441", "url": "https://cs.wikipedia.org/wiki?curid=545441", "title": "Jindřich II. ze Champagne", "text": "Jindřich II. ze Champagne\n\nJindřich II. ze Champagne ( \"Henri de Champagne\", 29. července 1166 – 10. září 1197, Akkon) byl hrabětem ze Champagne, účastníkem křížové výpravy do Svaté země a následně nekorunovaným králem Jeruzaléma. Vydobyl si přízvisko \"král pobřeží\" a soudobým arabským kronikářem byl považován za moudrého muže s jemnými způsoby a tolerancí.\n\nJindřich se narodil jako syn hraběte Jindřicha z rodu Blois a Marie, dcery francouzského krále Ludvíka VII. a Eleonory Akvitánské. Byl tedy synovcem francouzského krále Filipa i anglického krále Richarda Lví srdce.\n\nPo pádu Jeruzaléma roku 1187 byla vyhlášena třetí křížová výprava, která zpočátku nevyvolala přílišné nadšení potenciálních účastníků. Francouzští křižáci společně s anglickými vyrazili až 4. července 1190 z Vézelay. Jindřich ze Champagne se společně se svými strýci Theobaldem a Štěpánem a velkým počtem vojáků k hradbám Akkonu dostal již 27. července 1190 a posílil tak vyčerpané křižácké vojsko obléhající vzdorující město.\n\nMladý hrabě převzal velení až do příjezdu králů Filipa a Richarda a investoval do stavby obrovského mangonelu a beranidel. Během obléhání přiznal templářskému řádu mnohé výsady, které zaručovaly získání majetku na jeho území s výjimkou panství nad hrady a městy. Napomohl uzavření mírové dohody mezi Saladinem a Richardem Lví srdce, kdy Saladin chtěl, aby mu křižáci postoupili Askalon a Richard se jej nechtěl vzdát. Tehdy Jindřich poukázal na to, že ve Svaté zemi po odjezdu křižáckého vojska stejně nezůstane dost rytířů na to, aby Askalon ubránili. Poté byla 2. září 1192 sepsána smlouva o pětiletém míru. Saladin ponechal křižákům všechny jimi držená města mimo Askalonu a přislíbil ochranu neozbrojených poutníků na svatých místech. Kromě toho povolil bohoslužby čtyř latinských knězů přímo u Svatého hrobu.\n\nRoku 1190 zemřela jeruzalémská královna Sibyla i s oběma dcerami a titul měl připadnout Isabele, dceři krále Amauryho I. Konrád z Montferratu se zasadil o zinscenování Isabelina rozvodu z Homfroiem z Toronu a vzápětí se s dědičkou sám oženil. 28. dubna 1192 byl krátce po své korunovaci zavražděn dvěma vrahy ze sekty asasínů a bylo nutné najít nového vládce Jeruzaléma.\n\nVolba obyvatel Tyru padla na Jindřicha ze Champagne, který byl zřejmě nejméně kontroverzním kandidátem. Již týden po Konrádově smrti dne 5. května 1192 byla Isabela provdána za hraběte ze Champagne.\nV křesťanském táboře vyvolala urychlená svatba rozpaky a muslimové byli ohromeni informací, že ke konzumaci manželství došlo i přes Isabelino pokročilé těhotenství. Zdá se, že manželství bylo šťastné a Jindřich se do Isabely zamiloval.\n\nKrátce po svém jmenováním se mladý král pokusil získat od Saladina \"\"své\"\" území. Pokus vyzněl naprázdno a ještě Saladina podráždil. Ke králově korunovaci nedošlo snad pro nedostatečnou dobu Isabelina vdovství, která zřejmě byla neslučitelná s církevním právem. Roku 1194 zemřel kyperský král Guy z Lusignanu, bývalý Konrádův soupeř o jeruzalémský trůn a Kypru se ujal jeho bratr Amaury. Jindřich s Amaurym uzavřel smlouvu o sňatku svých potomků, což vedlo k pozdější svatbě Huga z Lusignanu s Alicí.\n\nNekorunovaným králem Jeruzaléma byl Jindřich pouhých pět let, zemřel roku 1197, když při vojenské přehlídce vypadl z okna galerie. Isabela byla znovu provdána za ovdovělého kyperského krále Amauryho.\n\n"}
{"id": "545443", "url": "https://cs.wikipedia.org/wiki?curid=545443", "title": "Bernard Falkenberský", "text": "Bernard Falkenberský\n\nBernard Falkenberský († 1455) byl opolský, falkenberský a střelecký kníže z rodu slezských Piastovců.\n\nByl synem Boleslava III., opolského knížete a Anny neznámého rodu. Jelikož jeho strýc Vladislav II. Opolský konspiroval proti polskému králi Vladislavovi II. Jagellovi, byl roku 1396 donucen přenechat faktickou vládu nad Opolským knížectvím svým synovcům, tedy i Bernardovi. Ten obdržel jako svůj úděl Falkenberské a Střelecké knížectví. Po smrti českého krále Zikmunda Lucemburského byl koncem května 1438 prohlášen svými straníky v Mělníku českým králem Kazimír IV. Jagellonský jako protikrál k Zikmundovu zeti Albrechtu Habsburskému. Za této situace Kazimír vytáhl do Slezska, kde 6. října 1438 ve vojenském táboře u Střelců uzavřel s opolskými knížaty, mezi nimiž se Bernard nacházel, smlouvu o respektování polských nároků na český trůn. Přesto po vpádu Uhrů do Polska a následném stažení se Kazimíra holdoval Bernard Albrechtovi Habsburskému. Po jeho náhlé smrti a po zvolení Ladislava Pohrobka českým králem se přesto opět přimkl k polské straně.\n"}
{"id": "545450", "url": "https://cs.wikipedia.org/wiki?curid=545450", "title": "Canal de l'Ourcq", "text": "Canal de l'Ourcq\n\nCanal de l'Ourcq je vodní kanál, který vede od řeky Ourcq u obce Mareuil-sur-Ourcq do Paříže. Spolu s kanály Saint-Denis, Villette a Saint-Martin vytvářejí síť vodních kanálů o celkové délce 130 km, která je v majetku města Paříže.\n\nKanál je dlouhý 96,6 km, jeho nadmořská výška se pohybuje 60,60 - 51,60 m nad mořem a má šest zdymadel. Začíná u obce Mareuil-sur-Ourcq, kde je napájen řekou Ourcq a míří do severovýchodní části Paříže. Zde se napojuje na kanály Villette a Saint-Denis. Nejdelší část od Mareuil-sur-Ourcq do Pavillon-sous-Bois (asi 86 km) se nazývá „úzký kanál“, neboť původní rozměry plavebních komor zde byly jen 58,88 x 3,20 m. Většina z nich byla později rozšířena na 5,20 m. Na zbývajících 11 km do Paříže již zdymadla nejsou.\n\nVoda je do kanálu přiváděna především z řeky Ourcq, ale rovněž z řeky Clignon, kterou spojuje Canal du Clignon vybudovaný v letech 1839-1841. Dále je možné do kanálu pumpovat vodu z řeky Marny a dalším zdrojem vody je řeka Beuvronne. \n\nStavební úpravy na řece Ourcq se datují již do 16. století, kdy sloužila k plavení dřeva z královských lesů za Paříží. Lesy sloužily nejen k lovu, ale byly též zdrojem příjmů do královské pokladny. O výstavbě kanálu začal uvažovat František z Valois, budoucí král František I. První zkušební plavební komoru na řece Ourcq vytvořil Leonardo da Vinci. Po roce 1560 začaly stavební práce na úpravě koryta řeky a nádrží na zásobu vody. V roce 1661 získal právo na výběr mýtného Filip I. Orleánský od svého bratra Ludvíka XIV.\nZa Ludvíka XIV. se poprvé začalo uvažovat o prodloužení kanálu Ourcq až do Paříže a jeho využití pro přívod pitné vody, jejíž nedostatek trápil obyvatele hlavního města. Pierre-Paul Riquet, který projektoval Canal du Midi, navrhl prokopat kanál až do oblasti dnešního náměstí Place de la Nation. Jeho smrt v roce 1680 a příliš vysoké náklady na stavbu však ukončily tyto plány. Obdobný projekt na konci 18. století přerušila Francouzská revoluce. Teprve Napoleon Bonaparte definitivně prosadil výstavbu vodního kanálu, když vydal 19. května 1802 výnos o jeho stavbě. Základní kámen byl položen 23. září. Výstavba kanálu byla částečně financována z daně na víno. Dohledem nad stavbou byl pověřen inženýr a fyzik Pierre-Simon Girard (1765-1835), který jako jeden ze 160 učenců doprovázel Napoleona na jeho tažení do Egypta v roce 1798. Konečný projekt byl přeložen v lednu 1804 a musel řešit jednak splavnost kanálu a rovněž přívod pitné vody do Paříže, takže v kanálu nesměla být stojatá voda. Třetím úkolem bylo napájení vodou kanály Saint-Denis a Saint-Martin. Voda do kanálu Villette přitekla 2. prosince 1808, 15. srpna 1809 byla voda rozvedena do městských fontán a 15. srpna 1813 připlula do vesnice Villette u Paříže první loď. Po pádu císařství byly práce přerušeny a v roce 1818 získala koncesi na dostavbu a provozování kanálu soukromá společnost. Za dostavbu získala kanál na 99 let a právo vybírat mýtné. Po dokončení kanálu se zjistilo, že jeho sklon je příliš velký a tudíž je zde příliš silný proud. Proto zde bylo vybudováno pět plavebních komor, což znemožnilo velkým lodím proplouvat kanálem. První loď proplula kanálem Ourcq přes Villette až do kanálu Saint-Martin 4. listopadu 1825. Tím byla síť pařížských kanálů po 23 letech práce dokončena. \n\nV roce 1866 byla zřízena přečerpávací stanice na řece Marně pro případ nízkého průtoku v kanálu. Na konci 19. století se severovýchod Paříže stal hlavní průmyslovou oblastí a kanály se staly významnými dopravními tepnami.\n\nProtože kanál umožňoval plavbu jen menších lodí s kapacitou 50-90 tun, byl kanál rozšířen nejprve na konci 19. století a poté ještě v letech 1925-1934, takže zde mohly plout lodě s tonáží až 1000 tun. Komerční plavba byla na kanálu ukončena v roce 1962 a od roku 1983 kanál slouží pouze k rekreační plavbě.\n\nV současnosti je kanál a jeho okolí místem pro cyklistické výlety. Kanál je zarybněn a je v něm umožněn rekreační rybolov. Kanál rovněž slouží různým sportovním aktivitám.\n\n"}
{"id": "545452", "url": "https://cs.wikipedia.org/wiki?curid=545452", "title": "Chajim Ramon", "text": "Chajim Ramon\n\nChajim Ramon (: חיים רמון, narozen 10. dubna 1950) je izraelský politik a poslanec Knesetu za stranu Kadima. Během své více než třicetileté politické kariéry zastával různé funkce v izraelské vládě, včetně ministra vnitra, zdravotnictví, spravedlnosti či ministra při úřadu premiéra. Od července 2007 do března 2009 byl izraelským vicepremiérem.\n\nNarodil se v Jaffě a po nástupu na povinnou vojenskou službu v Izraelských obranných silách sloužil u Izraelského vojenského letectva, kde dosáhl hodnosti kapitána. Poté vystudoval právo na Telavivské univerzitě a získal titul bakalář. Po odchodu z armády vstoupil do strany Ma'arach (předchůdkyně dnešní Strany práce) a v letech 1978 až 1989 byl tajemníkem její mládežnické části. Poslancem Knesetu se stal v květnu 1983, kdy nahradil Daniela Rosolia, a členem izraelského parlamentu zůstal až do současnosti. Výjimku tvořilo krátké období mezi lednem 2006 a březnovými volbami téhož roku (tehdy rezignoval a odešel ze Strany práce do nově vzniklé strany Kadima). Za dobu svého působení v Knesetu byl členem jeho četných výborů a v letech 1988 až 1992 předsedal jeho finančnímu výboru.\n\nPo volbách v roce 1992 byl Ramon jmenován ministrem zdravotnictví ve vládě Jicchaka Rabina. V únoru 1994 však na svou funkci rezignoval, neboť se Straně práce nepodařilo získat podporu pro navrhovaný zákon o národním zdravotním pojištění a narušit spojení mezi národní odborovou federací Histadrut a zdravotní pojišťovnou Klalit. Ve svém dramatickém projevu na zasedání strany přirovnal její členy k velrybám uvíznutým na pláži (: \"beached whales\") a rezignoval.\n\nV roce 1994 Ramon odštěpil od Strany práce a společně s Amirem Perecem vytvořil kandidátku „Nový život pro Histadrut.“ V následných volbách do vedení Histadrutu porazil Stranu práce, která tuto odborovou organizaci (prostřednictvím svých předchůdkyň jako byly strany Mapaj a Ma'arach) kontrolovala od jejího vzniku. Za jeho vedení bylo pokračováno v privatizaci většiny společností, jež Histadrut vlastnil. V důsledku toho byl ke konci jeho funkčního období nakonec schválen zákon o národním zdravotním pojištění. Na základě doporučení komise Šošany Netanjahuové z roku 1990 vstoupil zákon v platnost k 1. lednu 1995.\n\nPřed schválením zákona bylo zdravotní pojištění nepovinné. I tak však bylo 96 % populace pojištěno.\n\nPo zavraždění premiéra Jicchaka Rabina v listopadu 1995 se Ramon vrátil zpět do vlády a ve vládě Šimona Perese zastával funkci ministra vnitra, a to až do roku 1996, kdy Strana práce prohrála volby.\n\nKdyž se Strana práce po volbách v roce 1999 vrátila pod vedením Ehuda Baraka k moci, byl Ramon jmenován ministrem při úřadu premiéra. Mezi jeho agendu patřil dohled na vládní reformu a vztahy mezi vládou a Knesetem. V roce 2000 se podruhé stal ministrem vnitra a tuto funkci zastával až do pádu Barakovy vlády v roce 2001. Ramon se po volbách postavil proti Barakovu návrhu na vstup do koaliční vlády pod vedením Ariela Šarona a odmítl být součástí koaliční vlády vytvořené v březnu 2002 Šaronem a Barakovým nástupcem v čele Strany práce Benjaminem Ben Eliezerem. Namísto toho v listopadu 2002 kandidoval na post předsedy strany. Ve vnitrostranických volbách však neuspěl a novým předsedou strany se stal Amram Micna. V lednu 2005 Strana práce vstoupila do vládní koalice Ariela Šarona a Ramon byl jmenován ministrem bez portfeje. Z vlády odešel v listopadu 2005 společně s ostatními ministry za Stranu práce.\n\nV listopadu 2005 Ariel Šaron opustil Likud a společně s dalšími poslanci za tuto stranu založil centristickou stranu Kadima. Po odchodu Strany práce Ramon opustil svou mateřskou stranu a stal se prvním poslancem za Stranu práce, který se připojil k Šaronově nové straně. O několik dní jej následovali nynější izraelský prezident Šimon Peres a Dalia Icik. Nová strana poprvé kandidovala ve volbách v roce 2006, ze kterých vzešla vítězně. Po sestavení nové vlády pod vedením Ehuda Olmerta byl Ramon jmenován ministrem spravedlnosti. Během druhé libanonské války v roce 2006 Ramon vystupoval jako jeden z nejvíce jestřábích ministrů kabinetu.\n\nV červenci 2006 byl Ramon sedm hodin vyslýchán při vyšetřování sexuálního obtěžování (měl políbit zaměstnankyni státní správy proti její vůli). Dne 27. července 2006 mu generální prokurátor Menachem Mazuz nařídil, aby se zdržel provádění výkonných rozhodnutí týkajících se prosazování práva, včetně jmenování soudců a udílení amnestií. Ve stejný den prohlásil: „Každý v jižním Libanonu je terorista a napojený na Hizballáh.“ Dne 17. srpna se nejvyšší státní zástupce Menachem Mazuz rozhodl Ramona obžalovat z nemravného jednání. Na to Ramon reagoval slovy: „Jsem si jistý svou nevinou. Soud to prokáže.“ Jak již v minulosti slíbil, 18. srpna oznámil svou rezignaci. Dne 31. ledna 2007 byl Ramon odsouzen k trestu obecně prospěšných prací, které si odsloužil v terapeutickém jezdeckém centru Tel Mond. Soud však v jeho činech neshledal žádnou morální hanebnost ().\n\nDo Olmertovy vlády se vrátil v červenci 2007 jako vicepremiér a ministr při úřadu premiéra se zodpovědností za státní politiku a zvláštní mise jménem premiéra Olmerta. Svou rezignaci na post poslance Knesetu oznámil 30. července 2009. Oznámil svůj záměr vstupu do soukromé sféry podnikání, zároveň však zůstal předsedou rady strany Kadima, což je nejdůležitější orgán strany.\n\nJeho manželkou je Veder Ramonová-Rivlinová, šéfeditorka dámského měsíčníku Lady Globes. Společně mají dvě děti z bývalého manželství.\n\n"}
{"id": "545454", "url": "https://cs.wikipedia.org/wiki?curid=545454", "title": "Quartier des Batignolles", "text": "Quartier des Batignolles\n\nQuartier des Batignolles (\"čtvrť Batignolles\") je 67. administrativní čtvrť v Paříži, která je součástí 17. městského obvodu. Má rozlohu 144,2 ha a ohraničují ji ulice \"Boulevard des Batignolles\" na jihu, \"Rue de Tocqueville\", \"Rue de Lévis\" a \"Rue Cardinet\" na západě, Boulevard périphérique na severu a \"Avenue de Clichy\", \"Rue La Condamine\" a \"Rue Lemercier\" na východě.\n\nJméno čtvrti připomíná název bývalé vesnice Batignolles, která se původně rozkládala za hranicemi Paříže. Rozloha vesnice byla větší než je dnešní čtvrť. Její hranice sahaly až k dnešní \"Avenue de Saint-Ouen\" v sousední čtvrti Épinettes.\n\nPůvod jména Batignolles je nejasný. Název by mohl být odvozen od výrazu \"bastillole-bastidiole\" (označení pro malý venkovský dům) nebo z latinského \"batagliona\" (malá válka), neboť území sloužilo jako vojenské cvičiště.\n\nZdejší pozemky patřily ve středověku klášteru benediktýnek na Montmartru a také je využíval král a šlechta k lovu. Po Francouzské revoluci byly přeměněny na zemědělské statky. Vesnice byla připojena k Paříži v roce 1860. Po tomto začlenění se čtvrť stala oblíbenou obytnou čtvrtí. Tato čtvrť zaznamenala ve 2. polovině 19. století velmi aktivní kulturní život. Část mládí zde strávil básník Paul Verlaine, který studoval na soukromé škole v ulici \"Rue Hélène\" a později na lyceu Chaptal. Stéphane Mallarmé bydlel v ulici \"Rue de Rome\" a shromáždil kolem sebe uměleckou společnost. Malíř Édouard Manet a jeho přátelé ze skupiny „Batignolles“ rovněž bydleli v této čtvrti.\n\n"}
{"id": "545459", "url": "https://cs.wikipedia.org/wiki?curid=545459", "title": "Coxa vara", "text": "Coxa vara\n\nCoxa vara je deformita kyčle, při níž se úhel mezi hlavicí a stehenní kostí zmenší na méně než 120 stupňů. Následkem toho se noha zkracuje a postižený kulhá. Často je tento stav způsoben zraněním, například zlomeninou. Může se objevit i v případě, že kostní tkáň je v zadní části stehenní kosti měkčí než obvykle a může se deformovat pod vahou těla. Tento stav může být vrozený, což se označuje jako Mau-Nilsonnův syndrom, nebo může jít o výsledek poruchy. Nejčastější příčinou coxa vara je vrozená nebo vývojová porucha. Mezi další časté příčiny patří metabolická kostní onemocnění (např. Pagetova nemoc), deformity po Perthesově nemoci, osteomyelitida a stavy po úrazech (nesprávné zahojení zlomeniny mezi velkým a malým trochanterem). Deformita Shepherdse Crooka je vážnou formou coxa vara, kdy je proximální konec (bližší k tělu) stehenní kosti těžce deformován a úhel hlavice je menší než 90 stupňů. Většinou jde o následek osteogenesis imperfecta, Pagetovy nemoci, osteomyelitidy, nádoru nebo stavu podobného nádoru (např. fibrózní dysplazie).\n\nPři vrozené nebo vývojové příčině je stav bezpříznakový. V případě jednostranného postižení (např. po úrazu) může být noha zkrácena, což se projevuje poklesem postižené strany při došlápnutí (na rozdíl od kolébání u Trendelenburgovy chůze). V závažných případech může být výrazně omezen rozsah odtažení (abdukce) dolní končetiny, což způsobuje kolébavou chůzi. Biomechanika stehna je pak změněna, protože rameno páky je prodlouženo a působí větší smykové síly na zadní stranu stehenní kosti. Tím vzniká náchylnost na únavové zlomeniny a stav může vést dále k progresi deformity.\n\nDiagnóza je hlavně radiologická. Mezi klinické znaky patří zvětšená vzdálenost mezi trochantery (chocholíky) stehenní kosti. Pacient může kulhat s poklesem na zkrácenou nohu, ve vážných případech chodit stylem Trendelenburgovy chůze (omezená abdukce). Trendelenburgův příznak může být pozitivní.\n\nLéčba závisí na příčině stavu. Většina případů nevyžaduje žádnou léčbu. Je-li léčba potřebná, spočívá obvykle v osteotomii (přetětí kosti) klínovitou destičkou nebo dynamickým stehenním šroubem (DHS).\n"}
{"id": "545460", "url": "https://cs.wikipedia.org/wiki?curid=545460", "title": "Přívoz P7", "text": "Přívoz P7\n\nPřívoz P7 v rámci přívozů Pražské integrované dopravy označuje: \n"}
{"id": "545461", "url": "https://cs.wikipedia.org/wiki?curid=545461", "title": "Parc Georges-Brassens", "text": "Parc Georges-Brassens\n\nParc Georges-Brassens je veřejný park v Paříži v 15. obvodu, který se nachází na místě bývalých jatek. Park má hlavní vstup na náměstí \"Place Jacques-Marette\". Jeho rozloha činí 87 293 m.\n\nNa místě dnešního parku se kdysi nacházely zelinářské zahrady a vinice. V roce 1894 zde byla postavena jatka a také se zde konal koňský trh. V roce 1974 byla jatka zrušena a po jejich demolici na tomto místě vznikl park, který byl pro veřejnost otevřen v roce 1975.\n\nPark byl jmenován po francouzském zpěvákovi Georgovi Brassensovi, který žil většinu svého života v Paříži několik set metrů odtud, v \"Impasse Florimont\" č. 9 a později v \"Rue Santos-Dumont\" č. 42.\n\nZbývající části jatek a tržnice - koňské stáje a zvonice byly začleněny do zeleně. Vstup do parku tvoří rovněž zachovaná stará brána zdobená reliéfem koní. Na zalesněném návrší se nachází terasa s výhledem na park.\n\nSoučástí parku je růžová zahrada, vinice, „Zahrada vůní“ (s 80 druhy vonných bylin), včelín, dětské hřiště včetně lezecké stěny a hudební pavilón.\n\nOd roku 1987 se v bývalé stáji pro koně každý víkend pořádá trh se starými knihami.\n\n"}
{"id": "545462", "url": "https://cs.wikipedia.org/wiki?curid=545462", "title": "Josef Burg", "text": "Josef Burg\n\nDr. Josef Šlomo Burg (: יוסף שלמה בורג, žil 31. ledna 1909 – 15. října 1999) byl izraelský politik a rabín.\n\nJosef Burg se narodil v Drážďanech ve Výmarské republice (dnešní Německo), navštěvoval rabínský seminář v Berlíně a v letech 1928 až 1931 studoval na Berlínské univerzitě. V roce 1933 získal doktorát z filosofie na univerzitě v Lipsku. Zároveň pokračoval ve studiu na rabínském semináři v Berlíně a v roce 1938 se stal rabínem. O rok později podnikl aliju do britské mandátní Palestiny a stal se výzkumným pracovníkem Hebrejské univerzity v Jeruzalémě.\n\nV mandátní Palestině, potažmo Izraeli, Burg vstoupil do nábožensko-sionistické politické strany ha-Po'el ha-Mizrachi. Tato strana pak společně s dalšími třemi stranami vytvořila alianci Sjednocená náboženská fronta pro první izraelské parlamentní volby v roce 1949. Toto volební uskupení získalo celkem šestnáct poslaneckých mandátů, z nichž jedno bylo i Burgovo. Stal se tak poslancem Knesetu a zároveň jeho místopředsedou.\n\nVe volbách roce 1951 strana kandidovala samostatně a získala osm mandátů. Burg i nadále zůstal poslancem a navíc byl jmenován ministrem zdravotnictví ve třetí vládě. Ve čtvrté, páté a šesté vládě sloužil jako ministr pro poštovní služby a tento post si udržel až do roku 1958.\n\nV roce 1956 se ha-Po'el ha-Mizrachi sloučila s ideologicky stejnou stranou Mizrachi a vytvořili Národní náboženskou stranu (NNS). Tato strana byla poté součástí všech vlád až do roku 1992 a Burg, co by klíčový člen strany, zastával ministerské posty v každé vládě až do své rezignace v roce 1986. Během této doby tak byl ministrem sociálních věcí, vnitra, bez portfeje a náboženských věcí.\n\nV roce 1977 byl zvolen prezidentem Světového hnutí Mizrachi.\n\nSynem Josefa Burga je Avraham Burg, jenž byl předsedou patnáctého Knesetu.\n\nDr. Burg zemřel 15. října 1999 ve věku 90 let v lékařském centru Ša'ara Cedek v Jeruzalémě.\n\n"}
{"id": "545465", "url": "https://cs.wikipedia.org/wiki?curid=545465", "title": "Dobříkov", "text": "Dobříkov\n\nDobříkov () je obec v okrese Ústí nad Orlicí. Žije zde obyvatel. Součástí obce je i vesnice Rzy.\n\nPrvní písemná zmínka pochází z roku 1356, kdy se uvádí Pysko z Dobříkova. Další majitel Jan Těchlovec (1415–1440) pak Dobříkov prodal známému husitskému hejtmanovi Janu Talafúsovi z Ostrova, když se oženil pravděpodobně s jeho dcerou Dorotou. V letech 1463–1493 je zde zmiňován Hynek z Malejova, prapředek rodu Dobříkovských z Malejova.\n\nRozsáhlá dobříkovská tvrz, ležící ve vsi mezi rybníčkem a kostelíkem jižně od silnice, bývá zmiňována až roku 1496 a spojována se jménem Hynkova syna Jana Dobříkovského z Malejova. Pravděpodobně však byla postavena již dříve ve 14. století. Za Viléma Dobříkovského, chrudimského hejtmana, byla na přelomu 16. a 17. století původní věžovitá tvrz přestavěna v pohodlnější renesanční sídlo. V některých dobových listinách pak dokonce označována jako zámek. Přesnou podobu nového sídla však bohužel neznáme.\n\nKoncem 17. století se majitelé Dobříkova rychle střídali a po roce 1772 zkáza sídla vyvrcholila. Opuštěná budova již neměla střechu a stropy se propadly. Počátkem 19. století dal nový majitel Diviš Jan Jeník Zásadský z Gamsendorfu za použití části zřícenin někdejší tvrze postavit přízemní myslivnu s mansardovou střechou (nyní čp. 68).\n\nRoku 1925 získal tvrziště i s pozemkem národně sociální politik první republiky Václav Klofáč. Naproti myslivně si postavil soukromé letní sídlo (čp. 93.) s altánem, nad jehož vchodem jsou zazděny renesanční kachle z původního zámku. Okrouhlé tvrziště je obehnáno dobře znatelným příkopem, místy až 10 metrů širokým, s třímetrovým valem. Příkopy se kdysi plnily vodou z nedalekého rybníka, nyní je suché. Z tvrze se dále zachovala část sklepů a šnekovité schodiště pod altánem.\n\n\n\n"}
{"id": "545466", "url": "https://cs.wikipedia.org/wiki?curid=545466", "title": "Pancéřníček", "text": "Pancéřníček\n\nPancéřníček (\"Corydoras\") je jeden z osmi rodů ryb z čeledi pancéřníčkovitých (Callichthyidae) a je také největším rodem v rámci této čeledi.\n\nOznačení rodu \"Corydoras\" je odvozeno z řečtiny (\"corys\" = přilba a \"doras\" = pancíř) a odpovídá celkového vzhledu ryby – tvaru a ochrany těla kostěnými destičkami.\n\nRod zavedl v roce 1803 francouzský přírodovědec Bernard Germain de Lacépède při popisu druhu \"C. geoffroy\". Podčeleď pancéřnatí (Corydoradinae), do níž rod \"Corydoras\" patří, se liší od kožnatých (Callichthyinae) absencí jedné řady kostěných destiček mezi hřbetní a tukovou ploutví a také menším vzrůstem. Ten se pohybuje mezi 2 a 12 cm a dále se liší charakteristickou skladbou těla (dvojitá řada kostěných destiček, křížících se a vzájemně přesazených postupně odpředu dozadu a vytvářejících pancéřovou desku) a velmi variabilním zabarvením. Hlavním poznávacím znakem k určování druhů je tvar zoubkování a počet prsních trnů. Až na několik výjimek se jedná u těchto sumců o ryby dna, ty však díky přídatnému střevnímu dýchání vyplouvají občas k hladině pro přísun atmosférického kyslíku, obzvláště pravidelně a často pak ve vodách chudých na rozpuštěný kyslík.\n\nRozšíření tohoto rodu zahrnuje území celé tropické a subtropické Jižní a Střední Ameriky. Převážnou měrou pak oblast Amazonie a rovněž tak i Karibskou oblast např. Surinam, Trinidad, ad. Dále se vyskytují kromě oblasti centrální brazilské vysočiny až po pampové oblasti Argentiny. Tyto rozdílné zeměpisné poměry přiměřeně přinutily jednotlivé druhy přizpůsobit se velice rozdílným podmínkám. To vylučuje možnost paušálně specifikovat souhrnné chovné podmínky pro všechny akvarijně chované druhy. Ryby rodu \"Corydoras\" nacházíme jak v „bílých“ vodách (např. Rio Maranon, Rio Huallaga, Rio Napo), jejichž vodu barví hlína a bohaté nerostné látky, tak v „černých“ vodách (např. řeky Rio Negro), s vodami tmavě hnědými až černými obarvených kyselými huminovými látkami a také v „čirých“ čistých vodách slabě kyselých (např. řeky v centrální Brazílii, Rio Juruena, Rio Xingu, Rio Araguaia ad.). Odborná literatura přesně uvádí a popisuje různé biotopy rodu \"Corydoras\" i z hlediska rozdílných teplotních poměrů. Např. druhy \"Corydoras\" nacházející se v centrální brazilské vysočině jsou vystaveny kolísání teplot v rozmezí 8–10 stupňů mezi nejteplejším a nejchladnější měsícem. Oproti tomu v Karibské oblasti žijí druhy při téměř stálých teplotách mezi 25 a 27 °C.\n\nRyby rodu Corydoras jsou většinou nenáročné, klidné, neútočné a k ostatním druhům nevšímavé. Jsou to hejnové a převážně ryby dna. Často prudce vyráží a vrací se zpátky ke dnu. U hladiny polyká vzduch a ukládá si jej do silně prokrveného střeva, může tedy žít i v méně okysličených vodách. Nejmenší druhy jako pancéřníček malý (\"Corydoras pygmeus\") a pancéřníček trpasličí (\"Corydoras hastatus\") jsou velcí jen 2–3 cm. Největší pak dorůstají až 12 cm. Chov je nejlepší v hejnu kolem 6 až 8 kusů. Akvárium je lépe použít větší od 80 litrů s minimální délkou 50 cm. Při dodržení nižší početní obsádky ryb je možno použít i akvárií menších rozměrů. Tyto pancéřníčky je možno chovat ve společnosti všech teter, malých cichlid (např. rodů \"Apistogramma\" a \"Microgeophagus\") a dalších druhů klidných ryb.\n\nKrmit je nejlepší častěji denně po menších dávkách. Pancéřníčci nejraději přijímají živou potravu jako červené komáří larvy, nitěnky, roupice, mikry. Další důležitou stravou jsou buchanky a perloočky. Nepohrdnou však ani sušenou vločkovou potravou. Doporučuje se také občasné podávání tablet s rostlinnou složkou.\n\nRod pancéřníček čítá zatím asi 150 platných druhů, částečně dělených ve skupinách. Při revizi tohoto rodu by mohly být ze skupin vyčleněny nové druhy, jako se to stalo s pancéřníčkem vousatým (\"Scleromystax barbatus\") vedeným dříve jako (\"C. barbatus\"). Při revizi Corydoradinae byli v rámci rodu \"Corydoras\" nalezeny rozdílné monofyletické klady. Tak byl upřesněn rod \"Brochis\" jako synonymum k rodu \"Corydoras\". Tři druhy rodu \"Bochis\" jsou blízké druhu \"Corydoras aeneus\" a tvoří s ním jeden monofyletický, dosud bezejmenný taxon. Přesto část Brittovy práce je ovšem poněkud sporná, neboť rod \"Brochis\" je přes jasně vyšší počet paprsků hřbetní ploutve od rodu \"Corydoras\" velmi dobře rozlišitelný. Proto v tomto bodě mnozí autoři nenásledují Britta a nadále řadí rod \"Brochis\" jako samostatný. To však neznamená, že ostatní příslušníci jiných druhů nemohou být přeřazeny, čemuž však musí nejprve předcházet podrobná revize souboru druhu \"C. aeneus\".\n\n\n\n\n"}
{"id": "545468", "url": "https://cs.wikipedia.org/wiki?curid=545468", "title": "Idžtihád", "text": "Idžtihád\n\nZa časů Al-Ghazálího (v 10. století) došlo k \"uzavření bran idžtihádu\", od této doby je islámské právo vykládáno jen v rámci uzavřeného systému taqlid.\n\n"}
{"id": "545469", "url": "https://cs.wikipedia.org/wiki?curid=545469", "title": "Pavel Kuchynka", "text": "Pavel Kuchynka\n\nPavel Kuchynka (* 20. července 1947 Vrchlabí) je český lékař-oftalmolog, specializující se na přední oční segment, vysokoškolský pedagog a v letech 1991–2017 přednosta Oční kliniky 3. LF UK a Fakultní nemocnice Královské Vinohrady v Praze.\n\nV roce 1971 absolvoval Lékařskou fakultu v Hradci Králové Univerzity Karlovy. Po roční vojenské službě nastoupil na královehradeckou radiologickou kliniku. V roce 1974 změnil obor a rovněž jako jeho otec zahájil dráhu oftalmologa. Nastoupil na Oční kliniku LFH UK a FNKV, na které se stal v roce 1991 přednostou. Roku 1992 zřídil v Československu první oční tkáňovou banku, Mezinárodní oční banku Praha, na níž působil jako ředitel. Ordinoval také v soukromém zařízení Oční centrum Praha.\n\nV roce 1981 složil atestaci II. stupně. Roku 1984 obhájil kandidátskou práci na téma histopatologie předního očního segmentu (CSc.) a poté se v roce 1991 habilitoval na 3. LF UK. Roku 1994 byl na Univerzitě Karlově jmenován profesorem v oboru očního lékařství. Přednáší na 3. lékařské fakultě Univerzity Karlovy v Praze.\n\nZaměřuje se především na přední segment oka, operativu šedého zákalu, rohovky a refrakčních vad.\n\nK roku 2007 byl jediným zvoleným českým očním lékařem ve výborech oftalmologických organizacích – American Academy of Ophthalmology a European Society of Cataract and Refractive Surgery.\n\nStal se také členem České oftalmologické společnosti, České společnosti refrakční a kataraktové chirurgie (předseda), České lékařské akademie, Council of European Society of Ophthalmology, International Society of Refractive Surgery, Council of European Association of Tissue Banks, European Community University Professors of Ophthalmology, American Society of Cataract and Refractive Surgery a dalších organizacích.\n\n"}
{"id": "545474", "url": "https://cs.wikipedia.org/wiki?curid=545474", "title": "U.S. Men's Clay Court Championships 2010", "text": "U.S. Men's Clay Court Championships 2010\n\nTenisový turnaj ATP U.S. Men's Clay Court Championships 2010 se konal ve dnech 5. – 11. dubna v americkém Houstonu venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2010. Odměny činily 442 500 USD.\n\nPrvní 4 nasazení hráči měli v 1. kole volný los.\n\n\n"}
{"id": "545476", "url": "https://cs.wikipedia.org/wiki?curid=545476", "title": "Boj o moc (román)", "text": "Boj o moc (román)\n\nBoj o moc je název knihy, jejímž autorem je americký spisovatel Howard Weinstein, patří k literatuře žánru science-fiction z fiktivního světa Star Trek. Svými postavami i dějem náleží k televiznímu seriálu . Originál knihy, z něhož byl pořízen český překlad, má anglický název Star Trek The Next Generation \"The Power Hungry\" a pochází z roku 1989. Kniha není zařazována do kánonu Star Treku.\n\nV příbězích Nové generace je kosmická loď Enterprise cestující vesmírem v 24. století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Geordi La Forge, šéf bezpečnosti Worf z Klingonu.\n\nV tomto ekologicky laděném příběhu mají důležitou roli mimořádný vyslanec Federace Undrun, vládce planety diktátor Stross, velitelka vzbouřenců na planetě Lessaandra.\n\nEnterprise má z pověření Federace dopravit velkou zásilku potravin na strádající planetu Thiopa. Vedení planety nedlouho předtím přerušilo spolupráci s válečnickou civilizací Nuaranů, protože ti přispěli k vydrancování přírodních zdrojů planety. Naurané se pokouší vládě škodit i nadále, dodávají zbraně vzbouřencům (ekologickým teroristům), napadnou i přilétající Enterprise.\n\nPříběh objasňuje názory jak vládců planety, tak vzbouřenců, obojí shledávají jako nesmiřitelné a krajní. Planeta je zamořena odpady a hrozí jí hladomor. Během průzkumů výsadkem je Riker zajat, dochází k menším ozbrojeným střetům, dozvídáme se historii národa i příčiny rychlého ničení přírody planety. Nakonec Picard předá polovinu potravin vládě, druhou povstalcům a věren politice nevměšování odlétá, aby nechal další vývoj na zdevastované Thiopě samočinnému společenskému vývoji.\nDo češtiny knihu přeložila Klára Kučerová v roce 2001 a vydalo ji nakladatelství Laser-books z Plzně. Je to drobná brožura s tmavou obálkou, na titulní straně mimo titulek označená číslicí 6 (šestá v číslované řadě knih Nové generace) a doplněná portrétem Rikera na pozadí planety. V edici SF Laseru je svazkem č.107.\n\n"}
{"id": "545477", "url": "https://cs.wikipedia.org/wiki?curid=545477", "title": "Jeskyně ve Slovinsku", "text": "Jeskyně ve Slovinsku\n\nJeskyně ve Slovinsku se vyskytují především v Dinárském krasu. Slovinsko má v současné době asi 8500 evidovaných jeskyní a každý rok je objeveno přes 100 nových. Nejdelší jeskyní v zemi je Sistem Migovec. Turisticky zpřístupněny jsou ve Slovinsku více než dvě desítky jeskyní.\n"}
{"id": "545478", "url": "https://cs.wikipedia.org/wiki?curid=545478", "title": "José Vicente Asuar", "text": "José Vicente Asuar\n\nJosé Vicente Asuar (20. července 1933 Santiago de Chile – 11. ledna 2017) byl chilský hudební skladatel, jeden z průkopníků elektroakustické hudby v Chile.\n\nAsuar studoval na konzervatoři v Santiagu, na katolické univerzitě a v Berlíně u Borise Blachera a Josefa Rufera. V roce 1962 se stal profesorem akustiky na santiagské univerzitě. V roce 1965 založil v Caracasu studio pro elektronickou hudbu.\n\n"}
{"id": "545481", "url": "https://cs.wikipedia.org/wiki?curid=545481", "title": "Záhorský potok", "text": "Záhorský potok\n\nNázev Záhorský potok má více vodních toků:\n\n"}
{"id": "545482", "url": "https://cs.wikipedia.org/wiki?curid=545482", "title": "Howard Weinstein", "text": "Howard Weinstein\n\nHoward Weinstein (* 16. září 1954, USA), je americký spisovatel, známý českým čtenářům především jako autor řady knih z prostředí Star Treku, psal příběhy pro televizní seriály, články a recenze v mnoha časopisech i novinách. Patří k hnutí Trekkies, často vystupoval na různých conech, přednáškách ve školách a knihovnách.\n\nŽil dlouho na předměstí New Yorku společně s jeho dopisovatelkou Annie a společně s ní jezdil po přednáškách. Pak se oženil s Susan.\n\nVe svých 19 letech se roku 1974 stal nejmladším profesionálním autorem pro Star Trek\n\n\n"}
{"id": "545485", "url": "https://cs.wikipedia.org/wiki?curid=545485", "title": "Pavel Kalvach", "text": "Pavel Kalvach\n\nPavel Kalvach (* 25. dubna 1944 Praha) je český lékař specializující se v oboru neurologie, vysokoškolský pedagog a v letech 1996–2006 přednosta Neurologické kliniky 3. LF UK a Fakultní nemocnice Královské Vinohrady v Praze.\n\nPůsobil jako předseda České neurologické společnosti a viceprezident Evropské federace neurologických společností. Na konci 80. let byl také funkcionářem KSČ.\n\nV roce 1967 ukončil Fakultu všeobecného lékařství Univerzity Karlovy v Praze. Po promoci nastoupil do Fyziologického ústavu Československé akademie věd a krátce pracoval v okresní nemocnici v Šumperku. V letech 1971–1987 působil na Neurologické klinice 1. LF UK a VFN v Praze, na které získal dvě atestace z neurologie (I. roku 1972, II. roku 1975), v roce 1983 mu byl udělen vědecký titul kandidát věd po obhajobě disertační práce \"Sledování mozkového mikrovaskulárního průtoku\", habilitoval se v roce 1988 (docent) a v roce 2003 byl jmenován profesorem Univerzity Karlovy pro obor neurologie. 26. listopadu 1989 vystoupil jako řečník na Městském aktivu předsedů základních organizací KSČ. V době vznikajícího Občanského fóra vyzval k uplatnění moskevských zkušeností, které by umožnilo větší otevřenost strany směrem k veřejnosti.\n\nV období 1988–1992 pracoval jako přednosta Neurologické kliniky Institutu postgraduálního vzdělávání a v letech 1996–2006 jako přednosta Neurologické kliniky 3. LF UK a FNKV v Praze. Přednášel na 1. LF UK a 3. lékařské fakultě Univerzity Karlovy v Praze.\n\nProfesně se zaměřuje na neuroradiologii – zobrazovací metody mozku a mozková cévní onemocnění.\n\nAbsolvoval čtyři pracovní pobyty na Yale University.\nV roce 1993 se stal členem správní rady nadace Nadání Josefa, Marie a Zdenky Hlávkových, je členem redakční rady odborného časopisu \"Journal of Neurological Science\".\n\nV letech 1990–1995 působil jako předseda Československé, od roku 1993 České neurologické společnosti, v období 1999–2003 byl generálním sekretářem a v letech 2003–2007 pak viceprezidentem Evropské federace neurologických společností.\n\n"}
{"id": "545486", "url": "https://cs.wikipedia.org/wiki?curid=545486", "title": "Pavel Kučera (fotbalista)", "text": "Pavel Kučera (fotbalista)\n\nPavel Kučera (* 2. července 1976 Litvínov) je bývalý český fotbalový brankář. V současnosti (2015) působí jako trenér mládeže v SK Dynamo České Budějovice.\n\nJde o syna dlouholetého brankáře ligového týmu Teplic. S fotbalem začínal v Litvínově, ještě v žákovském věku přestoupil do Teplic, kde již v šestnácti letech podepsal profesionální smlouvu. Na vojně byl v Karlových Varech a v té sezóně postoupily Teplice do 1. ligy. V pozici brankářské dvojky slavil v sezóně 1998/99 2. místo Teplic v lize, zažil atmosféru Ligy mistrů a poháru UEFA. Ligovou premiéru si odbyl až na jaře 2000, kdy byl teplický gólman Libor Macháček vyloučen a na zbylých 30 minut zápasu nastoupil Kučera.\n\nProšel pěti českými prvoligovými kluby: FK Teplice, Chmel Blšany, Viktoria Žižkov, FK Mladá Boleslav a SK Dynamo České Budějovice. Až na Žižkově začal v druhém roce svého působení pravidelně chytat ligu, zahrál si i v poháru UEFA. Se žižkovskou Viktorií v poháru vyřadili Glasgow Rangers a Kučera byl v utkání v Glasgow vyhlášen nejlepším hráčem zápasu - cenu mu předal herec Sean Connery. Na jaře 2003 však Kučera nehrál kvůli zraněnému ramenu. V lednu 2004 zamířil do tehdy druholigové Mladé Boleslavi, se kterou hned postoupil do 1. ligy. O post brankářské jedničky se tam přetahoval s Miroslavem Millerem. V létě 2007 proto přestoupil do Českých Budějovic, kde se poprvé v kariéře stal dlouhodobou brankářskou jedničkou svého klubu. V zimě 2012 odešel na hostování v DAC 1904 Dunajská Streda.\n\n"}
{"id": "545500", "url": "https://cs.wikipedia.org/wiki?curid=545500", "title": "Junge Union", "text": "Junge Union\n\nJunge Union Deutschlands (\"Mladí křesťanští demokraté\") zkráceně JU je německá přidružená mládežnická organizace se sídlem v Berlíně, založená v lednu 1947. Jedná se o politicky orientované sdružení vycházející z křesťanskodemokratických a liberálně-konzervativních hodnot, podporující pravicovou masovou stranu CDU/CSU. Podmínkou členství je věk 14–35 let.\n\nPředsedou sdružení je Paul Zemiak (* 1985), který vystřídal v září 2014 na pozici stranického lídra Philippa Mißfeldera (1979–2015).\nV manifestu stojí, že organizace má zvyšovat povědomí a podporovat politické cíle CDU/CSU mezi mladými lidmi. Vychází z liberálně-konzervativních hodnot, prosazuje křesťanský pohled na člověka a jeho odpovědnost před Bohem. Preferuje demokracii a sociální model tržního hospodářství, zastává myšlenky evropské integrace a těsných vazeb se Spojenými státy v rámci NATO.\n\nJedním z hlavních úkolů je reforma veřejného systému sociálního zabezpečení. V zahraničních vztazích podporuje bilaterální německo-americké bezpečnostní spojenectví a staví se pozitivně k Válce v Iráku. Odmítá členství Turecka v Evropské unii, ale nic nenamítá proti jeho privilegovanému partnerství s EU. \n\n\n\nNa evropské úrovni je členem Mladé evropské lidové strany (Youth of the European People's Party, YEPP), která je zastřešujícím elementem křesťanskodemokratických a konzervativních mládežnických organizací v Evropě. Tradičně má silné vazby na rakouskou mládežnickou organizaci Junge Österreichische Volkspartei (JVP), podporující Lidovou stranu Rakouska.\n\n"}
{"id": "545504", "url": "https://cs.wikipedia.org/wiki?curid=545504", "title": "Občanka", "text": "Občanka\n\nObčanka (obecnou češtinou \"vobčanka\") může mít různé významy:\n\n"}
{"id": "545510", "url": "https://cs.wikipedia.org/wiki?curid=545510", "title": "Pokratický potok", "text": "Pokratický potok\n\nPokratický potok je pravostranný přítok řeky Labe, který odvodňuje malé území na jižním úpatí Českého středohoří v okrese Litoměřice. Délka toku od pramene k ústí činí 7,2 km. Jedná se o vodní tok 2. řádu.\n\nPokratický potok pramení při samém okraji Českého středohoří na jižním úpatí Dlouhého vrchu v nadmořské výšce přes 580 metrů nedaleko Nového Dvora. Východně od obce Lbín do něho přitéká několik pravostranných bezejmenných toků. Poté protéká mezi obcemi Skalice a Mentaurov stále na jih, směrem k chráněnému území Bílé stráně. Potok zde tvoří převážně opuka a čedič. Dnes v této části podél toku vede turisticky značená cesta hojně navštěvována výletníky z nedalekých Litoměřic. V 16. století se zde pokoušeli zdejší obyvatele najít zlato, ale bez úspěchu. Od potoka směrem na Bílou stráň dochází k sekundární sukcesi území, jedná se o celý dolní tok Pokratického potoka, která zarůstá převážně jasanem a topolem osikou. Brzy na jaře roste v této části toku květena typická pro lužní les jako je jaterník podléška, sasanka hajní, sasanka pryskyřníkovitá, violka vonná a prvosenka jarní. Tok zde také využívají rybáři jako chovný k pěstování malých plodů, kteří k těmto účelům využívají i Pokratický rybník, kterým potok protéká směrem k bývalé obci Pokratice po níž potok získal svůj název a která je dnes součástí Litoměřic. Zde v minulosti stávalo několik mlýnů, dnes již zaniklých a nebo využívaných k rekreačním účelům. Potok se zde dostává do zděného koryta vystavěném v 30. letech 20. století poté, co způsobil značné povodňové škody v roce 1929. Tok dále protéká panelovým sídlištěm, poblíž železničního nádraží protéká pod rušnou křižovatkou pod pokratickými závorami a o kus níže vtéká do tunelu a je veden pod starou části Litoměřic. Tunel jej dovede až k ústí, kde se stává nedaleko Střeleckého ostrova pravostranným přítokem Labe.\n\n\n"}
{"id": "545514", "url": "https://cs.wikipedia.org/wiki?curid=545514", "title": "Bernard Bírka z Násile", "text": "Bernard Bírka z Násile\n\nBernard Bírka z Násile (před 1429, Opole, Opolské knížectví - asi 1483) byl slezský šlechtic, diplomat, komorník českého krále, opavský zemský hejtman a rada komorního soudu v Praze. Pocházel z nepříliš významného rodu Bírků z Násile.\n\nZa česko-uherských válek stál na straně Jiřího z Poděbrad v boji proti Matyáši Korvínovi, za což byl králem odměněn panstvím Vikštejn a spolu s těšínským knížetem Přemyslem II. drželi vojensky prakticky celé Horní Slezsko. Jeho ženou byla Anna z Potnštejna, s níž měl syny Hynčíka, Jiřího a Jindřicha. Poté, co Bernard odešel ke dvoru Vladislava Jagellonského do Prahy, panství přechází na jeho syna Hynčíka.\n\nPatřil mu mimo jiné i hrad Vartnov na Opavsku, který byl za probíhajících česko-uherských sporů vypálen uherskou armádou.\n\nNěkdy před rokem 1452 fundoval ve farním kostele Panny Marie v Opavě oltář zasvěcený sv. Filipu a sv. Jakubu. Listinou z 20. listopadu 1480 pak daroval opavskému špitálu sv. Vavřince roční plat dvou hřiven grošů.\n\n\n"}
{"id": "545520", "url": "https://cs.wikipedia.org/wiki?curid=545520", "title": "Sámi soga lávlla", "text": "Sámi soga lávlla\n\nSámi soga lávlla (\"Píseň sámské rodiny\") je národní hymna Sámů. Původně se jednalo o báseň napsanou Isakem Sabou, která byla poprvé vydána v sámských novinách Sagai Muittalægje 1. dubna 1906. Národní hymnou byla ustanovena v srpnu 1986. Arne Sørli pak k hymně složil i hudbu, která byla přijata na 15. Sámské konferenci v roce 1992 v Helsinkách.\n\nText hymny byl přeložen do všech sámských jazyků. Do skoltské sámštiny ji přeložila Anni Feodoroff a do inarijské sámštiny ji přeložil Matti Morottaja.\n\n"}
{"id": "545528", "url": "https://cs.wikipedia.org/wiki?curid=545528", "title": "Život je rafinované peklo", "text": "Život je rafinované peklo\n\nŽivot je rafinované peklo je sci-fi román české spisovatelky Karoliny Francové. V roce 2002 za něj získala Cenu Karla Čapka (MLOK), týž rok byl vydán ve Sbírce vítězných prací Ceny Karla Čapka.\n\n"}
{"id": "545530", "url": "https://cs.wikipedia.org/wiki?curid=545530", "title": "Georgij Michajlovič Berijev", "text": "Georgij Michajlovič Berijev\n\nGeorgij Michajlovič Berijev (Beriašvili) (uváděný nesprávně též jako Berjev; , ; 13. února 1903, Tbilisi – 12. července 1979, Moskva) byl sovětský letecký konstruktér.\n\nRoku 1923 po absolvování Tbiliské železniční školy a službě v Rudé armádě začal studovat na polytechnickém institutu, odkud roku 1925 přešel na letecké oddělení fakulty stavby lodí Leningradského polytechnického institutu. \n\nPo studiu nastoupil roku 1930 v konstrukční kanceláři MOS VAO () vedené francouzským konstruktérem Paulem A. Richardem. Později byla MOS VAO včleněna do CKB CAGI. \nRoku 1934 byl jmenován hlavním konstruktérem a náčelníkem Ústřední konstrukční kanceláře námořních letadel při leteckém závodu č. 31 v Taganrogu a vedl ji do roku 1968. \n\nPod jeho vedením kolektiv konstrukční kanceláře vytvořil sériově vyráběné hydroplány MBR-2 z roku 1932 a MP-1. Ještě před zavedením sériové výroby MBR-2 nakoupil Sovětský svaz v Itálii 24 létající čluny Savoia-Marchetti SM.62 spolu s právy na licenční výrobu. Berijev se podílel na zavedení jejich licenční výroby v Taganrogu. Letoun obdržel označení MBR-4 a byl dodáván s italskými motory Isotta-Fraschini Asso o výkonu 550 kW.\n\nV květnu 1938 byl zalétán další Berijevův námořní typ, dvoumotorový MDR-5. Vyrobeny byly pouze dva stroje, do sériové výroby nebyl zařazen.\n\nPokus o modernizaci MBR-2 vedl Berijeva ke konstrukci prototypu MBR-7 z roku 1939 s ještě silnějším motorem M-103 o výkonu 700 kW. Jeho sériová výroba však nebyla zavedena.\n\nJako součást výzbroje sovětských těžkých bitevních lodí byl od roku 1936 zaváděn Berijevův plovákový dvouplošník KOR-1 (Be-2). Letoun startoval z lodi pomocí katapultu a po splnění průzkumných úkolů přistával na hladinu moře poblíž domovského plavidla. Zpět na palubu byl následně vytažen jeřábem. KOR-1 (korabelnyj) dosahoval rychlosti 227 km/h v hladině 2000 m, dolet činil 530 km. Instalovaný motor M-25A dosahoval výkonu 515 kW, hlavňovou výzbroj tvořily dva pevné a jeden pohyblivý kulomet.\n\nDruhým průzkumným strojem G. M. Berijeva pro bitevní lodi se stal jednomotorový jednoplošník KOR-2 (Be-4) s lomeným křídlem do tvaru M. Prototyp zalétaný koncem roku 1940 byl do sériové výroby zaveden až v roce 1942 v evakuované továrně ve střední Asii.\n\nPo 2. světové válce vznikl v roce 1945 Berijevův prototyp LL-143 (letajuščaja lodka), celokovový hydroplán pro osmičlennou osádku poháněný dvojicí motorů AŠ-72 po 1470 kW. Dalším vývojem z něj vznikl hydroplán Berijev Be-6, který v roce 1949 zalétal pilot M. I. Cepilov. Tento letoun se stal standardním námořním strojem sovětského letectva na dobu dvaceti let a Georgij Michajlovič Berijev byl za jeho konstrukci vyznamenán státní cenou.\n\nPro pobřežní hlídkovou službu a dopravu šesti cestujících navrhl Berijev jednomotorový vzpěrový hornoplošník Berijev Be-8. Jednalo se o obojživelný letoun s člunovitým trupem a dvěma vyvažovacími plováky pod oběma konci křídel, jehož podvozková kola se sklápěla na bok trupu. Vojenská verze byla vyzbrojena kulomety. Sériová výroba však nebyla realizována.\n\nNa přelomu 40. a 50. let začal Berijev experimentovat s létajícími čluny, poháněnými proudovými motory. Prototyp Berijev R-1 tak jako pohonné jednotky obdržel dvojici proudových motorů Klimov VK-1 s tahem po 26,5 kN, umístěné nad křídly. První let provedli piloti M. I. Cepilov a I. M. Suchomin 30. května 1952. Ve výšce 7000 m dosahoval prototyp maximální rychlosti 800 km/h, u hladiny moře 760 km/h. Měl rozpětí křídla 21,4 m, délku 19,43 m a vzletovou hmotnost 17 000 kg. Výzbroj tvořily čtyři kanóny NR-23 a 1000 kg pum, min, nebo torpéd. Dolet hydroplánu R-1 byl přes 2000 km a dostup až 11 500 m. Sovětské námořní letectvo považovalo R-1 za experiment a požadovalo vyspělejší stroj. \n\nStal se jím Be-10 (M-10), jehož sériová výroba byla zahájena v roce 1961. Dva proudové motory Ljulka AL-7PB o tahu po 64 kN byly uloženy mezi trupem a kořeny křídla. Samotné křídlo mělo šípovitost 35° s konci skloněnými dolů a ukončenými pomocnými plováky. Stroj měl rozpětí 24 m a délku 33 m.\n\nNa místo starších vyřazovaných letounů Be-6 nastoupil Berijevův turbovrtulový hydroplán Be-12 Čajka (M-12). Veřejnosti byl poprvé představen na letecké přehlídce v Tušinu v roce 1961 a stal se novým standardním námořním letounem sovětských ozbrojených sil. Be-12 ustavil řadu světových rekordů FAI pro turbovrtulové hydroplány. Patří k nim dostup do výšky 12 185 m bez nákladu, do 9352 m s nákladem 10 t a rychlost 565 km/h na uzavřeném okruhu 500 km. Pro kategorii létacích člunů nemělo původně obojživelné letadlo Be-12 podvozek.\n\nPrvním čistě pozemním strojem Berijevovy konstrukční kanceláře se stal dopravní letoun pro 14-15 cestujících kategorie STOL, Be-30, zalétaný v březnu 1967. Prototyp měl ještě dva hvězdicové sedmiválce AŠ-21 o výkonu po 544 kW, ale již druhý vyrobený exemplář měl instalovanou dvojici turbovrtulových jednotek Glušenkov TVD-10 s maximálním výkonem o 154 kW vyšším.\n\nDalší variantou tohoto letounu je prodloužená verze pro 18 cestujících Be-32, která může být vybavena lyžovým či plovákovým podvozkem.\nKe konstrukcím Berijeva patří také ekranoplán Berijev VVA-14 z roku 1972.\nGeorgij Berijev roku 1951 dosáhl hodnosti generálmajora inženýrsko-technické služby, vědecké hodnosti doktor technických věd roku 1961. Za zdařilé konstrukce letadel byl vyznamenán Stalinovou cenou (1947, za Be-6), Státní cenou SSSR (1968, za Be-12), dvakrát Leninovým řádem a dvakrát Řádem Rudého praporu práce. \n\nPo odchodu z vedení konstrukční kanceláře žil Moskvě. Již po smrti Georgije Berijeva v roce 1979 byl zkonstruován obojživelný letoun Berijev A-40 Albatros (Be-42). První prototyp zalétala osádka Jevgenije Lachmastova 8. prosince 1986. Druhý prototyp, vystavovaný v roce 1996 v britském Fairfordu na International Air Tatoo 96', byl prezentován v záchranné úpravě jako Be-42. Třetí prototyp byl určen pro statické pevnostní zkoušky.\n\nDalším proudovým dvoumotorovým obojživelným letounem konstrukční kanceláře Berijev, zalétaným 24. září 1998, byl Berijev Be-200.\n\n"}
{"id": "545534", "url": "https://cs.wikipedia.org/wiki?curid=545534", "title": "Frank Zamboni", "text": "Frank Zamboni\n\nFrank Joseph Zamboni, Jr. (16. ledna 1901 Eureka, Utah, USA – 27. června 1988) byl americký vynálezce, známý zejména svým vynálezem rolby na úpravu ledové plochy.\n\nNarodil se v Eurece ve státě Utah italským imigrantům. Brzy si ale jeho rodiče koupili statek v Pocatellu, ve státě Idaho, kde vyrůstal. V roce 1920 se s rodiči přestěhoval do přístavní části Los Angeles, kde jeho starší bratr George vlastnil autoopravnu. Po dokončení obchodní školy v Chicagu si se svým mladším bratrem Lawrencem otevřel elektroobchod na předměstí Los Angeles, v Hynesu (nyní část obce Paramount). V roce 1923 se oženil a se svou manželkou měl později tři děti. V roce 1927 otevřel s Lawrencem ledárnu. V roce 1939 si uvědomili, že tento obchod jim v budoucnu už moc nevydělá kvůli příchodu elektrických chladniček. Rozhodli se, že své přebytečné chladicí vybavení použijí k otevření ledového kluziště.\n\nV roce 1940 si bratři společně se svým bratrancem otevřeli ledovou plochu, která se stala oblíbenou a funguje dodnes. Na ledě použil novou technologii, která odstranila vlnění ledu způsobené mrazicími tyčemi, jež led ochlazovaly. Roku 1946 získal na technologii patent. V roce 1949 vynalezl stroj, který výrazně zrychlil údržbu ledu: místo devadesátiminutové práce tří mužů zvládl tuto práci jeden muž s rolbou za patnáct minut. Požádal o patent na rolbu a v Paramountu založil firmu Frank J. Zamboni & Co., která rolby vyráběla a prodávala. Patent získal v roce 1953. Na začátku padesátých let rolby vyráběl na automobilu Jeep CJ-3Bs, mezi lety 1956 a 1964 pak pouze na šasi těchto vozů. Kvůli úspěchu postavil další továrnu v Bramptonu v kanadské provincii Ontario a pobočku ve Švýcarsku. Označení \"Zamboni\" je dodnes ochrannou známkou, v angličtině se ale občas používá jako obecné jméno pro označení takového stroje libovolné značky (v češtině vzniklo označení \"rolba\" obdobným způsobem, apelativizací švédské značky Rolba).\n\nV sedmdesátých letech vynalezl stroje na odstranění vody z venkovních umělých trávníků, odstranění pruhů a skládání a vykládání ve stadionech. Jeho posledním vynálezem byl v roce 1983 stroj odstraňující led nahromaděný na okrajích kluziště.\n\nZemřel ve věku 87 let na rakovinu plic asi dva měsíce po smrti své ženy. Firma Zamboni dodnes prodala přes 10 000 roleb Zamboni Ice Resurfacer, přičemž 10 000. stroj si koupil v dubnu 2012 tým Montreal Canadiens pro stadion Bell Centre. Firmu dodnes vlastní a provozuje Zamboniho rodina včetně Frankova syna a vnuka.\n\nV roce 2009 byl posmrtně uveden do Síně slávy amerického hokeje.\n"}
{"id": "545536", "url": "https://cs.wikipedia.org/wiki?curid=545536", "title": "Stomochord", "text": "Stomochord\n\nStomochord je hydroskeletální výztuha těl mnohých polostrunatců, zejména žaludovců (Enteropneusta), ale zřejmě také křídložábrých (Pterobranchia) a jim blízkých vyhynulých graptolitů (Graptolitha). Je velmi podobný struně hřbetní (chorda dorsalis), jíž disponují strunatci, ale liší se v určitých stavebních detailech (počtem kolagenních obalů atp.) a zřejmě se tyto struktury vyvinuly nezávisle. Oba však se podobají histologicky a embryologicky (oba vznikají vychlípením z prvostřeva), na druhou stranu se liší expresí genů a i funkcí (stomochord je především opora pro pulsující osrdečník).\n"}
{"id": "545537", "url": "https://cs.wikipedia.org/wiki?curid=545537", "title": "Emanuel Purkyně", "text": "Emanuel Purkyně\n\nEmanuel Purkyně (17. prosinec 1831 Vratislav – 23. květen 1882 Bělá pod Bezdězem) byl český botanik, meteorolog a středoškolský profesor.\n\nKoncem roku 1852 byl přijat jako přispívající člen do Společnosti Českého Musea (dnes Národní muzeum v Praze). V prosinci roku 1854 se stal asistentem botanického oddělení Musea království českého (dnes Národní muzeum v Praze) s povinností starat se o botanickou sbírku a 1. prosince 1857 se stal kustodem této sbírky. V Museu království českého působil až do roku 1861, kdy byl povolán coby středoškolský profesor na Českou lesnickou školu (Böhmische Forstschule) v Bělé pod Bezdězem.\n\n\n"}
{"id": "545541", "url": "https://cs.wikipedia.org/wiki?curid=545541", "title": "Komorník", "text": "Komorník\n\nKomorník, případně komoří může být\n"}
{"id": "545542", "url": "https://cs.wikipedia.org/wiki?curid=545542", "title": "Halogenová žárovka", "text": "Halogenová žárovka\n\nHalogenová žárovka je speciální druh žárovky, u které se dosahuje vyšší teploty vlákna (a tedy vyšší světelné účinnosti a bělejšího světla) a/nebo delší životnosti tím, že se do atmosféry uvnitř baňky přidá sloučenina halového prvku (halogenu, např. bromu nebo jodu). \n\nHalogenová žárovka je speciální druh žárovky, do jejíž atmosféry uvnitř baňky se přidává sloučenina halového prvku (halogenu, např. bromu nebo jodu). Oproti běžným žárovkám mají tyto žárovky vyšší teplotu vlákna, tj. vyšší světelnou účinnost, bělejší světlo a delší životnost, kterou neovlivňuje ani časté vypínání a zapínání. Jsou také o 30 % úspornější. Oproti úsporným zářivkám je však jejich životnost nižší a spotřeba vyšší.\n\nV žárovce probíhá tzv. halogenový cyklus, při kterém se při vysoké teplotě vypařující wolfram slučuje a rozpadá např. s bromem. Díky tenzi wolframových par v blízkosti vlákna se omezuje jeho vypařování – výsledkem je delší životnost a zvýšení světelného toku (měrný zářivý výkon až 20 lm/W). U halogenových žárovek je použito křemenné sklo kvůli značně vyšším teplotám (min. 250 °C).\n\nVedlejším důsledkem použití křemenného skla místo normálního je ultrafialové záření. Na rozdíl od obyčejného skla ho křemenné sklo propouští. Při nadměrném vystavení se světlu halogenové žárovky by teoreticky bylo možné se i opálit, problém většinou zaznamenávají lidé s citlivým zrakem. Proto se nekryté halogenové žárovky pro všeobecné osvětlování povinně vyrábějí z křemenného skla s přísadou oxidu ceričitého nebo titaničitého, které škodlivé UV záření zcela blokují.\n\nProtože je baňka žárovky při provozu velmi horká, při prasknutí existuje možnost vzniku požáru, poškození předmětů nebo popálenin. Také z důvodu přítomnosti ultrafialového záření ve spektru, je žádoucí umístit halogenové žárovky do svítidel s ochranným skleněným krytem, který, jak výše řečeno, většinu ultrafialového záření pohltí. Přežhavené (krátkoživotní, projekční) halogenové žárovky z čistého taveného křemene (t.j. bez přídavku Ti nebo Ce oxidů) vyzařují až do oblasti UV-B a mohou se stát významným hygienickým rizikem. Halogenové žárovky pro všeobecné osvětlování, tj. buď trubicové (nejčastěji 60 až 500 W, v délce 80 a 114 mm), nebo miniaturní jednostranně paticované s kolíčky ve vzdálenosti 4 nebo 6,35 milimetrů, jsou téměř výlučně v provedení označovaném UV stop, UV block atd. Rozdíl často poznáme pouhým okem, neboť přídavek oxidu ceria ve skle způsobuje intenzivní modrou fluorescenci na denním světle (nebo pod UV paprsky).\n\nKřemenné sklo může být poškozeno následkem styku s nechráněnou pokožkou. Soli, obsažené v potu, se za provozu žárovky vleptávají do povrchu skla, způsobují změnu struktury, jeho rekrystalizaci, přehřátí a nakonec prasknutí. Pokud dojde k dotyku skleněné baňky, má být očištěna technickým lihem.\n\nPro optické a projekční účely jsou absolutně nejlepší halogenové žárovky s pomocnou náplní xenonu, známé pod jménem XENOPHOT. Pro všeobecné osvětlování jsou nově zaváděny tzv. nízkotlaké technologie. Naprostou většinu zde uvedených informací bychom měli najít na obalu žárovek (Například: UV-stop, UV-Block, LOW PRESSURE TECHNOLOGY, LONG LIFE, atd.). \n\nXenonová technologie se užívá i při výrobě halogenových žárovek pro dopravní prostředky (H1, H4, H7). Tuto informaci ovšem na obalu nenajdeme, ale můžeme ji odvodit z toho, že výrobce deklaruje zvýšení světelného toku o 50–60%. Přitom jde o HOMOLOGOVANÉ typy, na rozdíl od typů s příkony vyššími a mnohem vyššími (100+80 W, 140+100 W a podobně). Vysokopříkonové autožárovky nesmějí být používány na veřejné komunikaci. Často mají označení RALLY (RALLYE), měly by VŽDY být zřetelně na obalu označeny jako zakázané pro použití na veřejné komunikaci. Nikdy nesmí být označeny jako H1, H2, H3, H4, H7 a podobně (to mohou nést VÝLUČNĚ homologované typy). Jako vedlejší účinek se může škodlivě projevit velké množství vzniklého tepla – stačí před závorami zapomenout světla vypnout a během několika minut dojde k nezvratnému poškození reflektoru. Navíc jsou velmi zatíženy přívodní kabely vysokými proudy (také dynamo, alternátor atd.).\n\nHalogenové žárovky vyzařují velké teplo, nehodí se tedy např. jako osvětlení do nábytku nebo pod sádrokartonové podhledy.\n\nV členských zemích Evropské unie se již od 1. září 2018 nemohou halogenové žárovky vyrábět ani se do nich nemohou dovážet. Prodejci mohou pouze doprodat své zásoby. Jedná se o poslední fázi postupného stahování neefektivních žárovek z evropského trhu. Fáze začala již v roce 2009. Toto opatření má přimět Evropany k přechodu na úspornější a k životnímu prostředí šetrnější LED osvětlení. Zákaz ovlivní především domácnosti, neboť se týká čirých nesměrových halogenových žárovek určených pro ně s paticí obvykle označovanou E14 nebo E27. Tento zákaz se netýká žárovek do automobilů nebo reflektorů.\n\nK správnému výběru náhrady v podobě LED žárovky pak obvykle postačí, aby si kupující uvědomil, že u LED žárovek by měl být světelný tok roven alespoň desetinásobku výkonu klasické žárovky. Potřebuje-li tedy nahradit 60 wattovou žárovku, potřebuje alespoň LED žárovku se světelným tokem 600 lumenů. \n\n"}
{"id": "545548", "url": "https://cs.wikipedia.org/wiki?curid=545548", "title": "Karel Altman", "text": "Karel Altman\n\nPhDr. Karel Altman, CSc. (* 11. května 1960 v Brně) je český historik a etnolog. Působí jako vědecký pracovník na brněnském pracovišti Etnologického ústavu Akademie věd ČR.\n\nPo absolvování gymnázia v Brně vystudoval v letech 1979 – 1984 historii a češtinu na Filozofické fakultě Masarykovy univerzity (tehdy UJEP). V roce 1984 se stal pracovníkem Etnologického ústavu Akademie věd ČR. Jeho vědecká práce byla zaměřena zejména na vývoj společnosti v Brně, kde prolíná jak poznatky přímo vycházející z historiografie, tak z etnologie. Významné jsou zejména jeho práce o brněnských hostincích a hospodách, různých neformálních sdruženích a spolcích na přelomu 19. a 20. století v Brně či o trampském hnutí.\n\n\n"}
{"id": "545549", "url": "https://cs.wikipedia.org/wiki?curid=545549", "title": "Josef Velda", "text": "Josef Velda\n\nJosef Velda (10. září 1930 Debř nad Jizerou – 21. listopadu 1994 v Praze) byl český herec.\n\nS divadlem začínal nejprve jako ochotník ve Smiřicích. Po studiu na gymnáziu v Hradci Králové absolvoval herectví na pražské DAMU, které dokončil v roce 1953. Své první angažmá získal v mosteckém Divadle pracujících, kde působil v letech 1953–1955 a 1957–1961. Zde vytvořil řadu velkých rolí. V roce 1961 byl angažován do pražského Národního divadla, nejprve jako člen pomocného uměleckého souboru a od roku 1963 až do svého odchodu do důchodu v roce 1992 jakožto řádný člen činoherního souboru.\n\nAčkoliv se jednalo o herce s velmi jemným a vřelým hlasovým projevem na scéně Národního divadla i v československém filmu obvykle vytvářel spíše vedlejší, drobné a epizodní role. Jeho dobré hlasové dispozice však velice dobře využil zejména Československý rozhlas, kde účinkoval v řadě významných rozhlasových her. V Československé televizi si také zahrál zejména v televizních inscenacích.\n\nJeho děti dcera Apolena Veldová i syn Martin Velda se také stali herci.\n\n"}
{"id": "545551", "url": "https://cs.wikipedia.org/wiki?curid=545551", "title": "Lisboa e Vale do Tejo", "text": "Lisboa e Vale do Tejo\n\nRegião de Lisboa e Vale do Tejo (Region Lisabonu a údolí Teja) je dřívější oblast Portugalska, která zahrnovala celý distrikt Lisabon, skoro celý distrikt Santarém, asi polovinu distriktu Setúbal a asi třetinu distriktu Leiria. Byl ohraničen na severu Região Centro, na východě a jihu regionem Alentejo, a na jihu a západě Atlantským oceánem. Rozloha: 11 633 km² (13% země). Počet obyvatel (2001): 3 468 869 (35% země). Zahrnoval pět statistických podregionů:\n\n\nDo Região de Lisboa e Vale do Tejo patřilo 51 obcí (16,5% celkového počtu obcí v Portugalsku).\n\nTento region zanikl v roce 2002, kdy byl rozdělen mezi Região Centro (ke kterému přešly podregiony Oeste a Médio Tejo), Alentejo (ke kterému přešla Lezíria do Tejo) a nový Região de Lisboa, do kterého byly zahrnuty zbývající dva regiony bývalého regionu LVT: Grande Lisboa a Península de Setúbal.\n"}
{"id": "545553", "url": "https://cs.wikipedia.org/wiki?curid=545553", "title": "Hynčík Bírka z Násile", "text": "Hynčík Bírka z Násile\n\nHynčík Bírka z Násile též Hynek († 1502/3) byl zemský hejtman Krnovského knížectví z rodu Bírků z Násile.\n\nByl synem českého komořího a opavského zemského hejtmana Bernarda Bírky a pánem na Heralticích a Vikštejně.\n"}
{"id": "545561", "url": "https://cs.wikipedia.org/wiki?curid=545561", "title": "Vilém Tauský", "text": "Vilém Tauský\n\nVilém Tauský (20. července 1910 Přerov – 16. března 2004 Londýn) byl český dirigent, hudební skladatel a hudební pedagog židovského původu.\n\nPocházel z umělecky založené rodiny, maminka byla operní pěvkyně ve vídeňské státní opeře a jeho strýc Leo Fall pracoval jako operetní hudební skladatel. Na klavír hrál již od dětství. Po maturitě na přerovském gymnáziu nejprve studoval v Brně práva, ale těch brzy zanechal a přešel na studium skladby na Janáčkovu konzervatoř, kde byli jeho učiteli Leoš Janáček a Vilém Petrželka. Po absolutoriu brněnské konzervatoře pokračoval dál ve studiu v Praze u Josefa Suka a Zdeňka Chalabaly. Před válkou pracoval v brněnské opeře jako korepetitor.\n\nV roce 1939 odešel před nacisty nejprve do Paříže, následujícího roku do Velké Británie, kde zakotvil natrvalo. Nastoupil zde strmou dirigentskou dráhu: začínal u Carl Rosa Opera Company (1945–1949), v létech 1951–1956 byl dirigentem Velšské národní opery (Welsh National Opera), poté deset let řídil významný BBC Concert Orchestra (1956–1966). Od r. 1966 až do r. 1992 řídil operu a vedl dirigentský kurz na \"Guildhall School of Music and Drama\".\n\nJeho ženou byla Peggy Mallett, se kterou se oženil v r. 1948 – šťastné manželství trvalo až do její smrti (1982). Dožil se požehnaného věku 93 let, je pohřben stejně jako Rudolf Firkušný nebo Vítězslava Kaprálová na čestném pohřebišti města Brna na brněnském Ústředním hřbitově.\n\n\n\n\n"}
{"id": "545562", "url": "https://cs.wikipedia.org/wiki?curid=545562", "title": "Boleslav I. Opolský", "text": "Boleslav I. Opolský\n\nBoleslav I. Opolský (1254/58 – 14. května 1313) byl opolský kníže z rodu slezských Piastovců.\n\nByl synem opolsko-ratibořského knížete Vladislava I. V roce 1280 uzavřel spolu s otcem na šest let spojeneckou smlouvu s vratislavským knížetem Jindřichem IV., zaměřenou především proti poručníkovi českého krále Václava II. braniborskému markraběti Otovi V., avšak po otcově smrti roku 1281 se tato koalice rozpadla.\n\nPo otcově smrti si jeho synové rozdělili knížectví zprvu na tři a později na čtyři samostatná knížectví. Boleslavovi připadla část území s městem Opole. Dne 17. ledna 1291 uzavřel v Olomouci spolu s bratrem Měškem I. Těšínským spojeneckou smlouvu s českým králem Václavem II. V ní se zavázal podporovat českého krále a souhlasil s Václavovou smírčí rolí při řešení konfliktu mezi oběma bratry. Následně se vydal s českým vojskem ke Krakovu, který byl bez vážnějších potíží obsazen, a krátce zde působil jako Václavův zástupce. V roce 1311 podpořil povstání krakovských měšťanů proti Vladislavu Lokýtkovi a následně do znovudobytí města Vladislavem v roce 1312 zde působil jako zástupce českého krále Jana. Je pohřben v kapli svaté Anny ve františkánském klášteru v Opoli.\n"}
{"id": "545566", "url": "https://cs.wikipedia.org/wiki?curid=545566", "title": "Jana Plodková", "text": "Jana Plodková\n\nJana Plodková (* 5. srpna 1981 Jičín) je česká herečka, držitelka Českého lva za ženský herecký výkon v hlavní roli ve filmu \"Protektor\".\n\nVystudovala Lepařovo gymnázium v Jičíně. Dále absolvovala Janáčkovu akademii múzických umění v Brně. Poté účinkuje v HaDivadle a hostuje i na jiných divadelních scénách.\n\nOd roku 2014 je v angažmá v Divadle Na zábradlí . Jejím partnerem je optik Filip Žilka . V roce 2016 se zúčastnila taneční soutěže StarDance, kde tančila s Michalem Padevětem.\n\n"}
{"id": "545569", "url": "https://cs.wikipedia.org/wiki?curid=545569", "title": "Galerie Ľudovíta Fully", "text": "Galerie Ľudovíta Fully\n\nGalerie Ľudovíta Fully ( v Ružomberku je galerie moderního umění a součást Slovenské národní galerie. Prezentuje zejména výtvarná díla, která Slovenské národní galerii daroval Ľudovít Fulla.\n\nStala se první galerií, která byla postavena na Slovensku po roce 1945. Martin Kusý vypracoval v roce 1964 studii, kterou dva roky na to dovedl do prováděcího projektu Š. Hatala. Realizace stavby byla uskutečněna v roce 1969. Galerii tvoří dva na sobě ležící asymetricky uspořádané hranoly. Horní je umístěn kolmo na dolní a jeho výrazný patnáctimetrový přesah tvoří signifikantní charakter budovy. V horní části se nachází výstavní prostory, do dolní části byl umístěn vstup, administrativa a dva byty. Jeden byt byl pro umělce, který měl tvar atriového bydlení. Druhý byt byl správce s návaznosti na provoz galerie. V současnosti je umělcův byt využíván na ubytování zahraničních umělců a byt správce na administrativní účely. Průčelí je členěno úzkým horizontálním pásem oken. Čelní stěnu zdobí umělecké mozaiky. Na fasádách je použit kombinovaný povrch z tmavého mramoru, břízolitem a bílými hliníkovými lamelami. Konstrukce je ocelová rámová. Strohé geometrické formy vnější architektury pravdivě vyjadřují lineární návaznost vnitřních prostor.\n\n\n"}
{"id": "545570", "url": "https://cs.wikipedia.org/wiki?curid=545570", "title": "Boleslav I. Surový", "text": "Boleslav I. Surový\n\nBoleslav I. Surový (1252/1256 – 9. listopadu 1301) byl svídnicko-javorský kníže (1278–1301) z dynastie slezských Piastovců, zakladatel její svídnicko-javorské větve.\n\nByl druhý syn vratislavského a lehnického knížete Boleslava II. Lysého a jeho první manželky Hedviky Anhaltské. Po smrti svého staršího bratra Jindřicha V. Tlustého vykonával za jeho nezletilé potomky regentskou vládu nad Vratislavskem. Od českého krále Václava II. získal v srpnu 1289 městečko Chełmsko Śląskie a čtyři další vesnice z hradecké provincie. Jeho manželkou se stala Beatrix, dcera braniborského markraběte Oty V. Je pohřben v cisterciáckém klášteře v Křesoboru.\n\nMimo jiné dal za své vlády postavit hrad Kynsburk.\n\n"}
{"id": "545580", "url": "https://cs.wikipedia.org/wiki?curid=545580", "title": "Ludmila Navrátilová", "text": "Ludmila Navrátilová\n\nLudmila Navrátilová (* 25. září 1965) je česká politička, v letech 2009 až 2010 poslankyně Poslanecké sněmovny PČR, v letech 2012 až 2016 zastupitelka a radní Pardubického kraje, členka ČSSD\n\nPo maturitě v roce 1985 na Střední ekonomické škole v Hradci Králové nastoupila na poštu ve Skutči, kde pracovala postupně jako doručovatelka, úřednice a později jako vedoucí pošty až do roku 1995. Kvůli nemoci dcery musela přejít na ZŠ ve Skutči, kde byla zaměstnaná jako uklizečka. Od roku 1998 až do svého vstupu do PSP ČR působila jako metodik pro daně z příjmů na Finančním úřadě v Pardubicích. V současnosti studuje Vysokou školu regionálního rozvoje. S manželem Jiřím vychovala dvě dcery, Alenu a Pavlu.\n\nDo ČSSD vstoupila v roce 2000. V komunálních volbách roku 2002, komunálních volbách roku 2006 a komunálních volbách roku 2010 neúspěšně kandidovala do zastupitelstva města Skuteč za ČSSD (podle jiného zdroje byla v letech 2006-2010 radní města Skuteč). Profesně se uvádí k roku 2002 jako úřednice, v roce 2006 coby kontrolorka FÚ a v roku 2010 jako projektový manažer. V komunálních volbách 2010 se nedostala do zastupitelstva Skutče, přestože kandidovala na 1. místě.\n\nVe volbách v roce 2006 kandidovala do poslanecké sněmovny za ČSSD (volební obvod Pardubický kraj). Nebyla zvolena, ale v dolní komoře parlamentu zasedala od března 2009, kdy nahradila odstoupivšího hejtmana Radko Martínka. Působila jako členka Výboru pro veřejnou správu a regionální rozvoj. Ve sněmovně setrvala do voleb v roce 2010. Ve volbách 2010 svůj mandát neobhájila. Po volbách se uvádělo, že bude působit jako asistentka poslance.\n\nV březnu 2011 se před sjezdem ČSSD zmiňovala jako jedna z uchazeček o post místopředsedy sociální demokracie z řad žen. Profilovala se tím, že by se podílela na sestavování hospodářských priorit v programu ČSSD a zlepšila by účetnictví strany. V roce 2012 se uvádí coby předsedkyně OVV ČSSD Chrudim.\n\nV krajských volbách roku 2012 byla zvolena do Zastupitelstva Pardubického kraje za ČSSD. Po volbách navíc zasedla do krajské rady, kde měla na starosti investice a majetek. Ve volbách v roce 2016 mandát krajské zastupitelky obhajovala, ale neuspěla.\n"}
{"id": "545582", "url": "https://cs.wikipedia.org/wiki?curid=545582", "title": "T-1000", "text": "T-1000\n\nT-1000 je fiktivní android a hlavní soupeř Terminátora ve filmu \"\". Jedná se o zabijáka vytvořeného z tekutého kovu.\n\n\n\n"}
{"id": "545586", "url": "https://cs.wikipedia.org/wiki?curid=545586", "title": "Iain Banks", "text": "Iain Banks\n\nIain Banks, píšící také jako Iain M. Banks (16. února 1954 Dunfermline, UK – 9. června 2013 Kirkcaldy, UK) byl skotský spisovatel.\n\nPsal beletrii (klasickou) i sci-fi a jeho knihy jsou v Čechách, na Moravě a na Slovensku hojně překládány. Prorazil už svou prvotinou \"Vosí továrna\" (\"The Wasp Factory\") a do své smrti vydal dvacet sedm románů (poslední vydán posmrtně) a jednu sbírku povídek. New York Times nazvaly Bankse „nejvýznamnějším autorem sci-fi současnosti“, britské The Times ho umístily v roce 2008 na seznam největších britských spisovatelů po roce 1945.\n\nBanksova matka byla profesionální krasobruslařka, jeho otec úředník u námořnictva. Rodina se původně jmenovala \"Banks Menzies\", jeho dědeček z otcovy strany změnil pořadí na \"Menzies Banks\". Ačkoli byl při narození zaregistrován jako \"Iain Banks\", již od dětských let užíval \"Menzies\" jako své prostřední jméno.\n\nVe čtrnácti letech se Banks rozhodl stát spisovatelem. O dva roky později dokončil svou první povídku. Do roku 1974 studoval ve Stirlingu filozofii, angličtinu a psychologii. Po vysoké škole pracoval jako vrátný v nemocnici, zaměstnanec, zahradník a technik. Všechna zaměstnání mu ponechávala dostatek času, aby se věnoval svým literárním ambicím. Poté stopem procestoval Evropu a pracoval jako technik pro firmu British Steel. V roce 1978 projel Spojené státy z Washingtonu do Los Angeles, krátce pracoval v Greenocku u IBM a v následujícím roce se vrátil do Londýna. Tam v roce 1980 napsal román Vosí továrna, který ho naráz proslavil po celém světě. Od té doby psal romány a příležitostně krátké příběhy, které se v Británii téměř všechny staly bestsellery. Od vydání své prvotiny žil se svou budoucí ženou Annie v Kentu, po dočasném rozchodu se v roce 1998 vrátil do Skotska. V roce 2007 oznámili manželé rozchod.\n\nV červnu 2010 se zúčastnil 20. ročníku Festivalu spisovatelů Praha.\n\nV dubnu 2013 zveřejnil Banks na svém blogu oznámení, že před nějakou dobou byla u něj diagnostikována rakovina žlučníku, která se již rozšířila, a že mu zbývají jen měsíce života. Proto se stáhl z veřejných vystoupení a vzdal se závazků. Několik týdnů před smrtí se oženil se svou životní družkou Adélou Hartleyovou, poté co ji požádal, „aby mu prokázala čest a stala se jeho vdovou“. Zemřel 9. června ve věku 59 let. Pouhých jedenáct dnů po jeho smrti vyšel jeho poslední román \"The Quarry\", který popisuje duševní a tělesná zranění, která přináší onemocnění rakovinou. Banks však 90 % textu napsal dříve, než sám onemocněl.\n\nV červnu 2013 byl po něm pojmenován asteroid \"(5099) Iainbanks\".\n\nV lednu 2015 pokřtil Elon Musk, výkonný ředitel firmy SpaceX, na počest Iaina Bankse dvě plovoucí přistávací plošiny pro rakety jmény \"Just Read the Instructions\" („Prostě si přečti návod“) a \"Of Course I Still Love You\" („Samozřejmě, že tě stále miluju“), což jsou jména vesmírných lodí, která Banks užil v románu \"Hráč\" (\"The Player of Games\").\n\nSvůj první, nikdy nezveřejněný román napsal Iain Banks v roce 1970 ve věku šestnácti let. Nesl název \"The Hungarian Lift-Jet\" a byl to špionážní román ovlivněný Alisterem McLeanem. Také \"The Tashkent Rambler\" z roku 1972 nebyl nikdy zveřejněn. V následujících letech psal Banks vědeckofantastické romány, pro které hledal vydavatele teprve po uveřejnění Vosí továrny. Krátce před smrtí zdůraznil Banks, že mu jeho sci-fi romány, zejména z cyklu Kultura velmi leží na srdci. Podle jeho slov to byly „mainstreemové“ romány, které svou dobrou prodejností podpořily jeho sci-fi tvorbu, nikoli naopak. Po Vosí továrně následovaly dva romány mimo žánr sci-fi, než v roce 1987 vyšel první díl cyklu Kultura.\n\nBanks zveřejňoval po sobě téměř střídavě sci-fi a nesci-fi romány. Čistě vědeckofantastické romány označoval užitím zkratky svého prostředního jména (vydavatelé jinojazyčných verzí to někdy nerespektovali), ale i v dílech zveřejněných pod jménem \"Iain Banks\" lze tu a tam najít fantastické prvky. \n\nK Banksovu pohledu na svět poznamenal Alan MacGillivray (bývalý docent skotské literatury na univerzitě v Glasgow) v jednom přehledu Banksova díla, že se v jeho dílech dají stále znovu najít delší zoufalá a nihilistická vyjádření, když jeho postavy hledí do „srdce temnoty“. Vše, co proti svému zoufalství mohou dělat, je pít víc whisky, nastavit hlasitěji hudbu a šňupnout si víc kokainu – Banks podle něj zůstal do určité míry nepolepšený hippí ze sedmdesátých let. V Banksových dílech však v žádném případě nevládne naprostá temnota. MacGillivray chválí jeho „jiskřivou paletu“ humoru a hravé nápaditosti. Christopher Palmer v \"Science Fiction Studies\" poukazuje na to, že v románech \"Consider Phlebas\", \"The Player of Games\" a \"Use of Weapons\" se pokaždé vypráví konvenční, násilím a dobrodružstvími poznamenaný příběh vesmírné opery, přičemž se však tento příběh pro jednající postavy nakonec ve všech případech ukáže jako nedůležitý a nesmyslný. The Daily Telegraph v jednom z nekrologů označil za příznačné pro Banksovy romány obecně hrůzostrašný černý humor a jeho smysl pro bizarnost a hrůzu.\n\nSám Iain Banks za své nejlepší dílo považoval román \"The Bridge\" (\"Most\") a označil ho za „intelektuála v rodině“.\n\nVe vědeckofantastických románech cyklu \"Kultura\" (\"Culture\") popisuje Banks anarchistickou společnost, která netrpí materiálním nedostatkem. Život má pro obyvatele Kultury rysy ráje – její zdroje jsou prakticky neomezené a jsou každému bezvýhradně k dispozici. Díky pokročilému bioinženýrství jsou občané Kultury prakticky nesmrtelní, případně si mohou volně stanovit délku života. Tato utopie však není nenarušená – ve vícero svých románech představuje Banks problematický vztah Kultury s jinými civilizacemi a hodnotami. V galaxii proto opravdu zuří válka mezi Kulturou a Idirskou říší, ve které se mrtví se počítají na miliardy a jsou ničeny měsíce, planety i hvězdné soustavy.\n\n\n\n\n"}
{"id": "545587", "url": "https://cs.wikipedia.org/wiki?curid=545587", "title": "Boot", "text": "Boot\n\nBoot může být:\n\n\n\n\n\n"}
{"id": "545590", "url": "https://cs.wikipedia.org/wiki?curid=545590", "title": "Dangerous (píseň, Cascada)", "text": "Dangerous (píseň, Cascada)\n\n„Dangerous“ je píseň německé dance-popové skupiny Cascada. Píseň pochází z jejich třetího alba \"Evacuate the Dancefloor\". Produkce se ujal producent Manuel Reuter a Yann Peifer.\n"}
{"id": "545600", "url": "https://cs.wikipedia.org/wiki?curid=545600", "title": "Princ egyptský", "text": "Princ egyptský\n\nPrinc egyptský je americký animovaný film o osvoboditeli Židů Mojžíšovi z roku 1998 založený na Starém zákoně.\n\nFilm začíná ve starém Egyptě ovládaném faraony, kde žijí již po staletí Hebrejové v porobě, jako otroci a dělníci. Farao se početné chudiny bojí, proto pořádá na židovské obyvatele hony, při nichž vraždí malé chlapce. A v této chvíli se setkáváme s ženou Joševet, matkou tří dětí: Miriam, Árona a Mojžíše. Mojžíš je nejmladší a jeden z těch, po nichž pátrají egyptští vojáci. Ve snaze zachránit své třetí dítě ho Joševet zavře do vymazaného košíku a pošle jej po řece Nil. Dítě nakonec najde faraonova manželka a ujme se ho jako vlastního syna. (Podle Starého zákona v tom mnoho náhody nebylo – Joševet pustila košík záměrně před královským palácem a nechala Miriam, aby bratra hlídala, dokud nedopluje k nohám princezny).\nMojžíše vychovají a vzdělají jako prince. Skvěle vychází se svým bratrem Ramessem a oba dva jsou bezstarostnými egyptskými aristokraty. Když však na Ramessově korunovaci dostane Mojžíš jako dar krásnou dívku z kmene Madianitů, všechno se změní. Dívka v noci uteče a když ji princ pronásleduje městem, potká své pravé sourozence Miriam a Árona. Je vyděšen a na útěku před nimi se dostane do chrámu, kde na freskách uvidí hrůzu, jakou Hebrejci museli prožívat, když farao vraždil jejich děti. Otec Seti I. mu však řekne, že to byli pouze otroci a nic víc. Mojžíš se snaží předstírat, že se nic nestalo, ale když uvidí Egypťana útočícího na židovského otroka, pochopí, že musí bránit svůj lid a vojáka zabije. Před hrozícím trestem uteče do pouště a nakonec se dostane k madianitským kočovníkům, kteří ho vlídně přijmou a udělají pasákem ovcí. Sefora, Madianitka dovlečená do paláce, se později stane jeho ženou – a díky jejímu otci, knězi Jetrovi, objevuje Mojžíš novou, jinou víru. Při hledání zatoulané ovce se mu v poušti zjeví Bůh, který mu přikáže, aby Židy vyvedl z Egypta a dovedl je do země zaslíbené. Mojžíš odchází do Egypta, kde prosí Ramesse o svobodu pro svůj národ, ten ho ale nebere vážně a nakonec se na nevlastního bratra rozzlobí a nechá ho vyhnat. Ve snaze Ramesse přimět, aby Židy propustil, sešle Mojžíš s boží pomocí na Egypt kruté rány, ale faraona mor, kobylky, krvavý Nil ani žáby neobměkčí. Pohne jím až smrt jeho prvorozeného syna, když Bůh během jediné noci způsobí, že v Egyptě pomře vše prvorozené – s výjimkou Izraelitů. Židé jsou tedy propuštěni a Mojžíš je vyvede z Egypta. Ramesse se je před Rudým mořem ale ještě pokusí dostihnout a pomstít se – Mojžíš však zázrakem nechá rozestoupit moře, takže Izraelité uniknou a egyptští vojáci se ve vlnách utopí. Vedeni Mojžíšem se Židé vydají do pouště hledat svou zaslíbenou zemi.\nOfra Haza, slavná izraelská zpěvačka, namluvila a především nazpívala roli Joševet, Mojžíšovy matky, ve všech jazykových mutacích filmu. V české verzi si proto můžete všimnout zvláštního přízvuku Joševet.\n\n\n\n"}
{"id": "545602", "url": "https://cs.wikipedia.org/wiki?curid=545602", "title": "Gymnázium Matyáše Lercha", "text": "Gymnázium Matyáše Lercha\n\nGymnázium Matyáše Lercha, Brno, Žižkova 55 je příspěvková organizace zřizovaná Jihomoravským krajem, vykonávající činnost gymnázia a školní jídelny, se sídlem v ulici Žižkově v Brně.\n\nŠkola poskytuje vzdělání v oborech gymnázium čtyřleté, šestileté a osmileté, z nichž gymnázium 6leté je oborem s výukou vybraných předmětů v jazyce francouzském a 8leté je oborem s rozšířenou výukou německého jazyka a oba obory jsou zakončeny zkouškou na úrovni C1 (DELF a DSD II.) dle Evropského srovnávacího rámce. Ve školním roce 2009/2010 vykázala škola 837 žáků při kapacitě školy 870 žáků. Ředitelem školy je Mgr. Petr Kovač.\n\nV průzkumu pro přílohu Víkend Hospodářských novin dne 15. dubna 2011 byla škola zařazena do skupiny elitních středních škol v ČR.\nŠkola je pojmenována po slavném českém matematikovi Matyáši Lerchovi, který v Brně dlouhá léta působil jako profesor na místním Vysokém učení technickém. Škola původně sídlila na adrese Lerchova 63, ale tato budova byla v 90.letech vrácena církvi, a proto byl vybudován nový areál na ulici Žižkova. Škola se však hlásí i k odkazu Matyáše Lercha jako vynikajícího matematika, představitele vědy, kterou se snaží gymnázium podporovat.\n\nGymnázium Matyáše Lercha je také partnerem mnoha projektů, z nichž jsou nejznámější projekty přípravných kurzů a testů od společnosti SCIO, soutěže a partnerství se společností ČEZ a jejími soutěžemi pro studenty středních škol, kdy je místem pořádání finálových kol - projekty, nebo finálové kolo mistrovství ČR v piškvorkách.\n\nGymnázium je místem pořádání různých vědních a sportovních soutěží. Škola jako taková je partnerskou školou Masarykovy univerzity a v rámci pedagogického výzkumu spolupracuje s Pedagogickou fakultou Masarykovy univerzity v Brně a Filozofickou fakultou Masarykovy univerzity tamtéž, pro které je obdobou fakultní školy, kdy si mnozí studenti Masarykovy univerzity, nejen z Pedagogické fakulty, ověřují teoretické poznatky studia a společně se studenty rozvíjejí další možnosti vylepšení studia a to nejen na GML, ale obecně ve vzdělávacím systému ČR.\n\nŠkola je i zástupcem České republiky v Modelu evropského parlamentu.\n\nGML je v rámci výuky cizích jazyků a mezinárodní studentské spolupráce partnerskou školou následujících škol - Rodillian School v Leedsu ve Velké Británii, se kterou škola pořádá, kromě výměnných pobytů, především kulturní festivaly a to spoluprací s hudebními kroužky obou škol. V rámci výuky německého jazyka je GML partnerskou školou s německým gymnáziem ve městě Oberursel poblíž Frankfurtu nad Mohanem. Zde navíc sídlí Goethe Institut, který rozhoduje o udělení diplomu Deutsches Sprachdiplom II. a to z pověření vlády Spolkové republiky Německo a tuto zkoušku mohou studenti GML na konci svého studia absolvovat a získat tím mezinárodně uznávaný diplom z německého jazyka, který umožňuje držiteli studovat v Německu i kterékoliv germanofonní zemi bez přijímacích zkoušek z německého jazyka. V rámci frankofonních zemí je GML svázána se středními školami v Dijonu a Lille, v jejíchž rámci probíhá výuka francouzského jazyka a vybraných předmětů v tomto jazyce, v rámci roku probíhají francouzské středoškolské zkoušky Comman, které tvoří základ známek studentů i při finálním prospěchu v ČR a studium je ukončeno francouzskou státní jazykovou zkouškou DELF.\n\nŠkola zahájila činnost ve školním roce 1961/1962 s 13 třídami a 508 žáky. Až do roku 1996/1997, v němž škola přešla do nově zbudovaného komplexu v ulici Žižkově, sídlila v ulici Lerchově; tamní objekt byl restituován a slouží Cyrilometodějskému gymnáziu a střední odborné škole pedagogické.\n\nStavba nové budovy školy na Žižkově byla předána k užívání v roce 1996. V roce 2001 byla zprovozněna nová sportovní hala sloužící gymnáziu jako tělocvična a místo na pořádání sportovních soutěží.\n\nS gymnáziem je spjata kauza odvolání ředitele Petra Kovače rozhodnutím Rady Jihomoravského kraje ze dne 29. října 2009. Rozhodnutí se setkalo s protesty studentů a přátel školy. V novém výběrovém řízení v březnu 2010 byl krajskou radou jmenován staronový ředitel Petr Kovač.\n\n\n\n"}
{"id": "545603", "url": "https://cs.wikipedia.org/wiki?curid=545603", "title": "Votština", "text": "Votština\n\nVotština (votsky , psáno také jako ) je ugrofinský jazyk, jímž se mluví v oblasti severozápadního Ruska, konkrétně ve dvou vesnicích, Krakolje () a Lužicy (). V roce 2008 žilo podle odhadů UNESCO okolo 20 mluvčích, z nichž všichni jsou starší lidé. Jazyk pomalu vymírá a je zapsán v Červené knize ohrožených jazyků jako kriticky ohrožený. Zároveň je také jedním z jazyků, které Ethnologue klasifikuje jako téměř vymřelé.\n\nHlavními důvody úpadku jazyka byla rusifikace a také fakt, že samotní Votové nebyli nikdy početný národ. Velký vliv měl i zákaz používání votštiny po druhé světové válce a četné přesuny obyvatelstva. Většina Votů, jejichž celkový počet je okolo 80, dnes už votštinu neovládá vůbec nebo spíše pasivně a mluví hlavně rusky. Morfologie a fonetika jednotlivých mluvčích se od sebe mírně liší, protože votština nikdy nebyla kodifikována a nemá tudíž jednotná gramatická pravidla. Dodnes rovněž neexistuje ani její oficiální psaná podoba. V posledních několika letech se Votové snaží o obnovení svého jazyka.\n\nVotština je rozdělena na čtyři hlavní nářeční skupiny: východní, západní (dělící se dále na mätši, orko a vaipooli), krévinské a kukkuzské, z nichž všechny, až na západní vaipoolské nářečí, vymřely. Celkově je z baltofinských jazyků nejvíce podobná estonštině, její slovní zásoba obsahuje i řadu slov přejatých z ruštiny a některá nářečí byla silně ovlivněna ižorštinou.\n\nPůvod názvu není zcela jasný. Dříve se předpokládalo, že vzniklo ze slova \"vakja\" („klín“), což je přejaté slovo z baltských jazyků (srov. lotyšské , litevské ). Podle nejnovějších studií však tato teorie není pravděpodobná a finský lingvista Jorma Koivulehto přisoudil původ tohoto slova k názvu nějakého území. Riho Grünthal, profesor baltofinských jazyků na univerzitě v Helsinkách, jej například spojoval s různými variantami názvu jihoestonského kraje Valga, které se kdysi používaly (\"Waiga\", \"Wagia\" a \"Vaia\"). Slovo („Votové“), jehož základem je právě , pak původně mohlo znamenat „lidé z Valgy“. Podle jiné teorie s názvem souvisí také označení \"vuowjoš\", což je jedno z několika jmen Sámů, které používali pro označení sebe samých.\n\nPro název existuje ve votštině archaické synonymum , což je složenina slov („země“) a  („jazyk“) – doslova tedy „jazyk země“. Podobným způsobem označují Votové nejen jazyk, ale i sami sebe, a to jako (případně ), kde slovo znamená „národ, lid“. Obdobu těchto synonym lze najít také v estonštině (jazyk jako , národ jako ) a jihoestonských nářečích (), kam patří nářečí võro, seto, mulgi a tartu. Tato synonyma vždy označují národní jazyk daného etnika nebo etnikum samotné.\n\nPřestože se votština řadí jako samostatný jazyk, někteří lingvisté tvrdí, že se jedná o dialekt estonštiny, které je z baltofinských jazyků nejvíce podobná. Podle estonského lingvisty Paula Aristeho lze však známky vlivu votštiny najít i v některých severovýchodních estonských dialektech, konkrétně v obci Vaivara a na pobřeží Čudského jezera, nebo v řadě finských dialektů v západní Ingrii.\n\nKromě estonštiny se votština podobá také livonštině a ižorštině. Spolu s ižorštinou se oba jazyky navzájem ovlivňovaly, což je patrné jak v kukkuzském nářečí votštiny, tak i v dolnolužském nářečí ižorštiny. Kukkuzské nářečí již přímo nereflektuje charakteristické prvky votštiny a některými lingvisty bylo označeno spíše za dialekt ižorštiny. Podobně i vaipoolské nářečí nese známky silného vlivu ižorštiny a Paul Ariste jej označil za míšeninu dvou jazyků.\n\nVe votštině je také mnoho slov původem z ruštiny, např. (rusky , „čtvrtina“), (, „ležet“) nebo (, „štětina“). I přes dlouhodobé působení ruštiny si však dokázala zachovat charakteristické rysy ugrofinského jazyka a nebyla ovlivněna v takové míře, jako např. jí příbuzná livonština lotyštinou. Livonština patří podobně jako votština mezi kriticky ohrožené jazyky. S votštinou ji spojuje především přítomnost středních samohlásek a redukce souhlásky \"h\" (srov. finské , votské a livonské ).\n\nVotština se tradičně rozděluje do čtyř hlavních nářečních skupin:\n\n\nZápadní nářečí se dělí na další tři skupiny: matši (v překladu „kopec“), orko („údolí“) a vaipooli. Podle jiného rozdělení se nářečí mätši a orko zařazují do samostatné skupiny středních nářečí, zatímco vaipoolské a kukkuzské se řadí jako zastupitelé západní skupiny. Někdy se také z nářečí orko zvlášť vyčleňuje nářečí pontizõõ. Vzhledem k tomu, že jazyk nemá jednotnou formu a každý mluvčí mluví svým vlastním idiolektem, lze se setkat i s rozdělením na podskupiny nářečí, jejichž jméno je dáno podle vesnice, kde se jimi mluví, např. nářečí kattilské podle vesnice Kattila.\n\nV současnosti jsou vymřelá všechna nářečí s výjimkou západního vaipoolského nářečí, kterým se stále mluví. Jako první vymizelo krévinské nářečí, pravděpodobně někdy v polovině 19. století. Východní nářečí bylo v ohrožení již na počátku 20. století, jeho poslední známý mluvčí zemřel v roce 1960 ve vesnici Icipino. V těchto letech vymřely taktéž západní nářečí mätši a orko. Kukkuzské nářečí zaniklo v 80. letech 20. století.\n\nKrévinskou votštinou mluvili potomci votských válečných zajatců, kteří byli v letech 1444–1447 zajati a deportováni do okolí Bausky v Lotyšsku řádem německých rytířů. Ještě v roce 1805 se odhadovalo, že v okolí Bausky žije asi 1 200 Krévinců, nicméně podle místního kněze Karla Lutzau zde o pět let později v roce 1810 zbývalo posledních 12–15 mluvčích krévinské votštiny, z nichž všichni byli starší lidé. Anders Johan Sjögren po své výzkumné cestě v roce 1846 usoudil, že už z této oblasti votština téměř vymizela. Původně se předpokládalo, že pravlastí Krévinců je Estonsko nebo ostrov Saaremaa. Příbuznost krévinštiny k votštině jako první rozpoznal až Ferdinand Johann Wiedemann v roce 1871. Samotná krévinština nebyla nikdy dobře prozkoumána a dochovalo se z ní jen okolo 600 slov. Od ostatních nářečí se liší zejména zachováním plozivy \"k\" tam, kde jinde došlo k její palatalizaci na afrikátu \"tš\", nicméně další změny charakteristické pro votštinu se u ní zachovaly.\n\nVotština byla „objevena“ v roce 1783 narvským pastorem F. L. Treffurtem. První votsky psaná slova byla zaznamenána ve srovnávacím slovníku \"Linguarum totius orbis vocabularia comparativa\" z roku 1789 od německého zoologa Petera Simona Pallase. Stejně jako všechny ostatní rané votské písemnosti byla i tato hesla psána ve starém ruském pravopise, jenž se používal až do konce 19. století. V roce 1856 sestavil finský lingvista August Ahlqvist první votskou gramatiku, \"Wotisk grammatik jemte språkprof och ordförteckning\". Popisuje v ní hlavně kattilský dialekt votštiny, pro jehož zápis použil latinku obsahující diakritiku. Kromě mluvnického a fonologického popisu votštiny obsahuje kniha také slovník a mnoho ukázek votštiny jak z prózy, tak i z poezie. Významnost této gramatiky spočívá i v tom, že v ní Ahlqvist zachytil mnoho prvků, které později z votštiny vymizely.\n\nO sestavení psané podoby votštiny se pokusil až v roce 1922 votský lingvista Dmitrij Cvetkov, a to pomocí cyrilice. Z různých důvodů se však neujala. V témže roce sepsal i další gramatiku s názvem \"Vadja keele grammatika\" (\"Эсимейн’ ваддя чээлэ грамаатикк\"), jež čerpala hlavně z jõgõperského nářečí. Kvůli jeho smrti však toto dílo zůstalo nedokončené a bylo uloženo do archivu. Mimo to Cvetkov vyučoval votštinu a sbíral různé materiály týkající se Votů a jejich kultury. Přeložil do votštiny povídku \"Vaňka\" od Antona Pavloviče Čechova a sepsal slovník jõgõperského nářečí (\"Vatjan kielen Joenperän murteen sanasto\"). Ten však dlouho existoval jen v ručně psané podobě a svého vydání se dočkal až v roce 1995 díky Johanně Laakso.\n\nBěhem druhé světové války navštívili Ingrii estonští lingvisté, a to v letech 1942 a 1943. Mezi nimi byl také Paul Ariste, který nashromáždil doposud největší sbírku o votském jazyce a kultuře (celkem 5 269 stran). Roku 1948 vydal další votskou gramatiku pojmenovanou \"Vadja keele grammatika\", která byla později vydána také v angličtině pod názvem \"A Grammar of the Votic Language\". Byla založena především na dialektu votštiny z Kattily a jejího okolí, ostatním nářečím věnoval jen menší pozornost a krévinské a kukkuzské nářečí vynechal úplně. K zápisu votštiny používal uralskou fonetickou abecedu. Paul Ariste se v průběhu let ještě několikrát vrátil do Vaipooli a zkoumal dál votský jazyk a kulturu až do roku 1975. Od 70. let se výzkumem votštiny zabývá Heinike Heinsoo z Univerzity v Tartu.\n\nSoučasný stav jazyka úzce souvisí s historií samotného národa. Votové se během 11. století dostali pod nadvládu Novgorodské republiky. Od této doby je postihla řada událostí, které měly vliv na pokles jejich populace a asimilaci s Rusy, počínaje hladomorem, válkami a christianizací, až po ovládnutí Moskevským knížectvím, což způsobilo přísun cizího obyvatelstva na jejich území. Následná nadvláda Švédska v 17. století znamenala kromě přílivu Finů také další snahy o konverzi Votů, tentokrát z pravoslaví na luteránství. Konverze se ve větší míře nesetkala s úspěchem, většina zůstala nadále pravoslavnými a navíc mnoho Votů odešlo ze své země do Ruska. Votové také kvůli náboženství neuzavírali sňatky s jazykově příbuznými luteránskými Finy. Po zrušení nevolnictví v roce 1861 začali Votové odcházet do měst. To však na rozdíl od českých zemí, kde zrušení nevolnictví přispělo ke vzniku národního obrození, mělo opačný výsledek a málopočetní Votové začali používat ruštinu na úkor votštiny.\n\nPo sestavení psané podoby ižorštiny v 30. letech 20. století se votština stala posledním jazykem na území severozápadního Sovětského svazu bez své psané formy. Díky tomu se mohlo ve školách, které kromě Ižorů navštěvovali také Votové, začít vyučovat v ižorštině. Votům výuka v ižorštině nepřipadala zvláštní, neboť často sami sebe nerozlišovali od Ižorů. Mladí lidé se přestávali učit votsky a oba jazyky se začaly navzájem ovlivňovat. Dialekty, které nebyly ižorštinou vůbec dotčeny, jsou dnes již vymřelé. V těchto letech byla část votských rolníků deportována ze svého území a během druhé světové války byli téměř všichni evakuováni do Finska. Ti, kteří se později vrátili, měli zakázáno mluvit votsky. Jazyk se tedy přestal dále rozšiřovat a brzy vymřela zbylá nářečí votštiny až na vaipoolské.\n\nVšichni současní mluvčí jsou dnes již starší lidé, přičemž nejmladší z nich se narodil v roce 1938. Mezi sebou už votštinu nepoužívají, ale mluví jí párkrát za rok, když přijedou badatelé. Jejich primárním jazykem se stala ruština. V posledních několika letech však zájem o votštinu vzrostl a snaží se zabránit jejímu úplnému vymření. Zpívají se v ní folklórní písně a připravuje se i vydání nově sestaveného votského slabikáře, neboť jeho stará verze nebyla nikdy vydána a navíc není vhodná pro výuku. Od roku 1994 se začaly v Petrohradě provozovat kurzy votštiny a později se začala vyučovat i na střední škole v Krakolji. Až do této doby se votština nikdy ve školách neučila. Roku 2000 byla Mechmetem Muslimovem vytvořena nová psaná forma jazyka, založená na latince. V roce 2005 založila Tatjana Jefimova Votskou kulturní společnost, která začala vydávat první votské noviny s názvem \"Maaväci\" („Lidé země“ neboli „Votové“). O rok později byla votština zastoupena na každoročním hudebním festivalu Liet-Lávlut v Östersundu písní \"Kui miä kazvõlin kanainõ\" od estonské folk-metalové skupiny Raud-Ants.\n\nDne 8. listopadu 2007 byl schválen nový projekt na rozšíření přístavu Usť-Luga, který původně zahrnoval kompletní demolici vesnice Krakolje a rozprostíral se i na území vesnice Lužicy. Podle lingvistů by se přesídlení původního obyvatelstva rovnalo zániku votského jazyka. Po zveřejnění těchto plánů byl Votům v říjnu 2008 Leningradskou oblastí udělen status severského domorodého národa a votština byla následně zapsána do seznamu ohrožených jazyků UNESCO. Usť-lužské stavební konsorcium následně přislíbilo Votům pomoci a oznámilo, že na území vesnice Lužicy průmyslovou zónu nepostaví a rovněž i Krakolje nebude zdemolována.\n\nVůbec první číselné údaje zaznamenal v roce 1848 ruský geograf Peter von Köppen, podle něhož žilo ve 37 vesnicích 5 148 Votů. Následující statistiky však ukázaly, že během sto let od Köppenova průzkumu jejich počet klesl zhruba o 98 %. Roku 1939 byla ve sčítáních lidu vyškrtnuta votská národnost a další čísla zaznamenávali už jen badatelé. Od této doby tedy neexistuje žádné oficiální číslo o počtu mluvčích a jediným je sčítání lidu z roku 1926, kdy votsky mluvilo ještě 705 lidí. Během druhé světové války a Stalinova přesouvání národů však jejich počet značně klesl a v roce 1959 zbývalo už jen asi 50 mluvčích (z toho pouze 70 % rodilých). K roku 1989 mluvilo votsky údajně 62 lidí, nicméně jen polovina z nich ji měla jako svůj rodný jazyk.\n\nDle sčítání lidu z roku 2002 mluvilo votsky údajně 774 lidí, avšak toto číslo je považováno za chybné. Týdeník The Economist ve svém vydání z 25. prosince 2005 napsal, že zbývá už jen přibližně 20 mluvčích. Stejného výsledku dospělo v roce 2008 i UNESCO ve svém seznamu ohrožených jazyků. Heinike Heinsoo, profesorka baltofinských jazyků na Univerzitě v Tartu, však uvádí, že skutečné číslo by mohlo být okolo 6–10 lidí, pokud by se nepočítali ti, kteří votštinu časem zapomněli nebo jí sice rozumí, ale neumí jí mluvit.\n\nV ruském sčítání lidu z roku 2010 bylo zaznamenáno 68 mluvčích votštiny. Dalších 5 lidí se k votštině jakožto mateřskému jazyku přihlásilo během sčítání lidu v Estonsku v roce 2011.\n\nPravopis votštiny nebyl doposud kodifikován, existuje však několik verzí sestavených různými badateli. Jsou založené buďto na latince nebo na cyrilici, ta se však příliš neujala a obvykle se k zápisu používá latinka.\n\nKromě výše uvedených abeced se používá i pravopis sestavený Mechmetem Muslimovem. Podobně jako u abecedy Jefimové se i zde afrikáta zapisuje jako \"c\". Písmena \"ś\", \"ź\" a \"ŕ\" jsou zde zachována, avšak písmeno \"ń\" je zapisováno pomocí vlnovky jako \"ñ\". Vlnovka se vyskytuje (kromě písmena \"õ\") i u písmena \"ũ\", které označuje samohlásku , jež nemá svůj protějšek ani v jedné z předešlých dvou pravopisných variant. Odlišný zápis je také u písmene \"dž\" (zapisováno jako \"ĵ\"), které se jinak vyskytuje pouze ve východním nářečí, a dále u písmen \"ľ\" (\"ļ\"), \"ď\" (\"đ\"), \"š\" (\"ş\"), \"ť\" (\"ţ\") a \"ü\" (\"y\"). Kromě těchto písmen existuje ve votštině trigraf \"śtš\", který většinou není součástí abeced. Je přejatý z ruštiny (v azbuce odpovídá písmenu щ) a vyskytuje se pouze v ruských výpůjčkách.\n\nSpolečné pro všechny tyto tři verze zápisu jsou jen základní písmena latinky a zapisování délek pomocí zdvojení písmena. České dlouhé \"á\" by se tedy zapsalo jako \"aa\" (toto pravidlo platí jak pro samohlásky, tak i pro souhlásky). V původních votských slovech se nevyskytují písmena \"f\", \"š\" a \"ž\". Zápis votštiny latinkou používali v 19.–20. století také Henrik Gabriel Porthan, Elias Lönnrot, Anders Johan Sjögren aj.\n\nDalší možností zápisu votštiny je uralská fonetická abeceda, kterou používal např. Paul Ariste. Některá její písmena jsou převzata z cyrilice nebo řecké alfabety, hojně se zde používá diakritika a dlouhé samohlásky se zde zapisují pomocí makronu (české dlouhé \"á\" by se tedy zapsalo jako \"ā\").\n\nVotština má 10 samohlásek, z nichž většina se svou výslovností shoduje s estonskými. Výjimkou je pouze votské \"õ\" [\"\"], které je v některých subdialektech trochu vyšší než estonské, tento rozdíl je však zanedbatelný. Jistou zvláštností je i samohláska , která byla vypůjčena a vyskytuje se pouze v ruských přejatých slovech. Všechny samohlásky mohou být krátké i dlouhé, nicméně v některých nářečích byly dlouhé středové samohlásky \"ee\", \"oo\" a \"öö\" diftongizovány na \"ie\", \"uo\" a \"üö\" (např. slovo („cesta“) na ).\n\nVotština má také velkou zásobu dvojhlásek:\n\"ai\", \"oi\", \"ui\", \"õi\", \"äi\", \"öi\", \"üi\", \"ei\", \"oa\", \"ua\", \"õa\", \"ia\", \"ao\", \"uo\", \"io\", \"au\", \"ou\", \"õu\", \"iu\", \"eu\", \"uõ\", \"iä\", \"öä\", \"üä\", \"iü\", \"äü\", \"öü\", \"eü\", \"üe\".\n\nVotská vokálová harmonie je podobná finské. Většina slov může obsahovat pouze přední (\"ä\", \"ö\", \"ü\", \"e\") nebo zadní samohlásky (\"a\", \"o\", \"u\", \"õ\"), zatímco samohláska \"i\" je neutrální a může se tedy vyskytovat v každém slově. Toto pravidlo se používá hlavně při skloňování, časování, nebo jiném připojování sufixů ke kmeni slova. Existuje však mnoho výjimek, které se těmito pravidly neřídí, např. některé druhy přípon, složená a zvukomalebná slova, aj. \n\nSkoro všechny souhlásky ve votštině mají i svoji zdvojenou formu. Zdvojené neboli dlouhé souhlásky se vyslovují stejným způsobem jako ve finštině nebo estonštině, tedy pozdržením dechu. Vyskytují se pouze uvnitř slova a dokážou měnit jeho význam. Votština má také mezi baltofinskými jazyky nejrozsáhlejší systém souhláskového stupňování, nicméně velká část změn se týká jen střídání znělých a neznělých souhlásek.\n\nV ruských výpůjčkách se mohou vyskytovat i dvě nebo tři souhlásky jdoucí za sebou, např. ve slově („šíp“). Fonotaktická pravidla uralských jazyků se obecně snaží vyvarovat shluku souhlásek na začátku slova, v současných jazycích však toto pravidlo už není úplně dodržováno.\n\nHlavní přízvuk se nachází většinou na první slabice slova, u složenin na první slabice každého kořene. Výjimku tvoří ruská přejatá slova, která mohou mít hlavní přízvuk jinde než na první slabice, a některá votská slova vzniklá skládáním. Vedlejší přízvuk je na třetí a páté slabice. Intonace je u jakéhokoliv typu vět zpravidla klesavá.\n\nVotština má mnoho rysů, které ji odlišují od ostatních baltofinských jazyků. V západních a východních nářečích se souhláska \"k\" před předními samohláskami změnila na palatoalveorání afrikátu [], např. ve slovech („bota“, finsky ), („kopec“, finsky ) nebo („jazyk“, estonsky , finsky ). Stejné změny jsou patrné také u slovanských jazyků (tzv. první palatalizace), např. v ruštině ( [ʨɪˈtɨɾʲɪ], srov. s litevským slovem – „čtyři“), švédštině ( [ʧø:pa], „koupit“) nebo italštině ( [ʧɛntro], „střed“).\n\nDalší změny:\n\nZ hlediska morfologické typologie je votština jazykem především aglutinačním, což znamená, že k základu slova se připojují stejně jako u flekčního typu různé předpony a přípony, které však nesou pouze jednu gramatickou kategorii. Mezi slovní druhy patří podstatná jména, přídavná jména, zájmena, číslovky, slovesa, příslovce, předložky a záložky, spojky a citoslovce. Podstatná a přídavná jména se od sebe nijak zásadně neliší a platí pro ně stejná morfologická pravidla. Podobně jako ostatní uralské jazyky má votština oproti češtině navíc záložky (neboli postpozice), které se od předložek (prepozic) liší jen svým pořadím oproti slovu, k němuž se vztahují. Votština nemá členy a jmenný rod. Zájmeno tedy znamená „on“ i „ona“ a z textu se nedá rozpoznat, zda děj či činnost vykonává muž nebo žena. Mluvnická čísla jsou dva, jednotné a množné.\n\nVotština má 16 pádů: nominativ, genitiv, partitiv, illativ, inessiv, elativ, allativ, adessiv, ablativ, translativ, essiv, komitativ, terminativ, abessiv, excessiv a instruktiv. Kromě těchto pádů se ve votštině v menší míře vyskytují i další tři pády: akuzativ, prolativ a lativ. Tvary akuzativu jsou až na výjimky u některých zájmen shodné s genitivem nebo nominativem. Zbytky prolativu a lativu se vyskytují už jen u pár slov, která se užívají jako příslovce. Někteří rodilí mluvčí nepoužívají také excessiv a jeho funkci nahrazují pomocí elativu. Ačkoliv je pádů oproti češtině větší množství, jejich jednotlivé koncovky jsou stejné pro všechna jména. Podobně jako v estonštině se všechny pády tvoří přidáním dané přípony ke genitivnímu tvaru slova, s výjimkou partitivu a illativu. Při tvoření množného čísla se u všech pádů kromě nominativu a genitivu přidává před pádovou příponu sufix \"-i\". Zákony skloňování jsou stejné pro všechna podstatná a přídavná jména, do jisté míry i pro zájmena a číslovky, kde jsou některé tvary nepravidelné.\n\nSlovesa mají šest časů, z nichž dva jsou základní (přítomný a minulý) a zbylé čtyři jsou složené (předpřítomný, předminulý, budoucí a předbudoucí), pro jejichž tvoření se až na budoucí čas používá příčestí. Při tvorbě budoucího času se používají pomocná slovesa („být v budoucnu“), („začít“) nebo („vzít“). Kromě toho lze však budoucnost vyjádřit i časem přítomným nebo syntakticky pomocí pádu předmětu. Existují celkem dva slovesné rody (činný a trpný), dva infinitivy, dvě příčestí (přítomné a minulé, z nichž každé se dál dělí na aktivní a pasivní) a čtyři způsoby (oznamovací, podmiňovací, rozkazovací a potenciál). Potenciál označuje pravděpodobnost děje (např. „snad se něco udělá“) a z votštiny už téměř vymizel.\n\nSlovosled je ve votštině volný. Jeho základním typem je SVO (tedy podmět–přísudek–předmět), nicméně další typy slovosledů jsou také možné. Otázka se v psaném projevu označuje otazníkem na konci věty a je v ní možný slovosled VSO. Zápor se vyjadřuje pomocným negativním slovesem, které se v češtině nevyskytuje a ve větě stojí vždy před slovesem významovým.\n\nPodle studie Gruzínské akademie věd je ve votštině navzdory dlouhodobému působení ruštiny velice málo vět, které jsou svojí konstrukcí podobné ruským.\n\nVotštinu nelze studovat jako samostatný obor. Některé univerzity obvykle nabízejí pouze kurzy votštiny, které jsou zahrnuty do oborů týkajících se baltofinských jazyků. Jejich výuka je možná na následujících univerzitách:\n\n\nMimo univerzity je studium možné také v kurzech v Petrohradě nebo ve škole v Krakolji, kde ji vyučovala jedna z mluvčích, Tatjana Prokopenko.\n\n\n\n"}
{"id": "545604", "url": "https://cs.wikipedia.org/wiki?curid=545604", "title": "Boleslav II. Mazovský", "text": "Boleslav II. Mazovský\n\nBoleslav II. Mazovský (1251 – 20. května 1313) byl mazovský kníže spolu s batrem v letech 1262–1275, kníže plocký od roku 1275, sandoměřský od roku 1288 a mazovský od roku 1294. Pocházel z rodu Piastovců.\n\nByl druhým synem Zemovíta I. Mazovského a jeho ženy Pereslavy, dcery Daniela Haličského a Anny Novgorodské.\nV roce 1267 byl Litevci zabit kníže Zemovít a jeho starší syn Konrád byl zajat. Boleslav ještě nebyl plnoletý a regentem knížectví se stal Boleslav Pobožný spolu s jejich matkou Pereslavou. Po dvou letech v zajetí, byl Konrád propuštěn a mohl převzít vládu v Mazovsku. V roce 1275 se stal Boleslav plnoletým. Konrád rozdělil Mazovsko na dvě části, Czersko a Plocko. Boleslav obdržel Plocko a Konrád si ponechal Czersko. Boleslav s tím nesouhlasil, spojil se s litevským vévodou Trojdenem, okolo roku 1279 se oženil s jeho dcerou Gaudemundou Žofií, a Vladislavem Lokýtkem a na Konráda zaútočil. Mezi bratry vypukla válka, která trvala několik let a zničila velkou část Mazovska.\n\nV září roku 1288 zemřel Lešek II. Černý bez potomků a na trůn byl navržen Boleslav Mazovský. Nebyl to jediný kandidát, dalším byl Jindřich IV. Probus. Ještě téhož roku byl Boleslav zahnán z Krakova armádou Jindřicha Proba, který se po jeho získáni vrátil na konci roku 1288 do Slezska. Boleslav Mazovský dobyl Sandoměřsko. Na začátku února 1289 slezská knížata Jindřich III. Hlohovský, Přemek Stínavský a Boleslav I. Opolský zorganizovala nájezd na Krakov s cílem posílit moc Jindřicha Proba. V této době se poražený Boleslav II., stále snažil dobýt Krakov se svými spojenci Vladislavem Lokýtkem a Kazimírem II. Lenčickým. Podporován byl rovněž Konrádem Mazovským. Armáda spojenců Jindřicha Proba se stáhla z Krakova. 26. února 1289, v blízkosti Siewierze byli napadeni Boleslavem Mazovským a jeho spojenci. Bitva skončila porážkou slezských knížat. V bitvě byl zabit Přemek Stínavský a Boleslav I. Opolský byl zajat. Krakov byl zabrán Boleslavem. Ten v létě 1289 vstoupil do jednání s bratrem Konrádem II. Mazovským. Nabídl mu za vojenskou pomoc, a upuštění nároku na Krakov, Sandoměřsko. Proti tomu se bouřili šlechtici Malopolska a spojili se s Lokýtkem. Boleslav se stáhl do Mazovska. Vladislav Lokýtek se spojil se Lvem Haličským a dobyl Krakov. V srpnu 1289 se Jindřich IV. Probus v čele svého vojska vydal ke Krakovu. Lokýtek uprchl a Jindřich Probus se stal pánem Krakova.\n\nPo smrti své první ženy, se v roce 1291 oženil podruhé. Stejně jako první manželství, i to druhé bylo čistě politické. Jeho druhou ženou se stala Kunhuta, sestra českého krále Václava II. Sňatkem chtěl Boleslav posílit svou pozici. Následující rok podporoval svého švagra v procesu s Vladislavem Lokýtkem během obléhání Sieradzu. Mazovsko-česká spolupráce však netrvala dlouho.\n\nV roce 1294 zemřel Konrád II. Mazovský a Boleslav se stal vládcem celého Mazovska. Poté přerušil vztahy s Čechami a spojil se s Vladislavem Lokýtkem. V roce 1295 Boleslav zahájil pomocí Litevců přestavbu hradu v Wiznie. V témže roce byl v Hvězdně korunován polským králem Přemysl II. Velkopolský, který už v následujícím roce násilně zemřel. Nástupcem jmenoval Jindřicha III. Hlohovského, proti kterému Lokýtek zaútočil. Boje mezi nimi trvaly několik let. V roce 1300 se Václav II. zasnoubil s dcerou Přemysla Velkopolského, Rejčkou a téhož roku byl korunován polským králem. Také zahájil útok na Mazovsko]]Boleslav se nevzdal a neuznal ani Václava polským králem. Roku 1302 bylo manželství Boleslava a Kunhuty rozvedeno. Kunhuta se poté vrátila ke klášternímu způsobu života.\n\nPočátkem 14. století, Boleslav založil město Varšavu, a přispíval k jeho rozvoji na úkor blízkého Czerska. V roce 1310 přenechal část Mazovska svým dvěma starším synům. Zemovít obdržel oblast Varšavy a Trojden Czersko. Zemřel 20. dubna 1313 a byl pohřben v katedrále Plocku.\n\n"}
{"id": "545606", "url": "https://cs.wikipedia.org/wiki?curid=545606", "title": "Quartier d'Auteuil", "text": "Quartier d'Auteuil\n\nQuartier d’Auteuil (\"čtvrť Auteuil\") je 61. administrativní čtvrť v Paříži, která je součástí 16. městského obvodu. Má rozlohu 303 ha a ohraničují ji Boulevard périphérique na jihu a na západě, \"Rue de l'Assomption\" a \"Rue de Boulainvilliers\" na severu a řeka Seina na východě.\n\nV roce 1109 se majitelem zdejšího panství stal pařížský klášter Sainte-Geneviève. V jeho majetku zůstala ves až do Francouzské revoluce, kdy se z ní v roce 1790 stala samostatná obec Auteuil. V letech 1840-1845 při stavbě nových městských hradeb došlo k rozdělení území Auteuil na dvě části. Od 1. ledna 1860 se část města uvnitř hradeb stala součástí města Paříže a zbývající, mnohem menší část byla připojena k městu Boulogne-Billancourt. Dnešní čtvrť tak nese název zaniklé obce.\n\n\n"}
{"id": "545612", "url": "https://cs.wikipedia.org/wiki?curid=545612", "title": "Boleslav II. Minsterberský", "text": "Boleslav II. Minsterberský\n\nBoleslav II. Minsterberský († 1341) byl minsterberský kníže a pán na Kladsku z rodu slezských Piastovců.\n\nByl nejmladším synem svídnicko-javorského knížete Boleslava I. Surového a jeho ženy Beatrix Braniborské. Oženil se z Gutou, ženou nám neznámého původu. Kvůli jeho výpadům do Kladska a drancování zboží Jindřichovského a Kameneckého kláštera podnikl proti němu markrabě moravský Karel na podzim 1335 trestní výpravu. Boleslav byl nucen vyjednávat a dne 29. září 1336 složil lenní přísahu českému králi. Sice následně získal do doživotní zástavy Kladsko, ale na oplátku zastavil frankenštejnskou vikpildu a území Střelínska. Pohřben je v cisterciáckém klášteře v Jindřichově.\n"}
{"id": "545614", "url": "https://cs.wikipedia.org/wiki?curid=545614", "title": "François Ravaillac", "text": "François Ravaillac\n\nJean François Ravaillac (1578, Angoulême, Francie – 27. května 1610, Paříž, Francie) byl katolický atentátník, který 14. května 1610 zabil francouzského krále Jindřicha IV.\n\nFrançois Ravaillac se narodil v Angoulême. Jeho dědeček byl městský žalobce. Jeho otec Jean Ravaillac byl násilník, který většinu času strávil ve vězení, zatímco jeho matka Françoise Dubreuil byla jeptiška v tamním klášteře.\n\nRavaillac se roku 1600 stal školním učitelem. Jako horlivý katolík hledal přijetí do mnišského řádu Feuillantů, františkánů, z různých důvodů však nebyl přijat.\n\nV roce 1609 se Ravaillacovi dostal do rukou spis od španělského jezuity Juana Mariana, v němž velebil vraha bývalého krále Jindřicha III. Jacquese Clémenta, a přiřkl lidu právo zabít nekřesťanského panovníka. Ravaillac byl spisem fascinován a odjel do Paříže, kde hledal vhodný okamžik na zabití Jindřicha IV.\n\nDne 14. května 1610 odjel Jindřich IV v kočáře navštívit nemocného ministra Maximiliena de Béthune, vévodu de Sully. Nedoprovázela ho téměř žádná stráž. V ulici \"de la Ferronnerie\" zatarasil královskému kočáru cestu povoz. Ravaillac, který králův kočár sledoval již od jeho vyjetí z Louvru, poté vyskočil na pravé zadní kolo kočáru a bodl Jindřicha IV. nožem dvakrát do hrudi. Než kočár dorazil zpět do Louvru, byl Jindřich IV. mrtev.\n\nRavaillac se nechal bez odporu zajmout. Musel být odklizen na bezpečné místo, protože zuřící dav ho chtěl na místě zlynčovat.\n\nBěhem soudu byl Ravaillac často mučen, aby prozradil jména svých kompliců. Ravaillac však nikoho neprozradil a prohlašoval, že celou vraždu zosnoval sám.\n\nSoudci ho však neposlouchali, nechtěli věřit, že zatarasení cesty povozem byla náhoda. Nakonec byl Ravaillac odsouzen k trestu smrti.\n\nRáno 27. května 1610 odjel povoz se strážnými a Ravaillacem ke katedrále Notre-Dame, kde Ravaillac zopakoval své potupné doznání. Povoz pak odjel na Place de Grève, kde již bylo připravené popraviště.\n\nRavaillacova poprava patří k nejkrutějším v dějinách a dozajista se podobá popravám Petera Stumppa, Balthasara Gérarda nebo Roberta Damiense. Kat Ravaillaca uvázal na stůl ve tvaru kříže a sirným plamenem spálil Ravaillacovi pravou ruku, která zabila Jindřicha IV. Poté mu kleštěmi začal trhat prsní bradavky, paže, stehna, lýtka, dokonce se pokoušel i utrhnout hlavu. Do ran pak začal kat Ravaillacovi vlévat roztavené olovo, pryskyřici, vařící olej a síru. Jelikož mu kat nedokázal kleštěmi utrhnout nohy, musel k nim přivázat koně, které táhl každého na jinou stranu. Když i toto utrpení Ravaillac v nepopsatelných bolestech přežil, byl zbytek jeho těla upálen.\n"}
{"id": "545615", "url": "https://cs.wikipedia.org/wiki?curid=545615", "title": "Boleslav II. Opolský", "text": "Boleslav II. Opolský\n\nBoleslav II. Opolský (* okolo 1300 – 21. června 1356) byl opolský kníže z rodu slezských Piastovců.\n\nByl synem opolského knížete Boleslava I. V dubnu 1327 složil ve Vratislavi lenní přísahu českému králi Janovi Lucemburskému.\n\nPohřben je v kapli sv. Anny ve františkánském klášteře v Opoli.\n"}
{"id": "545618", "url": "https://cs.wikipedia.org/wiki?curid=545618", "title": "Kostel svaté Anny (Bořetice)", "text": "Kostel svaté Anny (Bořetice)\n\nKostel svaté Anny v Bořeticích je římskokatolický chrám v okrese Břeclav. Je chráněn jako kulturní památka České republiky.\n\nLeží na nejvýše položeném místě v obci, při jejím západním okraji. Jeho současná podoba pochází z konce 17. století.\n\nPodle pověsti stával na místě dnešního kostela kříž, který tam uprostřed pohanského háje vztyčili slovanští věrozvěstové Cyril a Metoděj, když sem přišli z blízkého Podivína. Obec zažila několik nepřátelských vpádů, při nichž byl vždy spolu se vsí zničen i kostel. Již roku 1241 byla obec vypleněna při vpádu Tatarů na Moravu, ve 2. polovině 16. století při nájezdu Turků, v roce 1605 vojsky Štěpána Bočkaje a naposledy pak během třicetileté války.\n\nStavba současného kostela započala roku 1680. Zpočátku byla financována z darů věřících a především majitele panství hraběte Bedřicha z Oppersdorfu, později však musela být pro nedostatek peněz pozastavena. Nakonec se kostel podařilo dostavět v průběhu 18. století poté, co panství zdědila hraběnka Marie Antonie Czoborová. Hraběnka kostelu věnovala i varhany.\n\nSoučástí kostela je i rozsáhlý hřbitov a celý pozemek je obehnán zdí s barokní bránou z 18. století. Z původní zdi se zachovalo jen necelých 20 metrů, většina byla zničena při rekonstrukci hřbitova.\n\n"}
{"id": "545620", "url": "https://cs.wikipedia.org/wiki?curid=545620", "title": "Omantel", "text": "Omantel\n\nOman Telecommunications Company (zkr. Omantel) je první telekomunikační společností v Ománu a hlavním poskytovatelem internetových služeb v zemi. V dubnu 2008 získal Omantel podíl 65 % v pákistánském telekomunikačním podniku WorldCall. Stát Omán vlastní 70 % akcií Omantelu.\n\nOmantel PowerNet je jedinou internetovou službou v Ománu, která poskytuje širokopásmové připojení, a to s využitím technologie ADSL2+. Poskytovány jsou balíčky služeb stahování dat v rozmezí od 512 kbit/s až 16 Mbit/s.\n\nOman Mobile dceřiná společnost Omantelu, která poskytuje zákazníkům možnost volání z mobilních telefonů. Ke standardnímu volání a posílání SMS je nabízen i balíček pro služby BlackBerry.\n\nOd ledna 2009 čítá zákaznická základna firmy Oman Mobile přibližně 1,7 milionu lidí.\n\n\n"}
{"id": "545623", "url": "https://cs.wikipedia.org/wiki?curid=545623", "title": "Boleslav II. Těšínský", "text": "Boleslav II. Těšínský\n\nBoleslav II. Těšínský († 1452) byl těšínský a bytomský kníže z dynastie slezských Piastovců.\n\nByl synem těšínského knížete Boleslava I. a Eufémie Mazovské. O vládu nad knížectvím se dělil se svými bratry. Sídlil, a celý svůj krátký život prožil na zámku ve Fryštátě. Byl prvním těšínským knížetem, který vyčlenil fryštátskou část. Vládl nad ní v letech 1447 - 1452. Oženil se s Annou, dcerou Ivana z Ruska. Anna byla neteří královny Sonky, manželky českého krále Vladislava II., a její manželství s knížetem Boleslavem mělo posílit vliv Jagellonců ve Slezsku. Další těšínští Piastovci vzešli z jeho beder, neboť jeho bratr Přemyslav II., který vládl nad těšínskou částí, měl dceru dědičku, která se však vzdala dědičných práv. Po jeho smrti manželka Anna se synem Kazimírem II. zůstali na knížecím hradě ve Fryštátě, odkud syn Kazimír II. až do roku 1477 vládl stále rozdělenému knížectví. Byl spojencem pánů z Poděbrad, což bylo stvrzeno sňatkem jeho syna Kazimíra s Johanou z Poděbrad a dcery Žofie Těšínské († 1479) s Viktorínem z Poděbrad, synem krále Jiřího z Poděbrad.\n\n"}
{"id": "545625", "url": "https://cs.wikipedia.org/wiki?curid=545625", "title": "Ellie Goulding", "text": "Ellie Goulding\n\nEllie Goulding (přechýleně \"Ellie Gouldingová\", rodným jménem Elena Jane Goulding; * 30. prosince 1986, Hereford) je Britská zpěvačka, textařka a kytaristka. Ovládá ale i hru na bicí a mandolínu. Proslavila se především díky úspěchu v anketě BBC Sound of 2010 a vítězstvím Ceny kritiků na BRIT Awards. Podepsala smlouvu s nahrávací společností Polydor Records v roce 2009, kde nahrála své první EP \"An Introduction to Ellie Goulding\", následované jejím debutovým studiovým albem \"Lights\", jež bylo vydáno roku 2010. Jako druhé studiové album nahrála Halcyon a třetím studiovým albem se stalo album Delirium. Na předávání cen BRIT Awards 2014 vyhrála cenu pro nejlepší britskou zpěvačku.\n\nNa jevišti ji doprovází kapela ve složení Chris Ketley (piano a kytara), Joe Clegg (bicí) a Simon Francis (basová kytara). Dříve ke skupině patřil i hudebník Maxwell Cooke, který se ale vydal na sólovou dráhu a skupinu opustil. Na jeho pozici ho nyní nahradila hudebnice Jihea Oh.\n\nNarodila se a vyrůstala ve městečku Lyonshall,poblíž Kingtonu v Hereforshire v Anglii. Má bratra (Alex Goulding) a dvě sestry (Jordan a Isabel Goulding). Studovala na Lady Hawkins' High School v Kingtonu v Herefordshiru. Později navštěvovala vzdělávací institut Hereford Sixth Form College, ale nakonec odešla na Kent University. Zde po dobu roční pauzy rozvíjela svůj talent.Od devíti let hrála na klarineta ve čtrnácti se naučila hrát na kytaru. Již v patnácti letech začala psát své vlastní folkové písně. Během studií na univerzitě, kde studovala drama, začala spolupracovat s Vincentem Frankem (profesně je znám jako Frankmusik) na skladbě \"Wish I Stayed\". Zanedlouho se spřátelila se Starsmithem, který se stal hlavním producentem jejího druhého alba \"Lights\". Po dvou letech studia z Kent University opět na rok odešla a přesunula se do Západního Londýna.\n\nV roce 2009 začala spolupracovat s nahrávací společností Polydor Records. I přesto svůj druhý singl \"Under the Sheets\" nahrávala v malé nezávislé společnosti Neon Gold Records. Premiéra písně 20. září 2009 na BBC Radio 1 jí přinesla velký úspěch, který vedl k tomu, že se singl umístil na 53. místě v UK Singles Chart.\n\nV říjnu 2009 hostovala na turné Little Boots a 20. října 2009 byla hostem v show \"Later... with Jools Holland\" se skladbami „Under the Sheets“ a „Guns and Horses“.\n\nJejí píseň \"Wish I Stayed\" se stal singlem týdne na UK iTunes Store od 22. do 28. prosince 2009.\n\nPřed vydáním jejího debutového alba \"Lights\" bylo oznámeno, že vyhrála BBC Sound of 2010, což je cena mapující talenty a možné budoucí hvězdy dle mínění kritiků, hudebních vydavatelů a představitelů hudebního průmyslu a vyhrála i Cenu kritiků BRIT Awards pro rok 2010.\n\nJejí album \"Lights\", které bylo uvedeno singlem \"Starry Eyed\" dne 22. února 2010, vyhrálo žebříček UK Albums Chart. Velká část alba je výsledkem spolupráce s anglickým producentem Starsmithem.\nPíseň \"Starry Eyed\" zazněla také ve filmu Kick-Ass, jehož soundtrack vydalo vydavatelství Polydor Records v březnu téhož roku.\n\nZ její textařské činnosti vyjmenujme písně \"Love Me Cos You Want To\" pro album \"Ten\" od Gabrielly Cilmi nebo \"Remake Me and You\" a \"Jumping Into Rivers\" od Diany Vickers (spoluautoři: Vickers a Guy Sigsworth)\n\nV roce 2010 poprvé vystoupila na iTunes festivalu a oblíbila si ho na tolik, že na něm vystupovala i v roce 2012 a 2013.\n\n29. dubna 2011 zpívala na svatební hostině prince Williama a Catherine Middleton v Buckinghamském paláci. Zpívala i pro Baracka Obamu a jeho ženu.\n\n5. října 2012 vydala s vydavatelstvím Polydor Records svoje druhé studiové album \"Halcyon. \"Album získalo pozitivní ohlasy od světových kritiků, především kvůli tomu jak na desce vyniká její výjimečný hlas a předurčili jí kariéru velké hvězdy. V žebříčku UK Albums Chart debutovalo na 2. místě. V americkém žebříčku Billboard 200 debutoval na 9. místě.\n\n26. srpna 2013 byla vydána reedice alba Halcyon, nazvaná Halcyon Days, obsahujíc i hit Burn, který obsadil vysoké příčky v mnoha hitparádách a v hitparádě UK Singles Chart zvítězil.\n\nNa konci roku 2014 oznámila Goulding, že dočasně přestává koncertovat a bude se soustředit na své třetí studiové album.\n\nNa začátku roku 2015 vypustila do světa singl \"Love Me Like You Do\", který byl použit v soundtracku k filmu Padesát odstínů šedi. Videoklip byl přidán na YouTube 22. ledna 2015. Singl byl velice úspěšný a strávil 4 týdny na prvním místě v prestižní hitparádě UK Singles Chart. Píseň trhala hitparády i v jiných zemích například.: Německo, Austrálie a Nový Zéland. V americkém Billboard Hot 100 se singl umístil na 3. místě. Singl drží rekord pro nejvíce hraný song v jednom týdnu ve Velké Británii.\n\nGoulding se objevila na novém albu \"Peace Is The Mission od\" Major Lazer, jako hostující umělec na písni Powerful po boku Tarrus Riley. 27. července Ellie oznámila na svém instagramu, že dokončila své třetí studiové album. Později byl oznámen název alba – \"Delirium\" a vydání prvního singlu, který bude nést název \"On My Mind\". Dne 7. září 2015, bylo oznámeno, že Goulding bude vystupovat na 2015 AFL Grand Final, spolu s kanadským hudebníkem Bryanem Adamsem. Její debutový singl \"On My Mind\" z nového alba \"Delirium\" měl premiéru 17. září 2015 v BBC Radio 1 Breakfast Show. Ellie zazpívala singl hned o týden později na Apple Music Festivalu.\n\nDne 9. září 2015 byl vydán propagační singl \"Something In The Way You Move.\" Lyric video je tvořeno tancujícími fanoušky. Dne 15. října téhož roku bylo oznámeno, že druhým singlem z připravovaného alba bude píseň \"Army\". Ta je věnovaná a napsaná pro její nejlepší přítelkyni Hannah. 22. října 2015 byl vydán další propagační singl k albu, a to píseň \"Lost and Found.\"\n\nAlbum vyšlo 6. listopadu 2015. Standardní edice \"Delirium\" obsahuje 16 songů a vylepšená Deluxe verze songů 22, včetně hitu \"Outside\", na kterém Ellie spolupracovala se svým dobrým kamarádem Calvinem Harrisem. Exkluzivní edice pro Target obsahuje jako jediná ještě 3 nové písně – \"Let it Die\", \"Two Years Ago\" a hit \"Powerful\".\n\n21. ledna 2016 odstartovala Ellie své třetí turné a 30. ledna 2016 zavítala se svým \"Delirium World Tour\" i do pražské O areny.\n\nJejím přítelem byl moderátor Greg James, americký DJ Skrillex, anglický herec Jeremy Irvine a anglický kytarista ze skupiny McFly Dougie Poynter.\n\nSvůj volný čas tráví s rodinou, kamarády v klubech a také ráda běhá.\n\nV roce 2010 běžela Bupa Great North Run pro nadaci British Heart Foundation zaměřenou na pomoc lidem se srdečním onemocněním.\n\nV roce 2011 běžela běh She Runs LA pro charitu Students Run LA. Stala se partnery charitativních akcí Pandora Radio a Chime for Chang.\n\n13. listopadu 2013 vystupovala na charitativní akci Children in Need Rocks na pomoc dětem v nouzi, kde také oznámila že do této nadace půjde část výtěžku z písně How Long Will I Love You. 28. dubna 2013 běžela inaugurační Nike Women Half Marathon ve Washingtonu a zaběhla ho v čase 1:41:35.\n\nDne 15. listopadu 2014, se Ellie připojila k charitativní skupině \"Band Aid 30\" spolu s dalšími britskými umělci a podílela se na nové verzi skladby \"Do They Know It's Christmas?\" v Sarm West Studios v Notting Hill, Londýn. Píseň byla vydaná, aby získala peníze na pomoc vyřešení 'ebola krize' v západní Africe.\n\nNa Štědrý den 2014 Goulding vařila se svým přítelem jídlo pro lidi bez domova v Londýně.\n\nDne 16. prosince 2014 s pomocí charitativní organizace \"Streets of London\" pozvala své přátele, umělce (Bastille, Jess Glynne, Kodaline, Birdy, Tom Odell, Years & Years, Gabrielle Aplin, Kwabs, …) a uspořádala akci Ellie Goulding + Friends – Tackling Homelessness. Akcí pomohla získat v přepočtu asi 1 300 000 Kč na pomoc lidem bez domova v Londýně.  \n\nPřesně o rok později 16. prosince 2015 tuto akci zopakovala se stejným účelem, ale trochu pozměněným line-upem v Londýnském Roundhouse (Rudimental, John Newman, Olly Alexander z Years & Years, Kwabs, MNEK, Mumford and Sons, …) a pomohla získat v přepočtu více jak 2 200 000 Kč. \n\n\n\n\n\n\n"}
{"id": "545630", "url": "https://cs.wikipedia.org/wiki?curid=545630", "title": "Plaské varhany", "text": "Plaské varhany\n\nPlaské varhany je unikátní raně barokní varhanní stroj, který je instalován v kostele Nanebevzetí Panny Marie v plaském cisterciáckém klášteře.\n\nByly postaveny v roce 1688 významným českým varhanářem Abrahamem Starkem z Lokte, patří mezi největší varhany v České republice, navíc se jedná o varhaní stroj, který v roce 2006 prodělal totální rekonstrukci a restauraci do své prapůvodní barokní zvukové podoby zásluhou varhanáře Vladimíra Šlajcha a výtvarníka Václava Stádníka. V době svého vzniku měly tyto varhany 29 znějících rejstříků.\n\nKoncem 18. století proběhla jejich první velká přestavba, která velmi výrazně pozměnila celkovou podobu nástroje, další úpravy zde proběhly počátkem 20. století, poslední provoz těchto varhan před jejich celkovou rekonstrukcí proběhl v roce 2000. Poslední rekonstrukce do původní podoby z roku 1688 proběhla v letech 2004-2006. \n\nMons. biskup František Radkovský jim slavnostně požehnal 29. září 2006, slavnostní koncert tehdy provedl známý klavírista a varhaník Jaroslav Tůma.\n\n\n\n\n\n\n"}
{"id": "545636", "url": "https://cs.wikipedia.org/wiki?curid=545636", "title": "Tomáš Hrách", "text": "Tomáš Hrách\n\nTomáš Hrách (11. ledna 1967 Praha – 7. června 2000 Praha) byl český překladatel z angličtiny a francouzštiny.\n\nVystudoval gymnázium a pak Matematicko-fyzikální fakultu Univerzity Karlovy, obor přibližné a numerické metody, přičemž v roce 1990 dosáhl titulu Mgr. Od roku 1991 se věnoval překladatelství; nejprve u nakladatelství Talpress, později zejména pro nakladatelství Argo. Zemřel pádem z balkónu.\n\nByl považován za nejtalentovanějšího překladatele své generace. Obec překladatelů po něm pojmenovala Prémii Tomáše Hrácha, která se uděluje v rámci Ceny Josefa Jungmanna za mimořádný překladatelský počin mladého překladatele (který v předchozím kalendářním roce nepřekročil věkovou hranici 34 let).\n\nVlastní díla publikoval časopisecky (\"Studentské listy\", revue \"Labyrint\"), často pod pseudonymem Moše Kanalduft.\n\n\n"}
{"id": "545637", "url": "https://cs.wikipedia.org/wiki?curid=545637", "title": "Boleslav III. Marnotratný", "text": "Boleslav III. Marnotratný\n\nBoleslav III. Marnotratný též Lehnický, Štědrý či Bílý (1291 – 1352 klášter Lubuš) byl lehnicko-břežský kníže z lehnické větve slezských Piastovců, zeť Václava II. a švagr Jana Lucemburského.\n\nByl synem lehnicko-vratislavského knížete Jindřicha V. Tlustého. Po smrti svého otce byl ještě nezletilý a správu nad knížectvím vykonávali regenti. Roku 1303 byl ještě jako nedospělý oženěn svým poručníkem, českým králem Václavem II., s jeho dcerou Markétou. Díky jeho spříznění s přemyslovským rodem se po smrti Václava III. o něm uvažovalo jako o nástupci na českém trůně. Patřil mezi stoupence Lucemburků, v roce 1315 třeba ujistil krále Jana o své podpoře proti odbojnému Jindřichovi z Lipé. V roce 1322 se stal správcem Království českého po dobu královy nepřítomnosti. Dne 9. května 1329 ve Vratislavi přijal od českého krále Jana Lucemburského své knížectví jako léno. Stal se tak vazalem českého státu. V roce 1335 se účastnil historického setkání českého, polského a uherského krále ve Visegrádu. Jeho ostatky byly uloženy v kapli Lubušského kláštera.\n"}
{"id": "545640", "url": "https://cs.wikipedia.org/wiki?curid=545640", "title": "Progresivní paralýza", "text": "Progresivní paralýza\n\nProgresivní paralýza, také paralytická demence, generalizovaná obrna, či Baylova nemoc, je v současné době velmi vzácné onemocnění mozku s výskytem zhruba 7 % mezi nemocnými v pozdním stádiu syfilis. Obvykle se dostavuje 10 až 25 let po infekci. Z hlediska patologie se jedná o chronickou progresivní meningoencefalitidu. Onemocnění převažuje mezi muži.\n\nV dnešní době je progresivní paralýza již téměř vymizelé onemocnění, nicméně před objevem penicilinu a jeho hromadném užívání tvořili tzv. paralytici 12 až 20 % pacientů v psychiatrických léčebnách. V anglofonních a frankofonních zemích je tato choroba označována jako \"general paralysis\", nebo \"paralysie générale\". Označení \"dementia paralytica\" spolu s ostatními poukazují zejména na postupnou svalovou slabost a duševní degradaci vedoucí až ke konečnému upoutání na lůžko a celkovému marasmu.\n\nK počátečním projevům patří zejména neurastenické obtíže – nespavost, bolesti hlavy, potíže se soustředěním, vegetativní labilita, podrážděnost. Lze pozorovat časnou dysartrii projevující se obvykle vynecháváním a přesmykováním slabik, objevit se mohou i parestézie. Běžné jsou též závratě, třes jazyka a rukou. Později dochází k celkovému postižení povahových vlastností. Typické je obhroublé vtipkování, impulzivita, hypománie, nebo naopak deprese, či apatie, později bývá spíše tupá euforie až úplná citová vyhaslost. Nemocný zanedbává péči o svůj zevnějšek a práci, oslabena je soudnost, vůle, pozornost i paměť. Časté jsou makromanické a jiné bludy. Mohou se objevit zrakové a sluchové halucinace, iluze, mikrozoopsie.\n\nDochází k rozvoji paréz a progresivní demenci. Běžná je šlachová hyperreflexie, pseudobulbární syndrom, dysartrie, afázie. V polovině případů se objevuje tzv. Argyll-Robertsonova zornice (znekrouhlené, anizokorické zornice s vyhaslou reaktivitou na osvit). Následuje celkové chřadnutí, dochází ke spontánním zlomeninám, výkyvům tělesné teploty, naprostému rozkladu osobnosti a kachexii. Příčinou smrti může být těžký epileptický paroxysmus, tzv. ictus paralyticus.\n\nZákladními patologickými koreláty p paralýzy je nerovnoměrná difúzní atrofie mozkové kůry, zejména frontotemporální, částečně i perietální. Nadále jsou přítomny rozličné markery typické pro chronické encefalitidy. Měkké pleny jsou zpravidla zbytnělé, leptomeningeální a korové cévy lymfocytárně a plazamticky infiltrované. Lze nalézt demyelinizaci, zmnožení astroglie. V omozečných obalech a kůře se ukládá žlutohnědý pigment hemosiderin (atrophia corticis rubra).\n\n\n\n\n\n\n\nVelmi zřetelné, osobité znaky této nemoci, jsou abnormality v reflexích pacientovy zornice; tzv. Argyll-Robertsonova zornice – zornice jsou nezvykle úzké, zneokrouhlené a anizokorické (nesoulad velikostí obou zornic), přičemž neodpovídá na osvit při zachovalé reakci na konvergenci – příčinou je léze okohybného nervu – vyskytují se u 50% nemocných. Diagnosticky cenným ukazatelem se v preparalytickém období stává zejména jazyk – znatelný je jemný třes a záškuby, rovněž neschopnost jej vysunout mimo ústa.\n\nSéropozitivita pro treponematózu se ověřuje TPHA a TPI testy, dříve se hojně využívaly tzv. Wassermanovy reakce. Při vyšetření s podezřením na demenci, či jinou poruchu se tyto zkoušky používají bez výhrad. Rozbor mozkomišního moku při progresivní paralýze vykazuje přibližně tyto hodnoty.:\n\n\nPřed objevem penicilinu, který je při vysokém dávkování úspěšný až v 80%, a ostatních ATB, jako je doxycyklin byla progresivní paralýza obvykle smrtelná, vedoucí k úmrtí během tří až pěti let, ačkoliv jsou možné i formy trvající několik měsíců, či deset, patnáct let. K potlačení křečí a organické epilepsie se podávaly antikonvulziva, obvykle fenytoin. Před masovým využíváním penicilinu se od roku 1917 využívalo Wagner-Jaureggovy malarioterapie, která spočívá v naočkování nemocného malárií. Tento postup byl objeven dr. Juliem Wagner-Jaureggem, který si všiml neobjasnitelné úzdravy u paralytiků, kteří prodělali horečnaté onemocnění. Vzhledem k časté úmrtnosti se ovšem postupem času začalo přistupovat k bezpečnějším látkam, jako jsou rozličné toxiny a pyrogeny – spirochéty \"treponema pallidum\" obvykle hynou již při tělesné teplotě kolem 38,5 °C. Účinnost této pyroterapie kolísala mezi 30 – 60%, a roku 1927 byla za tento objev dr. Wagner-Jaureggovi udělena Nobelova cena.\n\nNejznámějším uměleckým počinem zobrazující tematiku progresivní paralýzy jsou bezpochyby Petrolejové lampy Jaroslava Havlíčka v postavě Pavla Maliny a také jeho kinematografickém ztvárnění, od režiséra Juraje Herze – \"Petrolejové lampy\" (1971), kde takto stiženého jedince ztvárnil herec Petr Čepek. Známými osobnostmi, které tímto onemocněním rovněž trpěly jsou Albrecht z Valdštejna, Josef Mánes (uvažuje se i o poškození mozku, meningeální tuberkulóze), Franz Schubert, Charles Baudelaire, Guy de Maupassant, Friedrich Nietzsche, nebo také otec věhlasného autora sci-fi a horrorů H. P. Lovecrafta, Scott Winfield Lovecraft.\n\n\n"}
{"id": "545644", "url": "https://cs.wikipedia.org/wiki?curid=545644", "title": "Bistabilní klopný obvod", "text": "Bistabilní klopný obvod\n\nBistabilní klopný obvod (\"BKO\", \"flip-flop\", \"latch\", případně \"bistabilní multivibrátor\") je klopný obvod, který má dva stabilní stavy. Mezi těmito stavy lze přepínat pomocí signálů přivedených na vstupy. Tyto obvody se proto používají jako paměťové prvky.\n\nBKO mají mnoho variant a provedení. Nejznámější jsou: RS, JK, D a T.\n\n\"RS\" je jedním z nejzákladnějších a nejjednodušších BKO.\n\nVstup \"R\" se označuje jako \"Reset\". Přivedení hodnoty logická 1 na tento vstup vynuluje hodnotu Q (neboli nastaví výstup na hodnotu logická nula).\n\nVstup \"S\" se označuje jako \"Set\", přivedení hodnoty logická 1 na tento vstup nastaví hodnotu Q na logickou 1.\n\nPokud je na \"R\" a \"S\" zároveň logická 1, mluvíme o \"zakázaném\" nebo také \"hazardním\" stavu. Znamená to, že tento stav není definován a pokud nastane tato vstupní kombinace, není předem možné určit, v jakém stavu se bude nacházet výstup obvodu.\n\nAby se tomuto stavu zabránilo, konstruují se tzv. \"RS obvody s prioritou\". A to buď \"set\" nebo \"reset\". V případě, že by u normálního obvodu mělo dojít k hazardnímu stavu, obvod s prioritou se přepne buď do 1 (priorita set) nebo do 0 (priorita reset).\n\nPojem zakázaný stav pochází z doby, kdy byl tento obvod realizován dvěma invertory, u kterých nebyl eliminován zpětný přenos přes jednotlivé tranzistory. Současné buzení obou vstupů vedlo k tomu, že se výstupní veličiny dostávaly do zakázaného pásma a tranzistory přecházely ze saturace do aktivní zóny svých charakteristik.\n\nRS klopný obvod lze realizovat pomocí dvou dvouvstupých hradel typu NAND nebo NOR. Výstup prvního členu se vede do jednoho ze vstupů druhého členu, výstup druhého se vede do jednoho ze vstupů prvního. Druhé vstupy členů slouží jako vstupy R a S. V případě RSKO sestaveného z členů NAND jsou tyto vstupy aktivní v logické nule.\n\nTento typ obvodu se často využívá pro ošetření signálu z mechanických přepínačů, u nichž obvykle dochází k zákmitům kontaktů a tím i k nežádoucímu vyslání několika impulsů. Připojením přepínače na vstupy RS obvodu lze vzniku nežádoucích impulsů zabránit. Nevýhodou tohoto způsobu je, že vyžaduje přepínací kontakt, výhodou je naprosto spolehlivé potlačení zákmitů na rozdíl od použití dolnopropustných filtrů nebo monostabilních obvodů. Hlavní použití RSKO je pro jednoduché paměťové funkce (zapnuto-vypnuto) nebo jako součást složitějších struktur popsaných dále.\n\nDoplněním dalších dvou členů AND zapojených jako blokování vstupů lze realizovat synchronní variantu tohoto klopného obvodu. Obvod tak bude reagovat na vstupy pouze po dobu a nebo pouze v době, kdy je hodinový signál C ve stavu log.1. Pokud je vstup signálu C vybaven detekcí náběžné hrany, bude se stav výstupů měnit pouze v okamžiku náběžné hrany signálu.\n\n\"JK\" má vstupy funkčně shodné s obvodem RS: J nastavuje hodnotu logická 1, vstup K nastavuje hodnotu logická 0. Pokud jsou oba vstupy J a K aktivní (u KO RS mluvíme o \"zakázaném stavu\"), vnitřní hodnota se při hodinovém pulzu neguje. Oproti RS se tento klopný obvod vyrábí pouze v synchronní variantě.\n\nTento obvod nese označení po vědci jménem Jack Kilby (proto zkratka JK), který jej v roce 1958 představil ve firmě Texas Instruments (patent na jeho jméno vyšel o rok později). Protože název obvodu nemá žádný odvozený význam, existuje v angličtině mnemotechnická pomůcka pro označení vstupů „jump-kill“, tedy „nahoď-zruš“.\n\nJK Master-Slave je klopný obvod tvořený dvěma klopnými obvody JK. První master (nadřízený člen), druhý slave (podřízený člen). Princip činnosti je v tom, že klopný obvod má kaskádně zapojeny vstupy J, K. Vstup Clk (není značen) řídí stav jednotlivých obvodů následovně: master reaguje na vzestupnou hranu, Slave na sestupnou hranu společného signálu Clk. Master má vstupy J, K a Clk, výstupy jsou přivedeny na vstupy Slave, jehož výstupy teprve vedou na výstup celého klopného obvodu. Při vzestupné hraně signálu Clk master načte data (stav J, K), ale na výstupu slave se objeví až při sestupné hraně signálu Clk.\n\nObvod \"D\" realizuje jednobitovou paměť. Z obvodu RS se snadno vyrobí tím, že na vstup R přivedeme negovanou hodnotu vstupu S. Výstupy klopného obvodu kopírují stav vstupního signálu Data po dobu, po kterou je vstupní signál Clk ve stavu log.1. Při hodnotě log.0 na vstupu Clk zůstává na výstupech zachován poslední stav, který byl zapamatován při hodnotě Clk = log.1. Český název \"zdrž\", anglicky \"delay\".\n\nPokud je vstup Clk vybaven detekcí náběžné hrany, zapamatuje se stav vstupu Data v okamžiku náběžné hrany.\n\nObvod \"T\" je přepínač paměti. S každou náběžnou hranou dojde ke změně výstupního stavu na inverzní k předchozí. V principu se jedná o děličku frekvence hodnotou 2 (f = f / 2).\nU druhé varianty dochází ke změně na výstupech pouze tehdy, je-li řídící vstup ve stavu log.1.\n\nSynchronní variantu je možné realizovat pomocí klopného obvodu JK spojením jeho vstupů J a K. Asynchronní variantu je možno realizovat ze synchronní připojením signálu hodin ke vstupnímu signálu.\n\n\n\n\n"}
{"id": "545657", "url": "https://cs.wikipedia.org/wiki?curid=545657", "title": "Bartošovická vrchovina", "text": "Bartošovická vrchovina\n\nBartošovická vrchovina je podřazený geomorfologický okrsek Mladkovské vrchoviny potažmo Orlických hor nacházející se na jihovýchodním okraji Královéhradeckého kraje.\n\nBartošovická vrchovina tvoří nejnižší část hlavního hřebenu Orlických hor. Nachází se v prostoru jihovýchodně od jeho pomyslného středu. Na severozápadě rozhraní vrchoviny a sousedního celku Orlických hor Deštenské hornatiny probíhá přibližně podél zelené turistické značky z Rokytnice v Orlických horách do Bartošovic a dále na východ podél Bartošovického potoka do místa jeho soutoku s Divokou Orlicí. Ta poté na východě tvoří hranici vrchoviny s Bystřickými horami a na jihovýchodě v prostoru Zemské brány s dalším návazným celkem Orlických hor Pastvinskou vrchovinou. Bartošovická a Pastvinská vrchovina tvoří dohromady vrchovinu Mladkovskou. Jihozápadní svahy Bartošovické vrchoviny spadají do Podorlické pahorkatiny.\n\nProstor Bartošovické vrchoviny je spíše známější pod názvem zdejšího polesí jako \"Žamberské lesy\".\n\nHlavní hřeben vrchoviny nevykazuje velká převýšení a proto jednotlivé vrcholy, jejichž nadmořská výška se pohybuje mezi 600 a 700 metry, nejsou pro své okolí příliš dominantní. Nejvyšším bodem je v rámci hřebenu nevýrazná vyvýšenina s výškou 703 metrů v blízkosti hranice vrchoviny s Deštenskou hornatinou. Dalšími jsou:\n\n\nCelý prostor Bartošovické vrchoviny patří do povodí Divoké Orlice, která ji z východu obtéká.\n\nHřeben vrchoviny je porostlý souvislým pásem hospodářského lesa, nižší partie svahů jsou pokryty loukami.\n\nVýchodní polovina vrchoviny je součástí CHKO Orlické hory. Prostor Zemské brány na jejím jihovýchodním okraji nese status přírodní rezervace a pod východním svahem dotyčného vrchu se nachází přírodní památka Rašeliniště pod Předním vrchem.\n\nProstor vrchoviny je obsluhován sítí lesních cest různé kvality, přičemž ty vhodné pro běžnou silniční dopravu jsou uzavřeny závorami. Napříč hřebenem přibližně v jeho polovině prochází jediná silnice z Bartošovic do Kunvaldu. Východní okraj lemuje po dně údolí Divoké Orlice silnice II/311 rovněž z Bartošovic do Českých Petrovic. Celou délkou vrchoviny prochází červeně značená Jiráskova cesta, která tvoří hlavní hřebenovou cestu celým Orlickým horám.\n\nCelý prostor hlavního hřebenu vrchoviny je pokryt velkým množstvím těžkých i lehkých objektů československého předválečného opevnění. Další významnější stavby se nacházejí na jihovýchodním konci, jedná se o tzv. \"Horní hájovnu\" a turistickou Orlickou chatu. Na jihozápadním svahu leží osady Zaječiny a Kunačice.\n"}
{"id": "545661", "url": "https://cs.wikipedia.org/wiki?curid=545661", "title": "Čichavec zakrslý", "text": "Čichavec zakrslý\n\nČichavec zakrslý (\"Trichogaster lalius\", podle některých autorů \"Colisa lalia\"), lidově lalie, je sladkovodní paprskoploutvá ryba z podřádu labyrintek (Anabantoidei) a čeledi guramovití (Osphronemidae). Pochází z jižní Asie – z Pákistánu, severní Indie a Bangladéše.\nJe oblíbená akvarijní ryba. Staví pro své potomstvo hnízdo z pěny a listů rostlin na hladině. Loví hmyz sestřelováním vodou. Má modré hrdlo, tělo červeně pruhované. Samice je stříbrná. V původní domovině je loven i jako potrava.\nČichavec zakrslý je mírumilovný druh, vhodný pro menší či středně velká akvária. Ve společenské nádrži by se měl kombinovat pouze s klidnými a mírumilovnými druhy, vhodný je také chov v druhové nádrži. Nádrž by měla být dobře osázená a hladina by měla být částečně zarostlá plovoucími rostlinami. Barvy čichavců zakrslých lépe vyniknou v nádrži s tmavým dnem. Vodu je nutno udržovat čistou a s minimem dusíkatých látek, důležitá je pravidelná částečná výměna vody. Doporučuje se i filtrace přes rašelinu. Ve znečištěné je vysoké riziko onemocnění.\n\nBylo vyšlechtěno několik barevných forem čichavců zakrslých. Neónové či modré formy mají výrazně zesílenou modrou barvu. Červená forma postrádá typické pruhování, boky těla jsou jednolitě červené. Existují i žlutohnědé a hnědočervené formy. Byly vyšlechtěny i ryby se závojovitě prodlouženými ploutvemi.\n\n"}
{"id": "545662", "url": "https://cs.wikipedia.org/wiki?curid=545662", "title": "Boleslav III. Opolský", "text": "Boleslav III. Opolský\n\nBoleslav III. Opolský též Opolsko-Střelecký († 1382) byl opolský a střelecký kníže z rodu slezských Piastovců.\n\nByl synem opolského knížete Boleslava II. a jeho ženy Alžběty Svídnické. Působil u císařského dvora Karla IV. Pochován je i s ženou v kapli sv. Anny ve františkánském kostele sv. Trojice v Opoli.\n"}
{"id": "545667", "url": "https://cs.wikipedia.org/wiki?curid=545667", "title": "Parosphromenus deissneri", "text": "Parosphromenus deissneri\n\nRájovčík Deissnerův (\"Parosphromenus deissneri\", česky též rájovec Deissnerův) je vzácná ryba z jihovýchodní Asie. Žije v těch nejtemnějších částech pralesa, kde číhá na svou kořist, kterou je obvykle hmyz. Je velmi opatrná a číhá ze zálohy.\n"}
{"id": "545670", "url": "https://cs.wikipedia.org/wiki?curid=545670", "title": "Portorický příkop", "text": "Portorický příkop\n\nPortorický příkop je podmořská sníženina na dně Atlantského oceánu nacházející se severně od Panenských ostrovů, Hispanioly, Portorika. Vede ve východozápadním směru, jeho délka čníní 1 100 km, maximální šířka pak 120 km a maximální hloubka asi 8 600 m. Je v tomto oceánu nejhlubší.\n"}
{"id": "545678", "url": "https://cs.wikipedia.org/wiki?curid=545678", "title": "Gerdaujė", "text": "Gerdaujė\n\nGerdaujė je říčka na západě Litvy v Klaipėdském (Hl. m. = Gargždai) okrese, v Žemaitsku. je 10,4 km dlouhá. Pramení 500 m severozápadně od vsi Pajuodupis na jihu lesa Vėžaitinės miškas, 9 km na východ od Gargždů a do řeky Minije se vlévá 1 km na západojihozápad od obce Rudaičiai, 60,3 km od jejího ústí do Atmaty. Je to její levý přítok.\n\nGerdaujė hned od počátku silně meandruje, celkově směrem zpočátku západním, protéká vsí Perkūnai, později se tok napřimuje a teče směrem jihojihozápadním, míjí ze severu ves Pagerdaujis, městys Vėžaičiai, zde se stáčí na severozápad, míjí kličkou širokého meandru z jihu obec Rudaičiai, za kterou ji překlenuje most silnice Vėžaičiai - Kartena a vzápětí se vlévá do Minije. Naproti obce Rudaičiai, na jejím levém (jižním) břehu je hradiště Gerduvėnai, které bylo dříve obehnáno hradním příkopem. Jeho pozůstatkem je jezírko z opačné strany hradiště.\n\nNemá významnější přítoky.\n"}
{"id": "545685", "url": "https://cs.wikipedia.org/wiki?curid=545685", "title": "Umístění českých fotbalistů v anketě Zlatý míč", "text": "Umístění českých fotbalistů v anketě Zlatý míč\n\nV historii ankety Zlatý míč se podařilo bodovat celkem 23 českým nebo československým fotbalistům. Nejlepšího výsledku dosáhli Josef Masopust a Pavel Nedvěd, kteří tuto prestižní anketu dokázali vyhrát.\n"}
{"id": "545687", "url": "https://cs.wikipedia.org/wiki?curid=545687", "title": "The Great Deceiver (album, King Crimson)", "text": "The Great Deceiver (album, King Crimson)\n\nThe Great Deceiver je koncertní box set britské rockové skupiny King Crimson. Jako komplet čtyř CD byl vydán v roce 1992 (viz 1992 v hudbě), reedice vyšla v roce 2007 jako dvě dvojdisková alba.\n\nČtyřdiskový box set \"The Great Deceiver\" obsahuje koncertní nahrávky King Crimson pořízené v letech 1973 a 1974, kdy skupina vystupovala ve složení Robert Fripp – John Wetton – David Cross – Bill Bruford. Jamie Muir, který z kapely odešel začátkem roku 1973, na tomto albu nehraje.\n\nNěkteré nahrávky z \"The Great Deceiver\" byly vydány již dříve. Zkrácená verze „We'll Let You Know“ z Glasgow vyšla na \"Starless and Bible Black\" (1974), zkrácená verze „Providence“ na \"Red\" (1974) a „21st Century Schizoid Man“ z druhého disku s přidanými studiovými overduby houslí na \"USA\" (1975). Několik skladeb na \"The Great Deceiver\" jsou improvizace, které kapela různě na koncertech hrála a které nebyly nikdy studiově vydány.\n\nČtyři kompaktní desky doplňuje 68stránková brožura s komentáři tehdejších členů kapely, Frippovým deníkem z roku 1974 či kompletním výčtem koncertů King Crimson v letech 1973 a 1974.\n\n"}
{"id": "545689", "url": "https://cs.wikipedia.org/wiki?curid=545689", "title": "Boleslav IV. Kadeřavý", "text": "Boleslav IV. Kadeřavý\n\nBoleslav IV. Kadeřavý (ok. r. 1125–1173) byl polský senior, mazovský a krakovský kníže z rodu Piastovců.\n\nBoleslavovi bylo v době smrti jeho otce Boleslava asi 13 let. Díky Boleslavově testamentu dostal jako dědictví Mazovsko. V době jeho nezletilosti za něj vládla matka Salomena z Bergu a jakýsi Wszebor, kteří se obávali nevlastního Boleslavova bratra Vladislava.\n\nSpory s Vladislavem začaly otevřeně roku 1141, kdy Vladislavova nevlastní matka Salomena bez jeho souhlasu, začala rozdávat své knížectví mezi své syny. Vyvdala svoji dceru Anežku za Vsevolda II. Kyjevského. Podobně Vladislav zařídil sňatek svého syna Boleslava I. Vysokého s dcerou Vsevolda Zvinislavy.\n\nPo smrti Salomeny z Bergu roku 1144 se knížectví mělo připojit k údělu Vladislava. Místo toho však knížectví připadlo Boleslavovi. Vladislav proto ještě toho samého roku zaútočil na své bratry. Požádal o pomoc kyjevské spojence. Na jejich pomoc však nejprve nepočkal, a proto bitvu nečekaně prohrál. Teprve až po příchodu kyjevských vojsk se Vladislavovi podařilo Boleslava a Měška porazit a Łęczycké knížectví získat.\n\nRoku 1146 znovu zaútočil Vladislav na své bratry. Boleslav musel utéct ke svému bratrovi do Velkopolska. V Polsku však vypuklo povstání a Vladislav byl nucen knížectví opustit. Knížetem se stal Boleslav.\n\nVyhnanému Vladislavovi nezbývalo nic jiného než žádat o pomoc u římskoněmeckého krále Konráda III. Vojenská výprava však skončila neúspěchem a vojsko nepřekročilo hraniční řeku Odru. Aby upevnil vztahy se Štaufy a spojenci Vladislava, provdal Boleslav svoji sestru Juditu za Otu, budoucího braniborského markraběte a syna Albrechta Medvěda. Spojili se i s wettinským markrabětem Konrádem. Boleslav a Měšek také podporovali Němce proti Luticům.\n\nSituace se výrazně změnila v roce 1157, kdy se nový císař Fridrich I. Barbarossa rozhodl pro nové tažení proti Polsku. Vojsko bylo tentokrát oproti výpravě z roku 1146 mnohem silnější a císař byl přesvědčen, že vnutí své podmínky. Boleslav se rozhodl vypálit pevnosti Hlohov a Bytom, které bránily hranice s Říší, a rozhodl se nebránit ani okolí řeky Odry. Císařská armáda bez problému prošla Slezsko a brzy obléhala Poznaň. V této situaci se Boleslav prohlásil vazalem Říše. Toto rozhodnutí prohlásil na slavnostním ceremoniálu 30. srpna 1157. Kromě toho musel Boleslav zaplatit Barbarossovi tribut a svého nejmladšího bratra Kazimíra, byl nucen dát jako rukojmího.\n\nV roce 1162 se synové Vladislava Vyhnance, tedy Boleslav I. Vysoký a Měšek I. Křivonohý mohli vrátit do Slezska. Přesto se však moc Boleslava Kadeřavého nezmenšila. Nejdůležitější hrady (Vratislav, Hlohov, Ratiboř, Opolí a Lehnice) zůstaly pod jeho mocí.\n\nBoleslav se rozhodl pro odvážný plán na dobytí Pruska. Jedním z důvodů bylo to, že Prusové neustále útočili na Mazovsko. Výprava však skončila velmi brzy v roce 1166. V jedné z bitev také zemřel Boleslavův bratr Jindřich Sandoměřský.\n\nPo smrti Jindřicha Boleslav připojil Sandoměřsko ke svému knížectví. To se nelíbilo jeho nejmladšímu bratrovi Kazimírovi, který byl poslední ze synů Boleslava Křivoústého a byl bez knížectví. Na jeho straně stál bratr Měšek a několik významných šlechticů. Bez souhlasu seniora byl zvolen knížetem sandoměřským. Boleslav byl donucen rozdělit Sandoměřsko na tři části. Sandoměř a okolí získal Boleslav, Wiślicu Kazimír II. Spravedlivý a zbytek připadl Měškovi.\n\nV témže roce se Boleslav I. Vysoký a Měšek I. Křivonohý chtěli vymanit z vlivu polského seniora. Výprava Boleslava IV. skončila katastrofou a Boleslav se musel smířit s vládou svých synovců ve Slezsku.\n\nV roce 1172 vypukla další vzpoura Kazimíra a části šlechty proti Boleslavovi, kvůli jeho diktátorské vládě. Boleslav byl nucen uznat dědictví Sandoměřska Kazimírovi.\n"}
{"id": "545690", "url": "https://cs.wikipedia.org/wiki?curid=545690", "title": "Zlatý míč 2009", "text": "Zlatý míč 2009\n\nZlatý míč, cenu pro nejlepšího fotbalistu světa dle mezinárodního panelu sportovních novinářů, získal za rok 2009 argentinský fotbalista ve službách FC Barcelona Lionel Messi. Zvítězil s rekordním náskokem 240 bodů před vítězem z roku 2008, kterým byl Cristiano Ronaldo.\n\nStal se tak prvním hráčem z Argentiny, kterému se podařilo vyhrát tuto trofej. Předtím se to sice už podařilo di Stéfanovi a Omaru Sivorimu, ale ti měli v době svého vítězství španělské respektive italské občanství.\n\n"}
{"id": "545692", "url": "https://cs.wikipedia.org/wiki?curid=545692", "title": "Boleslav IV. Opolský", "text": "Boleslav IV. Opolský\n\nBoleslav IV. Opolský († 1437) byl opolský, falkenberský a střelecký kníže z rodu slezských Piastovců.\n\nByl synem opolského knížete Boleslava III. a jeho ženy Anny neznámého rodu. Jelikož jeho strýc Vladislav II. Opolský konspiroval proti polskému králi Vladislavovi II. Jagellovi, byl roku 1396 donucen přenechat faktickou vládu nad Opolským knížectvím svým synovcům, tedy i Boleslavovi. Zatímco jeho bratr Jan Kropidlo se vydal na církevní dráhu a knížectví fakticky nevládl, jeho druhý bratr Bernard Falkenberský se s Boleslavem o nově nabyté území podělil. Bernard si podržel Falkenbersko a Střelecko, Boleslav pak vlastní Opolsko.\n"}
{"id": "545693", "url": "https://cs.wikipedia.org/wiki?curid=545693", "title": "Telemark (rozcestník)", "text": "Telemark (rozcestník)\n\nSlovo Telemark má několik významů:\n\n"}
{"id": "545695", "url": "https://cs.wikipedia.org/wiki?curid=545695", "title": "Boleslav I. Falkenberský", "text": "Boleslav I. Falkenberský\n\nBoleslav I. Falkenberský či Opolsko-Falkenberský († 1362/65) byl opolský, falkenberský a střelecký kníže z rodu slezských Piastovců.\n\nByl nejstarším synem opolského knížete Boleslava I. Občas je zván \"Prvorozený\", jelikož jeho mladší bratr se také jmenuje Boleslav. Dne 18. února 1327 uznal v Opavě lenní svrchovanost českého krále Jana Lucemburského nad svým knížectvím. V roce 1337 odkoupil od téhož Prudnicko, doposud přináležející k Opavsku.\n"}
{"id": "545699", "url": "https://cs.wikipedia.org/wiki?curid=545699", "title": "Mitsubishi Starion", "text": "Mitsubishi Starion\n\nMitsubishi Starion je sportovní automobil, který v letech 1982 až 1990 vyráběla japonská automobilka Mitsubishi. Vůz byl prodáván i na americkém trhu pod jinými jmény.\n\nVerze 4WD byla připravena pro skupinu B. Vývoj měla na starost společnost Ralliart. Automobil měl mít pohon všech kol a měl být odolný jako Audi Quattro. Šéfem vývoje byl Allan Wilkonson. Přední část vozu byla upravena, byly odstraněny výklopné světlomety a maska byla nahrazena jinou, která byla podobná typu Pajero. Od roku 1983 byl automobil testován v mistrovství Skotska a Portugalska. První start v mistrovství světa proběhl na Rallye 1000 Pistes 1984. Ve stejném roce proběhla i homologace a vůz mohl startovat ve skupině B poprvé na RAC Rallye 1984. Výsledky však zaostaly za očekáváním a tak byl projekt ukončen. Údajně jeden vůz startoval na Rallye Dakar 1983 a Rallye Hongkong 1985. Firma HKS upravila Starion na typ D404 pro kategorii D, která se v rámci Mistrovství světa nevypisovala.\n\nAutomobil měl samonosnou karoserii s motorem vpředu. Použitý motor byl shodný s tím, který byl použit ve voze Mitsubishi Lancer Turbo. Jednalo se o čtyřválec s rozvodem OHC o objemu 2996 cm přeplňovaný turbodmychadlem, který dosahoval výkonu 350 koní a točivého momentu 253 Nm. Vůz měl elektronické vstřikování Bosch, talířovou spojku a převodovku z Pajera.\n\nRozměry\n"}
{"id": "545700", "url": "https://cs.wikipedia.org/wiki?curid=545700", "title": "Paraoxon", "text": "Paraoxon\n\nParaoxon (systematický název diethyl-4-nitrofenyl fosfát) je organofosfátový oxon. Jedná se o parasympatomimetikum působící jako inhibitor acetylcholinesterázy. Je aktivním metabolitem insekticidu parathionu. Používá se v očním lékařství proti glaukomu.\n\nParaoxon je jedním z nejpotentnějších dostupných insekticidů působících inhibici acetylcholinesterázy, zhruba na úrovni 70 % účinku nervového jedu sarinu. Proto se nyní používá jako insekticid jen zřídka, protože hrozí otrava lidí nebo zvířat. Paraoxon se snadno vstřebává kůží. Byl použit jako zbraň hromadného ničení (v rámci programu chemických zbraní Project Coast) za doby apartheidu v Jihoafrické republice.\n\n"}
{"id": "545702", "url": "https://cs.wikipedia.org/wiki?curid=545702", "title": "Boleslav V. Heretik", "text": "Boleslav V. Heretik\n\nBoleslav V. Heretik též Wołoszek (1400 - 1460) byl opolský a falkenberský kníže z rozrodu slezských Piastovců, vůdce husitských vojsk ve Slezsku.\n\nByl synem opolského knížete Boleslava IV. Přízvisko \"Heretik\" získal díky svému působení za husitských válek. V mládí studoval na Karlově univerzitě, zde se také seznámil s názory a učením mistra Jana Husa. Po návratu se oženil s dcerou polské královny Annou. Usadil se v Horním Hlohově a získal pod svou správu Prudník. Po velkém vpádu husitů do Slezska se účastnil jednání v Hlivicích s Zikmundem Korybutem. Následně na svých statcích sekularizoval veškerý církevní majetek a vyhnal katolické duchovní. Postavil se do čela husitských vojsk ve Slezsku, roku 1430 oblehl Klučbork a Namyslov a obsadil větší část Horního Slezska. V roce příštím však začal ztrácet své pozice. Vydal se na diplomatická jednání do Krakova, což umožnilo jeho slezským nepřátelům obsadit Hlivice. V roce 1433 byl v bitvě pod Třebnicí poražen Mikulášem IV. Opavským. Ve stejném roce padl také hrad Němčí, důležitá husitská základna. I přes porážku husitů zůstal Boleslav u moci. Po smrti českého krále Zikmunda Lucemburského byl koncem května 1438 prohlášen svými straníky v Mělníku českým králem Kazimír IV. Jagellonský jako protikrál k Zikmundovu zeti Albrechtu Habsburskému. Za této situace Kazimír vytáhl do Slezska, kde 6. října 1438 ve vojenském táboře u Střelců uzavřel se slezskými knížaty, mezi nimiž se Boleslav nacházel, smlouvu o respektování polských nároků na český trůn. Přesto po vpádu Uhrů do Polska a následném stažení se Kazimíra holdoval Albrechtovi Habsburskému. Po jeho náhlé smrti a po zvolení Ladislava Pohrobka českým králem se přesto opět přimkl k polské straně. V roce 1440 dostal do zástavy území kolem Cukmantlu i s hradem Edelštejn. Na Opavsku byl Boleslav zainteresován dále, v roce 1456 zaplatil Arnoštovi Opavskému za zástavu jeho části Opavska 28 000 zlatých.\n"}
{"id": "545704", "url": "https://cs.wikipedia.org/wiki?curid=545704", "title": "Malaoxon", "text": "Malaoxon\n\nMalaoxon je chemická sloučenina (fosforthioát) se vzorcem CHOPS. Je rozkladným (a toxičtějším) produktem organofosfátového insekticidu malathionu.\n\nJedná se o inhibitor enzymu cholinesterázy. Při zahřívání se rozkládá za vzniku oxidů síry a fosforu.\n\nMalaoxon je thio<nowiki>organofosfátový</nowiki> ester. Organofosfáty jsou v přítomnosti redukčních činidel (např. hydridů) náchylné na tvorbu vysoce toxického a hořlavého plynu fosfanu. Částečnou oxidací oxidačními činidly se mohou uvolňovat oxidy fosforu. Estery reagují s kyselinami za vývinu tepla a vzniku alkoholů a kyselin. Silná oxidační činidla mohou způsobit bouřlivou reakci, která může být tak exotermická, že zapálí produkty reakce. Teplo se uvolňuje i při interakci esterů se zásaditými roztoky. Při smíšení esterů s alkalickými kovy nebo hydridy se uvolňuje vodík.\n\n"}
{"id": "545707", "url": "https://cs.wikipedia.org/wiki?curid=545707", "title": "Sleepless: The Concise King Crimson", "text": "Sleepless: The Concise King Crimson\n\nSleepless: The Concise King Crimson je výběrové album britské rockové skupiny King Crimson. Bylo vydáno na CD v roce 1993 (viz 1993 v hudbě).\n\n"}
{"id": "545709", "url": "https://cs.wikipedia.org/wiki?curid=545709", "title": "Kraft Nabisco Championship", "text": "Kraft Nabisco Championship\n\nKraft Nabisco Championship je jeden ze čtyř hlavních golfových turnajů ženského okruhu LPGA Tour. Byl založen v roce 1972, od roku 1983 je zařazený do kategorie major. Koná se každý rok na přelomu března a dubna v Mission Hills Country Club v Rancho Mirage v Kalifornii. Celková dotace turnaje je 2 miliony USD.\n\nBěhem let turnaj měnil svůj název:\n\nV roce 1988 vítězka turnaje Amy Alcottová oslavila své prvenství koupelí ve vodní nádrži u 18. greenu. V roce 1991 své vítězství i skok do vody zopakovala, a od roku 1994 se toto stalo tradicí a každá vítězka turnaje slaví skokem do jezírka. V ženském golfu se to stalo podobnou tradicí jako oblékání zeleného saka pro vítěze turnaje mužů Masters v Augustě.\n\n"}
{"id": "545710", "url": "https://cs.wikipedia.org/wiki?curid=545710", "title": "Oktet", "text": "Oktet\n\nOktet může být:\n\n"}
{"id": "545711", "url": "https://cs.wikipedia.org/wiki?curid=545711", "title": "KO", "text": "KO\n\nSpojení písmen K a O může mít různé významy:\n\n\n\n\n"}
{"id": "545717", "url": "https://cs.wikipedia.org/wiki?curid=545717", "title": "PAT", "text": "PAT\n\nKombinace písmen P, A a T může mít více významů:\n\n"}
{"id": "545722", "url": "https://cs.wikipedia.org/wiki?curid=545722", "title": "Josef Koníček", "text": "Josef Koníček\n\nJosef Koníček (2. října 1931, Praha – 3. dubna 2010) byl český choreograf.\n\nJako choreograf prošel řadou divadel – Hudební divadlo Karlín, Semafor (\"Recital H + H\", \"Člověk z půdy\"), Národní divadlo, 15 sezon strávil v Divadle ABC.\n\nByl také jedním z pěti spoluautorů choreografie \"Kouzelného cirkusu\", představení divadla Laterna magika, které mělo do roku 2009 přes 6000 repríz.\n\nVe filmu se podílel na choreografii filmů \"Limonádový Joe aneb Koňská opera\", \"Starci na chmelu\", \"Farářův konec\", \"Noc na Karlštejně\" a zhruba dalších dvaceti.\n\nV 70. a 80. letech pracoval pro Československou televizi (např. na pořadu \"Televarieté\").\n\nJako herec měl několik malých rolí především v 60. letech, nejznámější je jako jeden z trojice kytaristů a zpěváků v černém ve filmu \"Starci na chmelu\" (vedle Josefa Laufera a Petra Musila).\n\n"}
{"id": "545727", "url": "https://cs.wikipedia.org/wiki?curid=545727", "title": "Mürzzuschlag", "text": "Mürzzuschlag\n\nMürzzuschlag je město v severovýchodním Štýrsku. Je bývalým sídlem stejnojmenného okresu, nyní součást okresu Bruck-Mürzzuschlag. Žije zde obyvatel.\n\nMěsto získalo v roce 1854 železniční spojení postavením náročné horské železnice Semmeringbahn.\n\nMěsto tvoří osm místních částí (v závorce uveden počet obyvatel k 31. říjnu 2011):\n\n\n\n\n"}
{"id": "545729", "url": "https://cs.wikipedia.org/wiki?curid=545729", "title": "Bernardo da Corleone", "text": "Bernardo da Corleone\n\nBernardo da Corleone (6. února 1605 Corleone – 12. ledna 1667 Palermo) byl italský kapucín. Římskokatolická církev ho uctívá jako svatého.\n\nBernardo se jako \"Filippo Latino\" učil v Carleone u svého otce na ševce. V mládí vyhledával souboje, ale když v roce 1624 zranil svého přítele obrátil se k náboženské víře. Dne 13. prosince téhož roku vstoupil jako novic pod jménem Bernardo do řádu kapucínů..\n\nBěhem svého řeholního života putoval od jednoho kapucínského kláštera k druhému (Bisacquino, Bivona, Castelvetrano, Burgio, Partinico, Agrigent, Chiusa, Caltabellotta, Polizzi, Salemi a Monreale). Posledních patnáct let svého života strávil v Palermu. Intenzívně se podílel na klášterním životě a hlavně pečoval o nemocné. Církev mu přisuzuje několik zázračných uzdravení.\n\nBlahoslaven byl 5. května 1768. Dne 10. června 2001 jej papež Jan Pavel II. prohlásil za svatého. Jeho svátek je slaven 12. ledna.\n"}
{"id": "545741", "url": "https://cs.wikipedia.org/wiki?curid=545741", "title": "Sepp Maier", "text": "Sepp Maier\n\nJosef Dieter „Sepp“ Maier (* 28. února 1944, Metten, Bavorsko, Německo) je bývalý profesionální fotbalový brankář. Díky svým výjimečným reflexům měl přezdívku \"„Die Katze von Anzing“\" (kočka z Anzingu).\n\nZa národní tým hrál na čtyřech Mistrovstvích světa po sobě, celkově v národním dresu odehrál 95 zápasů.\n\nCelou svou hráčskou kariéru odehrál v jednom klubu, v Bayernu Mnichov. V jeho dresu čtyřikrát získal titul v Bundeslize a třikrát titul v PMEZ. Během let 1966 až 1977 nepřetržitě odehrál 422 zápasů, čímž stanovil německý národní rekord.\n\nV anketě Zlatý míč, která hledala nejlepšího fotbalistu Evropy, se roku 1975 umístil na pátém místě. V letech 1975, 1977 a 1978 získal v Západním Německu ocenění Fotbalista roku. Pelé ho roku 2004 zařadil mezi 125 nejlepších žijících fotbalistů.\n\n"}
{"id": "545743", "url": "https://cs.wikipedia.org/wiki?curid=545743", "title": "Ingrijská vlajka", "text": "Ingrijská vlajka\n\nIngrijská vlajka je národní vlajka Ingrie. Má žlutý obdélníkový list s modrým skandinávským křížem, který je po svých okrajích olemován červeným rámem. Barvy jsou převzaty z historického znaku Ingrie. Žlutá odráží úrodnost ingrijských polí, modrá je také symbolem řeky Něvy. Vlajka byla navržena kapitánem E. J. Haapakoskim během Ingerského povstání v letech 1918-1920. V úřad byla slavnostně uvedena 8. září 1919 v Republice Severní Ingrie.\n\n"}
{"id": "545744", "url": "https://cs.wikipedia.org/wiki?curid=545744", "title": "Puno", "text": "Puno\n\nPuno je město, které se rozkládá na náhorní plošině Altiplano v jihovýchodní části Peru, na břehu jezera Titicaca. Je hlavním městem stejnojmenného regionu a provincie.\n\nMěsto založil 4. listopadu 1668 peruánský místokrál Pedro Antonio Fernández de Castro.\n\n\n"}
{"id": "545745", "url": "https://cs.wikipedia.org/wiki?curid=545745", "title": "Lidská práva v Česku", "text": "Lidská práva v Česku\n\nLidská práva v Česku jsou garantována Listinou základních práv a svobod a mezinárodními smlouvami o lidských právech, například Mezinárodní pakt o občanských a politických právech 120/1976 Sb.zák. a Mezinárodní pakt o hospodářských, kulturních a sociálních právech 120/1976 Sb.zák.. Ústavní zákon č. 395/2001 Sb. (takzvaná Euronovella) sice pojem lidskoprávních smluv z textu čl. 10 Ústavy vypustil, Ústavní soud České republiky však svým nálezem vyslovil, že \" nepřípustnosti změny podstatných náležitostí demokratického právního státu je obsažen i pokyn Ústavnímu soudu, dle kterého žádnou novelu Ústavy nelze interpretovat v tom smyslu, že by jejím důsledkem bylo omezení již dosažené procedurální úrovně ochrany základních práv a svobod.\", čímž potvrdil mezinárodní smlouvy o lidských právech jako součást ústavního pořádku. \n\nÚstavní soud vyložil článek 1 odst. 2 Ústavy o poctivém plnění závazků vyplývajících z mezinárodního práva tak, že bude posuzovat zákon, který je s nimi v rozporu, jako odporující ústavnímu pořádku, čímž se mezinárodní smlouvy o lidských právech vrátily do stejného režimu, v jakém se nacházely za původního znění článku 10 Ústavy. U jiných norem mezinárodního práva Ústavní soud takto široce derogační titul nespecifikoval.\n\nDůležitou pojistkou ochrany základních práv je ustanovení čl. 1 Listiny základních práv a svobod, podle něhož jsou základní práva nezadatelná, nezcizitelná, nepromlčitelná a nezrušitelná. \n\nTento článek vyjadřuje přirozeně právní základ našeho ústavního řádu a společně s článkem 9 odst. 2 Ústavy České republiky o nepřípustnosti změn podstatných náležitostí demokratického a právního státu) určuje kompetenci Parlamentu České republiky přijímat ústavní zákony. \n\nKatalog základních práv lze proto rozšiřovat (respektive ve světle změn ve společnosti, sociálního pokroku a vědeckého a technického rozvoje je více zviditelnit, jak vyjadřuje například Charta základních práv EU, protože z definice je stát nemůže vytvořit), lze podrobněji upravit podmínky omezení jednotlivých základních práv a svobod, žádná změna Listiny však nemůže mít likvidační účinky vůči některému z již zaručených základních práv nebo svobod (narušovat jejich podstatu nebo smysl).\n\nV takovém případě by se jednalo o ustanovení přijaté nad rámec zmocnění, které Ústava České republiky v článku 9 odst. 1 přiznává Parlamentu České republiky, a které proto netvoří platnou součást ústavního pořádku. Z teoretického hlediska je pro toto omezení působnosti ústavodárce určující odlišení moci ustavující a moci ustavené, kterému odpovídají dva subjekty normotvorby: jednak originární ústavodárce, jímž je lid, a jednak zmocněný či odvozený ústavodárce, kterým je Parlament České republiky, jehož působnost je vymezena ústavodárným aktem. Základní práva lze proto zrušit jen odstraněním stávajícího ústavního státu, aktem odporujícím Ústavě České republiky.\n\nV tomto smyslu se musí vykládat každý ústavní zákon přímo či nepřímo novelizující Listinu (ústavní zákon č. 162/1998 Sb., kterým se mění Listina základních práv a svobod (prodlužující přípustnou dobu zadržení osoby předtím, než je postavena před soud ze 24 na 48 hodin, ústavní zákon č. 110/1998 Sb., o bezpečnosti České republiky (stanovující povinnost podílet na zajišťování bezpečnosti České republiky, brannou povinnost a možnosti omezení práv za krizových stavů).\n\nOchranu základních práv poskytují jednak obecné soudy, jednak specializovaná instituce zřízená k ochraně ústavnosti, Ústavní soud.\n\nVýkladu základních práv se věnuje rozsáhlá judikatura Ústavního soudu. Ten mimo jiné judikoval, že porušení základních práv musí poskytnout ochranu každý soud na základě každého opravného prostředku; dosavadní výklad Nejvyššího soudu, který mnohá dovolání, jež tvrdila porušení základních práv dovolatele, odmítal s tím, že nenaplňují formální požadavky z hlediska přípustných dovolacích důvodů, a odkazoval dovolatele do řízení o ústavní stížnosti, není tedy ústavně konformní a Nejvyššímu soudu byl zakázán.\nČesko čelí kritice za diskriminaci Romů. Jde například o umísťování romských dětí do speciálních škol, nebo o nedobrovolnou sterilizaci romských žen.\n\nV některých případech odebírá stát děti rodičům na základě nepřesných výpovědí těchto dětí.\n\nČesko bylo kritizované za používání klecových lůžek v ústavech pro duševně nemocné.\n\nV některých zařízeních pro staré lidi a seniory dochází k porušování lidských práv, lidé mají nedostatečnou stravu a hrozí jim podvýživa.\n\nK porušování základních lidských práv (práva svobody, práva na dobrou pověst, práva na ochranu proti zasahování do rodiny, právo svobody myšlení, právo svobody názoru) dochází také soudci a psychiatry v souvislosti s nesprávnými výklady zákona o zvláštních řízeních soudních a zákona o zdravotních službách, kdy je psychiatrie zneužívána k odůvodnění uvěznění člověka v psychiatrickém zařízení proti jeho vůli, ačkoli nikomu nic neprovedl, nebyl nebezpečný sobě nebo okolí, nebyl pod vlivem alkoholu ani návykových látek.\n"}
{"id": "545750", "url": "https://cs.wikipedia.org/wiki?curid=545750", "title": "Konrád z Borsnice", "text": "Konrád z Borsnice\n\nKonrád z Borsnice byl slezský šlechtic a vratislavský zemský hejtman. \n\nPo vymření vratislavské větve slezských piastovských knížat Jindřichem VI. Dobrým roku 1335, se vlády nad Vratislavským knížectvím ujal český král Jan Lucemburský, přesněji byl vládou pověřen jeho syn, markrabě moravský, Karel. Ten po příjezdu do Vratislavi pověřil právě Konráda z Borsnice správou tohoto bezprostředního knížectví ve funkci vratislavského zemského hejtmana.\n"}
{"id": "545754", "url": "https://cs.wikipedia.org/wiki?curid=545754", "title": "Příloha (jídlo)", "text": "Příloha (jídlo)\n\nPříloha je druh jídla podávaný k hlavnímu jídlu, kterému dodává především sacharidy.\n\n\nPřílohy jsou zdrojem sacharidů, díky nimž je tělo zásobováno energií. Těch by mělo být ve stravě v denním průměru více než 50 procent. V přílohách se objevují komplexní sacharidy, které jsou méně rizikové pro zdraví než jednoduché cukry. V případě obilovin jsou optimální pro zdraví celozrnné přílohy, kde zůstává přirozený podíl vlákniny původní cereálie. Chybou je pak nahrazovat přílohy zcela zeleninovými saláty, protože zelenina má příliš nízký obsah sacharidů.\n"}
{"id": "545755", "url": "https://cs.wikipedia.org/wiki?curid=545755", "title": "Hynčík II. Bruntálský z Vrbna", "text": "Hynčík II. Bruntálský z Vrbna\n\nHynčík II. Bruntálský z Vrbna († 1445) byl slezský šlechtic a vůdce protihusitských vojsk z rodu Bruntálských z Vrbna.\n\nByl synem Hynčíka I. Je považován za zakladatele rodové moci Bruntálských z Vrbna, byl pánem na Hlučíně a na Dívčím. Zemřel roku 1445.\n"}
{"id": "545757", "url": "https://cs.wikipedia.org/wiki?curid=545757", "title": "Umývárna", "text": "Umývárna\n\nUmývárna je specializovaný prostor v budově, který slouží pro umývání většího počtu osob současně.\n\nUmývárny se zřizují všude tam, kde se předpokládá potřeba umývání většího počtu osob současně. Bývá součástí sportovních areálů, fit center, tělocvičen, bazénů a dalších sportovních zařízení. Umývárny se dále zřizují na pracovištích, kde alespoň část zaměstnanců pracuje fyzicky, především v továrnách, na staveništích, v dolech. Dále jsou umývárny zřizovány v hromadných ubytovacích zařízeních jako jsou kasárna, autokempy, parkoviště karavanů, stanové tábory pro dětskou rekreaci. Prostorově jsou umývárny prakticky vždy propojeny se šatnou a s WC. Šatnou se v tomto případě rozumí prostor určený k převléknutí, který je vybavený k uložení šatstva šatnovými skříňkami. Charakteristický pro umývárnu je přechod mezi šatnou a umývárnou bez oblečení. Proto je běžné zřizování oddělených mužských a ženských umýváren. V některých případech je vstup do umývárny možný i přímo, bez použití šatny.\n\nSmyslem zřizování umýváren je rychlá očista velkého počtu osob. Prostorové uspořádání se tedy volí takové, aby umožnilo dokonalou očistu, ale nelákalo uživatele k dlouhému pobytu. Umývárna je často rozlehlá místnost, po obvodu vybavená sprchami, respektive sprchovacími hlavicemi. Místnost bývá obložena až ke stropu keramickými obklady, na podlaze je keramická protiskluzová dlažba. Podlaha je vyspádovaná do středu místnosti k odtokovému kanálku. Sprchy bývají připevněny na obvodových stěnách, v luxusnějších zařízeních jsou umístěny v kójích oddělených přepážkami. Kóje jsou otevřené směrem do středu místnosti. Moderní umývárny nejsou vybaveny sprchovými bateriemi, které by umožňovaly regulovat teplotu vody a sílu proudu. Ke každé sprchové hlavici přísluší pouze ventil, jehož stisknutím se na určitou dobu spustí proud vody o teplotě a síle nastavené provozovatelem zařízení. Vyhřívání místností umýváren je zpravidla podlahovým topením horkovodním nebo elektrickým. Vynechání topných těles omezuje možnost úrazu. K osvětlení umýváren jsou využívána zářivková svítidla s vysokým krytím proti vodě. Ovládání osvětlení je umístěno mimo prostor umývárny. Některá svítidla plni funkci nouzového osvětlení. To je nutné, protože umývárny se často umísťují do jinak nevyužitelných prostor v budovách a bývají bez oken. Takto umístěné umývárny musí mít možnost větrání. Veškeré vybavení je přizpůsobeno možnosti rychlé výměny osob a snadnému čištění. Počítá se s možností čistit umývárnu vystříkáním tlakovou vodou.\nUmývárny ve sportovních zařízení jsou převážně sprchové, doplněné několika klasickými umyvadly v navazující místnosti. Umývárny v průmyslových provozech, ale i v hromadných ubytovacích zařízeních mohou mít mimo sprchové oddělení také část s řadami vedle sebe umístěných umyvadel. V primitivním provedení (například v dětských letních táborech nebo při ubytování vojska) mohou být umyvadla nahrazena jednoduchými žlaby ze smaltovaného ocelového plechu. V tomto případě má každé umývací místo svoji vodovodní baterii. Taková umývárna slouží spíše k jednodušším akcím osobní hygieny, například k čištění zubů. \n\n\n\n"}
{"id": "545758", "url": "https://cs.wikipedia.org/wiki?curid=545758", "title": "Jan starší Bruntálský z Vrbna", "text": "Jan starší Bruntálský z Vrbna\n\nJan starší Bruntálský z Vrbna († 26. ledna 1559) byl nejvyšší komorník opavského knížectví a opavský zemský hejtman z rodu Bruntálských z Vrbna.\n\nNarodil se jako syn Bernarta Bruntálského z Vrbna a jeho manželky Kateřiny ze Šternberka. Byl pánem na Bruntále a Velkých Heralticích. Během svého života se stal luteránem a oženil se s Johankou ze Žerotína († 1560). Z manželství se narodily děti Bernart, Hynek, Štefan ml., Mandalena, Bohunka a snad i Kateřina.\n\n"}
{"id": "545760", "url": "https://cs.wikipedia.org/wiki?curid=545760", "title": "Perkelt", "text": "Perkelt\n\nPerkelt (maďarsky \"Pörkölt\") je pokrm z masa, který pochází z Maďarska. Toto jídlo je podobné guláši, obsahuje však méně vody a podává se obvykle s přílohou (např. tarhoňa, noky, rýže). Může být připraven jak z hovězího nebo vepřového masa, tak třeba z kuřecího či rybího, případně z jejich směsi. \n\nMaso se nakrájí na stejně velké kostky. Nakrájená cibule se osmaží dozlatova, pak zasype paprikou (dle chuti buď jemnou, nebo pálivou). \n\nPo přidání vody a jejím vyvaření se přidá maso, kmín a utřený česnek. Několik minut je třeba povařit a poté lze přidat oloupaná rajčata. Poté se pokrm asi 30–40 minut dusí pod pokličkou, než maso změkne.\n"}
{"id": "545761", "url": "https://cs.wikipedia.org/wiki?curid=545761", "title": "Konvergence (evoluce)", "text": "Konvergence (evoluce)\n\nKonvergence je v evoluční biologii takový typ evoluce, při němž se nepříbuzné druhy vyvíjí pod podobnými selekčními tlaky (například v podobném prostředí či v důsledku podobného stylu života) a na základě toho vypadají podobně. Opakem je divergence. Odlišná je i paralelní evoluce.\n\nPříkladů je celá řada: notoricky známé jsou kytovci, kteří poněkud připomínají ryby, ačkoliv s nimi nejsou příbuzní (kytovci jsou savci). Jiným příkladem je dnes již vyhynulý vakovlk (\"Thylacinus cynocephalus\"), který silně připomíná psovité šelmy, ačkoliv je to vačnatec. Veverky jsou zase velice podobné vakoveverkám (rod \"Petaurus\"). Dalším příkladem jsou křídla (u ptáků, netopýrů a hmyzu), ale může se jednat i přímo molekulární (např. genetickou) konvergenci.\n\n"}
{"id": "545773", "url": "https://cs.wikipedia.org/wiki?curid=545773", "title": "Konštantín Čulen", "text": "Konštantín Čulen\n\nKonštantín Čulen (26. února 1904 Brodské, Rakousko-Uhersko – 7. dubna 1964 New York, Spojené státy americké) byl slovenský politik, novinář, historik a představitel slovenského exilu v Severní Americe.\n\nV prosinci 1938 byl zvolen do slovenského sněmu. Profesně se uvádí jako železniční úředník a spisovatel, bytem Bratislava.\n\nPřed odchodem do exilu byl členem a poslancem Hlinkovy slovenské ľudové strany, v exilu se zapojil do činnosti krajanských spolků a dokumentoval život Slováků v Americe. Působil též v exilovém časopise \"Kanadský Slovák\".\n\n"}
{"id": "545774", "url": "https://cs.wikipedia.org/wiki?curid=545774", "title": "Indonéská rallye 1997", "text": "Indonéská rallye 1997\n\nIndonéská rallye 1997 (Oficiálně 22. Rally of Indonesia 1997) byla jedenáctou soutěží mistrovství světa v rallye 1997, která se jela ve dnech 19. - 21. září. Délka soutěže byla 1129 km a měla 22 rychlostních zkoušek. Vítězem se stal Carlos Sainz s vozem Ford Escort WRC.\n\nSoutěže se účastnily jen tři tovární týmy. Mitsubishi Ralliart nasadilo sestavu ve složení Tommi Mäkinen a Richard Burns. Za Subaru World Rallye Team to byli Colin McRae a Kenneth Eriksson a za Ford M-Sport Carlos Sainz a Juha Kankkunen. Startoval zde i tým Toyota, který ale nemohl získat body v šampionátu značek. Jeho jezdci byli Didier Auriol a Neal Bates.\n\nV první etapě vedl McRae, který vyhrál pět z osmi rychlostních testů. Mäkinena brzdily problémy se vstřikováním paliva a později poškodil turbodmychadlo. Třetí byl Kankkunen, čtvrtý Sainz, pátý Eriksson a šestý Burns. Bates havaroval a později odstoupil s porouchaným motorem. Auriola trápily problémy s diferenciálem.\n\nVe druhé etapě McRae zvyšoval náskok nad Mäkinenem. McRae ale narazil do stromu a ztratil dvě minuty. Kvůli poškozenému chladiči se motor začal přehřívat a v následujícím testu dokonce vzplanul. McRae ale dorazil do servisu, kde se podařilo vůz opravit. Přesto po další poruše musel McRae odstoupit. Technické problémy s chladičem vyřadily i Mäkinena. Ve vedení se ocitl Kankkunen, ale vylétl mimo trať a propadl se za Sainze, který vyhrál pět zkoušek. Třetí byl Eriksson a čtvrtý Burns. Kvůli technickým problémům odstoupil Auriol. Ve třetí etapě Sainz udržel vedení před Kankkunenem, Erikssonem a Burnsem.\n\n"}
{"id": "545793", "url": "https://cs.wikipedia.org/wiki?curid=545793", "title": "Eugène Terre'Blanche", "text": "Eugène Terre'Blanche\n\nEugène Terre'Blanche (31. ledna 1941 – 3. dubna 2010) byl jihoafrický radikální bělošský politik a aktivista, zakladatel a dlouholetý předseda Afrikaner Weerstandsbeweging (AWB).\n\nV době apartheidu stál v opozici vůči režimu a vládnoucí Národní straně z bělošských pravicových pozic a spolupracoval s Konzervativní stranou. V 90. letech vystupoval proti zrušení apartheidu a jeho organizace plánovala i ozbrojené povstání. Zároveň však AWB prosazovala vytvoření etnicky čistého Búrského státu, obdobu černošských bantustanů.\n\nKromě své politické činnosti byl i literárně činný jako básník a dramatik. Jeho drama o búrské válce Sybrand die Watermaker \"(Sybrand, tvůrce vody)\" bylo vyučováno v Jihoafrické republice i mezi povinnou četbou. \n\nV roce 2001 byl odsouzen k šestiletému odnětí svobody za útok na pracovníka čerpací stanice Johna Ndzimu a pokus o vraždu člena ochranky Paula Motshabiho. Po třech letech byl z vězení propuštěn. \n\n3. dubna 2010 byl zavražděn dvěma černošskými zaměstnanci svého vlastního statku, zřejmě kvůli sporu o jejich výplatu. Útočníci ho ve spánku ubili tyčemi a rozsekali mačetami.\n\n\n"}
{"id": "545798", "url": "https://cs.wikipedia.org/wiki?curid=545798", "title": "Jindřich Donát z Velké Polomi", "text": "Jindřich Donát z Velké Polomi\n\nJindřich Donát z Velké Polomi a na Nové Cerekvi byl šlechtic, nejvyšší komorník opavského knížectví z rodu Donátů.\n\nByl pánem Velké Polomi, vyženil si Novou Cerekvi. Dne 14. prosince 1486 prodal velkopolomský statek Osinským z Žitné.\n"}
{"id": "545802", "url": "https://cs.wikipedia.org/wiki?curid=545802", "title": "Hynek z Dubé", "text": "Hynek z Dubé\n\nHynek z Dubé či z Náchoda († 1361) byl český šlechtic a nejvyšší pražský purkrabí.\n\nByl synem nejvyššího purkrabího Hynka Berky z Dubé, po jehož smrti roku 1348 se také stal nejvyšším purkrabím. Roku 1331 byl dosazen českým králem Janem Lucemburským jako jeho královský zástupce (či tzv. \"český starosta\") do Hlohovského knížectví.\n"}
{"id": "545803", "url": "https://cs.wikipedia.org/wiki?curid=545803", "title": "Great Keppel Island", "text": "Great Keppel Island\n\nGreat Keppel Island (z angličtiny lze přeložit jako \"Velký Keppelův ostrov\") je ostrov\nvzdálený patnáct kilometrů městečka Yeppoon ležícího v Queenslandu na východním pobřeží Austrálie.\n\nJe největším ze skupiny osmnácti ostrovů, které v roce 1770 pojmenoval James Cook po tehdejším prvním lordu admirality Augustu Keppelovi.\n"}
{"id": "545804", "url": "https://cs.wikipedia.org/wiki?curid=545804", "title": "Kolem Flander", "text": "Kolem Flander\n\nKolem Flander (: , : ) je jednodenní cyklistický závod, který se jezdí ve Vlámsku v Belgii. Trať v posledních letech vede z Brugg do Meerbeke.\n\nZávod vznikl v roce 1913.\n\n"}
{"id": "545805", "url": "https://cs.wikipedia.org/wiki?curid=545805", "title": "Mercedes-Benz 190 SL", "text": "Mercedes-Benz 190 SL\n\nMercedes-Benz 190 SL je sportovní automobil, který v letech 1955 až 1963 vyráběla německá automobilka Mercedes-Benz. Celkem bylo vyrobeno 25 881 vozů.\n\nVyráběl se jako dvoudveřové kupé nebo roadster, který měl odnímatelný hardtop. K pohonu sloužil motor o objemu 1,9 litru s rozvodem OHC osazený dvěma dvojitými karburátory Solex. Převodovka byla čtyřstupňová. Poprvé byl představen na autosalonu v New Yorku v roce 1954. Podvozek byl použit z vozu Mercedes-Benz 180. Nové bylo ale zavěšení zadních kol.\n"}
{"id": "545807", "url": "https://cs.wikipedia.org/wiki?curid=545807", "title": "Eufemie Mazovská († 1374)", "text": "Eufemie Mazovská († 1374)\n\nEufemie Mazovská († 1374) byla těšínská kněžna, pocházející z mazovské linie Piastovců, manželka knížete Kazimíra I.\n\nJejím otcem byl czerský a varšavský kníže Trojden. Svému muži, za kterého se provdala kolem roku 1321, porodila pět synů - Vladislava, Boleslava, Přemysla, Jana a Zemovíta - a dcery Annu a Alžbětu. Roku 1358 ovdověla, přesídlila na knížecí zámek ve Fryštátě a naposledy byla doložena roku 1374.\n\n"}
{"id": "545809", "url": "https://cs.wikipedia.org/wiki?curid=545809", "title": "Gladstone (Queensland)", "text": "Gladstone (Queensland)\n\nGladstone je australské město ležící na východním pobřeží v Queenslandu asi 550 kilometrů severně od Brisbane a asi 100 kilometrů jihovýchodně od Rockhamptonu. Bylo založeno u přírodního hlubokého přístavu mezi ústími řek Boyne (asi 14 kilometrů na jih od města) a Calliope (severně od města).\n\nMá necelých padesát tisíc obyvatel (z toho přibližně 3,5% Austrálců) a rozlohu 128 čtverečních kilometrů.\n"}
{"id": "545810", "url": "https://cs.wikipedia.org/wiki?curid=545810", "title": "Cheryl Cole", "text": "Cheryl Cole\n\nCheryl Ann Fernandez-Versini (* 30. června 1983 Newcastle upon Tyne, Anglie; rozená Tweedy, později Cole) je anglická zpěvačka, členka britské dívčí skupiny Girls Aloud. Narodila se jako čtvrtá v pořadí z pěti sourozenců (má tři bratry a sestru). Byla jednou z porotkyň britského X-Factoru. Za manžela měla fotbalistu Ashleyho Cola, rozvedli se v roce 2010. Znovu se provdala 7. července 2014 za Francouze Jean-Bernarda Fernandez-Versiniho. Jejími největšími hity se staly Parachute, Fight for this love, Call My Name nebo třeba Promise This. \n\nBěhem dětství předváděla módu na mnoha módních přehlídkách, zpívala, hrála divadlo a vyhrála soutěž v baletu.Vyhrála soutěž Nejhezčí dívka z Newcastlu. Objevila se ve dvou britských reklamách. Ve škole získala přezdívku Chez, po škole začala pracovat jako servírka a v roce 2002 se přihlásila do Pop Stars. Poprvé zpívala již ve 12 letech, jejím nejoblíbenějším filmem je Ghost a hercem George Clooney a Denzel Washington.\n\nPrvní nahrávkou, kterou si koupila, byla píseň Never Gonna Give You Up od Ricka Ashleyho a první koncert, na který šla, byl koncert skupiny Steps. Její oblíbená čísla jsou 3 a 7, nejoblíbenějším dnem je pondělí a její dobrou vlastností je její loajalita\n\nV roce 2010 prodělala malárii, která ji málem stála život.\n\nOd roku prosince 2016 do července 2018 byl jejím partnerem zpěvák Liam Payne, se kterým má syna jménem Bear Payne. Narodil se 22. března 2017 v London's Chelsea and Wesminster hospital.\n\n\n\n"}
{"id": "545811", "url": "https://cs.wikipedia.org/wiki?curid=545811", "title": "Nad Němnem", "text": "Nad Němnem\n\nNad Němnem ( ) je pozitivistický román Elizy Orzeszkové.\nPředstavuje život polské společnosti 19. století do lednového povstání. Román poprvé vycházel v časopise \"Tygodnik Ilustrowany\" od ledna do prosince roku 1887. V knižní podobě román vyšel roku 1888.\n\nAutorka měla v plánu ohraničit fabuli díla pouze na manželství mezi mladou dívkou z vyšších sfér a mužem, jenž pochází ze šlechtického rodu. Časem však pozadí díla začalo být čím dál bohatější a autorka se vzdala původního titulu románu \"Mezalians\". V roce 1886 intenzivně pracovala s textem převážně v domě v Miniweiczích, nedaleko vsi Bohatyrowicze. Svatba Elżuni ve třetím svazku románu je inspirována skutečnou svatbou, na které Orzeszková byla jedním z hostů.\n\nDěj románu se odehrává mezi červnem a srpnem roku 1886.\n\n\nLiterární kritika, jejímž velkým zájmem román byl, jej označila za epopej. Orzeszková se ale snažila napsat román, který by splňoval požadavky realismu – tzn. zcela eliminovat autorskou řeč, hodnocení děje a moralizování. Konečný efekt není zcela podařený – někdy se totiž mísí rétorický patos, slavnostní skladba vět, poetismy atd. Je také předem dáno, které postavy má čtenář hodnotit kladně a které záporně. Nicméně však shodně s tradicí realistického románu autorka široce popisuje fabuli díla, v níž klade důraz na popis prostředí a postav. Román obsahuje mj. popisy 140 druhů rostlin, pojmenovaných odborně nebo hovorově.\n\n\nV díle jsou znatelné vlivy sentimentalismu a Rousseovského pojetí přírody. Autorka zdůrazňuje, že \"prostý lid\" žije s přírodou v harmonii a instinktivně chápe, že ji musí chránit.\n\nBohatyrowiczové nejsou vzdělaní, neposílají své děti do městských škol. Ale jsou autorkou více ceněni než představitelé \"vyšší kultury\" (Emilia, Zygmunt, Kirło). Orzeszková upozorňuje na nebezpečí ztráty kořenů, přírody a svého okolí ve jménu vysoké kultury.\n\nRomance je popisována stereotypně – podobná fabule se objevila již v mnoha dřívějších druhořadých knihách. Milostné scénky jsou otřepané a neoriginální. Scény, ve kterých jsou zamilovaní sami, jsou teatrálně prodloužené. Autorčiným záměrem bylo těmito scénami dodat dílu poetický nádech.\n\nNejstarší český překlad byl pojmenovaný \"Mezi sedláky a pány\" (cca 1894). Nejnovější vydání je pravděpodobně z roku 1974 (autorem tohoto celkově čtvrtého překladu je František Nechvátal).\n\n\n"}
{"id": "545812", "url": "https://cs.wikipedia.org/wiki?curid=545812", "title": "Gabriel Narutowicz", "text": "Gabriel Narutowicz\n\nGabriel Narutowicz (17. března 1865, Telšiai, Ruské impérium – 16. prosince 1922, Varšava, Polsko) byl polský politik a první prezident druhé polské republiky. Jeho bratr byl litevský právník Stanislovas Narutavičius a jeho nemanželským synem byl Piotr Borutowicz.\n\nGabrielův otec Jan byl místní soudce. Zúčastnil se \"Lednového povstání\" v roce 1863 na území bývalé Republiky obou národů proti Ruskému impériu. Po jeho porážce byl odsouzen na rok do vězení. Zemřel, když byl Gabrielovi 1 rok.\n\nGabriel Narutowicz ukončil roku 1886 docházku na gymnázium v Liepāji. Poté začal studovat matematiku na Petrohradské univerzitě, roku 1887 však onemocněl a musel se vzdát studií. Téhož roku odešel do Švýcarska, kde studoval na Spolkové vysoké technické škole v Curychu.\n\nRoku 1895 byl na Narutowicze vydán ruskými úřady zatykač. Stal se tak švýcarským občanem a po dokončení studií začal pracovat jako železničář v St. Gallenu.\n\nNarutowicz byl vynikající stavební inženýr. V roce 1895 se stal vedoucím stavby mostů přes Rýn. Jeho práce byly roku 1896 vystavené na Světové výstavě v Paříži. Stal se také průkopníkem elektrifikace ve Švýcarsku. Nařídil budování vodních elektráren například v Monthey, Mühlebergu nebo Andelsbuchu.\n\nRoku 1913 se Narutowicz stal učitelem na ETH v Curychu v oboru stavitelství vodních elektráren. Na tomto postu vydržel až do roku 1919. Mezitím se stal členem spolku pro ekonomiku vodního hospodářství. V roce 1915 se stal předsedou odboru pro regulaci Rýna.\n\nBěhem první světové války pomáhal Narutowicz zraněným vojákům. Roku 1919 uposlechl výzvu Józefa Piłsudského a vrátil se do nezávislého Polska.\n\nPo příchodu zpět do Polska se Narutowicz roku 1920 stal ministrem veřejných staveb komunikací ve vládě Władysława Grabského. Tento post si udržel i za vlády premiérů Wincenta Witose a první a druhé vlády Antonia Ponikowského. V roce 1922 se stal ministrem zahraničí ve vládě Artura Śliwińského a vládě Juliana Nowaka. Stal se také zástupcem Polska na konferenci v Tallinnu. \n\nRoku 1922 byly vypsány prezidentské volby. Józef Piłsudski ustanovil jako kandidáta také Narutowicze. Ten nejprve odmítal kandidovat za Lidovou stranu, nakonec ale přijal.\n\nV prvním kole proti socialistovi Ignacy Daszyńskému těsně vyhrál. V dalších kolech bojoval proti kandidátovi seskupení národnostních menšin Janu Baudouinu de Courtenay a Stanisławovi Wojciechowskému (ten nakonec souboj vzdal).\n\nV posledním kole bojoval Narutowicz proti národnímu demokratovi Maurycy Zamoyskému. Volby nakonec vyhrál Narutowicz s 289 hlasy, což bylo o 62 hlasů více, než získal Zamoyski. Narutowicz se tak 9. prosince 1922 stal prvním prezidentem druhé polské republiky.\n\nNarutowicz byl prezidentem pouhých pět dní. Dne 16. prosince 1922 byl zavražděn při návštěvě umělecké výstavy v Národní galerii umění. Vrahem byl malíř Eligiusz Niewiadomski, který byl spřízněný s národními demokraty. Byl odsouzen k trestu smrti a 31. ledna 1923 zastřelen. Někteří členové národní demokracie si z Niewiadomského udělali hrdinu. Narutowiczova vražda dokazovala nacionalismus a nesnášenlivost v Polské společnosti. Byl pochován ve Varšavě.\n\n"}
{"id": "545814", "url": "https://cs.wikipedia.org/wiki?curid=545814", "title": "Samojedské jazyky", "text": "Samojedské jazyky\n\nSamojedské jazyky tvoří společně s ugrofinskými jazyky uralskou jazykovou rodinu. Dohromady jimi mluví zhruba 30 000 lidí na obou stranách Uralského pohoří, v nejsevernějších částech Eurasie. Vznikly z prasamojedského jazyka, který se okolo 1. století po Kristu rozpadl na samojedské jazyky severní a jižní.\n\nČeský termín \"samojedský\" je odvozen z ruského slova neznámého, snad přímo samojedského původu \"samojed\" („самоед“), jež označovalo některé z původních obyvatel Sibiře. Výraz je někdy považován za hanlivý, protože jeho původ je v rámci lidové etymologie objasňován z ruštiny jako \"Samo-jed\" ('samo-pojídač'). Proto ruský etnolog G. N. Prokofjev navrhl raději výraz \"samodijský\", odkazující původně pouze k některým skupinám Něnců, jenž se však v západní srovnávací jazykovědě ani antropologii neuchytil\".\" Jiné teorie říkají, že slovo je kompozitní podobně jako laponský výraz \"Same-edne\" – 'země Sámů' a nese i podobný význam, nicméně s odkazem k Samojedům. Nejvíce podobná pravdě je hypotéza o původu etnonyma Samojed z vlastního označení některých skupin Enců „Somaté“.\n\n"}
{"id": "545817", "url": "https://cs.wikipedia.org/wiki?curid=545817", "title": "Čichavec líbající", "text": "Čichavec líbající\n\nČichavec líbající (\"Helostoma temminkii\" nebo \"Helostoma temminckii\") je labyrintní paprskoploutvá ryba, jediný zástupce rodu Helostoma a čeledi čichavcovití (Helostomatidae). Pochází ze sladkých vod jihovýchodní Asie, kde patří k významným konzumním rybám. Jméno poukazuje na způsob souboje, při kterém se čichavci přetlačují ústy, což zdánlivě připomíná líbání.\n\n"}
{"id": "545820", "url": "https://cs.wikipedia.org/wiki?curid=545820", "title": "Dürnstein (hrad)", "text": "Dürnstein (hrad)\n\nZřícenina hradu Dürnstein je ve Wachau, nad obcí Dürnstein v Dolních Rakousích, okrese Krems-venkov.\n\nHrad postavili v polovině 12. století Kuenringové. Azzo z Kuenringu, praotec Kuenringů, získal území kolem hradu od Kláštera Tegernsee. Jeho potomek Hadmar I. († 1138) hrad postavil. Město Dürnstein i hrad jsou spojené městskými hradbami. Nad kaplí bývalo kdysi vnitřní hradní nádvoří s mohutným sklepem vybudovaným ve skále.\n\nHrad je známý, protože tu byl vězněn anglický král Richard I. Lví srdce, když se vracel z křížové výpravy od prosince 1192 z iniciativy vévody Leopolda Babenberského za Hadmara II. z Kuenringu, a na žádost německého císaře Jindřicha VI. Štaufského byl za úplatu propuštěn. Anglický král, v arabštině nazývaný \"Malek al-Inkitar\", byl údajně zatčen v hostinci v Erdbergu, když byl nápadný podle sedla a také dvorského chování, které bylo na poutníka, za kterého se i s družinou vydával, přece jen neobvyklé. Podle legendy se mu stal osudným jeho pečetní prsten. Zatčení Richarda I. Lví srdce je zobrazeno v rukopise Petra z Ebula. Obrovské výkupné (150 000 marek ve stříbře) použil Leopold V. mimo jiné na založení Vídeňského Nového města.\n\nV roce 1306 byla poprvé zmíněna hradní kaple, zasvěcená svatému Janu Evangelistovi. Roku 1588 hradní zámek obnovil Streun ze Schwarzenau (1538-1600) jako pevnost. Roku 1645 dobyli Švédové v závěrečné fázi třicetileté války pod Lennartem Torstenssonem také Dürnstein. Při odchodu zničili hradní bránu.\n\nPo roce 1662 již nebyl hrad obyvatelný, ale mohl být znovu opraven. O rok později se stal \"Zámek Dürnstein\" útočištěm Turků. V roce 1679 byl \"Hradní dům\" již neobyvatelný a zcela pustl.\n\nV roce 1882 byl hrad zařízen jako „Starhemberg-Warte“ nad Dürnsteinem. Kníže Camillo Starhemberg (1835-1900) nechal vybudovat na vlastní náklady také přístupovou cestu. Dürnstein a jeho zříceniny se staly prvořadým turistickým cílem ve Wachau. Každoročně navštíví místo 1,7 milionu turistů.\n\n\n"}
{"id": "545823", "url": "https://cs.wikipedia.org/wiki?curid=545823", "title": "Grand Prix Číny 2010", "text": "Grand Prix Číny 2010\n\nGrand Prix Číny 2010 (VII Sinopec Chinese Grand Prix), 4. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 824. grand prix, se již tradičně odehrála na okruhu v Šanghaji.\n"}
{"id": "545827", "url": "https://cs.wikipedia.org/wiki?curid=545827", "title": "Agluona (přítok Širvėny)", "text": "Agluona (přítok Širvėny)\n\nAgluona je řeka na severu Litvy, v okrese Biržai, přítok jezera Širvėna, kterým protéká řeka Apaščia. Pramení u vsi Mickūnai (Okres Biržai, Panevėžyský kraj), na severním okraji lesa Juodiškio miškas. Teče severním směrem. Do jezera Širvėna se vlévá na západním okraji okresního města Biržai. Průměrný spád je 72 cm/km. Při řece jsou vsi Geidžiūnai, Kuteliai a Dirvonakiai, protéká městem Biržai.\n\nO jazykových souvislostech sledujte část rozcestníku Původ názvu.\n"}
{"id": "545836", "url": "https://cs.wikipedia.org/wiki?curid=545836", "title": "Prvoústa", "text": "Prvoústa\n\nPrvoústa (též blastopór) je embryologické označení pro otvor v gastrule, jenž spojuje prvostřevo (archenteron) s vnějším prostředím. U prvoústých se z něj zpravidla vyvíjí budoucí ústa, u druhoústých živočichů (strunatci, polostrunatci, ostnokožci) se prvoústa uzavírají, poblíž nich vzniká řitní otvor, zatímco skutečná ústa se prolamují na hlavové straně těla.\n\nU zárodků žab se mluví o tzv. dorzálním rtu blastospóru, což je oblast na dorzálním okraji blastoporu, kde se buňky zanořují do dutiny pozdní blastuly během gastrulace. Buňky tvořící ret blastopóru jsou neustále v pohybu směrem do dutiny, a tak se neustále obměňují. Postupně tak přes dorzální ret blastopóru prochází (v pořadí) buňky tvořící budoucí prvostřevo, buňky hlavového mezodermu, následně buňky tvořící chordu. Dorzální ret je důležitou strukturou, která se ustanovuje v zárodku žab v podstatě již po průniku spermie (a to na opačném pólu vajíčka, než pronikla). Má obrovské diferenciační schopnosti a pokud je tato oblast transplantována do jakékoliv oblasti zárodku, sama od sebe spustí gastrulaci a začne vytvářet všechny důležité mezodermální a endodermální struktury. Tyto experimenty prováděl budoucí nositel Nobelovy ceny, Hans Spemann, s Hilde Mangoldovou. Nazval dorzální ret tzv. organizátorem, dnes se probíhající jev označuje jako primární embryonální indukce.\n"}
{"id": "545838", "url": "https://cs.wikipedia.org/wiki?curid=545838", "title": "Josef Sapir", "text": "Josef Sapir\n\nJosef Sapir (: יוסף ספיר; žil 27. ledna 1902 – 26. února 1972) byl izraelský politik, poslanec Knesetu a ministr izraelských vlád. Byl předsedou Všeobecných sionistů a zakládajícím členem strany Gachal.\n\nV letech 1940 a 1951 zastával úřad starosty města Petach Tikva a během svého funkčního období kandidoval v prvních izraelských parlamentních volbách v roce 1949 za stranu Všeobecní sionisté. Na konci roku 1952 byl jmenován ministrem zdravotnictví a o rok později byl jmenován ministrem dopravy a tuto funkci zastával až do roku 1955.\n\nVe vládě národní jednoty Leviho Eškola, vytvořené v předvečer šestidenní války v roce 1967, byl Sapir jmenován ministrem bez portfeje. Po Eškolově smrti v roce 1969 byl jmenován ministrem obchodu a průmyslu ve vládě Goldy Meirové a tento úřad zastával až do 6. srpna 1970, kdy Gachal opustil vládu národní jednoty.\n\nNa jeho počest nese jeho jméno společná osada Karmej Josef založená v roce 1984 mezi Ramlou a Bejt Šemešem.\n\n"}
{"id": "545840", "url": "https://cs.wikipedia.org/wiki?curid=545840", "title": "Konstantin Valkov", "text": "Konstantin Valkov\n\nKonstantin Anatoljevič Valkov ( , * 11. listopadu 1971, Kamenec-Uralskij, Sverdlovská oblast, RSFSR, SSSR) sloužil v ruském vojenském letectvu jako pilot, v letech 1997–2012 byl ruským kosmonautem, členem oddílu CPK. Do vesmíru se nevypravil, od roku 2012 je instruktorem Střediska přípravy kosmonautů (CPK).\n\nKonstantin Anatoljevič Valkov pochází z města Kameněc-Uralskij. Po absolvování místní střední školy se přihlásil na Charkovskou vysokou vojenskou leteckou školu (), roku 1993 v souvislosti s rozpadem Sovětského svazu přešel na Barnaulskou vysokou vojenskou leteckou školu () a o rok později ji s úspěchem dokončil. Poté sloužil v letectvu, létal na Su-24 v 67. bombardovacím pluku 149. bombardovací divize 76. letecké armády v Leningradské oblasti. \n\nRoku 1997 se přihlásil k kosmonautickému výcviku, prošel lékařskými prohlídkami a 28. července 1997 byl Státní meziresortní komisí doporučen k zařazení do oddílu kosmonautů CPK. Do oddílu byl začleněn na pozici kandidáta na kosmonauta až 26. prosince 1997. Absolvoval dvouletou všeobecnou kosmickou přípravu a 1. prosince 1999 získal kvalifikaci zkušební kosmonaut. \n\nOd listopadu 2000 do července 2001 a znova od září 2004 byl představitelem Střediska přípravy kosmonautů (CPK) v Johnsonovu vesmírném středisku NASA v Houstonu. \n\nV lednu 2010 byl podle neoficiálních informací jmenován členem záložní posádky Expedice 29/30 na Mezinárodní vesmírnou stanici (ISS) startující v září 2011 a hlavní posádky Expedice 31/32 s plánovaným startem v březnu 2012, v červenci 2010 jmenování potvrdila NASA. Na jaře 2011 byl z posádky odstraněn (kvůli překročení váhového limitu) a nahrazen Sergejem Revinem. \n\nV červnu 2012 byl uvolněn z ozbrojených sil i oddílu kosmonautů. Zůstal ve Středisku přípravy kosmonautů jako vyučující.\n\nKonstantin Valkov je ženatý, manželka je psycholožka, má dceru.\n"}
{"id": "545842", "url": "https://cs.wikipedia.org/wiki?curid=545842", "title": "Jan Halas", "text": "Jan Halas\n\nJan Halas (8. května 1945 Praha – 7. ledna 2010 Boskovice) byl český publicista, novinář a rozhlasový redaktor, syn básníka Františka Halase a kunsthistoričky Libuše Halasové a bratr historika a diplomata Františka X. Halase.\n\nV roce 1970 absolvoval svá studia na Fakultě sociálních věd a publicistiky Univerzity Karlovy. Zaměstnancem Československého rozhlasu se stal v roce 1970, kdy působil jako redaktor programového týdeníku \"Rozhlas\" resp. \"Týdeníku Rozhlas\". Jako publicista se zabýval především vydáváním literárního odkazu svého otce Františka Halase.\n\nOd roku 1990 do roku 2007 působil jako vedoucí literární redakce Českého rozhlasu stanice ČRo3 Vltava. Do rozhlasového vysílání připravil, mimo jiné, 173 čtení na pokračování z \"Jeruzalémského překladu Bible\" z překladu svého bratra F. X. Halase a švagrové Dagmar Halasové.\n\n\n\n"}
{"id": "545843", "url": "https://cs.wikipedia.org/wiki?curid=545843", "title": "Rajmund z Peňafortu", "text": "Rajmund z Peňafortu\n\nSvatý Rajmund z Peñafortu (španělsky \"Raimundo de Peñafort\", 1175 ve Villafranca de Panadés, Španělsko – 6. ledna 1275 v Barceloně), dominikán a světec katolické církve. Stal se generálním představeným dominikánů. Byl zpovědníkem papeže Řehoře IX. a krále Jakuba I. Aragonského.\n\nRajmund se narodil v zámožné šlechtické rodině pánů z Peñafortu, příbuzensky spjaté s královskou rodinou aragonskou. To mu zajišťovalo dobré politické vyhlídky a k tomu získal vynikající vzdělaní.\n\nV Barceloně vystudoval filozofii, práva pak v Bologni a získal akademický titul\nprofesora kanonického práva. Své studium zde ukončil roku 1210. Ale v Bologni zůstal\na tři roky zde vyučoval kanonické právo. Publikoval také pojednání o církevním zákoně, které je do teď uloženo ve Vatikánské apoštolské knihovně. Byl dobrý právník a obhajoval chudé lidi před soudem.\n\nOvšem biskup z Barcelony přesvědčil Rajmunda k návratu do rodného města, kde se stal kanovníkem katedrální kapituly. Hrál také důležitou roli při zakládání řádu Mercedářů. Podněcoval a pomáhal Petrovi Nolaskovi při získávání povolení založení řádu u Jakuba I. Aragonského. Kázání blahoslaveného Reginalda se rozhodl vstoupit do řádu Dominikánů. A po vybudování prvního dominkánského kláštera v Barceloně tak opravdu učinil. Byl přijat roku 1222 na Velký pátek. Stal se věhlasným kazatelem a zpovědníkem.\n\nKdyž se o něm dozvěděl papež Řehoř IX., pozval ho do Říma a učinil z něj svého zpovědníka a kaplana. Tuto práci konal Rajmund svědomitě. Jednou zahlédl jak chudí odcházejí z papežova domu z nepořízenou. Pokáral papeže a udělil mu pokání aby se o chudé lépe staral. Papež se nerozčílil a začal dohlížet na to, aby o chudé bylo postaráno. Papež mu také dal za úkol vypracovat sbírku tzv. \"decretáliií\" - papežských ustanovení, obsahující různé kanonické předpisy. Splnění tohoto úkolu trvalo Rajmondovi 5 let.\n\nRajmund byl také zpovědníkem aragonského krále Jakuba I. Aragonského. Jednou doprovázel krále na ostrov Mallorcu. Král potají vzal na loď i osobu se kterou žil v hříšném poměru. I přesto, že Rajmundovi slíbil, že to neudělá. Jakmile se to Rajmund dozvěděl, řekl mu, že pokud král tuto osobu neopustí, odpluje hned zpátky do Barcelony. Král se rozhněval a rozkázal ať nikdo nepřeváží Rajmunda zpátky do Španělska. Když se to Rajmund dozvěděl, rozestřel podle legendy svůj plášť na moře a za 6 hodin doplul do Španělska.\n\nŘeholní bratři Rajmonda roku 1238 zvolili generálním představeným řádu, přesto zůstal pokorný. Řádové vizitace v blízkosti Barcelony prováděl vždy pěšky. Dva roky po zvolení svolal generální kapitulu do Bologni a složil svůj úřad, aby se stal znovu prostým řeholníkem v barcelonském klášteře.\n\nTehdy mu už bylo 70 let. Přesto nezůstal nečinný. Svých znalostí využíval k obracení židů a muslimů na křesťanskou víru. Založil školy pro misionáře. Jednu v Murcii, kde se vyučovala hebrejština, druhou v Tunisu, kde se misionáři učili arabsky. Tyto znalosti byly pro misionáře v té době velmi důležité. Na jeho naléhání napsal tehdy mladý Tomáš Akvinský své dílo \"Summa contra Gentiles\".\n\nRaimund zemřel 6. ledna 1275 v Barceloně. Dožil se tedy téměř sta let (rok narození není znám přesně). 28. dubna 1601 byl svatořečen papežem Klementem VIII. Jeho svátek se dle českého liturgického kalendáře slaví 7. ledna. Je patronem kanovníků, Barcelony a církevního práva.\n\nZobrazuje se v dominikánském hábitu jak jede na moři. Jeho plášť mu slouží jako plachta i na něm klouže po vodě. Je tak vyobrazen v kostele svatého Dominika v Bologni na obraze od Ludvíka Caracciho - Zázračná cesta po moři (z roku 1610). K raným zobrazení patří freska Tomáše de Modena v dominikánském klášteře v Trevisu.\n\n"}
{"id": "545847", "url": "https://cs.wikipedia.org/wiki?curid=545847", "title": "Óscar Arias", "text": "Óscar Arias\n\nÓscar Rafael de Jesús Arias Sánchez (* 13. září 1940) je kostarický sociálnědemokratický politik, který od roku 2006 do května 2010 zastával ve druhém funkčním období úřad prezidenta Kostariky. V roce 2010 ho v prezidentské funkci nahradila Laura Chinchilla. Během svého prvního funkčního období v letech 1986 až 1990 mu byla v roce 1987 udělena Nobelova cena míru za jeho snahy ukončit občanské války, které tehdy probíhaly v Guatemale (guatemalská občanská válka), Salvadoru (salvadorská občanská válka) a Nikaraguy (nikaragujská revoluce). \n\n"}
{"id": "545851", "url": "https://cs.wikipedia.org/wiki?curid=545851", "title": "Jindřich Krištof Hataš", "text": "Jindřich Krištof Hataš\n\nJindřich Krištof Hataš, německy Heinrich Christoph Hataš, též Hattasch, Hatas, (1739 Gotha nebo Vysoké Mýto - po roce 1808 Hamburk, Německo) byl houslista a skladatel působící v 18. století v Německu.\n\nByl synem českého houslisty a skladatele Dismase Hataše a zpěvačky Anny Františky Hatašové rozené Bendové. Počáteční hudební vzdělání mu poskytl jeho otec, koncertní mistr na dvoře vévody Sachsen-Gotha-Altenburg.\n\nV roce 1778 byl prvním houslistou divadelního orchestru Friedricha Ludwiga Schrödera v Hamburku. Je autorem tří singspielů, německých zpěvoher.\n\nNení ověřeno, zda se nejedná o hudebního ředitele divadelní skupiny Johanna Josepha von Brunian v severním Německu, označovaného jako \"Hattasch junior\", .\n\n"}
{"id": "545852", "url": "https://cs.wikipedia.org/wiki?curid=545852", "title": "Administrativní čtvrtě Paříže", "text": "Administrativní čtvrtě Paříže\n\nAdministrativní čtvrtě Paříže (francouzsky \"quartiers administratifs de Paris\") jsou nižší administrativní celky, do kterých je rozděleno území Paříže. Každý z 20 pařížských obvodů se skládá ze čtyř těchto čtvrtí, takže se celkem jedná o 80 územních celků.\n\nKaždá čtvrť má pořadové číslo a název. Názvy čtvrtí jsou odvozeny jednak od jmen bývalých obcí, které byly v 19. století připojeny k Paříži a nebo podle významných architektonických dominant v dané čtvrti (kostely, parky, paláce, nemocnice apod.).\n\nRozloha čtvrtí v samém centru města (tj. obvody 1-4) nepřesahuje 50 ha (s výjimkou čtvrti Saint-Germain-l'Auxerrois), čtvrtě v ostatních vnitřních obvodech (tj. 5-11) mají rozlohu zhruba do 100 ha, zatímco okrajové čtvrti (obvody 12-20) jsou mnohem rozlehlejší (až 300 ha). S tím také souvisejí i počty obyvatel, které jsou vyšší v okrajových částech.\n\nČtvrtě vznikly na základě zákona ze dne 1. listopadu 1859.\n\n"}
{"id": "545853", "url": "https://cs.wikipedia.org/wiki?curid=545853", "title": "Bývalé obce v Paříži", "text": "Bývalé obce v Paříži\n\nBývalé obce v Paříži jsou kdysi samostatné obce, které se zcela nebo částečně nacházely na území dnešní Paříže a v 19. století se staly neoddělitelnou součástí hlavního města. Jejich jména se mnohdy stala názvy pařížských obvodů a čtvrtí.\nPodle zákona ze 16. června 1859 byly hranice Paříže od 1. 1. 1860 posunuty od starších městských hradeb \"Fermiers généraux\" až k novým Thiersovým hradbám. Území Paříže se tak rozšířilo ze 4365 ha o dalších 3438 ha na 7802 ha (respektive ze 3228 ha na 7088 ha pokud se nezapočítává plocha řeky Seiny).\n\nToto rozšíření se dotklo celkem 24 obcí. Čtyři obce byly zahrnuty kompletně a jejich jména převzaly nově vytvořené administrativní městské celky:\n\nÚzemí sedmi obcí, které se nacházely na obou stranách Thiersových městských hradeb bylo rozděleno mezi Paříž (uvnitř hradeb) a sousedící města (vně hradeb):\n\nU zbývajících 13 obcí, které se rovněž nacházely na pomezí pařížských hradeb, bylo území uvnitř hradeb odpojeno a zbývající části zůstaly jako samostatné obce tvořící pařížská předměstí. Jedná se o tato města:\n\n"}
{"id": "545855", "url": "https://cs.wikipedia.org/wiki?curid=545855", "title": "Třída Galveston", "text": "Třída Galveston\n\nTřída Galveston byla lodní třída raketových křižníků námořnictva Spojených států amerických, vzniklá přestavbou druhoválečných lehkých křižníků třídy \"Cleveland\". Těch bylo přestavěno celkem šest a to ve dvou variantách, lišících se použitým typem protiletadlových řízených střel. Třída \"Galveston\" je označením pro trojici lodí – USS \"Galveston\", USS \"Little Rock\" a USS \"Oklahoma City\", vybavených střelami Talos (druhá trojice třídy \"Providence\" měla střely Terrier).\n\nPo přestavbě byly klasifikovány jako raketové lehké křižníky (CLG – \"guided missile light cruisers\"). V roce 1975 byly tyto lodě reklasifikovány na raketové křižníky (CG – \"cruiser guided\").\n\nVšechny tři křižníky této třídy byly postaveny americkou loděnicí Cramp Shipbuilding Co. ve Filadelfii.\n\nJednotky třídy \"Galveston\":\n\nU křižníků \"Little Rock\", \"Oklahoma City\" byla ponechána pouze přední dělová věž se 152mm kanóny a celá zadní část nástavby. Na místě zadních věží pak bylo instalováno dvojité odpalovací zařízení střel Talos se zásobou 46 střel. Můstek obou lodí byl zvětšen, aby mohly sloužit jako vlajkové a hlavňovou výzbroj doplňovala pouze jedna dvoudělová věž se 127mm kanóny na přídi. Naopak u křižníku \"Galveston\" se s rolí vlajkové lodi nepočítalo a proto byla jeho přední část ponechána v původní podobě včetně dvojice dělových věží se 152mm kanóny a trojice věží se 127mm kanóny.\n\n\"Galveston\" vstoupil do služby v květnu 1958 jako první americká loď nesoucí řízené střely Talos (modernizace ostatních dvou skončila v roce 1960). \"Galveston\" a \"Oklahoma City\" byly nasazeny ve vietnamské válce, kde například ostřelovaly pobřežní cíle s pomocí svých pěti a šestipalcových děl.\n\n\"Galveston\" byl vyřazen z aktivní služby v roce 1970 a později byl sešrotován. \"Little Rock\" byl vyřazen v roce 1976 a dodnes se dochoval jako muzeum. \"Oklahoma City\" byl vyřazen v roce 1979, poté byl dlouho uložen v rezervě a teprve v roce 1999 byl poblíž Guamu potopen jako cvičný cíl.\n\n"}
{"id": "545857", "url": "https://cs.wikipedia.org/wiki?curid=545857", "title": "Lavice (nábytek)", "text": "Lavice (nábytek)\n\nLavice je sedací nábytek, který většinou slouží k sezení více osobám. \nLavice je nejstarší typ nábytku sedacího, lehacího a úložného. Ve středověkém domě všechny tyto funkce plnila truhla. Zhotovovala se z dřevěných prken. V pozdním středověku se k ní začalo přidávat opěradlo, často sklopné, nebo otočné podle potřeby na jednu či druhou stranu. Přenosná lavice (italsky \"banca\") byla základní pomůckou prodejců na tržišti, lavice znamenala také pult. Výčet prodejců na středověkém tržišti zahrnoval vždy chlebné lavice a řeznické lavice.\n\nTradiční \nModerní\n\n\n\n\n"}
{"id": "545863", "url": "https://cs.wikipedia.org/wiki?curid=545863", "title": "2010 v letectví", "text": "2010 v letectví\n\nTento článek obsahuje seznam událostí souvisejících s letectvím, které proběhly roku 2010.\n\n\n\n\n\n\n\n\n\n\n"}
{"id": "545865", "url": "https://cs.wikipedia.org/wiki?curid=545865", "title": "Vlastní pravidla", "text": "Vlastní pravidla\n\nVlastní pravidla (v anglickém originále Georgia Rule) je hořké americké psychologicko-romantické filmová drama režiséra Garryho Marshalla z roku 2007 s Jane Fondovou (1. generace), Lindsay Lohanovou (3. generace) a Felicity Huffmanovou (2. generace) v hlavní roli. Jedná se o rodinné drama tří generací svérázných a dosti svéhlavých žen (babičky, matky a dcery) a jejich partnerů, které se odehrává zpočátku ve zcela nepřehledném propletenci pokroucených a nejasných osobních i rodinných vztahů mezi babičkou, dcerou a vnučkou. Hlavním tématem filmu je však utajované sexuální zneužívání nezletilé dcery matčiným partnerem resp. otčímem, které zásadová a svérázná babička (kvakerka Jane Fondová) nehodná nechat jen tak bez povšimnutí. \n\n\n"}
{"id": "545867", "url": "https://cs.wikipedia.org/wiki?curid=545867", "title": "Udmurtština", "text": "Udmurtština\n\nUdmurtština (\"удмурт кыл, udmurt kyl\") je finsko-permský jazyk, kterým mluví Udmurti, původní obyvatelé Udmurtska (součást Ruska), kde je ustanovena jako úřední jazyk spolu s ruštinou. Společně s jazykem komi a komi-permjačtinou tvoří permskou skupinu jazyků. Slovní zásoba udmurtštiny je z významné části přejata od sousedních jazyků. Je psána cyrilicí (azbukou) a navíc obsahuje pět zvláštních znaků. Jazyk nerozlišuje dlouhé a krátké samohlásky a nemá vokálovou harmonii. Je to jazyk aglutinační, což znamená, že používá přípony k vyjádření vlastnictví, k upřesnění stavu, času, atd.\n\nUdmurtská abeceda je založena na ruské cyrilici.\n\nUdmurtská abeceda\n\nČtyři z těchto znaků () jsou v udmurtské abecedě jedinečné.\nPsaná forma používá také latinku. Další písmena: Ģģ Ţţ Ņņ Đđ Ŧħ Žž Šš Ĺĺ Śś Ŏŏ Żż Ċċ ź\n\n"}
{"id": "545872", "url": "https://cs.wikipedia.org/wiki?curid=545872", "title": "Jihoafrické obranné síly", "text": "Jihoafrické obranné síly\n\nJihoafrické obranné síly ( – \"SAW\", – \"SADF\") byl název jihoafrických ozbrojených sil v letech 1957 až 1994. \n\nByly organizovány tak, aby vykonávaly dvojí poslání: čelit možnému povstání ve všech formách a udržovat konvenční vojenskou složku, která byla schopná bránit hranice republiky a podle potřeby provádět akce. Během 70. let došlo k rozšiřování ozbrojených sil a generální štáb SADF byl organizován do šesti sekcí - finance, zpravodajství, logistiku, operace, personál a plánování; jihoafrická lékařská služba (SAMS) se zároveň stala rovnocennou jihoafrické armádě, jihoafrickému námořnictvu a jihoafrickému letectvu.\n\nÚčastnily se války za nezávislost Namibie a angolské občanské války. Byly složeny převážně z bílých Jihoafričanů na základě všeobecné branné povinnosti, nicméně sloužili zde i Asiati a Barevní se smíšenými předky jako dobrovolníci, z nichž někteří dosáhli významnějších hodností. Od roku 1971 vzniklo několik pěchotních a služebních sborů složených z černochů. Tyto exkluzivní prapory měly kmenový základ a veleli zde černí poddůstojníci, ale vyšší důstojníci byli běloši. Výzbroj SADF v té době zahrnovala jaderné zbraně, kterých se však země během devadesátýh let vzdala. V roce 1994 byl nahrazeny silami SANDF.\n"}
{"id": "545882", "url": "https://cs.wikipedia.org/wiki?curid=545882", "title": "Posuvník", "text": "Posuvník\n\nPosuvník může být: \n"}
{"id": "545885", "url": "https://cs.wikipedia.org/wiki?curid=545885", "title": "Willie O'Ree", "text": "Willie O'Ree\n\nWillie Eldon O'Ree, OC, ONB (narozen 15. října 1935 ve Frederictonu v kanadské provincii Nový Brunšvik) je už nehrající profesionální hokejista, známý jako první hráč černé pleti v NHL. O'Ree hrál na křídle za Boston Bruins. Často a chybně je označován jako první Afroameričan v NHL, je to ale Kanaďan. Také se mu říká hokejový Jackie Robinson, což byl baseballista, který zlomil rasovou bariéru v baseballu, O'Ree tak učinil v hokeji. O'Ree má poruchu zraku.\n\nUprostřed jeho druhé sezoně za Quebec Aces v nižší lize, ho Boston Bruins povolali do prvního týmu jako náhradu za zraněného hráče. O'Ree byl na 95% slepý v pravém oku, protože ho tam trefil puk o dva roky dříve. Podle pravidel by s tímto postižením nemohl v NHL hrát, ale podařilo se mu to udržet v tajemství. Tak 18. ledna 1958 naskočil do svého prvního zápasu v NHL proti týmu Montreal Canadiens. V té sezoně odehrál pouze dva zápasy, do kádru Bruins se vrátil v roce 1961, kdy ve 43 zápasech nasbíral 4 góly a 10 asistencí.\n\nO'Ree řekl že rasismus byl horši v USA než v Torontu a Montrealu, což byla jediná kanadská města v NHL. Prý mu to ale nevadilo, protože chtěl hrát hokej a věděl, že to není jeho problém.\n\nV nižších ligách O'Ree zářil, vyhrál dvakrát tabulku střelců Western Hockey League mezi lety 1961 a 1974. Nejvíce hrál v týmech Los Angeles Blades a San Diego Gulls. V San Diegu dokonce vyřadili jeho číslo, které nyní visí pod stropem arény San Diego Sports Arena. O'Ree hrál v nižších ligách až do 43 let.\n\nPo O'Reem nehrál v NHL žádný černoch až do roku 1974, kdy Washington Capitals draftovali Mike Marsona. V tomto desetiletí hrálo v NHL už 17 hráčů černé pleti, nejznámější z nich jsou Jarome Iginla, nyní hrající za Calgary Flames a Mike Grier, který nyní hraje za Buffalo Sabres. Prvním hráčem černé pleti který podepsal kontrakt s týmem NHL byl Art Donnington. Ten podepsal v roce 1950 s New York Rangers, ale nedostal se přes nižší ligy. Hráči NHL nyní musí před každou sezonou absolvovat seminář o rozmanitosti hokeje a všechny rasistické útoky jsou trestány vícezápasovými tresty a pokutami.\n\nO'Ree byl jmenován členem Síně slávy novobrunšvického sportu v roce 1984. V roce 1998 O'Ree pracoval v San Diegu když ho NHL požádala o převzetí místa pro výchovu mladých hráčů. Nyní O'Ree žije v Berkeley v Kalifornii.\n\n19. ledna 2008, při příležitosti výročí padesáti let od jeho prvního zápasu, náměstek komisaře NHL Bill Daly a klub Boston Bruins ocenili O'Reea v bostonské TD Garden a Muzeum sportu v Nové Anglii, které se v této aréně nachází vystavilo speciální výstavu o jeho kariéře s mnoha cennými, osobními exponáty z O'Reeovy osobní sbírky. O dva dny dříve ho jeho rodné město, Fredericton ocenilo pojmenováním městského sportovního komplexu po něm. 27. ledna 2008 ho ocenila také NHL na Utkání hvězd v Atlantě. 5. února téhož roku o něm americká sportovní televize ESPN natočila speciál k výročí. 29. října 2008 mu San Diego University udělila Ocenění za výjimečnou oddanost v oblasti kulturní rozmanitosti a mezikulturních vztahů. 30. prosince získal Order of Canada, nejvyšší možné ocenění pro kanadského občana, za sportovní zásluhy.\n\nDruhý tým hvězd WHL v roce 1969\nLester Patrick Award v roce 2000\nOrder of New Brunswick v roce 2005\nPojmenování Willie O'Ree Place, arény ve Frederictonu v roce 2008\nOrder of Canada v roce 2008\n"}
{"id": "545886", "url": "https://cs.wikipedia.org/wiki?curid=545886", "title": "Kilometrovník", "text": "Kilometrovník\n\nKilometrovník na dopravní cestě je značka (tabulka, patník či jinak provedený nápis u okraje dopravní cesty), který v určitých rozestupech vyznačuje vzdálenost místa od počátku dopravní cesty, tedy staničení. Kilometrovníky se používají zejména na silnicích vyšší kategorie a dálnicích, na železničních tratích a na těch vnitrozemských vodních cestách, které neslouží jen malým plavidlům. V minulosti se jako kilometrovníky nebo milníky používaly především kamenné patníky, v současné době převažují plechové tabulky nebo tabule, v některých zemích se používají nálepky na plastových směrových nebo obdobných sloupcích. V minulosti se silniční kilometrovníky umisťovaly v rozmezí jednoho či více celých kilometrů, dnes je obvyklý rozestup silničních i železničních kilometrovníků například 0,5 km, 0,2 km, v některých zemích a místech i 0,1 km. V některých zemích se proto nazývají hektometrovníky. Silniční kilometrovníky někdy obsahují i další informace, například směrový ukazatel k nejbližší nouzové hlásce, v některých zemích i číslo a třídu silnice, případně i další parametry, v Nizozemsku například nejvyšší povolenou rychlost. \n\nČeské silniční kilometrovníky mají předepsanou podobu jako dopravní značka, a to v reflexním černooranžovém provedení. V české železniční dopravě nemá kilometrovník status neproměnného návěstidla, ale traťové značky; jejich podoba je značně variabilní, starší kilometrovníky jsou kamenné bílé patníky s černými nápisy, na některých tratích jsou nově umisťovány kilometrovníky shodné se silničními. V říční dopravě se obvykle používají velké plechové tabule umisťované na břehu souběžně s osou řeky, údaj o říčním kilometru bývá rovněž standardně uváděn na zdymadlech s plavebními komorami. \n\n"}
{"id": "545888", "url": "https://cs.wikipedia.org/wiki?curid=545888", "title": "Jindřich Burgundský", "text": "Jindřich Burgundský\n\nJindřich Burgundský (1066 – 1112) byl v letech 1093-1112 portugalským hrabětem z Burgundské dynastie, zakladatel portugalské linie tohoto rodu. Byl otcem prvního portugalského krále Alfonse I.\n\nJindřich Burgundský byl vnukem burgundského vévody Roberta I. a pocházel tak z vedlejší větve Kapetovců. Odešel na Pyrenejský poloostrov, kde Alfons VI., král Kastílie a Leónu vlastnil rozsáhlá území a ta byla rozdělena na kraje spravované jednotlivými hrabaty. Ustavičné válečné napětí s muslimy vyžadovalo stálou vládu a nové osídlence. Král tedy potřeboval \"Gaskoňce, Bretonce, Angličany, Němce, Burgunďany, Normany, Tolosánce, Provensálce, Lombarďany\" a své dvě dcery provdal za burgundské šlechtice. Jindřich Burgundský se tak roku 1093 oženil s Alfonsovou levobočnou dcerou Terezou a o dva roky později mu byla tchánem svěřena vláda v oblasti mezi Dourem a Minhem zvaná \"Portucale\". Roku 1103 se Jindřich vydal na křížovou výpravu do Svaté země. Po návratu roku 1105 sídlil v Guimarães, Braze a Coimbře.\n\nSpolečně se švagrem Raimundem, jemuž byl povinen vazalstvím, usiloval o získání větší samostatnosti. Oba muži uzavřeli tajnou dohodu, v níž se pravilo, že po tchánově smrti se zmocní území koruny bez ohledu na nástupnická práva prince Sancha. Jindřich by tak získal okolí Toleda a třetinu královského pokladu. Dohoda zanikla roku 1107 Raimundovou smrtí a brzy poté v bitvě u Uclésu zemřel i Sancho. Tchán, s nímž Jindřich stále udržoval dobré vztahy, zemřel roku 1109 a vládu v Leónu a Kastílii převzala Raimundova vdova Uracca, Terezina nevlastní sestra. Urraca se provdala za Alfonse Aragonského a Jindřich se snažil využít vzájemnou nevraživost mezi manžely využít k posílení svého vlastního postavení a rozšíření svých statků. Pokoušel se získat vojáky ve své původní vlasti, spřádal politické intriky a uprostřed této snahy jej v listopadu 1112 zastihla smrt. Byl pohřben v katedrále Panny Marie v Braze.\n\nRegentkou portugalského hrabství se na příštích čtrnáct let stala vdova Tereza Kastilská. Syn Alfons roku 1128 vyhlásil nezávislost Portugalska a po vítězné bitvě u Ourique byl vojáky provolán za krále Portugalska.\n\nPortugalská linie Kapetovců poté vládla v Portugalsku až do roku 1383, kdy nastoupila její vedlejší linie dynastie Avíz.\n\n\n"}
{"id": "545891", "url": "https://cs.wikipedia.org/wiki?curid=545891", "title": "High Energy Transient Explorer", "text": "High Energy Transient Explorer\n\nHigh Energy Transient Explorer neboli HETE byly astronomické družice zaměřená na studium gama záblesků v ultrafialovém, rentgenovém a gama spektru. Na projektu spolupracovala NASA se zahraničními partnery, hlavně z Japonska a Francie. Družice dokázala zaměřit gama záblesk s přesností ~10\" a v reálném čase odeslat pozici pozemním stanicím, které prováděly následné pozorování ve viditelném, infračerveném a radiovém pásmu. Celkem byly vypuštěny dvě družice HETE, ale kvůli poruše nosné rakety se první družice neoddělila a mise byla neúspěšná. Start druhé družice, HETE-2, se konal 9. října 2000 na atolu Kwajalein a byl úspěšný.\n\nStart se konal 4. listopadu 1996 na Wallops Flight Facility pomocí rakety Pegasus. HETE měla být vynesena společně s Argentinskou vědeckou družicí SAC-B, ale během separace od třetího stupně nosné rakety došlo k selhání, výbušné šrouby neexplodovaly a obě družice zůstaly spojeny se třetím stupněm Pegasu. Družice nemohla vysunout solární panely a několik dní po startu ztratila energii. Tělesa zůstala spojena na oběžné dráze až do 7. dubna 2002, kdy vstoupila do atmosféry a zanikla. Ve značení COSPAR dostala číslo 1996-061A.\n\nPro NASA ji postavil a provozuje Massachusettský technologický institut (MIT). Na vědeckém programu se dále podílejí organizace Centre National d'Etudes Spatiales (CNES) a Centre d'Etude Spatiale des Rayonnements (CESR) z Francie, Institute of Physical and Chemical Research (RIKEN) z Japonska a University of California a University of Chicago z USA.\n\nVědecké přístroje družice jsou:\n\nHlavní pozemní stanice se nachází v areálu Massachusetts Institute of Technology v USA. Data jsou zpracovávána především Goddardově kosmickém středisku (GSFC), středisku NASA v Greenbelt v Marylandu, které též koordinuje pozorování zjištěných gama záblesků dalšími družicemi i pozemními observatořemi.\n\n\n"}
{"id": "545894", "url": "https://cs.wikipedia.org/wiki?curid=545894", "title": "Audi 80", "text": "Audi 80\n\nAudi 80 je automobil střední třídy, který v letech 1966 až 1996 vyráběla německá automobilka Audi. V roce 1980 byl od modelu Audi 80 odvozen model Audi Quattro a v roce 1994 se model 80 přejmenoval na Audi A4. Od roku 1973 tento model sdílel podvozkovou platformu s automobilem Volkswagen Passat a kromě provedení sedan byl dostupný i v provedení Avant (označení pro combi u značky audi). Verze coupé a kabriolet nebyly prezentovány jako součást této modelové řady, ale sdílely stejnou platformu a množství dílů.\n\nV Severní Americe a Austrálii byl model 80 prodávaný v modelových letech 1973–1979 jako \"Audi Fox\" a jako Audi 4000 v letech 1980–1987 v USA. Audi 90 byla verze modelu 80 s vyšší výbavou.\n\nBěhem výroby se do tohoto modelu montovalo několik různých druhů spalovacích motorů. Benzínové motory s karburátorem (označení \"S\"), se vstřikováním paliva (označení \"E\" – \"Einspritzung\") a naftové motory zahrnovaly atmosférické motory (označení \"D\" – \"Diesel\"), přeplňované motory (označení \"TD\" – \"turbodiesel\") a přeplňované motory s přímým vstřikem paliva (označení \"TDI\" – \"Turbocharged Direct Injection\").\n\nAudi F103 založené na DKW F102 bylo prodávané v letech 1966–1969. Jednotlivé modely této řady se označovaly podobně jako u některých jiných automobilek té doby podle výkonu motoru v koňských silách. V letech 1966–1969 byl jedním z modelů i Audi 80, i když v té době nešlo o samostatně vyčleněný model, ale pouze o označení motorizace.\n\nTento model byl v Evropě představen v roce 1972 (spuštění výroby v květnu 1972) jako Audi 80 a v roce 1973 v Austrálii a USA jako Audi Fox. Dostupné bylo jako dvou- a čtyřdveřový sedan. Ve výrobě zastoupil několik starších modelů, které automobilka Audi stáhla z trhu (z řady F103, která obsahovala i model označovaný jako Audi 80) a poskytl automobilce životaschopného soupeře pro Opel Ascona a Ford Taunus. Mateřská automobilka Volkswagen zanedlouho od tohoto modelu odvodila model Passat.\n\nZpočátku byly Audi 80 poháněny 1,3 a 1,5litrovými benzínovými řadovými čtyřválcovými motory s rozvodem OHC. Motory byly dostupné v různých výkonových variantách. Pro 1,3litrový motor byly k dispozici varianty s 40 kW (55 PS, 54 bhp, identifikační kód: ZA) a 44 kW (60 PS, 59 bhp, identifikační kód: ZF). 1,5litrový motor byl k dispozici ve verzi 55 kW (60 PS, 59 bhp, identifikační kód: ZB) a 63 kW (85 PS, 84 bhp, identifikační kód: ZC).\n\nNa domácím trhu byly dostupné dvou- a čtyřdveřové sedany v základní výbavě (40 a 44 kW verze, prodávané pod názvem Audi 80 a Audi 80 S), jako model L (LS s 55 kW) nebo jako luxusnější model GL (pouze 63 kW). V září 1973 Audi spustilo prodej sportovního dvoudveřového modelu Audi 80 GT osazeného 1,6litrovým motorem s karburátorem a o výkonu 74 kW (100 PS, 99 bhp).\n\nAudi 80 mělo přední nápravu typu McPherson a tuhou zkroutí zadní nápravu s vlečenými rameny a panhardskou tyčí. Odpružení bylo řešeno vinutými pružinami a teleskopickými tlumiči.\n\nÚsilí věnované do návrhu karoserie a vývoje modelu 80 se vyplatily v roce 1973 v soutěži o Evropské auto roku, kde Audi 80 vyhrálo s náskokem před modely Renault 5 a Alfa Romeo Alfetta.\n\nV roce 1976 byl model Audi 80 modernizován. Modernizace přinesla přední část ve stylu nově zavedeného modelu Audi 100C2 s hranatými světlomety namísto kruhových. Namísto 1,5litrových motorů se montovaly 1,6litrové motory (se stejnými výkony) a nový model 80 GTE se vstřikováním paliva s motorem 1,6 o výkonu 81 kW (110 PS, 110 bhp) nahradil Audi 80 GT.\n\nVerze Fox měla 1,5litrový motor s výkonem 41 kW (55 hp, 56 PS) spojený se čtyřstupňovou manuální převodovkou. Pozdější verze byly osazovány 1,6litrovým motorem o výkonu 62 kW.\n\nNa některých trzích byla uvedena 5dveřová verze \"Avant\" (pojmenování pro kombi zažité u Audi). Šlo o model Volkswagen Passat s přední a zadní částí sjednocenou s modelem Audi 80. Platforma B1 byla stažena z evropského trhu v roce 1978, ale v USA se prodávala do roku 1979.\n\nAudi přetvořilo model 80 na základě platformy B2 (Typ 81) v roce 1978 v Evropě a v roce 1979 v Severní Americe. V Evropě se nadále používal název Audi 80, ale v Severní Americe se začalo používat označení Audi 4000/4000S. Design karoserie vytvořil Giorgetto Giugiaro. Převážná většina Audi 80 B2 byla vyrobena jako čtyřdveřová, ale bylo vyrobeno malé množství dvoudveřových automobilů. Combi (Avant) se nevyráběl, protože v této době tento segment trhu zabral Volkswagen Passat.\n\nV Austrálii byl na trh v říjnu 1981 uveden model Audi 5 + 5. Byl to čtyřdveřový sedan s 5 válcovým motorem o objemu 2144cm3.\n\nV roce 1984 podstoupil model 80 modernizaci. Přední část dostala světlomety z modelu 100, byly modifikovány přední a zadní blatníky a modernizovaný byl i interiér. Po této modernizaci se objevil model Audi 90, který byl v podstatě Audi 80 s objemnějšími motory a bohatší výbavou. Pro oba modely přibyl turbodieselový 1,6litrový motor o výkonu 51 kW a pro model 90 přibyly 2 benzinové motory o objemu 2,0 litru a výkonu 85 kW a 2,2 litru o objemu 100 kW, který byl později zvýšen na 2,3 litru. Motor o objemu 2,2 litru se nabízel i s katalyzátorem výfukových plynů, kdy byl jeho výkon 85 kW při pohonu přední nápravy a 88 kW při pohonu všech kol.\n\nPro evropský trh se používala přední maska s jednoduchými světlomety, zatímco v Americe se používaly dvojité světlomety.\n\nPlatforma B2 se ukázala být univerzální a výhodná – mnoho komponentů bylo sdílených nebo použitých z modelů Audi Coupe GT, Audi Quattro a Audi Sport Quattro. Ty přinesly firmě dobré jméno poté, co se pohon všech kol quattro osvědčil v různých závodech.\n\nSedany se nabízely do roku 1986 v Evropě, na zahraničních trzích ještě o rok déle. Audi Coupé založené na platformě B2 vydrželo v prodeji do roku 1988.\n\nV září 1986 Audi uvedlo na evropský trh nový model Audi 80 Typ 89, uvedení na zámořské trhy pokračovalo v následujícím roce. Platforma, na které byl tento model založen, není zcela totožná s platformou B3, kterou používal Passat. Design karoserie byl aerodynamický a poprvé bylo použito galvanické pozinkování karoserie, které zvýšilo odolnost vůči korozi. Pozinkování karoserie se u Audi používá dodnes.\n\nNa rozdíl od předchůdců se model B3 prodával na všech trzích pod označením Audi 80 nebo Audi 90. Do modelu B3 se dostala většina motorů dostupná v modelu B2, ale na některé motory se namísto karburátoru montovalo vstřikování paliva. Pro evropský trh přibyla paleta nových zážehových a vznětových motorů i bezpečnostní systém procon-ten, který se v roce 1991 stal standardem.\n\nV roce 1987 byl na trh znovu uveden model Audi 90 s řadovým 5 válcovým motorem a luxusnější výbavou. Model 90 se vizuálně odlišuje zadním panelem koncových světel po celé šířce vozu, světlomety s přídavnými dálkovými světly a jiným tvarem masky chladiče. Nejvýraznějším rozdílem jsou přední směrová světla, která byla oproti modelu 80 přesunuta z blatníků od světlometů níže k mlhovým světlům, která byla v modelu 90 standardní výbavou. Audi 90 nabízelo první 20-ventilový motor od Audi od dob uvedení přeplňovaného motoru v Audi Sport Quattro. Tento motor poskytoval výkon 130 kW.\n\nAudi S2 byla sportovní verze Kupé, odvozené od třetí generace modelu 80. Poháněl ho řadový dvacetiventilový pětiválec o objemu 2,2 litru, který pocházel z vozu Audi 200 a závodního Sport Quattra, který dosahoval výkonu 162 kW. V roce 1993 byla verze S2 faceliftována. Facelift obsahoval nová kola a změny vzhledu, zejména přední části. Začala se dodávat i verze S2 sedan a kombi, která byla založená na základě generace B4.\n\nGenerace B4 se vyráběla od roku 1991 do roku 1996 jako sedan, kombi, kupé a kabriolet. Byla to poslední generace prodávaná pod názvem Audi 80. Jejím nástupcem bylo Audi A4 označované jako B5. Poháněly ho zážehové motory o objemech 1,6 až 2,8 litru nebo vznětový motor 1,9 litru.\n\n"}
{"id": "545896", "url": "https://cs.wikipedia.org/wiki?curid=545896", "title": "Fridrich I. Lehnický", "text": "Fridrich I. Lehnický\n\nFridrich I. Lehnický též Lehnicko-Břežský († 1488) byl lehnický a břežský kníže, vrchní slezský hejtman a hornolužický fojt z rozrodu slezských Piastovců.\n\nByl synem lubinského knížete Jana. Měl se oženit se Zdenou, dcerou Jiřího z Poděbrad, který si tak chtěl upevnit pozice v Dolním Slezsku. Sňatek sice nevyšel, ale Fridrich si přesto vzal Poděbradovnu, Zdeninu nevlastní sestru Ludmilu. V roce 1473 odkoupil kastelánský hrad Gröditzberg, který nechal přestavět na výstavní knížecí palác.\n"}
{"id": "545901", "url": "https://cs.wikipedia.org/wiki?curid=545901", "title": "Livelock", "text": "Livelock\n\nJako livelock se v informatice (případně kybernetice či obecně procesním řízení) označuje situace, kdy nějaký proces stále běží, ale dosahuje stavů jen v omezené části programu, bez možnosti dosáhnout nějakého cílového stavu. Může buď dokola opakovat tytéž kroky, pak jde o nekonečný cyklus, ale může postupovat i proměnlivou cestou bez zacyklení.\n\n"}
{"id": "545904", "url": "https://cs.wikipedia.org/wiki?curid=545904", "title": "Antonín Kurš", "text": "Antonín Kurš\n\nAntonín Kurš (6. dubna 1901 Praha – 23. září 1960 Praha) byl český divadelní režisér, herec, překladatel a pedagog.\nNarodil se v rodině pražského zlatnického pomocníka Jana Kurše (původem z Vodňan). Na Dramatickém oddělení Pražské konzervatoře byl posluchačem v letech 1930–1933. V letech 1934–1935 byl režisérem Komorního divadla v Moskvě. Poté se vrátil do Prahy a mezi lety 1935–1937 působil v Pražském dětském divadle Míly Mellanové. V letech 1937–1938 byl šéfem činohry divadla v Ostravě. Po krátkém působení v Košicích (1938) založil v Praze v roce 1939 „Lidovou scénu“ v pražské Unitárii v Karlově ulici, kam se uchýlili někteří z herců Osvobozeného divadla. V letech 1939–1943 pak působil v Pardubicích, Kladně a Třebíči.\n\nV letech 1943–1944 byl šéfem divadla v Plzni, od roku 1944 do konce války byl režisérem Městských divadel pražských.\n\nJiž v roce 1944 připravil založení nového divadla v Praze (založeno následně v květnu 1945), pojmenovaného pak jako Divadlo 5. května (D5K). Soubor divadla vznikl spojením dvou skupin herců – členů Svazu DDOČ (Dělničtí divadelní ochotníci Československa) a Českého lidového divadla. Jednalo se převážně o herce z holešovického divadla Uranie – v souboru působili např.: Rudolf Deyl ml., Vítězslav Vejražka, Otýlie Beníšková, Blanka Waleská, Felix le Breux. K souboru se dále připojili František Kovářík, Vladimír Hlavatý, Jindřich Plachta, Vojtěch Plachý-Tůma, Světla Amortová, Rudolf Hrušínský st.\n\nDivadlo 5. května působilo na dvou scénách:\n\n\nV Divadle 5. května vykonával funkci uměleckého ředitele činohry a režiséra. Pod jeho režijním vedením nastudoval soubor 8 premiér. V polovině roku 1946 však z Divadla 5. května po vyslovení nedůvěry souborem odešel.\n\nNásledně spoluzaložil v září 1947 v žižkovské Akropoli \"Divadlo města Žižkova\" (pozdější Divadlo pod Palmovkou, též známé jako Divadlo S. K. Neumanna), odkud však odešel v roce 1948.\n\nPřešel do Ostravy a v letech 1948–1952 byl ředitelem Státního divadla Ostrava, kde pak v letech 1952–1954 působil již jen jako režisér. Od roku 1957 do roku 1960 byl režisérem v Městském divadle (Divadlo bratří Mrštíků) v Brně.\n\nCelý svůj život byl levicově orientován, byl členem KSČ. Jeho inscenaci Tylových \"Kutnohorských havířů\" ocenil v roce 1949 tehdejší president Klement Gottwald osobním dopisem, který byl zveřejněn v tisku.\n\n\nPoslední Kuršovou režijní prací v Divadle 5. května bylo v roce 1946 spolunastudování několika her s režisérem Fr.Salzerem pro Vesnické divadlo (konkrétně pro zájezdovou skupinu Jindřicha Plachty – Divadlo pod Plachtou):\n\nPro Vesnické divadlo později spolupracoval také na nastudování dalších her:\n\n\n\n\n\n\n\n"}
{"id": "545906", "url": "https://cs.wikipedia.org/wiki?curid=545906", "title": "Andrej Kolegajev", "text": "Andrej Kolegajev\n\nAndrej Lukič Kolegajev (rusky \"Андрей Лукич Колегаев\", 22. března 1887, Surgut, Ruské impérium – 23. března 1937, Moskva, SSSR) byl ruský revolucionář a člen strany socialistů-revolucionářů, který později přistoupil k bolševikům.\n\nAndrej Kolegajev se narodil v rodině emigranta. V roce 1906 studoval na Charkovské univerzitě, ze které byl brzy vyhnán za revoluční činnost. Strávil rok ve vězení a roku 1909 byl poslán do zahraničí. Studia dokončil Kolegajev v Paříži, kde vstoupil do strany socialistů-revolucionářů.\n\nZa únorové revoluce se Kolegajev vrátil do Ruska. Byl zvolen členem Petrohradského sovětu, z něhož však později vystoupil. Po říjnové revoluci odstoupil ze stany Eserů a přešel k menševikům. Ani tam ale nestrávil moc času. V roce 1918 přistoupil ke Straně revolučního komunismu, která se roku 1920 spojila s bolševiky.\n\nV roce 1936 byl zatčen, odsouzen k smrti a roku 1937 zastřelen. Rehabilitován byl roku 1957.\n"}
{"id": "545912", "url": "https://cs.wikipedia.org/wiki?curid=545912", "title": "Klášter Dürnstein", "text": "Klášter Dürnstein\n\nKlášter Dürnstein v údolí Wachau v Dolních Rakousích, okres Kremže-venkov, leží na Dunaji, asi 8 km západně od města Kremže (\"Krems\"). Zrušený klášter od roku 1788 patří ke klášteru augustiniánů kanovníků v Herzogenburgu. Věž klášterního kostela s modro-bílou fasádou se pokládá za symbol celého kraje Wachau.\n\n\n\n\n\n"}
{"id": "545914", "url": "https://cs.wikipedia.org/wiki?curid=545914", "title": "Fridrich II. Lehnický", "text": "Fridrich II. Lehnický\n\nFridrich II. Lehnický (14. únor 1480 – 18. září 1547) byl lehnický a břežský kníže z dynastie slezských Piastovců.\n\nByl synem lehnicko-břežského knížete Fridricha I. a jeho ženy Ludmily z Poděbrad. Po otcově smrti roku 1488 spravovala knížectví matka. V roce 1504 bylo rozděleno mezi bratry a Fridrichovi připadlo Lehnicko. Otcovu doménu znovu sjednotil roku 1521, kdy zemřel jeho bratr Jiří a Fridrich zdědil jeho Břežsko.\n\nByl proponentem polské strany, měl blízko k Zikmundovi I. Starému, knížeti hlohovskému a nejvyššímu královskému místodržiteli Slezska, bratru českého krále Vladislava Jagellonského a pozdějšímu polskému králi. Roku 1515 se dokonce oženil s jeho sestrou Alžbětou, která ale roku 1517 zemřela. Podruhé se oženil s Žofií Braniborsko-Ansbašskou. Byl stoupencem reformace a k luterství veřejně konvertoval. Na jeho dvoře v letech 1523 až 1527 působil také radikální kazatel Kašpar Švenkfeld, který dal základ tzv. švenkfeldským. Po smrti Ludvíka Jagellonského u Moháče v roce 1526 odmítl kandidaturu na český trůn (byl vnukem Jiřího z Poděbrad). Místo toho podporoval kandidaturu pruského knížete Albrechta Braniborsko-Ansbašského, bratra krnovského knížete Jiřího. \n\nRoku 1526 založil v Lehnici nejstarší protestantskou univerzitu na světě, která měla tři fakulty, avšak po několika letech zanikla.\n\nDne 19. října 1537 uzavřel v Lehnici sňatkovou a dědickou smlouvu s braniborským markrabětem Jáchymem II. V ní se dohodlo zasnoubení Fridrichova syna Jiřího s Jáchymovou dcerou Barborou a Fridrichovy dcery Žofie s Janem Jiřím. V letech 1540 až 1543 držel zástavně Hlohovsko a od roku 1542 Minstrbersko. Po jeho smrti si zemi rozdělili jeho synové – Fridrichovi III. připadlo Lehnicko s Minstrberskem a Jiřímu II. Břežsko.\n"}
{"id": "545917", "url": "https://cs.wikipedia.org/wiki?curid=545917", "title": "Třída Boston", "text": "Třída Boston\n\nTřída Boston byla první lodní třída raketových křižníků námořnictva Spojených států amerických. Vznikla přestavbou dvou druhoválečných těžkých křižníků třídy \"Baltimore\" – USS \"Boston\" a USS \"Canberra\". K přestavbě došlo v první polovině 50. let a u obou lodí byla dokončena mezi lety 1955–1956.\n\nDva křižníky této třídy byly postaveny za druhé světové války americkými loděnicemi Bethlehem Steel a Fore River Shipyard ve Fore River.\n\nJednotky třídy \"Boston\":\nPřední část lodi zůstala téměř beze změn, zatímco zadní prošla rozsáhlou rekonstrukcí, spojenou s vybudováním nové nástavby, zabudování dvou dvojitých vypouštěcích zařízení protiletadlových řízených střel (na místě odstraněné třetí 203mm dělové věže) a montáž jejich elektroniky. Rovněž původní dva komíny byly nahrazeny jedním.\n\nVýzbroj se nově skládala ze šesti 203mm kanónů ve dvou třídělových věžích na přídi, deseti 127mm kanónů ve dvoudělových věžích a osmi 76mm kanónů. Na zádi byla instalována dvě dvojitá vypouštěcí zařízení protiletadlových řízených střel Terrier se zásobou 72 střel.\n\nObě lodi byly opakovaně nasazeny ve vietnamské válce, kde byly používány především k ostřelování pozemních cílů. Střely Terrier už byly v polovině 60. let zastaralé a proto byly oba křižníky překlasifikovány z raketových zpět na těžké a dostaly svá původní trupová čísla. Zvažovaná další modernizace se neuskutečnila. V roce 1969 byly odstraněny střely Terrier a v roce následujícím byly obě lodi vyřazeny. Oba křižníky byly později sešrotovány.\n\n"}
{"id": "545922", "url": "https://cs.wikipedia.org/wiki?curid=545922", "title": "Ambulacraria", "text": "Ambulacraria\n\nAmbulacraria je pravděpodobně monofyletický taxon, který zahrnuje živočišné kmeny polostrunatců (Hemichordata) a ostnokožců (Echinodermata). S tímto názvem přišel už v 19. století Ilja Mečnikov, ale znovu ho do odborného názvosloví přinesla až odborná studie z roku 1995, která zkoumala geny kódující rRNA těchto živočichů. Mimo podobnou genetickou informaci, jež vyplynula ze sekvenací DNA, se podobají i stavbou Hox komplexu a určitými odchylkami od genetického kódu v jejich mitochondriích (v mtDNA).\n\nSesterskou skupinou jsou zřejmě mlžojedi (Xenoturbellida), o jednu pomyslnou větev níže se odštěpila linie strunatců.\n"}
{"id": "545923", "url": "https://cs.wikipedia.org/wiki?curid=545923", "title": "Seznam izraelských velvyslanců ve Spojených státech amerických", "text": "Seznam izraelských velvyslanců ve Spojených státech amerických\n\nToto je seznam izraelských velvyslanců ve Spojených státech amerických:\n\n\n"}
{"id": "545926", "url": "https://cs.wikipedia.org/wiki?curid=545926", "title": "Komsomol", "text": "Komsomol\n\nKomunistický svaz mládeže (rusky: Коммунистический союз молодёжи), často zkracovaný podle prvních písmen ruského pojmenování na komsomol (\"KOMunističeskij SOjuz MOLoděži\"), byla politická a výchovná organizace sovětské bolševické strany. Oficiální název byl od roku 1922 Všesvazový leninský komunistický svaz mládeže (VLKSM, rusky: Всесоюзный Ленинский Коммунистический Союз Молодёжи). Oficiálně byl komsomol založen 29. října 1918. Sloužil i pro mladé vojáky Rudé armády, kteří byli příliš mladí pro vstup do komunistické strany.\n\nKomsomol byl založen jako samostatná společenská organizace v roce 1918.\n\nBěhem revolučního roku 1917 bolševické křídlo nevidělo v mladých lidech žádné využití, proto byl politický dorost opomenut. Již další sjezdy v letech 1918 a 1919 konstatovaly nedostatek mladších členů strany, a proto byla zahájena masivní kampaň získávání nových mladých kandidátů komunistické strany. Na vzniku organizace měli rozhodující podíl komunističtí vůdcové V. I. Lenin, N. K. Krupská a V. Zorin.\n\nKomsomolci byli zdrojem mladých členů komunistické strany SSSR. Jejich výchovu ovlivňovala VKS(b) od raných let skrze pionýrskou organizaci. Ta byla založena roku 1922 v Moskvě jako jediná dětská organizace SSSR ihned po V. sjezdu Komsomolu.\n\nVe čtrnácti letech mladí lidé vstupovali právě do komsomolu jako přirozeného pokračování. Věkové omezení členství v komsomolu bylo právě čtrnáct let. Horní hranice se pohybovala kolem 28 let, ale někteří členové strany zde byli i déle.\n\nKomsomol měl přímý vliv na chod státu, protože desítky milionů členů disponovaly značným sociálním i aktivizačním potenciálem. Z Moskvy se komsomolské hnutí rychle rozšířilo po celém SSSR a později ovlivnilo přes Komunistickou internacionálu mládeže (Berlín 1919) vznik podobných organizací v řadě států Evropy.\n\nMnoho vedoucích politiků v této organizaci začalo svou politickou kariéru (např. Jurij Andropov v Karelské oblasti).\n\nZlom v pozici komsomolu v sovětské společnosti přinesly až reformy Michaila Gorbačova, který odhalil zkostnatělost vedoucího aparátu komsomolské organizace. Stávající systém nemohl vyhovět novým změnám společnosti, proto na XX. sjezdu komsomolu byly přijaty organizační, personální i funkční změny, které měly zajistit přizpůsobení novým poměrům v zemi. V konečném důsledku však tyto snahy vedly k totální destrukci a fragmentaci komsomolu a jeho faktickému rozpadu.\n\nJedinou pozitivní událostí perestrojkové destrukce je transformace myšlení. Komsomolci byli jako jedni z prvních vedeni k tržnímu myšlení. Jako typický příklad této nové linie bývá uváděn Michail Chodorkovskij.\n\nTiskový orgán komsomolské organizace – Komsomolskaja pravda, přežil i formální rozpad.\n\nKomsomol jako podstatná součást komunistické strany byl několikrát oceněn. Obdržel třikrát Leninův řád, jednou Řád říjnové revoluce, jednou Řád rudého praporu a jednou Řád rudého praporu práce. Trvalou poctou je pojmenování asteroidu 1283 Komsomolia právě podle organizace komsomolu.\n\nProtože komsomol byl všesvazovou organizací, zastřešoval činnost regionálních organizací. Tyto se nacházely v následujících sovětských republikách:\n\n\nKromě území SSSR se komsomolské ideje uchytily v:\n\n\nPřestože se původní organizace rozpadla, na její činnost ochuzenou o politickou výchovu navázaly oblastní spolky na podobné bázi. Na počátku 21. století tak fungují komsomolské organizace v Rusku (zde jich je několik), na Ukrajině (dvě hlavní organizace), v Moldavsku i v jiných státech – Francii, Kanadě, USA.\n\n\n"}
{"id": "545930", "url": "https://cs.wikipedia.org/wiki?curid=545930", "title": "Tučňák galapážský", "text": "Tučňák galapážský\n\nTučňák galapážský (\"Spheniscus mendiculus\") je menší ohrožený druh tučňáka, který žije pouze na Galapážských ostrovech. Je jediným druhem tučňáků, který snáší vejce a vyvádí své potomstvo v okolí rovníku. Jako první se o něm zmínil ornitolog Carl Jakob Sundevall v roce 1871. Latinské jméno \"mendiculus\" v překladu znamená „malý žebrák“ a pravděpodobně odkazuje na jeho malou dosahující výšku (kolem 50 cm).\n\nTučňák galapážský se živí výhradně rybí stravou, a především pak vyhledává různé druhy sardinek a ančoviček. Součástí jeho jídelníčku jsou ale i některé druhy hlavonožců, měkkýšů nebo korýšů. Hnízdí neobvykle až třikrát do roka. Nejprve se na hnízdiště dostaví samci, kteří obsadí zpravidla to samé hnízdo, na jakém se nacházeli naposledy. Tvoří zpravidla monogamní páry, a před pářením tak dochází pouze ke krátkodobým námluvám. Do hnízda snese samice jedno nebo dvě vejce (nejčastěji v období mezi květnem a červencem), a po 38 až 42 dnech inkubace se vylíhnou ochmýřená mláďata, o která pečuje obě pohlaví. Asi v 60 dnech života jsou plně opeřena a kolonii opouští.\n\nTučňák galápážský je velice vzácný pták o velmi nízké populaci, obývající pouze nevelkou rozlohu ostrovů. Věnovat se ochraně tohoto ohroženého druhu je nanejvýš důležité.\n\nTučňák galapážský je endemitem Galapážkých ostrovů. Největší hnízdící kolonie (95 %) jsou na ostrovech Isabela (angl. Albemarle) a Fernandina (Narborough), další drobné (5 %) na ostrovech Floreana (Charles), San Salvador (James), Santa Cruz (Indefatigable) a Bartolomé.\n\nProtože se pohybuje v blízkosti rovníku, může zatoulat jako vůbec jediný druh až na severní polokouli. Vždy se však jedná pouze o krátký pobyt v oceáně, a tak nelze z praktického hlediska říci, že je tučňáka galapážský jakousi výjimkou mezi ostatními druhy z řádu \"Sphenisciformes\", jejichž výskyt je zcela vymezen na polokouli jižní. Ojediněle mohou tučňáci zahnízdit na vrcholku ostrova Isabela, který se nachází jen těsně nad rovníkem.\n\nV místech která si vybrali za pravidelná hnízdiště se pohybuje teplota vzduchu od 25 do 40 °C a teplota vody od 15 do 28 °C. Vůbec přežit v těchto podmínkách tučňákům umožňují studené proudy Humboldtův z jihu a Cromwellův ze západu, které se u Galapág mísí s teplým proudem Panamským. Studené proudy ochlazují vodu a jsou bohaté na potravu.\n\nVysokým teplotám se tučňáci galapážští přizpůsobili několika způsoby; Ve větším rozsahu než je zvykem kolísá jeho tělesná teplota, na vzduchu se pohybuje od 38 do 42 °C a ve vodě od 37 do 39 °C. Tělesnou teplotu snižují převážně vyzařováním tepla z nohou a křídel, ty jsou až o 7 °C chladnější než je teplota trupu. Na souši drží tučňáci vždy křídla odtažena od těla. Dále se ochlazují zrychleným dýcháním otevřeným zobákem, které může dosáhnout až 75 vdechů za minutu. Aby toho nebylo málo, po okrajích v okolí zobáku mají neopeřenou a narůžovělou kožní oblast, jež je hustě prokrvená a slouží rovněž k termoregulaci. Čím je jejich tělní teplota vyšší, tím větší množství krve se v těchto žlázách nachází a může být tak ochlazena okolním vzduchem. V takové situaci je pak růžově zabarvení kůže patrnější (tmavší).\n\nTučňáci galapážští tráví přes den více než 12 hodin ve vodě, vylézají na břeh až večer. V době přepeřování se před sluncem skrývají do stínů skal nebo zalézají do jejich trhlin. Mají oproti jiným druhům rodu \"Spheniscus\" o třetinu kratší peří, což také usnadňuje vyzařování tepla.\n\nTučňák galapážský je podobně zbarvený jako ostatní tučňáci z rodu \"Spheniscus\". Na rozdíl od nich má ale tmavé tváře a jen úzký bílý pásek táhnoucí se od oka k hrdlu, zde se napojující k druhému úzkému pásku z druhé strany hlavy. Hlavu a oblast zad má tmavě šedou až tmavě hnědou (pocitově černou). Břicho má pak bíle s případnými černými fleky, které nikdy nejsou totožné s jiným jedincem. Toto kontrastní zbarvení je dělené nepravidelnou linií připomínající podkovu, kterou kopíruje mírně oddělený, avšak rozostřený pruh. Zobák je černě zbarvený s různorodými skvrnkami, ale spodní část vyniká delším bílým až růžovým páskem, u kořene zobáku pak nažloutlým.\n\nMláďata jsou zbarvena modro-šedě s nedefinovaným vzorem. Odrostlejší jedinci jsou následně šedobílý, ošaceni již juvenilním (nepromokavým) peřím. Do plného opeření dospělých se vybarví až ve věku dvou let.  \n\nTučňák galapážský je nejmenším druhem svého rodu; o délce těla 48 až 53 cm, a hmotnosti 2 až 2,5 kg. Samec dosahuje nepatrně větších rozměrů než samice. Velikost odpovídá Bergmannovu pravidlu; velikost zvířat téhož druhu nebo úzce příbuzné skupiny se zvětšuje se vzdálenosti od rovníků k oběma pólům.\n\nTučňák galapážský se živí výhradně rybí stravou, a především pak vyhledává různé druhy sardinek a ančoviček ve velikosti 10 až 180 mm. Součástí jeho jídelníčku jsou i některé druhy hlavonožců, měkkýšů nebo korýšů.\n\nPodniká asi 15 až 30 metrové ponory, v nichž setrvává zhruba 90 sekund (častěji se však pohybuje pouze v hloubce tří metrů). V období rozmnožování začíná lovit už za rozbřesku a vrací se zpravidla v odpoledních hodinách. Pakliže jsou podmínky zhoršeny (např. vlivem El Niño), přichází nakrmit svá mláďat patrně později, protože na moři setrvává déle.\n\nLoví ve skupinách o 30 až 80 jedincích, a jako tým spolu nahánějí hejnovité druhy ryb v mělkých zátokách. Soustavně obeplouvají vyhlédnuté hejno, které se stále více smrskává do sebe. V konečné fázi vzniká jakýsi sloup zmatených ryb krouživých kolem do kola; shora na ně tlačí vodní hladina, zatímco zdola na ně číhá několik hladových zobáků. Tučňáci pak do středu hejna vplouvají, a již snadnou kořist chytají a polykají. Pokud se nacházejí v blízkosti vodního dna, rozvíří navíc písek, jímž kořist dezorientují úplně (podobně a zcela účelně tak činí třeba některé druhy delfínů).\n\nGalapážské ostrovy skýtají bohatou faunu a tučňáci tak mají mnoho přirozených nepřátel. Hadi a krabi (především z rodu \"Graphus\") se živí vejci z hnízd, a pro již vylíhlá mláďata představují hrozbu racci nebo sovy. Také invazivní druhy, jako zatoulaní psi a kočky zabíjejí mláďata nebo dospělé. Na moři se na snižování jejich počtu podílejí především žraloci, kosatky či lachtani.\n\nRozmnožovací aktivity tučňáka galapážského nejsou fixně známy. Není limitován proměnlivou hojností potravy ani patrnější změnou svého prostředí, a tak častokrát hnízdí dvakrát až třikrát do roka. Jeho rozhodnutí ovlivňuje maximálně teplota oceánu, která by se měla pohybovat v rozmezí 19–22 °C. V takových vodách se vždy nachází dostatečné množství potravy. Jsou-li tyto skromné podmínky splněny, objeví se na břehu a zahnízdí.\n\nNejprve se na hnízdiště dostaví samci, kteří obsadí zpravidla to samé hnízdo, na jakém se nacházeli naposledy. Jednoduché hnízdo si připravují v dutinách skal nebo v lávových tunelech, které vystýlají měkkým podkladem, tedy trávou, větvemi nebo listím.Taktéž vytvářejí hnízda ze základu guána, nebo se jedná o ukrytou prohlubeň v zemině, případně o vyhloubenou noru. V jakémkoli případě se nacházejí na místech vzdálených zhruba 50 metrů od moře.\n\nTučňáci galapážští tvoří zpravidla monogamní páry. Před pářením tak dochází pouze ke krátkodobým námluvám, v kterých se o sebe partneři otírají, čistí se a v konečné fázi společně troubí, ve znamení uzavřeného svazku. Při páření leží samice na břichu, samec ji vyskočí na záda a snaží se přitisknout svou kloaku k její. \n\nDo hnízda snese samice jedno nebo dvě vejce (nejčastěji v období mezi květnem a červencem). Po 38 až 42 dnech se vylíhnou ochmýřená mláďata, o která se starají oba rodiče. Zhruba v 60 dnech mají mladiství juvenilní šat a kolonii opouští. Schopni reprodukce budou za poměrně dlouhou dobu ve stáří 4 až 6 let. Tučňák galapážský se může dožít až 20 let.\n\nPodle IUCN je tučňák galapážský považován za ohrožený druh. Jeho stavy jsou snižovány zapříčiněním člověka (tj. především komerční rybolov) a přirozených či invazivních predátorů, ale i následkem složitého klimatického jevu El Niño, který ohřívá studený Humboldtův proud. V řádkách několika let se tímto naruší ekologická rovnováha, a tučňáci trpí na nedostatek potravy.\n\nAčkoli je populace tučňáků galapážských podle veškerých předpokladů nízká, neexistují záznamy s přesnějšími čísly; od roku 1971 se odhadovalo, že na ostrovech hnízdí asi 700 až 10 000 jedinců. V roce 2009 pak již pouze 1800 až 5000 jedinců. V současnosti (k roku 2017) se vyskytuje na Galapážských ostrovech zjevně obdobný počet těchto ptáků (asi 1000 až 2000 jedinců).\n\n"}
{"id": "545934", "url": "https://cs.wikipedia.org/wiki?curid=545934", "title": "Dismas Hataš", "text": "Dismas Hataš\n\nDismas Hataš, \"uváděný též jako\" Dismas Hattasch (1. prosince 1724 Vysoké Mýto – 13. října 1777 Gotha), byl český houslista a klasicistní hudební skladatel.\n\nDismas Hataš pocházel z hudební rodiny, jeho příbuzní byli kantory a varhaníky na mnoha místech v Čechách. Jako mnozí čeští hudebníci té doby, hledal si zaměstnání v cizině. Našel je v Durynsku na dvoře vévody Sachsen-Gotha-Altenburg ve městě Gotha. Zde se poznal se zpěvačkou Annou Františkou Bendovou, členkou hudební rodiny Bendů, se kterou se v květnu 1751 oženil. V říjnu téhož roku se stal stálým členem (\"Kammermusicus\") dvorní kapely, v níž se později stal koncertním mistrem.\n\nV prosinci 1767 a na začátku roku 1768 účinkoval spolu se svou ženou a kolegy z kapely na čtyřech koncertech v Nizozemí. Dismas Hataš byl rovněž učitelem hry na housle, ze svého syna vychoval také houslistu.\n\nJeho mladším bratrem byl Jan Václav Hataš (8. září 1727, Vysoké Mýto – po 1752, Rožmitál).\nDismas Hataš byl otcem Jindřicha Krištofa Hataše (1756 Gotha – po 1808), houslisty a skladatele.\n\nRaně klasicistní Hatašovy symfonie a houslové sonáty jsou třívěté.\n\nVojtíšková L.: \"Manželé Hatašovi mezi českými emigranty v Gótě\", in sborník \"Labores musei in Benátky nad Jizerou IV\" (1968), 17–22\n"}
{"id": "545936", "url": "https://cs.wikipedia.org/wiki?curid=545936", "title": "Ingrie", "text": "Ingrie\n\nIngrie (finsky \"Inkeri\" nebo \"Inkerinmaa\", estonsky \"Ingeri\" nebo \"Ingerimaa\", rusky \"Ижора\" nebo \"Ингерманландия\", švédsky \"Ingermanland\") je historické území, rozkládající se na východě Baltského regionu, nyní součást Ruska. Původní hranici mezi Ingrií a Karélií byla řeka Něva, ale někdy na přelomu 16. století se hranice začala posouvat více na sever směrem ke Karelské šíji, nyní se přesouvá k řece Sestře a k Ladožskému jezeru na východ. Historicky bylo území obývané finskými Ižory a Voty a později také Ingrijskými Finy a Estonci.\nIngrie jako celek nikdy nevytvořila jednotný stát (s výjimkou krátkotrvající Republiky Severní Ingrie).\n\nHaapakangas, Miikkulainen, Keltto, Lahti, Lempaala, Vaskela, Rääpyvä, Siestarjoki, Toksova, Vuole, Matoksi, Valkeasaari\n\nIivananlinna (Ivangorod), Inkere, Jaama, Järvisaari, Hatsina, Hevaa, Hietamäki, Kaprio, Kattila, Kolppana, Koprina, Kupanitsa, Liissilä, Lyyssinlinna (Pähkinälinna), Markkova, Moloskovitsa, Narvusi-Kosemkina, Novasolkka, Ropsu, Saari (Puškino), Serepetta, Skuoritsa, Soikkola, Spankkova, Tuutari, Tyrö, Venjoki\n\nKlopitsa, Korpiselkä, Loppi, Narvan inkeriläiset, Uusi-Puura (Novabura), Tääkeli, Unatitsa\n\n"}
{"id": "545939", "url": "https://cs.wikipedia.org/wiki?curid=545939", "title": "Put It in a Love Song", "text": "Put It in a Love Song\n\n„Put it In a Love Song“ je píseň americké R&B zpěvačky-skladatelky Alicia Keys. Píseň pochází z jejího čtvrtého studiového alba \"The Element of Freedom\". Produkce se ujal producent Swizz Beatz. S touto písní jí vypomohla americká R&B zpěvačka Beyoncé.\n"}
{"id": "545941", "url": "https://cs.wikipedia.org/wiki?curid=545941", "title": "Un-Thinkable (I'm Ready)", "text": "Un-Thinkable (I'm Ready)\n\n„Un-Thinkable (I'm Ready)“ je píseň americké R&B zpěvačky-skladatelky Alicia Keys. Píseň pochází z jejího čtvrtého studiového alba \"The Element of Freedom\". Produkce se ujal producent Noah \"40\" Shebib.\n"}
{"id": "545942", "url": "https://cs.wikipedia.org/wiki?curid=545942", "title": "Fridrich III. Lehnický", "text": "Fridrich III. Lehnický\n\nFridrich III. Lehnický (22. únor 1520, Lehnice, Dolnoslezské vojvodství – 15. prosinec 1570, Lehnice, Dolnoslezské vojvodství ) byl lehnický, břežský a volovský kníže z rozrodu slezských Piastovců.\n\nByl synem lehnicko-břežského knížete Fridricha II. a jeho druhé ženy Žofie Braniborsko-Ansbašské (10. březen 1485, Ansbach, Ansbašské knížectví – 14. květen 1537, Lehnice, Dolní Slezsko).\n\nV roce 1538 se oženil s Kateřinou von Mecklenburg-Schwerin (14. duben 1518, Dorf Mecklenburg, Meklenbursko-Přední Pomořansko – 17. listopadu 1581, Lehnice, Dolnoslezské vojvodství), spolu měli tyto potomky: \n\n"}
{"id": "545943", "url": "https://cs.wikipedia.org/wiki?curid=545943", "title": "Dolní Beřkovice", "text": "Dolní Beřkovice\n\nObec Dolní Beřkovice se nachází v okrese Mělník, kraj Středočeský. Rozkládá se na levém břehu řeky Labe asi pět kilometrů severozápadně od Mělníka. Žije zde obyvatel. Součástí obce jsou i vesnice Podvlčí a Vliněves.\n\nPrvní písemná zmínka o obci pochází z roku 1318.\n\nObec je od roku 2000 vytápěna s pomocí odpadního tepla z elektrárny Mělník II.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Dolní Beřkovice \"(přísl. Podvlčí, 1174 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: lékař, biograf Sokol, 4 cihelny, cukrovar, obchod s dřívím, 3 holiči, 6 hostinců, instalatér, kapelník, klempíř, kolář, konsumní spolek Svépomoc, 2 řezníci, épomoc, výroba koryt a žlabů, kovář, 3 krejčí, 2 obuvníci, pekař, pila, pivovar, 2 rolníci, 2 obchody se smíšeným zbožím, továrna na stroje a slévárna železa i kovů Císař, 5 trafik, 2 truhláři, 2 obchody s uhlím, 3 velkostatky (Lobkowicz, Franc, Hájek), vinice, zámečník.\n\nV obci Vliněves \"(615 obyvatel, katol. kostel, samostatná obec se později stala součástí Dolních Beřkovic)\" byly v roce 1932 evidovány tyto živnosti a obchody: 3 cihelny, obchod s dobytkem, holič, 2 hostince, kolář, 2 kováři, 2 krejčí, 3 obuvníci, pekař, stáčírna lahvového piva, 3 rolníci, 2 řezníci, 3 obchody se smíšeným zbožím, 2 švadleny, trafika, velkostatek, zahradnictví.\n\n\nDopravní síť\nVeřejná doprava 2012\n\nObcí vede cyklotrasa č. 2 Kralupy n. Vlt. - Mělník - Litoměřice - Ústí n. L. - Děčín.\n\n"}
{"id": "545944", "url": "https://cs.wikipedia.org/wiki?curid=545944", "title": "Vliněves", "text": "Vliněves\n\nVliněves je vesnice, část obce Dolní Beřkovice v okrese Mělník. Nachází se asi 2 km na jih od Dolních Beřkovic. Je zde evidováno 122 adres. Trvale zde žije 293 obyvatel.\n\nVliněves je také název katastrálního území o rozloze 5,62 km².\n\nPrvní písemná zmínka o vesnici pochází z roku 1350.\n\n\n"}
{"id": "545946", "url": "https://cs.wikipedia.org/wiki?curid=545946", "title": "Herbord z Fulštejna", "text": "Herbord z Fulštejna\n\nRytíř Herbort z Fulmu († asi 1288) byl moravský šlechtic, původem z Vestfálska, leník olomouckého biskupa Bruna, v jehož službách pak započal Herbordův politický vzestup. Na Osoblažsku se podílel na stavbě hradu Fulštejna, podle něhož se on a jeho potomci nazývali. Ve Štýrsku zastával úřad zemského sudího a na sklonku života úřad nejvyššího moravského komořího na Opavsku.\n\nKlášter Möllenbeck (u Rinteln, okres Schaumburg, Dolní Sasko), založený v roce 896 šlechtičnou Hildburgou, je prvním místem, kde prameny ministeriála Herborda z Fulmenu u Rinteln (Vestfálsko) v pol. 13. století zachycují. Za peněžní náhradu se Herbord ze služeb kláštera uvolnil a následně jako biskupský truksas (podstolí) převzal fojtství a řízení kolonizace na Osoblažsku. Dne 22. února 1249 Herbord svědčí na listině olomouckého biskupa Bruna, vystavené v Jablonném v Podještědí pro Havla z Lemberka, dne 11. prosince 1251 vedl z pověření biskupa Bruna diplomatická jednání v dolnoslezské Olavě, v létě roku 1253 se účastnil bojů proti rusko-polským oddílům vedených knížaty Danielem Haličským a jeho syny Lvem a Vladislavem Opolským a v letech 1254-55 tažení českého krále Přemysla Otakara II. do Prus.\n\nNa stavbě hradu Fulštejn (Füllenstein), podle kterého se páni z Fulštejna později nazývali, se podílel z jedné části biskup Bruno a z druhé jeho podstolí rytíř Herbord. Dne 6. listopadu 1255 podstoupil biskup Bruno na základě ministeriálního práva magdeburského arcibiskupství Herbordovi z Fulštejna polovinu hradu pod podmínkou, že propůjčený díl bude i nadále spjat s úřadem biskupského jídlonoše. Za škody, které utrpěl při obraně Osoblažska, mu Bruno udělil: ve Slezsku léno „Glesan” a „Thomaz” (Glasen a Tomnitz, nyní Klisino a Tomice), dále lénem ves „Rudolueswalt” (Rudolpheswalde, nyní Slezské Rudoltice) se 40 lány, „Godeuerdestorp” (Godeufriedesdorph, nyní Bohušov) s 35 lány a „Zlawecowe” (Schlackau, nyní Slavkov u Opavy). V roce 1261 měl získat od pruského zemského mistra Hartmuda z Grumbachu hrad Wessenburg s 1 800 lány půdy. V roce 1265 zakoupil na Opavsku dvě alodní vsi Křanovice a Štěpánkovice. V roce 1266 převedl Herbord polovici hradu na svého nejmladšího syna Ekerika.\n\nV roce 1263 byl pravděpodobně lokátorem města Bruck an der Mur ve Štýrsku. V letech 1264–1269/70 ve Štýrsku zastával úřad zemského sudího, kde se svým příbuzným Dětřichem z Fulmu (Dietrich von Fulmen), kastelánem ve Freisachu (r. 1264, r. 1271), později purkrabím v Offenburku, vytvořili základ přemyslovské správy.\n\nSpolu se svými syny Janem a Ekerikem byl iniciátorem výstavby gotického kostela sv. Martina v Bohušově, který vznikl pravděpodobně v poslední čtvrtině 13. století. V roce 1267 vedl diplomatickou misi, která měla podpořit kanonizaci svaté Hedviky a zároveň podpořit česko–slezské spojenectví. Dne 26. srpna 1278 se Herbord z Fulštejna a jeho syn Herbord II. zúčastnili po boku krále Přemysla Otakara II. bitvy na Moravském poli. Herbordův syn zde padl a stárnoucí rytíř Herbord z Fulštejna byl zajat a teprve po Brunově přímluvě omilostněn a propuštěn. \n\nV letech 1279–1280 náležel, spolu se syny Janem, Konrádem a Hennigem, k čelním osobnostem v okruhu biskupa Bruna a královské vdovy Kunhuty. Na sklonku svého života působil Herbord z Fulštejna na Opavsku ve funkci nejvyššího moravského komořího, kde pečetil nejen důležité listiny místní nobility, ale také vévody Mikuláše I. Opavského. Naposledy je zmiňován jako svědek vévody v roce 1288 a zřejmě brzy poté ve vysokém věku zemřel. Pochován byl snad v hrobce fulštejnského kostela. Po otcově smrti se syn Jan vrátil do Vestfálska, kde převzal otcovo dědictví. Hennigovi a jeho dědicům (z Křanovic a Pusům z Fulštejna) připadl statek v Křanovicích. Syn Theodorich zastával úřad olomouckého probošta. Vnuk Walter si držel léno v Ketři s alodní a manskou částí Velkých Petrovic. Hrad Fulštejn zůstal v držení Ekerika a jeho synovce Herborda III. Trabergera. \n\n"}
{"id": "545949", "url": "https://cs.wikipedia.org/wiki?curid=545949", "title": "Johnny Bucyk", "text": "Johnny Bucyk\n\nJohn Paul Bucyk (* 12. května 1935, Edmonton, Alberta, Kanada) je bývalý profesionální hokejový levý křídelník. V roce 2008 byl členem organizace Boston Bruins už nevyrovnatelných 50 let. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nBucyk byl schopný levý křídelník, se svou výškou jeden z nejvyšších své doby. Sice nikdy nebyl označován jako nejlepší, především kvůli hvězdám jako Bobby Hull a Frank Mahovlich, ale měl skvělou a dlouhou kariéru. Při jejím ukončení byl čtvrtý v počtu bodů v historii a třetí v počtu odehraných zápasů v historii. I přes jeho schopnost zničit soupeře nádherným úderem bokem byl hodně čistý hráč, který v letech 1971 a 1974 vyhrál Lady Byng Trophy pro hráče který při vysokých standardech hry sbírá malé množství trestných minut.\n\nBucyk hrál juniorský hokej za jeho městský tým Edmonton Oil Kings čtyři roky, poté, v roce 1955, podepsal smlouvu s Detroit Red Wings. V roce 1958 byl vyměněn do Boston Bruins ve velmi překvapujícím obchodu za tehdy nejlepšího brankáře ligy Terryho Sawchuka. Dodnes je výměna považována za jednu z nejnevyrovnanějších v historii. Zatímco Sawchuk měl své nejlepší dny už za sebou, Bucyk se stal okamžitě hvězdou Bruins a skvěle spolupracoval v rámci své útočné formace s Vicem Stasiukem a střelcem Bronco Horváthem.\n\nJeho Bruins se ale v šedesátých letech přestalo dařit, pětkrát v řadě na posledním místě v NHL a Bucyk byl jejich vedoucím střelcem. Na konci šesdesátých let se stal kapitánem a Bruins se vrátili na přední pozice. V sezoně 1970-71 si připsal 51 gólů. V letech 1970 a 1972 vyhrál s Bruins Stanley Cup. V té době hrál v přesilovkové formaci s hvězdami jako Bobby Orr, Phil Esposito John McKenzie a Fred Stanfield. \n\nVe své předposlední sezoně ztratil kapitánské \"céčko\" když utrpěl zranění a ukončil kariéru v roce 1978, po které Bruins vyřadili jeho číslo 9. Za Boston vstřelil 545 gólů, což je stále platný rekord týmu. Ray Bourque byl jediným hráčem, který pokořil jeho týmové rekordy v počtu bodů a asistencí. \n\nBucyk dále působí v organizaci Bruins, nejprve při různých příležitostech jako hlasatel, poté ve vedení týmu, kde stále působí. V roce 1981 byl uveden do Hokejové síně slávy.\n\nNa konci sezony 2008-09 byl umístěn 23. v počtů gólů, 22. v počtu bodů a 10. v počtu odehraných zápasů v historii.\nNa konci kariéry byl v počtu bodů v historii první mezi levými křídly, rekord překonal Luc Robitaille.\nZaznamenal šestnáct dvacetigólových sezon.\nNominován do prvního výběru hvězd v roce 1971 a do druhého výběru hvězd v roce 1968. \nVyhrál Lady Byng Trophy v letech 1971 a 1974.\nVyhrál Lester Patrick Award za přínos hokeji ve Spojených státech v roce 1977. \nHrál v Utkání hvězd v letech 1955, 1963, 1964, 1965, 1968, 1970 a 1971. \nDrží rekordy týmu Bruins v počtu gólů a v délce série odehraných zápasů v řadě, druhý za Rayem Bourquem v počtu odehraných zápasů, v počtu asistencí a bodů. \nVyfasoval přezdívku \"Chief\" (Náčelník), protože vypadal jako původní obyvatel, ve skutečnosti měl ale ukrajinské kořeny.\nPo ukončení dlouhého neúspěcu Bruins v play-off v roce 1970, byl prvním hráčem, který obkroužil se Stanley Cupem Boston Garden.\nJeho synovec Randy Bucyk hrál za Northeastern University a také za Calgary Flames a Montreal Canadiens, se kterými v roce 1986 vyhrál Stanley Cup. V roce 1989 byl členem kanadské reprezentace.\nNejstarší hráč, který pokořil hranici 50 gólů v sezoně a nejstarším hráčem který tuto hranici pokořil poprvé. \nV roce 1998 byl označen jako čtyřicátýpátý nejlepší hráč historie v žebříčku časopisu The Hockey News.\n\nJeden z nejúspěšnějších trenérů historie NHL Scotty Bowman, opakovaně uváděl, že styl hry Johnny Bucyka je velice podobny se stylem Jaromíra Jágra. \n\n"}
{"id": "545950", "url": "https://cs.wikipedia.org/wiki?curid=545950", "title": "Mimas (mytologie)", "text": "Mimas (mytologie)\n\nMimas byl jeden z Gigantů v řecké mytologii. Byl to syn bohyně Gaie a boha Úrana. Měl hady místo nohou a narodil se plně ozbrojen. Byl zabit Héfaistem během války proti olympským bohům.\n"}
{"id": "545951", "url": "https://cs.wikipedia.org/wiki?curid=545951", "title": "Ojíř z Fulštejna", "text": "Ojíř z Fulštejna\n\nOjíř z Fulštejna na Linhartovech († 1540) byl nejvyšší zemský komorník opavského knížectví.\n\nPocházel z rodu pánů z Fulštejna, jeho otcem byl Václav z Vladěnína. Od roku 1523 byl nejvyšším komorníkem knížectví opavského. Jeho manželkou byla Bohunka, dcera Albrechta ze Šternberka a Anny z Boskovic. On i manželka zemřeli roku 1540 a byli pohřbeni v kostele v Opavici.\n"}
{"id": "545959", "url": "https://cs.wikipedia.org/wiki?curid=545959", "title": "Podběl lékařský", "text": "Podběl lékařský\n\nPodběl lékařský (\"Tussilago farfara\"), někdy také podběl obecný, je rostlina z čeledi hvězdnicovité a jediný druh rodu poodběl. Je to vytrvalá léčivá rostlina s dlouhým plazivým oddenkem. Listy začínají růst až po odkvětu. Vyskytuje se v celé Evropě a v Asii. V Česku roste převážně na vlhkých místech, na polích, u vody, na loukách, na březích potoků a v příkopech.\n\nLatinské rodové jméno \"Tussilago\" odkazuje na jeho léčivé schopnosti (tussis – kašel, ago – odháním), zatímco druhové jméno \"farfara\" (far – mouka, ferre – nésti) na husté oplstění rubu listů, které díky tomu mají moučnatě bělavé zabarvení.\n\nPodběl je vytrvalá bylina s podzemním plazivým šupinatým oddenkem. Podzemní výběžky oddenku dosahují nezřídka délky přes 1 metr. Květonosná lodyha je 5 až 15 cm dlouhá, za plodu se protahuje až na 30 cm. Lodyha je přímá, tenká, porostlá šupinovitými listy a je zakončena jediným úborem. Listy jsou jednoduché, řapíkaté, uspořádané v přízemní růžici a vyvíjejí se zpravidla až po odkvětu. Čepel je okrouhlá, široce vejčitá až srdčitá, mělce dlanitě laločnatá a na okraji oddáleně zubatá. Listy jsou v mládí oboustranně bíle plstnaté, na líci později olysávající. Úbory jsou zlatožluté, v průměru 2-3 cm široké, složené ze středových trubkovitých květů a hojných okrajových jazykovitých květů s plochou ligulou. Plodem je válcovitá 3-5 mm dlouhá nažka s chmýrem. Podběl kvete od března do dubna, v horských oblastech až do srpna.\nPodběl lékařský je rozšířen v celé Evropě, v horách severní Afriky, v Asii jeho areál sahá přes Sibiř po Dálný východ a přes Kavkaz a Írán po Indii. Jako zavlečený druh se vyskytuje i v Severní Americe.\n\nPodběl lékařský je jediným druhem rodu podběl.\n\nLopušnice, koňské kopyto, májík, ubytmík, mateří líčko, líčko Panny Marie, babuška a babuše.\n\nKvěty obsahují flavonoidy, žlutá barviva xanthofyly, dále sliz, glykosidové hořčiny, třísloviny a malé množství silice. V listech je obsažen především sliz, hořčiny, třísloviny, organické kyseliny, cholin, cukry a polysacharid inulin. Z minerálních látek je významný především zinek a draslík. V listu i květu byl zjištěn obsah nežádoucích látek ze skupiny pyrolizidinových alkaloidů. \n\nÚbory („květ“) se sbírají časně zjara za suchého počasí a rychle se ve stínu suší. Umělá teplota nemá překročit 40 °C. Není vhodné sušit úbory příliš rozkvetlé, protože se brzy rozpadají. Je bez pachu, chuti poněkud hořké. Listy se sbírají v březnu a dubnu. Jeden den se předsuší na slunci, pak se rychle dosuší ve stínu. Řapíky špatně schnou. Za vlhkého počasí listy hnědnou nebo černají. Pach i chuť jsou stejné jako u květu.\n\nPodběl lékařský má dezinfekční a protizánětlivé účinky. Používá se při zánětech horních cest dýchacích k lepšímu odkašlávání a k potlačení zánětů. Užívá se v nálevu, samotný nebo v čajových směsích. Čerstvé lístky z odvaru se přikládají na spáleniny, oteklé a bolavé klouby a na špatně hojící se vředy. Má mírný močopudný a antiastmaický účinek. Lidové léčitelství doporučuje obklady z jeho výluhu na záněty žil a obtížně se hojící rány.\n\nPodběl se nedoporučuje vzhledem k obsahu pyrolizidinových alkaloidů k dlouhodobému užívání, ačkoliv je jejich obsah velmi malý a rapidně se snižuje sušením. Samostatně podávaný také není vhodný pro děti a těhotné a kojící ženy.\n\nJedna čajová lžička květů a řezaných lístků se dá do čtvrt litru vody. A necháme projít varem, 16 minut luhujeme. Pak scedíme. Pijeme pomalu, 1-2 hrníčky denně. Čaj nelze užívat trvale.\n\nČerstvé lístky očistíme a rozmačkáme na kaši. Kaši pokládáme na poškozené místo (na popáleniny, špatně hojitelné rány, oteklé klouby.)a obvážeme obinadlem.\n\nDo vařící vody dáme jednu vrchovatou polévkovou lžíci úborů a lístků. Vdechujeme pod plachtou, opakujeme několikrát denně.\n\n"}
{"id": "545964", "url": "https://cs.wikipedia.org/wiki?curid=545964", "title": "Hazard (signál)", "text": "Hazard (signál)\n\nHazard v elektronice a v logických systémech znamená nestálost výstupní hodnoty z důvodu dobíhajících přechodových jevů v systému. Jde o nežádoucí signál z logického členu, vzniklý:\n\nV sekvenčních obvodech rozeznáváme dva druhy hazardů:\n\n\n\n"}
{"id": "545965", "url": "https://cs.wikipedia.org/wiki?curid=545965", "title": "USS Norfolk (DL-1)", "text": "USS Norfolk (DL-1)\n\nUSS Norfolk (DL-1) byla vůdčí loď torpédoborců námořnictva Spojených států amerických. Primárním úkolem lodi bylo vedení eskader torpédoborců a protiponorkový boj. Postaven byl v letech 1949–1953 loděnicí New York Shipbuilding Corporation v Camdenu ve státě New Jersey, přičemž druhá plánovaná jednotka nakonec nebyla postavena. \"Norfolk\" první novou americkou válečnou lodí hlavní kategorie, postavenou od konce druhé světové války. Americkým námořnictvem byl používán v letech 1953–1970.\n\nKonstrukce trupu lodi vycházela z druhoválečných protiletadlových křižníků třídy \"Atlanta\", kterým loď svou velikostí odpovídala. Po dokončení nesl osm 76mm kanónů v dvoudělových věžích, osm 20mm kanónů, čtyři protiporkové systémy RUR-4 Weapon Alpha a osm 533mm torpédometů. Pohonný systém tvořily dvě turbíny a čtyři kotle. Nejvyšší rychlost dosahovala 33 uzlů.\n\nV roce 1959 byly 76mm kanóny, o délce hlavně 50 ráží, nahrazeny novými, s délkou hlavně 70 ráží. Dále byly odstraněny všechny 20mm kanóny. V roce 1960 dostal \"Norfolk\" odpalovací zařízení raketových torpéd ASROC, které výrazně zvýšilo jeho protiponorkové možnosti. Naopak vrhače Weapon Alpha a torpédomety byly odstraněny.\n\nV roce 1970 byl \"Norfolk\" vyřazen ze služby a později sešrotován.\n\n"}
{"id": "545969", "url": "https://cs.wikipedia.org/wiki?curid=545969", "title": "Západosibiřská rovina", "text": "Západosibiřská rovina\n\nZápadosibiřská rovina (rusky \"Западно-Сибирская равнина,\" \"Zapadno-Sibirskaja ravnina,\" kazašsky \"Батыс сібір жазығы,\" \"Batys sibir žazyğy)\" je rovina, jež zabírá západní část Sibiře a rozlohu zhruba 3 miliony km².\nHranice roviny tvoří pouze přírodní prvky:\n\nCelá oblast je tvořena kvartérními aluviálními sedimenty, které se zde ukládají od začátku kenozoika (již 65 milionů let). Plochý povrch byl modelován masou ledovce, který se zde objevil v každém glaciálu. Sedimentární povahu nížiny určují také vodní toky, jejichž koryta se v průběhu času přemisťovala, a proto se v různých částech nížiny objevují podobné fluviální sedimenty.\nNa sedimentech se vytváří často podmáčené půdy (gleje a oglejené půdy), v jižní partii pak zasahují do nížiny zbytky kazašských černozemních půd.\nJako doplněk struktury jsou zde poměrně bohatá ložiska ropy, zemního plynu a na západní hranici také uhlí (okolí Uralu).\n\nV prostoru Západosibiřské roviny se nachází převážně nížina (zhruba polovina plochy leží do 100 m n. m.). Rovina dosahuje krajních rozměrů 2400 km ve směru od Severního ledového oceánu k Altaji a 1900 km od Uralu k Jeniseji.\nBiosféra je zde velice pestrá, nachází se zde biosférické pásy od tundry přes tajgu a lesostepi po stepi.\nNejvýraznějším krajinným prvkem je voda, která zde má podobu toků (řeky Ob, Irtyš, hraniční Jenisej a mnoho dalších) a vodních ploch. Oblast Západní Sibiře bývá označována za největší jezerní plošinu světa. Velké množství vody je po většinu roku vázáno v půdě, a sice v podobě permafrostu. Právě jeho letní tání umožňuje vznik tisíců malých vodních ploch a mnoha bažin.\nU západosibiřského klimatu se začíná projevovat zvyšující se kontinentalita, zejména v rozdílu teplot v zimních a letních měsících.\n\n\nV drsných klimatických podmínkách se lidská sídla nevyskytují příliš často. Důvodem jejich vzniku byly v minulosti zásoby nerostných surovin (ropa, uhlí). Typickým znakem sibiřských měst je vysoká koncentrace obyvatelstva na poměrně malé ploše. Mezi největší města patří Omsk, Surgut, Novosibirsk, Ťumeň či Tobolsk. Severně od 60° severní šířky se města nevyskytují.\nEtnické složení obyvatelstva je méně pestré oproti zbytku státu: jsou zde pouze dva větší národy – Rusové a Něnci.\n\n"}
{"id": "545970", "url": "https://cs.wikipedia.org/wiki?curid=545970", "title": "Aaron", "text": "Aaron\n\nAaron byl český maloobchod s fotografickou technikou, od února 2017 je v insolvenčním řízení. Firma provozovala síť prodejen po České republice a také internetový obchod Aaron.cz. V roce 2012 se vedení společnosti přesunulo na centrálu v Záhřebské ulici v Praze, kde získalo větší kancelářské prostory a sklad.\n\nJednatelem společnosti je Tomáš Kůs. První prodejna Aaron byla založena v Ječné ulici v roce 1997. Firma Aaron se zaměřovala zejména na internetový obchod a na kvalitu poskytovaných služeb.\nFirma Aaron se kromě prodeje fotografické techniky zaměřovala také na tiskové služby. Ty zahrnovaly vlastní fotolab Aaronlab a online fotosběrnu.\n\n\nSpolečnost byla založena v Ječné ulici v Praze v roce 1997. V roce 2005 byl otevřen internetový obchod, díky kterému se Aaron stal jedním z hlavních prodejců digitální fotografické techniky v celé ČR. V roce 2006 byla společnost odkoupena Tomášem Kůsem, ten pak získal živnostenský list. V roce 2007 došlo k rozšíření kamenných prodejen o jednu pražskou a jednu mimopražskou prodejnu. Pražská prodejna byla otevřena v ulici Na Poříčí a mimopražská prodejna byla otevřena v Ostravě v Reální ulici. Cílem bylo přiblížit se i mimopražským zákazníkům a v roce 2008 došlo k rozšíření specializované prodejny v Ječné ulici, sortiment se rozšířil o digitální zrcadlovky. V tomto roce byla prodejna unikátem v České republice. Návrhy prodejny realizovali přední čeští architekti. Na ploše 100 metrů čtverečních si zájemci mohli prohlédnout fototechniku a příslušenství od předních světových výrobců. V roce 2009 se společnost Aaron potýkala s důsledky celosvětové hospodářské krize a snažila se rozšiřovat nabídku svých služeb. Jedním z kroků bylo pořízení stroje na zhotovování fotografií od firmy Fujifilm. Dalším posunem bylo v tomto roce otevření další kamenné prodejny a tentokrát v Brně v Reální ulici. Tento krok znamenal pokrytí velkých měst v České republice. V roce 2012 bylo vedení společnosti přestěhováno na centrálu do ulice Záhřebské v Praze a s ním i přestěhování skladu. Z důvodů rozšiřování nabídky fotoaparátů a příslušenství byl tento krok nezbytně nutný. A v roce 2013 byla otevřena prodejna v Hradci Králové v ulici Československé armády.\n\nFirma Aaron v roce 2012 začala s aktivitou nazvanou \"Podporujeme\". Jde o podporu projektů, které jsou zajímavé, smysluplné a potřebují pomoci. Prvními, které zařadila firma Aaron do seznamu se stala Barbora Šlapetová a Jan Svěrák se svým projektem \"Proč je noc černá\". Tento projekt byl podpořen zápůjčkou fotografického zařízení a příslušenství. Dalším významným projektem jsou in-line aktivity, které zahrnují sérii závodů vč. MČR v In-line bruslení. Pro tuto sérii závodů Aaron poskytl věcné ceny pro výherce závodů. Podpora projektů je v současnosti velice důležitou aktivitou.\n\nAaron také pravidelně pořádá pro zákazníky soutěže o věcné ceny. V nich mohou získávat slevy, zboží zdarma, slevové kupony a další ceny.\n\nDne 6. 2. 2017 Městský soud v Praze rozhodl vyšším soudním úředníkem Janou Rajtrovou o zahájení insolvenčního řízení a firma ukončila svou činnost. Byl taktéž pozastaven internetový obchod Aaron.cz na kterém je zobrazena informace:\n\n\"Obchodní společnost AARON shop s.r.o. byla nucena s ohledem na ekonomické problémy nezávislé na vůli jejího vedení ukončit svou činnost. Všem dosavadním zákazníkům děkujeme za přízeň.\"\n\n"}
{"id": "545977", "url": "https://cs.wikipedia.org/wiki?curid=545977", "title": "Seznam politických stran v Moldavsku", "text": "Seznam politických stran v Moldavsku\n\nToto je seznam politických stran v Moldavsku.\n\n"}
{"id": "545979", "url": "https://cs.wikipedia.org/wiki?curid=545979", "title": "Gaston Orleánský, hrabě z Eu", "text": "Gaston Orleánský, hrabě z Eu\n\nGaston Orleánský, hrabě z Eu (28. duben 1842 – 28. srpen 1922, celým jménem \"Louis Philippe Marie Ferdinand Gaston d'Orléans\") byl francouzský a brazilský princ z dynastie Bourbon-Orléans. Byl manželem princezny Isabely, následnice brazilského císařského trůnu. Společně založili dynastii Orléans-Braganza.\n\nPrinc Gaston se narodil 28. dubna 1842 v Neuilly-sur-Seine nedaleko Paříže princi Ludvíkovi Orleánskému, vévodovi z Nemours a jeho ženě Viktorii Sasko-Kobursko-Kohárské. Jeho otec byl druhorozeným synem Ludvíka Filipa, krále Francouzů v letech 1830–1848.\n\nV roce 1864 si v Brazílii vzal za ženu nejstarší dceru brazilského císaře Petra II. císařskou princeznu Isabelu. Celkem spolu měli 3 syny:\n\n\nSoučasný pretendent portugalského trůnu princ Duarte Pio, vévoda z Braganzy, je z matčiny strany pravnuk Gastona, hraběte z Eu a to přes jeho nejstaršího syna Pedra, zároveň má Duarte Pio po své babičce z matčiny strany český původ.\n\n"}
{"id": "545985", "url": "https://cs.wikipedia.org/wiki?curid=545985", "title": "Derivační a kompaundní motor", "text": "Derivační a kompaundní motor\n\nDerivační motor a kompaundní motor jsou podobné točivé stroje, motory, lišící se způsobem provozu.\n\nDerivační motor je elektrický komutátorový stroj, jehož budící vinutí je zapojeno paralelně ke kotvě (rotoru) a společnému zdroji. Derivační motory pracující často napájené stejnosměrným proudem. Po úpravě mg. obvodu statoru na feromagnetický obvod z elektricky izolovaných plechů (dynamoplechy) je možno derivační stroj napájet střídavým proudem.\n\nZapojení motoru vychází z možnosti samostatné regulace proudu ve statorovém budícím vinutí a vinutí rotoru (kotvy). Samostatně je možno regulovat velikost a smysl proudu kotvou i budicím vinutím a tím měnit otáčkovou a momentovou charakteristiku motoru. Stroj je možno jen odbuzovat. Snížením velikosti budícího proudu se snižuje velikost magnetického budícího toku. Odbuzením stroje se snižuje velikost kroutícího momentu na hřídeli a současně se zvyšují otáčky motoru (při konstantním momentu zátěže), podle vztahu U=KΦω, který je odvozen ze vztahu U=B\"I\"v, kde je U-indukované napětí v kotvě, K-konstanta stroje, Φ-budící tok, ω-úhlová rychlost vodičů kotvy, \"l\"-délka vodiče, v-rychlost vodiče v mg. poli. Snížením velikosti proudu v kotvě se snižuje se velikost kroutícího momentu na hřídeli a současně se snižují otáčky motoru (při konstantním momentu zátěže), podle vztahu M=KΦI, který je odvozen ze vztahu F=BI\"l\", kde je M-kroutící moment, K-konstanta stroje, Φ-budící tok, I-proud kotvou, F-síla, \"l\"-délka vodiče. Momentová charakteristika je podobná jako u motoru cize buzeného, motor má však menší regulační rozsah. Oproti kompaundnímu motoru a především sériovému motoru lze v oblasti, do jmenovitého výkonu a jmenovitáých otáček, dosáhnout téměř konstantní závislost momentu na otáčkách. Změna směru otáčení se provádí přepólováním jen kotvy nebo jen statorového vinutí. Při revezavci, kdy je nutno rychle měnit směr otáčení, je přepínána kotva, která má mnohem menší časovou konstantu. Spouštění motoru: před zapnutím motoru musí být nastaven maximální budící proud, tedy vyřazen odpor R. Při pohonu z vnějšího zdroje výkonu přechází stejnosměrný stroj samočinně z motorické do generátorické oblasti - pracuje jako dynamo.\n\nKompaundní motor je elektrický stroj pracující se stejnosměrným proudem. Stroj je možno napájet i střídavým proudem za podmínek jako derivační motor. Podle toho, které část budícího vinutí (sériová nebo derivační) má převládací vliv na budící tok, se mění pracovní charakteristiky kompaundního motoru. Podobají se motoru derivačnímu nebo sériovému, \n\nSpouštění motoru: motor se spouští změnou hodnoty odporníku v obvodu kotvy. V okamžiku spouštění pracuje motor s plným buzením. Po vyřazení odporu v obvodu kotvy, se snižuje buzení odporníkem v obvodu buzení.\n\nNa zobrazeném grafu jsou zobrazeny momentové charakteristiky motorů v závislosti na otáčkách [S] - sériový, [D] - derivační, [C] - kompaundní.\n"}
{"id": "545992", "url": "https://cs.wikipedia.org/wiki?curid=545992", "title": "Bubinas", "text": "Bubinas\n\nBubinas je říčka na západě Litvy v okresech Plungė (Telšiajský kraj) a Kretinga (Klajpedský kraj), v Žemaitsku na Žemaitijské vysočině. Pramení 7 km na východojihovýchod od města Salantai. Vlévá se do Salantu 22,6 km od jeho ústí do řeky Minija 1 km na sever od obce Laiviai. Je to jeho levý přítok.\n\nTeče zpočátku směrem jihozápadním později severním, západním, protéká vsí Žeimiai, zde se stáčí směrem severozápadním, severním, opět severozápadním, západním, teče po severním okraji obce Laiviai a před soutokem se Salantem se stáči na sever. Nemá významnější přítoky.\n"}
{"id": "545998", "url": "https://cs.wikipedia.org/wiki?curid=545998", "title": "Isabela Brazilská", "text": "Isabela Brazilská\n\nIsabela Brazilská (29. červenec 1846 – 14. listopad 1921, celým jménem \"Isabela Cristina Leopoldina Augusta Micaela Gabriela Rafaela Gonzaga\") byla brazilskou císařskou princeznou z dynastie Braganza a následníkem brazilského císařského trůnu. Byla dcerou posledního brazilského císaře Petra II. Jako následník trůnu měla titul císařská princezna a z této pozice byla také několíkrát (1871–1872, 1876–1877, 1887–1888) regentem za svého stárnoucího otce Pedra II.\n\nIsabela se narodila 29. července 1846 v Riu de Janeiru v Brazílii jako druhé dítě brazilskému císaři Petru II. a jeho ženě císařovně Tereze Marii Neapolsko-Sicilské\nMěla staršího brata Pedra Alfonse (*1845), ten ale zemřel v roce 1847, dále měla mladší sestru Leopoldinu (*1847) a bratra Pedra, ten ale ve dvou letech také zemřel (1848-1850). Isabela tak opět stala dědicem trůnu a tím zůstala až do smrti svého otce v roce 1891.\n\nNásledníkem trůnu s titulem \"císařská princezna\" byla Isabela za svůj život dvakrát. Poprvé v letech 1847-1848, od smrti bratra Alfonse do narození bratra Petra. Když i on brzo po narození zemřel, stala se opět a definitivně dědicem brazilského císařského trůnu.\n\nJako následník trůnu zastupovala svého otce Petra II. třikrát jako regent. Poprvé v letech 1871–1872, podruhé 1876–1877 a naposledy v letech 1887–1888.\n\nSpolečně se svým otcem Petrem II. se snažila o ukončení otroctví v zemi. To bylo zrušeno, když jako regent podepsala 13. května 1888 zákon \"Lei Áurea\" neboli \"Zlatý zákon\", který ukončoval otroctví v Brazílii. Zrušení otroctví, ale rozzuřilo bohatou a vlivnou vrstvu majitelů velkých kávových plantáží, kteří se přidali na stranu republikanismu a následujícího roku (1889) proběhla v Brazílii vojenská revoluce, která svrhla liberální a stabilní císařskou vládu. Isabela s rodinou byla nucena odjet do exilu. Za místo svého pobytu si zvolili Francii, rodnou zemi jejího manžela prince Gastona.\n\nPouhý den po svržení monarchie si měla Isabela do deníku poznamenat: \"„Pokud je zrušení otroctví důvodem pro toto \"(svržení monarchie)\", myslím si, že to za ztrátu trůnu stálo.\"\"\n\nPo smrti otce Pedra II. v roce 1891 se stala titulární brazilskou císařovnou a hlavou brazilské císařské rodiny.\n\nV roce 1864 si v Brazílii vzala za muže vnuka francouzského krále Ludvíka Filipa prince Gastona, hraběte z Eu. Celkem spolu měli 3 syny a jednu dceru:\n\n\n"}
{"id": "546002", "url": "https://cs.wikipedia.org/wiki?curid=546002", "title": "The Sound of Nightwish Reborn", "text": "The Sound of Nightwish Reborn\n\nThe Sound of Nightwish Reborn je kompilace od finské kapely Nightwish.\n\n"}
{"id": "546005", "url": "https://cs.wikipedia.org/wiki?curid=546005", "title": "Kostel svatého Jana Křtitele (Jihlava)", "text": "Kostel svatého Jana Křtitele (Jihlava)\n\nKostel svatého Jana Křtitele je filiální kostel farnosti Jihlava-sv. Jakub a kulturní památka v Jihlavě. Na místě původní románské stavby byl kostel postaven v polovině 13. století ve stylu gotiky, přestavěn byl v roce 1695, posléze byl barokizován.\n\nKostel svatého Jana Křtitele stojí volně na stejnojmenném \"Jánském kopečku\" při levém břehu řeky Jihlavy, poblíž křižovatky ulice Havlíčkovy a Polenské. V těsné blízkosti vede železniční trať, ulicí Havlíčkovou pak linky městské hromadné dopravy se zastávkou \"Pod Jánským kopečkem\"; před západní stranou stojí sousoší Kalvárie ze zaniklé Křížové cesty. Kostel je majetkem Římskokatolické farnosti u kostela sv. Jakuba, Jihlava; v kostele se pravidelně slouží mše svaté.\n\nKostel je orientovaný, má jednu loď, sakristie přiléhá ke kněžišti ze severní strany. Při jihozápadním nároží je venkovní kazatelna. Do kostela vedou dva vchody: ze západu a z jihu; vedle jižního vchodu je patrný portál raně gotického vchodu. Na severní straně lodi jsou zaslepena tři původní štěrbinová okna. Nad kněžiště se tyčí čtyřboká dřevěná věžička.\n\nZ doby baroka pocházejí tři oltáře: oltář svatého Jana Křtitele, svatého Norberta a svatého Jana Nepomuckého. Jako svého času populární se z historického inventáře kostela uvádí obraz spícího horníka s nápisem „Bylo, a už není“, .\n\nKostel svatého Jana Křtitele byl postaven v polovině 13. století na místě někdejší románské zástavby, snad budovy zeměpanské správy. Pozdněgotické kněžiště, včetně žebrové klenby je datováno kolem roku 1500. Z roku 1559 pochází přístavba sakristie. Hudební kruchta byla zřízena koncem 17. století a z ní vstup na venkovní kazatelnu. Generální opravy kostela proběhly v letech 1905 a 1984.\n\nKostel se zmiňuje poprvé v roce 1233 v souvislosti s výčtem třinácti poplatných vsí slovanského jména. Býval kostelem farním, než se farním kostelem stal kostel svatého Jakuba Staršího (1257) v nově založeném kolonizačním městě Jihlavě na protější straně řeky.\n\n"}
{"id": "546007", "url": "https://cs.wikipedia.org/wiki?curid=546007", "title": "Bloudivý nerv", "text": "Bloudivý nerv\n\nBloudivý nerv (: \"Nervus vagus\") je 10. párový hlavový nerv (\"Nervi craniales\"), který inervuje krční, břišní a hrudní dutiny. Jedná se o nerv smíšený – obsahuje vlákna visceromotorická, somatomotorická, somatosenzitivní, viscerosenzitivní a vlákna chuťová.\n\nJádra jsou společná pro celý postranní smíšený systém.\n\nZ lebky vystupuje skrz otvor v bázi lebeční (\"foramen jugulare\"). Zde jsou na kmenu nervu ganglia: \"ganglion jugulare\" a \"ganglion nodosum\". Dále pokračuje svým průběhem v nervově-cévním svazku krčním (dorzálně mezi \"a. carotis interna\", kaudálněji \"a. car. communis\" a \"v. jugularis interna\"). Nerv dále pokračuje vpravo před \"a. subclavia\", vlevo přebíhá bok \"arcus aortae\" a vstupuje k jícnu, do zadního mezihrudí (mediastina).\n\nKolem jícnu se stáčí za vzniku \"n. vagus dexter\" (na zadní straně jícnu) \"et sinister\" (na přední straně jícnu). Oba nervy se dále větví a vytváří \"plexus oesophageus\". Před vstupem do \"hiatus oesophageus bránice\" z něho vznikají \"trunci vagales\" \"anterior et posterior\". Po průchodu bránicí se nerv dále větví. Vstupuje do \"plexus coeliacus\" z něhož vycházejí větve bloudivého nervu pro jednotlivé orgány dutiny břišní.\n\n\nMotorická inervace:\n\nParasympatická inervace:\nViscerosenzitivní inervace:\n\nSomatosenzitivní inervace:\n\nChuťová vlákna:\n"}
{"id": "546009", "url": "https://cs.wikipedia.org/wiki?curid=546009", "title": "Petr Arenberger", "text": "Petr Arenberger\n\nPetr Arenberger (* 4. prosince 1958 Praha) je český lékař specializující se v oborech dermatologie a venerologie, vysokoškolský pedagog, od roku 2001 přednosta Dermatovenerologické kliniky 3. LF UK a FNKV v Praze, rovněž tak 3. místopředseda České lékařské společnosti Jana Evangelisty Purkyně a předseda její České dermatovenerologické společnosti pro období 2015–2019. \n\nOd května 2018 je členem Rady Českého rozhlasu. V říjnu 2019 se stal ředitelem Fakultní nemocnice Královské Vinohrady.\n\nAbsolvoval Fakultu dětského lékařství Univerzity Karlovy v Praze. Pracoval na Kožní klinice Fakultní nemocnice v Praze 2. Následně působil na Dermatovenerologické klinice 3. LF UK a FNKV, na které je od roku 2001 ve funkci přednosty.\n\nPrvní atestaci z dermatovenerologie získal v roce 1987, druhou pak roku 1990. Habilitoval se na 3. lékařské fakultě UK v roce 1992 (práce: \"Keratinocitární receptory pro kyselinu l2(S) – hydroxyeikosatetraenovou a jejich defekt u psoriasis vulgaris\", docent). Jmenován profesorem na Univerzitě Karlově pro obor dermatovenerologie byl v roce 2001 (inaugurační přednáška: \"Receptory pro mediátory v kůži\"). O pět let později získal titul Master of Business Administration.\n\nZaměřuje se na účinek exogenních faktorů ve vztahu ke změnám na receptorové úrovni. Je objevitelem receptorové vady u kožního zánětlivého mediátoru – kyseliny 12 (S) – hydroxyeikosatetraenové na keratinocytech psoriatiků. Jako první zjistil existenci cytokinu RANTES v kůži.\n\nNa dermatovenerologické klinice založil Centrum Zdravé vlasy, které je jedinou takovou poradenskou ambulancí zaměřující se na nemocné vlasy v České republice. Je duchovním otcem české preventivní akce \"Stan proti melanomu\".\n\nDva roky pracoval na univerzitě v Mnichově (1989–1991) a absolvoval studijní pobyt na Stanfordově univerzitě v Palo Alto (1992–1993). V březnu 2017 se rozhodl kandidovat do Rady Českého rozhlasu, avšak samotná volba v červnu 2017 nebyla dokončena. Do Rady Českého rozhlasu zasedl až po volbě Poslanecké sněmovny v květnu 2018, kdy získal 150 hlasů ze 182 přítomných poslanců.\n\nJe ženatý s dermatoložkou, docentkou Monikou Arenbergerovou, finalistkou Miss Československo 1989. Mají dvě dcery, Simonu a Nicol.\n\nK roku 2010 byl autorem 14 monografií a učebnic. Science Citation Index uváděl 104 citací. Pracuje v redakčních radách odborných periodik \"Čs. Dermatologie, Referátového výběru, Zdravotnických novin-Lékařských listů\" a \"Der Hautarzt\".\n\n"}
{"id": "546019", "url": "https://cs.wikipedia.org/wiki?curid=546019", "title": "Rapid Deployment Team", "text": "Rapid Deployment Team\n\nRapid Deployment Team (zkráceně RDT) je název speciální maltské námořní jednotky. Tato speciální maltská jednotka se soustředí především na provádění bezpečnostních operací na moři s využitím člunů a helikoptér, osvobozování růkojmí nebo protidrogová a protiteroristická činnost. S tím souvisí další úkol a to zajištění bezpečnosti v maltských přístavech. RDT sídlí na námořní základně Haywharf. \n\nJednotka byla založena v roce 1997 a od roku 1999 u ní slouží stálý personál. RDT nejvíce spolupracuje s obdobnými italskými jednotkami (např. \"San Marco\").\n\n\n"}
{"id": "546020", "url": "https://cs.wikipedia.org/wiki?curid=546020", "title": "RDT", "text": "RDT\n\nZkratka (značka) RDT může znamenat: \n\n"}
{"id": "546023", "url": "https://cs.wikipedia.org/wiki?curid=546023", "title": "Zajištěná dluhová obligace", "text": "Zajištěná dluhová obligace\n\nCDO (anglicky Collateralized Debt Obligation, tj. zajištěná dluhová obligace) patří mezi moderní finanční a úvěrové deriváty. CDO je cenný papír emitovaný na základě podkladového aktiva, které je zdrojem výnosů plynoucích z držby CDO. CDOs jsou cenné papíry s různou úrovní stáří, s úroky a splátkami jistiny plynoucími z cash flow podkladového portfolia dluhových instrumentů. Většinou se v portfoliu nacházejí dluhopisy, půjčky a hypotéky, které banka zkombinuje a vytvoří tak podkladové aktivum pro emitované CDO. CDOs se emitují ve skupinách, tzv. tranších.\n\nTranše se rozdělují podle rizika od nejrizikovějších na:\n\nRizikovost CDO je určena skupinou. Skupiny vyjadřují různé právo investorů v případě, že přestanou plynout výnosy z podkladového aktiva a je potřeba absorbovat vzniklé ztráty.\n\nSkupina \"junior\" je nejrizikovější, protože investorovi přestanou plynout úrokové platby a ztratí jistinu jako první. Právo investora na výnosy je nejslabší a cena CDO skupiny Junior je nejnižší.\n\nSkupina mezzanine absorbuje ztráty v případě, že Junior skupina je zcela zlikvidována. Právo investora u mezzanine je vyšší jako u junior, cena CDO je taky vyšší.\n\nSkupina senior je nejméně riziková, právo investora na výnosy je nejsilnější. Aby investor absorboval ztráty, musí být plně zlikvidovány všechny předešlé skupiny. Tomu odpovídá i často udělovaný rating AAA. Senior skupina má nejvyšší cenu, je to nejdražší skupina CDO. Riziku každé skupiny CDO vždy odpovídá určitý stupeň výnosu. Junior skupina má největší výnos při nejvyšším riziku, Senior nejmenší výnos při nejmenším riziku.\n\nCDOs je pojem označující širší skupinu investičních instrumentů. CDOs lze rozdělit podle typu podkladového aktiva na:\n\nNa začátek je potřeba říct, že hypotéky pro obyvatele na nákup nemovitosti tvoří 56 % všech emitovaných CDOs. Proto měl pokles úvěrování bydlení obrovský efekt na CDOs.\n\nPlnění v rámci CDOs si je možné představit jako soustavu nádob na svahu hor, kde nahoře je pramen (hypotéka, úvěr) a voda (splátky, cashflow, výnos) z něj protéká nádobami až do poslední nádoby. Pramenem jsou domácnosti, které splácejí svoje hypotéky. Nádoby si lze představit jako jednotlivé banky, které emitovaly CDOs, a pak investoři, kteří si koupili emitované CDOs. Banky i investoři čerpají ze svých nádob pořád stejně. Pokud vše probíhá hladce, voda přeteče z pramene přes všechny nádoby a všechny nádoby jsou plné a nikdo nemá problém čerpat ze své nádoby.\n\nProblém nastane ve chvíli, když jedna domácnost přestane být schopna splácet svoje závazky. Pramen ztratí část svojí vydatnosti. Banky a investoři ale nezmění objem čerpání ze svých nádob. Tím, že je pramen méně vydatný, se voda nedostane do nejspodnějších nádob (Junior tranše), ale pokryje jen spotřebu nádob vyšších (Senior tranše). Jako první tak vypadnou investoři, kteří vlastní Junior a následně Mezzanine tranše CDOs.\n\nProblém se násobí, když neschopnost splácet se netýká jen jedné domácnosti, ale postihne většinu domácností, které jsou pramenem na vrcholu hory. Pramen je už tak slabý, že voda z něj nedoteče až na úroveň jednotlivých nádob (tranší) CDOs, ale dokonce nepokryje ani celou spotřebu emitující banky. Senior tranše jsou nenaplněné a také banka absorbuje ztráty v podobě výpadku splátek a úroků.\n\nCDOs jsou považované za jednu z příčin finanční a hospodářské krize v roce 2008.\n\nCDOs patřily do skupiny „produktové inovace“ amerických finančních trhů, na kterou byl Fed patřičně hrdý. CDOs jsou asset backed securities (cenné papíry podložené aktivy, např. domem), v případě nesplacení jsou tedy zajištěné reálným aktivem. Princip poolu – tedy shromažďování prapodivných cenných papírů např. nekvalitních hypotéčních listů, ale i dluhů z kreditních karet do sofistikovaně znějících balíčků vypadají jako slibné investice a pokud navíc dostanou od ratingových agentur hodnocení AAA, vypadá to, že není čeho se bát.\n\nDůsledkem bylo, že zahraniční banky a další investoři také investovali do „nových sofistikovaných produktů“ typu CDOs, protože jejich emise byla provázená dobrým ratingem. Tím se prolil americký národní trh nemovitostí a s tím spojených hypoték na nadnárodní, globální úroveň. CDOs provázené dobrým ratingem kupovali i investoři, kteří si nebyli vědomi, co vůbec CDO znamená a obsahuje.\n\nV roce 2007 praskla v USA spekulativní bublina na trhu nemovitostí. Problémy se splácením hypoték se okamžitě projevily jako výpadek cash flow plynoucího majitelům CDOs. Je nutno ale říct, že to není jediné negativum prasknutí bubliny. Problém vznikl i v podkladovém aktivu CDO, kterým byly nemovitosti. Jejich cena prudce klesla. V očích investorů se staly někdejší CDOs s ratingem AAA zcela nadhodnocené a ztrátové. Tím se americký problém rozlil na finanční instituce po celém světě.\n\n\n\n"}
{"id": "546025", "url": "https://cs.wikipedia.org/wiki?curid=546025", "title": "Guta Minsterberská", "text": "Guta Minsterberská\n\nGuta Minsterberská též Juta či Jitka († 1342) byla minsterberská kněžna, manželka Boleslava II. Minsterberského.\n\nO jejím původu se blíže moc neví, mohla by být vdova po uherském magnátovi Matouši Čákovi Trenčanském, snad původem savojská kněžna. Svému muži porodila následníka Mikuláše.\n\nJe pohřbena po boku svého muže v cisterciáckém klášteře v Jindřichově.\n"}
{"id": "546029", "url": "https://cs.wikipedia.org/wiki?curid=546029", "title": "Hedvika Zaháňská", "text": "Hedvika Zaháňská\n\nHedvika Zaháňská ( \"Jadwiga żagańska\", † 27. března 1390, Lehnice) byla polská královna a poté kněžna lehnická z hlohovsko-zaháňské větve slezskách Piastovců.\n\nNarodila se jako dcera zaháňského knížete Jindřicha Železného a Anny Płocké. Dne 25. února 1365 byla provdána za Kazimíra III. Velikého. Sňatek však nebyl papežskou kurií legalizován. Kazimírovy manželky Adéla Hesenská a zřejmě i Kristina (z Rokycan) byly stále naživu, a tak i manželství s Hedvikou bylo považováno za bigamii a manželský původ tří dcer (Anny, Kunhuty a Hedviky) z něj narozených byl zpochybňován.\n\nKazimír však dokázal přimět papeže tyto dcery legitimizovat. V roce 1368 papež Urban V. Kazimírův sňatek s Hedvikou schválil. Král od tohoto manželství očekával syna. Pokud by se mu syn nenarodil (což se nakonec také stalo), jeho dědicem byl jeho synovec, uherský král Ludvík I. Veliký. Kazimírem III., který zemřel v roce 1370, tak skončila dynastie Piastovců na polském trůně.\n\nVdova Hedvika, které brzy po manželovi přišla i jednu z dcer Kunhutu, se odebrala ke dvoru svého bratra Jindřicha VI. 10. února 1372 se provdala za lehnického knížete Ruprechta, kterému porodila dcery Barboru a Anežku. Zemřela v roce 1390 a byla pohřbena v kostele Božího hrobu v Lehnici.\n"}
{"id": "546030", "url": "https://cs.wikipedia.org/wiki?curid=546030", "title": "Blendžiava", "text": "Blendžiava\n\nBlendžiava je řeka na západě Litvy v okresech Plungė (Telšiajský kraj) a Kretinga (Klajpedský kraj), v Žemaitsku na Žemaitijské vysočině. Pramení 7 km na jihojihozápad od města Plateliai, 4 km na jih od jezera Ilgis u vsi Godeliai. Vlévá se do Salantu 3,8 km od jeho ústí do řeky Minija 1 km na jihovýchod od obce Nasrėnai. Je to jeho levý přítok.\n\nTeče zpočátku směrem západním, protéká Národním parkem Žemaitije, dále protéká městysem Šateikiai ve kterém protéká rybníkem, zde se stáčí poněkud více na sever, obtéká ze severu ves Reketė a stáčí se do směru jihozápadního, později západoseverozápadního. Protéká vsí Skaudaliai, kde se stáčí na jihozápad a vtéká na území Chráněné krajinné oblasti Salantai. Před soutokem se Salantem se stáči na západ. Průměrný spád je 358 cm/km. Dolní tok silně meandruje.\n\n"}
{"id": "546031", "url": "https://cs.wikipedia.org/wiki?curid=546031", "title": "Fromandskorpset", "text": "Fromandskorpset\n\nFrømandskorpset neboli dánský sbor žabích mužů (dánsky: Frømandskorpset) je dánská speciální námořní jednotka \"bojových plavců\" (žabí muži). Jednotka sídlí na základně Kongsøre.\n\nJednotka byla založena v roce 1957 po vzoru britských SBS. Od roku 1970 je jednotka samostatnou v rámci námořnictva. Prozatím byli její členové nasazeni v Afghánistánu a nedávno v Somálsku proti pirátům. \n\nDánský korunní princ Frederik prodělal výcvik také u této jednotky, kde si vysloužil přezdívku „Pingo“.\n\n\ndále také \n\n\n"}
{"id": "546033", "url": "https://cs.wikipedia.org/wiki?curid=546033", "title": "Hedvika Minsterberská", "text": "Hedvika Minsterberská\n\nHedvika Minsterberská († 1531) byla kněžna krnovská a minsterbersko-olešnická, hraběnka kladská z minsterberské větve rozrodu pánů z Poděbrad.\n\nByla dcerou minsterberského knížete Karla I. a jeho ženy Anny Zaháňské. Roku 1525 se provdala za krnovského knížete Jiřího Braniborsko-Ansbašského z rodu Hohenzollernů a stala se tak jeho druhou ženou.\n"}
{"id": "546039", "url": "https://cs.wikipedia.org/wiki?curid=546039", "title": "Marion Post Wolcottová", "text": "Marion Post Wolcottová\n\nMarion Postová (později Marion Postová Wolcottová, anglicky Marion Post Wolcott) (7. června 1910, Montclair, New Jersey, USA - 24. listopadu 1990, Santa Barbara, Kalifornie)) byla významná americká fotografka, která pracovala pro společnost Farm Security Administration během Velké hospodářské krize a dokumentovala chudobu a strádání.\n\nNarodila se v New Jersey. Její rodiče se rozvedli a ona byla poslána do internátní školy. Když nebyla ve škole, trávila čas se svou matkou v Greenwich Village. Setkala se tu s mnoha umělci a hudebníky a stal se vášnivou tanečnicí. Studovala na prestižní univerzitě New School.\n\nVystudovala jako učitelka a nastoupila do práce v malém městě v Massachusetts. Pozorovala tam realitu krize a problémy chudých. Když byla její škola uzavřena, odešla do Evropy studovat se svou sestrou Helenou. Helena studovala s Trudou Fleischmannovou, vídeňskou fotografkou. Marion ukázala Fleischmannové některé ze svých fotografií a ta jí doporučila dále fotografovat.\n\nVe Vídni viděla některé nacistické útoky na Židy a zděsila se. Brzy se ona i její sestra museli kvůli větší bezpečnosti vrátit do USA. Začala znovu vyučovat, ale také pokračovala ve své fotografické práci a zapojila se do anti-fašistického hnutí. V newyorském sdružení Photo League potkala Ralpha Steinera a Paula Stranda, kteří ji povzbudili. Posléze objevila \"Philadelphský večerní bulletin\", který projevil zájem o její „příběhy žen“. Ralph Steiner její portfolio ukázal Royi Strykerovi, šéfovi FSA a Paul Strand napsal doporučující dopis. Strykera její práce zaujala a okamžitě ji přijal. Její fotografie pro FSA často zkoumají politické aspekty chudoby a strádání. Dokáže však v mnoha situacích nalézt humor a vtip.\n\nSpolečnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nV roce 1941 se setkala s Lee Wolcottem. Když skončila její práce pro FSA, provdala se za něj.\n\n\n\n"}
{"id": "546042", "url": "https://cs.wikipedia.org/wiki?curid=546042", "title": "Španělská tercie", "text": "Španělská tercie\n\nŠpanělská tercie ( ) byl vojenský útvar používaný převážně v 16. a 17. století. Skládal se ze zhruba 3000 mužů a byl tvořen dvanácti oddíly. \n\nPo sjednocení Španělska, k němuž došlo v roce 1492, vytvořila španělská monarchie na obranu svých zájmů v zahraničí stálou armádu. První pěchotní oddíly (\"capitania\") byly roku 1496 vyslány bojovat do Itálie. Tercie byla základní jednotka španělské pěchoty od roku 1534 do roku 1704. Skládala se ze štábu, který se po celou dobu prakticky neměnil, a z kumpanií, které se v průběhu let měnily. Tercie byla jak organizačním, tak i taktickým celkem, zvláště pak v 16. století. Zatímco většina vojáků sloužících Španělsku byli cizinci, \"tercios\" sestávaly výhradně ze španělských dobrovolníků. Byly to důkladně vycvičené elitní jednotky organizované podle požadavků své doby. Služba v nich byla celoživotní, takže tvrdé jádro veteránů bylo zoceleno zkušenostmi z plnění posádkových povinností v Itálii, z výprav do muslimské Afriky i neutuchajícími boji proti Nizozemcům ve Flandrech. \n\nTercios trpěly omezením své doby. V praxi kopiníci mnohdy nevlastnili takřka žádnou zbroj. Třebaže měli vojáci každý měsíc dostávat plat, jejich mzda se často zpožďovala, což vedlo ke vzpourám a rabováním. Každým rokem dezertovalo kolem 10% vojáků, rozladěných tvrdou kázní a nepravidelně vyplácenou mzdou. Přesto zůstávala \"tercios\" nejvýkonnější pěchotou v Evropě, dokud je porážka Francouzi u Rocroi v roce 1643 nepřipravila o jejich výsadní postavení.\n\nV bitvě bojovali těžce vyzbrojení kopiníci \"tercios\" v sevřených čtvercích, podporováni na křídlech vojáky s palnými zbraněmi. Dokázali také operovat v malých oddílech, kdy ostřelovačské skupiny arkebuzírů s podporou halapartníků napadly nepřítele.\n\n"}
{"id": "546049", "url": "https://cs.wikipedia.org/wiki?curid=546049", "title": "Friedrich Benda", "text": "Friedrich Benda\n\nFriedrich Wilhelm Heinrich Benda (15. června 1745, Postupim - 19. června 1814, Berlín), německý komorní hudebník a skladatel. Příslušník rodiny, ve které se po mnoho generací dědilo hudební nadání.\n\nFriedrich Benda byl synem houslového virtuóze a skladatele českého původu Františka Bendy a jeho první ženy Eleonory Stepheinové (1718-1758). Otec zajistil jeho první hudební vzdělání a muzikální průpravu. Později byl Friedrich Benda žákem berlínského hudebního teoretika Johanna Philippa Kirnbergera. Vedle svých skladatelských prací vynikl jako klavírista a houslista. V letech 1765 až 1810\npůsobil Benda jako komorní hudebník na pruském královském dvoře v Postupimi. Jeho opera Orpheus měla premiéru 16. ledna 1785 v Berlíně. O rok později 15. ledna 1786 zde byla premiéra opery Alceste, jejíž partitura je dnes považována za ztracenou.\n\nFriedrich Benda skládal koncerty, sonáty, symfonie, komorní skladby a opery (singspiely). \n\nLorenz Franz: \"Die Musikerfamilie Benda. Franz Benda und seine Nachkommen\", Berlin 1967\n\n"}
{"id": "546059", "url": "https://cs.wikipedia.org/wiki?curid=546059", "title": "VROOOM", "text": "VROOOM\n\nVROOOM je studiové EP britské rockové skupiny King Crimson. Bylo vydáno v roce 1994 (viz 1994 v hudbě) jako první studiová nahrávka kapely po 10 letech.\n\nPo turné v roce 1984 přerušila skupina King Crimson činnost, přičemž tato přestávka nakonec trvala 10 let. Teprve v první polovině 90. let se Robert Fripp rozhodl pro obnovu kapely. K původní čtveřici hudebníků přibral další dva, čímž vzniklo tzv. „dvojité trio“ (anglicky „double trio“), ve kterém byly všechny nástroje zdvojené. Prvním činem obnovené skupiny se stalo EP \"VROOOM\" nahrané i vydané v roce 1994.\n\nEP \"VROOOM\", které dosahuje téměř délky běžných alb v době gramofonových desek, obsahuje celkem šest skladeb (+ intro), z nichž čtyři byly o rok později vydány v odlišných verzích i na klasickém albu \"THRAK\". Těmi dvěma výjimkami, které se nacházejí pouze na \"VROOOM\", jsou písně „Cage“ (svým stylem připomínající píseň „Neurotica“ z alba \"Beat\") a „When I Say Stop, Continue“ (experimentální instrumentálka). Verze skladeb na \"VROOOM\" byly většinou nahrány běžným, přirozenějším způsobem, zatímco nahrávání verzí na \"THRAK\" probíhalo individuálně, každý hudebník si samostatně nahrával svoji stopu.\n\n\n"}
{"id": "546068", "url": "https://cs.wikipedia.org/wiki?curid=546068", "title": "Warr guitar", "text": "Warr guitar\n\nWarr guitar je elektrický strunný hudební nástroj, vyráběný firmou \"Warr Guitars\". Tuto kytaru vynalezl Mark Warr, podle něhož je také pojmenovaná.\n\nWarr guitar se vzhledově podobá běžné kytaře, je však navržena pro obouruční tapping, která se používá u Chapman Sticku (nástroj má hudebník více svisle). Lze však na ni hrát i technikami běžnými u normálních kytar nebo baskytar (nástroj je v horizontální poloze). Existuje více variant Warr guitar s rozdílným počtem strun mezi sedmi a patnácti, kytara obsahuje zároveň melodické i basové struny.\n\nTato kytara není příliš rozšířená, používá se například v jazzu nebo metalu. Známými hráči na Warr guitar jsou Trey Gunn (ex-King Crimson), Markus Reuter, John Paul Jones, Adam Levin či Jared Melville.\n\n"}
{"id": "546073", "url": "https://cs.wikipedia.org/wiki?curid=546073", "title": "Pyrénées-Orientales", "text": "Pyrénées-Orientales\n\nPyrénées-Orientales (katalánsky \"Pireneus Orientals\", okcitánsky \"Pirenèus Orientals\", česky \"Východní Pyreneje\") je francouzský departement ležící v regionu Languedoc-Roussillon-Midi-Pyrénées.\n\nPyrénées-Orientales je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n"}
{"id": "546076", "url": "https://cs.wikipedia.org/wiki?curid=546076", "title": "MPS Group Championships 2010", "text": "MPS Group Championships 2010\n\nTenisový turnaj WTA MPS Group Championships 2010 se konal ve dnech 5. – 12. dubna v americkém Ponte Vedra Beach venku na antukových dvorcích. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n"}
{"id": "546091", "url": "https://cs.wikipedia.org/wiki?curid=546091", "title": "Pavel Janků", "text": "Pavel Janků\n\nPavel Janků (* 28. dubna 1969, Šumperk) je bývalý český profesionální hokejista. Nastupoval na pozici útočníka. Jeho drobná postava mu umožňuje hrát především technický hokej.\n\nV sezonách 2011/2012 a 2012/2013 byl asistentem trenéra u týmu HC Oceláři Třinec, z kterého byl však spolu s hlavním trenérem po sezoně 2012/2013, kdy tým skončil celkově na 4. místě, velice překvapivě odvolán.\n\nZa svou kariéru procestoval mnoho klubů a zůstal v nich několik sezón. Svou kariéru začal v Brně. Dále hrál ve Zlíně a následně šel do Třince, kde působil 7 odehraných sezón. Po 7 sezónách mu Třinec oznámil, že nezapadá do koncepce a tak se rozhodl jít do Ústí nad Labem, kde byl 4 sezóny.\n\nZkusil sezóny v klubech: Slavia, Karlovy Vary, Jihlava a Vsetín. \n\nV roce 2010 dovršil 41 let a sám potvrdil, že pokud bude zájem, další sezónu si rád zahraje. Za extraligovou zkušenost si získal obdiv především díky čichu na góly (287) a parádním přihrávkám (255), za 756 zápasů. Fanoušci ho mají rádi také díky jeho fair-play. Za 756 zápasů v extralize nasbíral pouhých 174 trestných minut.\n\nV reprezentaci odehrál jen 8 zápasů, vsítil branku v 1. minutě v zápase s Norskem.\n\nV Ústí hrál poslední sezónu s Alinčem a Pazourkem. Tato formace, i přes svůj věk (dohromady 113 let), ovládla základní část 1. ligy 2009/2010. S Pazourkem se Janků zná už od sezóny, kdy nastoupil do Ústí, takže s ním byl už sehraný, ale s Alinčem hrál první sezónu. Všichni tři si ale padli do oka a pomohli Ústí k 1. místu základní části a alespoň stříbrnému úspěchu v playoff.\n\nSvou kariéru ukončil po sezóně 2010/2011.\n\nStatistiky reprezentace:\n\n"}
{"id": "546092", "url": "https://cs.wikipedia.org/wiki?curid=546092", "title": "Andalucia Tennis Experience 2010", "text": "Andalucia Tennis Experience 2010\n\nTenisový turnaj WTA Andalucia Tennis Experience 2010 se konal ve dnech 5. – 11. dubna ve španělské Marbelle venku na antukových dvorcích. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n"}
{"id": "546094", "url": "https://cs.wikipedia.org/wiki?curid=546094", "title": "Gliese 876 b", "text": "Gliese 876 b\n\nGliese 876 b je exoplaneta obíhající mateřskou hvězdu Gliese 876 – červeného trpaslíka v souhvězdí Vodnáře - s oběžnou dobou 61,067 pozemských dnů. Byla objevena v červnu 1998 jako první známá planeta obíhající červeného trpaslíka. Je současně nejvzdálenější známou planetou v rámci své soustavy.\n\n"}
{"id": "546097", "url": "https://cs.wikipedia.org/wiki?curid=546097", "title": "Made in Hong Kong (And in Various Other Places)", "text": "Made in Hong Kong (And in Various Other Places)\n\nMade in Hong Kong (And in Various Other Places) je živé album od finské kapely Nightwish.\n\n"}
{"id": "546100", "url": "https://cs.wikipedia.org/wiki?curid=546100", "title": "Grand Prix Hassan II 2010", "text": "Grand Prix Hassan II 2010\n\nTenisový turnaj ATP Grand Prix Hassan II 2010 se konal ve dnech 5. - 11. dubna v marocké Casablance venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2010. Odměny činily 450 000 EUR.\n\nPrvní 4 nasazení hráči měli v 1. kole volný los.\n\n\n"}
{"id": "546101", "url": "https://cs.wikipedia.org/wiki?curid=546101", "title": "Enter (album, Within Temptation)", "text": "Enter (album, Within Temptation)\n\nEnter je debutové studiové album od nizozemské kapely Within Temptation vydané v roce 1997.\n\n"}
{"id": "546114", "url": "https://cs.wikipedia.org/wiki?curid=546114", "title": "Václav Větvička", "text": "Václav Větvička\n\nJméno a příjmení Václav Větvička nese více známých osobností:\n\n"}
{"id": "546117", "url": "https://cs.wikipedia.org/wiki?curid=546117", "title": "Olomoucký půlmaraton", "text": "Olomoucký půlmaraton\n\nOlomoucký půlmaraton je maratonský závod, který se běží v ulicích města Olomouc. Oficiální název zní Mattoni 1/2Maraton Olomouc a běh je pořádán týmem RunCzech. Jeho první ročník byl uspořádán 26. června 2010. Závodu se zúčastnilo okolo 1850 běžců. Už od prvního ročníku se závod konal podle pravidel IAAF, to znamená že se běželo na mezinárodně homologované trati a uskutečnily se dopingové kontroly. Start a cíl závodu byl na Horním náměstí v centru města.\nPrvní ročník v roce 2010 vyhrál Joseph Maregu, ale původně byl jako vítěz vyhlášen Stephen Kibet. Později se ale ukázalo, že si Kibet spolu s dalšími běžci neúmyslně zkrátil trať o 400 metrů. Tento největší půlmaraton na Moravě a druhý největší v České republice postupem času vzrůstá na oblibě, přičemž v roce 2016 se jej zúčastnilo kolem 10 000 běžců a v hlavním závodě celkem 6 200 běžců.\n\nNásledující tabulka ukazuje vítěze (muži a ženy) půlmaratonského běhu:\n\n"}
{"id": "546118", "url": "https://cs.wikipedia.org/wiki?curid=546118", "title": "Dvojrole (film)", "text": "Dvojrole (film)\n\nDvojrole je český film z roku 1999 režiséra Jaromila Jireše s Terezou Brodskou v hlavní roli. Film byl natočen podle námětu Jaroslavy Moserové, která byla i spoluautorkou scénáře. Tereza Brodská za tento film obdržela Českého lva za nejlepší hlavní ženský herecký výkon.\n\nSnímek má vědecko-fantastický děj, který je založen na principu záměny lidského mozku dvou různých osob. Při autonehodě zahyne stará docentka historie (Slávka Budínová), její zdravý mozek je při operaci transplantován do hlavy mladé dívky Yvetty (Tereza Brodská), která původně patřila do party zlodějů-bytařů. \n\n\nMonika Kobrová, Gabriela Ježková, Kateřina Mendlová, Monika Dudková, Klára Sochorová, Danuše Klichová, Eva Jelínková, Karel Bartoň, Monika Bobrovská, Libuše Billová, Oldřiška Bartlíková, Zdeněk Kubíček\n\n"}
{"id": "546127", "url": "https://cs.wikipedia.org/wiki?curid=546127", "title": "Barrique (jednotka)", "text": "Barrique (jednotka)\n\nBarrique je stará jednotka hmotnosti i objemu. Její velikost kolísala mezi 340 až 540 kg a 150 až 300 l. Ve Francii se nazývala také \"demi-queue\" či \"poiçon\"; v oblasti Bordeaux pak existoval tzv. \"barrique bordelaise\", jehož velikost činila 228 l.\n\n"}
{"id": "546128", "url": "https://cs.wikipedia.org/wiki?curid=546128", "title": "King Kong (film, 1933)", "text": "King Kong (film, 1933)\n\nKing Kong je černobílý, americký dobrodružný film z roku 1933. Jde o první a legendární z filmů o monstru King Kongovi podle námětu od úspěšného autora detektivek Edgara Wallaceho..\n\nZnámý filmař Denham (hrál jej R. Amstrong) chce natočit film o nezaměstnané herečce Ann Darrowové (hrála ji F. Wrayová). Film má být natočen na tichomořském ostrově. Během natáčení je dívka unesena divochy, kteří ji chtějí věnovat jako oběť bohu. Tím je gigantická opice Kong. Kong si dívku odnese do pralesa. Zachrání ji a veleopa uvězní důstojník John Driscoll (hrál jej Bruce Cabot), jako velitel záchranné výpravy. Kinga pak odveze jako atrakci do New Yorku. Tam se Kong vytrhne z řetězů a s Ann v náruči vyšplhá na mrakodrap Empire State Building. Zde na něj zaútočí vojenské letouny, Kong dívku uloží do bezpečí a pak se zřítí dolů.\nNáklady dosáhly tehdy obrovské výše 650 000 dolarů, nicméně se na tržbách vrátily. Velmi úspěšný film se dočkal celé řady nových filmových zpracování a také knižního přepisu. Původní verze z roku 1933 je považována za jedinečnou, patřící do zlatého fondu světové kinematografie.\n\n"}
{"id": "546129", "url": "https://cs.wikipedia.org/wiki?curid=546129", "title": "Čisťakove", "text": "Čisťakove\n\nČisťakove ( , do roku 2016 \"Torez\", a ) je východoukrajinské průmyslové město v Doněcké oblasti.\n\nTorez byl založen roku 1778 jako malá vesnice mezi řekami Sevostjanivka a Orlova, kde obvykle hledali útočiště uprchlí nevolníci. V roce 1800 získala vesnice jméno \"Alexejevka\". V té době zde žilo 225 lidí.\n\nOd roku 1860 je město centrem těžby černého uhlí. V té době byl také ustanoven nový název \"Čistjakovo\". Do roku 1909 bylo v Čistjakovu vytěženo asi 77 000 tun uhlí a počet začal s moderní technikou rapidně stoupat.\n\nRoku 1924 mělo Čistjakovo 44 679 obyvatel. Roku 1940 získalo město několik nových obvodů. V roce 1964 bylo město pojmenováno „\"Torez\"“ na počest vůdce francouzských komunistů Maurice Thoreze, který tentýž rok zemřel a který tehdejší Rusko několikrát navštívil.\n\nV roce 2016 bylo město přejmenováno zpět na \"Čisťakove\" v rámci zákonu o dekomunizaci Ukrajiny.\nDo Čisťakova vede dobře vyvinutý dopravní systém (asi 31 autobusových linek). Skrz město probíhá dálnice od Doněcku do Luhansku. Z centrálního autobusového nádraží vede dálkový autobus do Doněcku, Charkova a jiných důležitých měst na východě Ukrajiny.\n"}
{"id": "546131", "url": "https://cs.wikipedia.org/wiki?curid=546131", "title": "Horní náměstí", "text": "Horní náměstí\n\nHorní náměstí je nejvýznamnější náměstí v Olomouci. Nachází se přímo v centru historického jádra města (místní část Olomouc-město) a je tak součástí olomoucké městské památkové rezervace. Nachází se na něm mimo jiné sloup Nejsvětější Trojice, radnice s orlojem, Edelmannův palác, Petrášův palác, Salmův palác, Moravské divadlo, Krajinská lékárna, tři kašny a Dům U Černého psa.\n\nHorní náměstí je považováno za pomyslný střed a centrum celého města. Náměstí vzniklo vysušením původní bažiny na začátku 13. století. První písemná zmínka je z roku 1261, kdy král Přemysl Otakar II. dal svolení k vybudování tržnice, na jejímž místě později vznikla radnice. V dobách středověku si zde bohatí měšťané a šlechtici budovali domy, díky čemuž význam náměstí rostl. V barokním období tam byl zbudován nejen sloup nejsvětější trojice s kaplí, ale i tři cenné městské kašny. V roce 1899 byla přes náměstí postavena tramvajová trať od hlavního nádraží na Novou ulici, která byla mimo náměstí přesunuta v roce 1954.\n\nV době první republiky a těsně po druhé světové válce se náměstí jmenovalo Masarykovo.\n\nZatím poslední rekonstrukce náměstí proběhla v letech 1998–2001, kdy bylo náměstí předlážděno, osazeno novým imobiliářem (lavičky, osvětlení, koše), osazena nová Ariónova kašna, před orlojem byl umístěn plastický model centra Olomouce. Tato rekonstrukce byla částí veřejnosti hodnocena s rozpaky, ale odborníci ji většinou přijali kladně.\n\nNejvyšší bod Horního náměstí (Sloup Nejsvětější Trojice) leží v nádmořské výšce 217 m. Ač se z názvů obou náměstí může zdát, že Horní náměstí je položené výše, opak je pravdou. Za referenční bod Dolního náměstí je považována Neptunova kašna, která leží v nadmořské výšce 220 m. n. m. \n\n\n"}
{"id": "546133", "url": "https://cs.wikipedia.org/wiki?curid=546133", "title": "Horní náměstí (rozcestník)", "text": "Horní náměstí (rozcestník)\n\nHorní náměstí je veřejné prostranství ve více městech:\n\n\nObčanské sdružení Horní náměstí je spolek, působící v Brně-Bystrci.\n"}
{"id": "546138", "url": "https://cs.wikipedia.org/wiki?curid=546138", "title": "Hynek Mušín z Hoštejna", "text": "Hynek Mušín z Hoštejna\n\nHynek Mušín z Hoštejna byl moravský šlechtic, pozdější stoupenec učení mistra Jana Husa. V letech 1378-1422 spravoval vodní tvrz Frývaldov ve funkci biskupského hejtmana.\n"}
{"id": "546142", "url": "https://cs.wikipedia.org/wiki?curid=546142", "title": "Isabela Jagellonská", "text": "Isabela Jagellonská\n\nIsabela Jagellonská (18. leden 1519, Krakov – 15. září 1559, Alba Iulia) byla rodem polská princezna, manželka uherského vzdorokrále Jana Zápolského.\n\nIsabela se narodila jako nejstarší ze šesti dětí polského krále Zikmunda I. Starého a jeho druhé manželky Bony Sforza, vévodkyně z Milána a Bari. Dětství strávila s rodiči a bratrem v Krakově a v Litvě. Její matka, původem Italka, ji naučila italštině a vychovala ji v duchu renesance; jako matčině oblíbenkyni se Isabele dostalo všestranného vzdělání společně s bratrem Zikmundem Augustem. Ovládala čtyři jazyky: polštinu, italštinu, latinu a němčinu.\n\nManželství Isabely bylo – na rozdíl od jejích mladších sester (Žofie, Anna a Kateřina) – pro polskou královnu záležitostí nejvyššího významu. První projekty stran Isabelina sňatku byly ve spojitosti s plánovaným svazem polsko-francouzským, který měl být uzavřen proti Habsburkům. Francouzské poselstvo sondovalo v roce 1523 možnost budoucího sňatku Isabely a prince Jindřicha, mladšího bratra francouzského krále Františka I. Obě děti měly v té době sotva čtyři roky a manželství by mělo čistě politický charakter: Jindřich dostal od otce titul milánského vévody a František vyhlásil nároky na toto panství. Isabela zase byla po matce nejstarší vnučkou právoplatného milánského vévody (Bona Sforza byla dcerou Giana Galeazza Sforzy, jehož neoprávněně vlády zbavil jeho strýc Ludovico Sforza) a jako taková by posílila francouzská práva a nároky k tomuto titulu. Na jaře roku 1524 podepsaná manželská smlouva mezi Jagellonci a Valoisy nedošla naplnění v důsledku změny politických poměrů po velké porážce Francouzů v bitvě u Pavie 25. února roku 1525. Podobně nedošlo k realizaci námluv, jež plánovala babička a jmenovkyně princezny Isabela Aragonská, která chtěla provdat vnučku za jednoho z bratranců svého zemřelého manžela, Františka II. Maria Sforzu. Ten byl roku 1521 Habsburky dosazen na trůn milánského vévodství, nejistá situace slabého vévody však Zikmunda Starého od tohoto sňatku odrazovala. Sama Bona Sforza zase pro dceru mezi italskými knížaty navrhovala Federica II. Gonzagu, od roku 1530 mantovského vévodu, ten však – zřejmě pod vlivem habsburské diplomacie – učinil jiný výběr. Bona mohla – třebaže nenakloněná Habsburkům – vidět dobře sňatek dcery s některým z habsburských arcivévodů, což by bylo pro Isabelu i celou její rodinu velmi prestižní spojení, Habsburkové však neměli zájem o spojení tohoto typu a místo toho zahájili jednání o přípravě sňatku Jagellovny se Savojskými. Důvodem později projeveného zájmu Habsburků, císaře Karla V. a jeho bratra Ferdinanda o Isabelinu ruku bylo to, že mezi uchazeči o sňatek s polskou princeznou se objevil Jan Zápolský, uherský král, který s nimi válčil o uherský trůn.\n\nJan Zápolský (2. února 1487 – 22. července 1540) byl nejstarší ze čtyř potomků uherského magnáta a palatina Štěpána Zápolského a jeho druhé manželky, těšínské princezny Hedviky, dcery těšínského knížete Přemysla II. O Isabelinu ruku začal usilovat již na počátku 30. let s tím cílem, aby tento sňatek zpečetil polsko-uherské spojenectví, ve které Zápolský doufal, válče proti Habsburkům. Již dříve, za panování Vladislava II. Jagellonského, provdal za Zikmunda Starého svou mladší sestru Barboru, a nyní hodlal znovu prostřednictvím sňatku vztahy mezi oběma zeměmi upevnit. Král Zikmund nebyl nakloněn tomuto manželství ze dvou důvodů: jednak nechtěl dceru provdat do země ohrožené válkou (Jan Zápolský dlouhodobě válčil – v podstatě již od své volby uherským králem po smrti Ludvíka Jagellonského v bitvě u Moháče – s Habsburky o vládu v Uhrách), jednak se nechtěl otevřeně postavit politice Habsburků. Úporné snahy krále Jana byla zakončeny úspěchem teprve po několika letech. Zikmund vyslovil se sňatkem souhlas pod podmínkou, že mezi Janem a Ferdinandem I. Habsburským dojde k uzavření míru. K tomu skutečně v roce 1538 došlo uzavřením mírové smlouvy ve Velkém Varadinu. Podle jejích ujednání Uhry byly rozděleny mezi Jana a Ferdinanda, který dostal západní část země. Jan Zápolský si zachoval doživotní titul uherského krále, ale jeho nástupcem měl být Ferdinand a jeho dědicové. Tím tedy eventuální Janovi potomci neměli mít práv k uherské koruně, místo toho se jim mělo dostat peněžního odstupného, knížecího titulu a majetků na Spiši.\n\nPo překonání těchto překážek se 23. února roku 1539 Isabela za Jana Zápolského provdala. Její manžel byl o 32 let starší než ona (v době sňatku bylo Isabele dvacet let, zatímco jejímu ženichovi dvaapadesát), přece však několik měsíců po svatbě otěhotněla a 7. července roku 1540 porodila v Budě syna, který dostal jméno na počest otce i děda:\n\nKrál v té době již několik měsíců pobýval v Sedmihradsku a byl v těžkém zdravotním stavu – v květnu ho stihla mozková mrtvice a byl na levou polovinu těla ochrnutý. Isabela vzhledem ke svému těhotenství nebyla o vážném stavu manželově informována. Zpráva o narození syna byla ovšem králi v rychlosti doručena; král nařídil konání oslav, jichž se osobně zúčastnil. To způsobilo náhlé zhoršení jeho stavu a vzápětí i jeho smrt (2. června 1540).\n\nManželova smrt byla pro Isabelu těžkou ranou. Manželství trvalo sotva rok a půl a mladá královna ještě nedokázala získat v Uhrách žádnou pozici. Její syn měl jen dva týdny a podle ustanovení velkovaradinské smlouvy ani on, ani Isabela neměli žádného práva k uherské koruně. Dodržení ujednání smlouvy se však ukázalo obtížným i pro druhou stranu. Ferdinand Habsburský neměl ani prostředky, ani území, jimiž by dostál svým povinnostem plynoucím ze smlouvy (viz výše) vůči Isabele a jejímu synovi. Královna-vdova navíc nemohla jednoduše opustit Uhry, když byla postavena před fakt, že protihabsbursky naladěná uherská šlechta na národním shromáždění vybrala jako dalšího krále Jana II. Zikmunda. Tehdy Isabela zahájila válku o dědictví svého manžela, které chtěla předat svému synovi. Musela ovšem počítat s mocnými protivníky: arcivévodou Ferdinandem, tureckým sultánem Sulejmanem a v Uhrách s vlivným mnichem, biskupem Velkého Varadinu Jiřím Utiešenovićem, hlavním rádcem zemřelého krále.\n\nV letech 1540–1551 byla Isabela formální regentkou Uher ve jménu Jana Zikmunda, zvoleného, ale nekorunovaného krále Uher. Isabelina vláda byla v té dob silně omezená, jak územně, tak fakticky. Za prvé západní část země kontroloval Ferdinand Habsburský – podle ujednání Vídeňského kongresu z roku 1515 i podle velkovaradinské smlouvy z roku 1538 právoplatný uherský král. Za druhé nároky na svrchovanost nad dědictvím Zápolských i celými Uhrami vznesl Sulejman Nádherný, který považoval zemřelého krále Jana Zápolského za svého leníka. Za třetí Isabelinu vládu omezoval i spoluregent království a nejtalentovanější Janův ministr, Jiří Utiešenović. Isabela měla v okamžiku svého ovdovění sotva 21 let a nevelké politické zkušenosti. Utiešenović se svým silným politickým zázemím odsunul Isabelu na druhé místo, když ji nutil uznat jeho vládu. Isabela však nikdy se nepoddala jeho diktátu\n\nPrvním problémem, jenž vyvstal před Isabelou a Utiešenovičem, byla úprava vztahů s Ferdinandem. Ferdinandovo poselstvo vyslané do Budy Isabela ujistila o své dobré vůli a ochotě vyplnit ustanovení smlouvy z roku 1538. V tomtéž čase však poslala posly ke svému otci, jehož žádala o radu a podporu. Avšak Zikmund Starý, který se v politice řídil neobvyklým pro panovníky etickým kodexem, jí sdělil, že nemůže podpořit bezpráví, jakým bylo prohlášení Jana Zikmunda králem vzdor úmluvě s Habsburky. Na druhé straně Isabelin otec neučinil nic proti Ferdinandovi, který vůbec neměl v úmyslu splnit své závazky vůči mladé vdově a jejímu synovi. Politika polského dvora vůči Uhrám se stala předmětem kritiky na sejmu roku 1542. Soudí se, že neobvykle opatrný a pasivní postoj Zikmundův ve věci Zápolských byl částečně důsledkem jeho vysokého věku (v té době měl již 73 let). Král sice vyslal na dvůr Sulejmana Nádherného do Istanbulu polské poselstvo, které mělo vyjednat sultánovu přízeň pro malého Jana Zikmunda, ale na druhé straně krátce nato vyzval dceru k opuštění Uher. Isabela se však rozhodla Uhry neopouštět, nesouhlasil s tím ani Utiešenović. Vzdor nabádáním polského krále k míru krátce nato na Uhry udeřila habsburská armáda. V říjnu roku 1540 habsburské síly stanuly před Budou, situace Zápolských se stala neudržitelnou a Isabela se rozhodla vzdát se Ferdinandovi. Iniciativu přejal včas Utiešenović, který královnu zavřel v domácím vězení, neumožnil jí kontakt s Habsburkem a pozval na pomoc osmanská vojska. Turci záhy přemohli Rakušany, pro Uhry to však nebyla výhra: turecká armáda obsadila hlavní město i s centrální částí zem (srpen 1541). Malý královnin syn byl odvezen do tureckého ležení a tam předán samotnému sultánovi. Isabela se musela se synem vydat do Sedmihradska, který spolu s potiskou částí Uher a východní východním Slovenskem (tehdy Horní Uhry) mělo být od té doby lenním územím Osmanské říše.\n\nRozdělení Uher uskutečněné v roce 1541 se ukázalo být trvalým a hranice tehdy ustavené se s nevelkými změnami udržely dalších 150 let. Část Uher, ve které Isabela formálně vládla, se v budoucnosti stala Sedmihradským knížectvím. Za Isabelina života však byla i ona i její syn titulováni jako uherští panovníci. Turecké vítězství u Budy učinilo z Turků nejvýznamnější sílu v Uhrách. Politika královny i Utiešenoviće ovšem i nadále musela lavírovat mezi Habsburky a sultánem. V prvních letech pobytu v Sedmihradsku Isabela usilovala o dohodu s Ferdinandem a vyjadřovala vůli opustit v jejích očích nehostinnou a ubohou zemi, k nějaké konkrétní dohodě však nedošlo, mimo jiné proto, že jak Utiešenović, tak i její matka Bona Sforza ji od tohoto rozhodnutí odrazovali. Rovněž osobní list Roxolany, manželky Sulejmanovy, byl neobvyklým, ale vážným argumentem pro rozhodnutí zůstat v novém panství.\n\nČasem však rostoucí despotismus varadinského biskupa vyústil v otevřenou válku mezi Isabelou a jejím politickým protektorem. V tomto klání se Jagellovna snažila dosáhnout sultánovy pomoci, zvláště když Utiešenović stále otevřeněji podporoval nároky Ferdinanda Habsburského. Zvrat v biskupově politice byl důsledkem rostoucího tureckého tlaku na Uhry. Utiešenović hodlal předat Sedmihradsko Ferdinandovi, zbavit se královny a vládnout zemi samostatně jménem vzdáleného Habsburka (ujednání z Nyírbátoru, 1549). Isabela mu nezůstala nic dlužna: vysílala do Istanbulu další poselstva, jejichž úkolem bylo zdiskreditovat mnicha v Sulejmanových očích. Nakonec se sultán v reakci na zprávu o smlouvě s Ferdinandem rozhodl konat a přikázal příhraničním jednotkám intervenovat v Sedmihradsku ve prospěch královny. Než k tomu došlo, vypukla v září roku 1550 mezi Isabelou a biskupem Jiřím otevřená válka. Utiešenović měl v tomto klání navrch: oblehl královnu v Gyulafehérvár, přinutil ji ke smíru (13. října 1550) a následně porazil moldavské a turecké posily (prosinec 1550). Na královnu se však ruku vztáhnout neodvážil. Když se pak vydal na rokování s Ferdinandem, Isabela svolala spěšně sněm, kde prohlásila biskupa za zrádce a snažila se uskutečnit synovu korunovaci. Souhlas s korunovací od Sulejmana získala již předtím. Utiešenović se však vrátil s vojskem včas, aby královniny plány zkřížil. Sněm se rozešel a Isabela byla přinucena podepsat dohodu s Ferdinandem a vydání Svatoštěpánské koruny (19. července 1551).\n\nPodle ustanovení dohody uzavřené s Ferdinandem se Isabela zřekla práv k uherské koruně ve jméně svém i svého syna. Jan Zikmund měl jako kompenzaci dostat knížectví Opolské včetně hodnosti říšského knížete s ročním důchodem 25 000 florenů; v případ, že by důchody z knížectví byly nižší, měl Ferdinand poukázat vyrovnávající důchody do dané kvóty. Isabela výměnou za majetky zanechané v Uhrách měla dostat knížectví Ziębickie a Ząbkowice s titulem a 100 tisíc florenů důchodu. Do doby předání majetků na vánoce roku 1551 měla exkrálovna pobývat v Košicích a obdržet tam patřičné důchody.\n\nDalší roky však Isabela ve Slezsku a v Polsku netrávila. Příčinou tohoto stavu bylo nedodržení dohodnutých podmínek ze strany Ferdinanda. Opolské knížectví se ukázalo být zruinovaným po předchozím panování Hohenzollernů, jimž je předtím Ferdinand na dvacet let předal oproti půjčce. Navíc tam nebyla žádná rezidence, jež by mohla přijmout Jagellovnu a její dvůr. Podobně tomu bylo i Ziębicích a Ząbkowicích. Habsburk neměl ani peníze, aby mohl vyplatit dohodnuté odškodnění v penězích. Isabela trávila další roky v Polsku, kde pro její potřebu přikázal její bratr Zikmund II. August, od roku 1548 nový polský král, důchody několika panství; od matky navíc dostala bohaté panství samborské. V té době byla za polského prostřednictví vedena zdlouhavá a neplodná jednání mezi Isabelou a Ferdinandem. Habsburk vyhrožoval požadavkem vrácení vyplacených sum, Isabela se zase tvářila, že se chystá zpět do Sedmihradska. Habsburská vláda v Sedmihradsku byla v té době velmi křehká. Obojetného Utiešenoviće rozkázal Ferdinand rychle odsunout (16. prosince 1551). Rakouskou pozici to ovšem nijak nenapravilo, proti Habsburkům se stavěla většina obyvatel země a především sultán Sulejman. Isabela již v polovině roku 1552 dostala nabídku vrátit se zpět. Chtěla však ještě předtím připravit podmínky a seznámit veřejné mínění s tím, že ne ona, ale Ferdinand nesplnil svou část úmluvy. Nebylo to nesnadné, když Habsburk jí nechtěl poukázat peníze v obavě, že by je užila proti němu v Sedmihradsku.\n\nDne 29. února roku 1556 Isabela přibyla do Lvova, oficiálně proto, aby dohlédla na své statky, ve skutečnosti proto, aby byla blíže k Uhrám. Zde se dověděla o závěrech sedmihradského sněmu, který byl svolán 2. února v Turdě a rozhodl povolat Jagellovnu i se synem zpět do Sedmihradska, aby jim předal vládu nad zemí. Dne 12. března sněm svolaný do Szászsebes schválil vypovězení poslušnosti Ferdinandovi a vybral dávného přívržence královny Petra Petrovicse za náměstka mladého krále. Vypukly boje mezi přívrženci Habsburků a Zápolských. Posledně jmenovaní podporovaní moldavskými a valašskými jednotkami rychle ovládli celý kraj. Vzhledem k těmto skutečnostem se Ferdinand rozhodl zříci se Sedmihradska, neboť nechtěl válku s Turky, kteří podporovali návrat královny. Isabela opustila Lvov 23. září a o měsíc později přibyla do Kolozsváru. V zemi ji vítal budoucí kníže země i budoucí polský král Štěpán Báthory.\n\nSněm zasedající v Kolozsváru předal Isabele plnou regentskou vládu na pět let. Bylo to prodloužení dosti netypické, neboť Jan Zikmund, skutečný vládce a dědic koruny, měl již 16 let, tedy věk, kdy již mohl být uznán plnoletým. Sněm přiznal královně i některé majetky zkonfiskované přívržencům Habsburků. Vláda Isabely, jakkoli silnější než před vyhnáním, nezahrnovala již tak rozlehlé teritorium - území nad Tisou zabrali po roce 1551 Turci. V rukou Jagellovny zůstalo pouze Sedmihradsko, o východní Slovensko a část Uher přišla ve válce s Ferdinandem. Podařilo se jí získat Tokaj (konec roku 1556), Chust (leden 1557), Velký Varadin (květen 1557). Habsburkové ve svých rukou podrželi Košice.\nIsabelinu vládu charakterizovala náboženská tolerance, kterou si vynutila složitá situace stran vyznání sedmihradských obyvatel. Hlavním problémem královniným byla povstání sedmihradských Němců, kteří stranili Habsburkům. Také někteří magnáti kuli pikle proti královně. Řada z nich byla zavražděna v pozdním létě roku 1558. Královna byla obviněna z této politické vraždy, třebaže není pravděpodobné, že by vydala rozkaz k odstranění opozice.\n\nV té době se vedla válka s Habsburky o území na horní Tise. Na podzim roku 1558 bylo spojené turecko-sedmihradské vojsko poraženo Habsbrky na řece Sajó. Po této porážce ztratila Isabela naději na získání území na Slovensku a vzhledem ke svému horšícímu se zdravotnímu stavu přijala mírové jednání s Ferdinandem, v té době již s císařem římským.\n\nMír však uzavřen nebyl, neboť Isabela zemřela 15. září roku 1559 w Gyulafehérváru (dnešní Alba Iulia v Rumunsku). Vládu po ní převzal Jan Zikmund, který se krátce nato zřekl uherského královského titulu a přijal titul prvního sedmihradského knížete.\n\n"}
{"id": "546145", "url": "https://cs.wikipedia.org/wiki?curid=546145", "title": "Thomas Berthold", "text": "Thomas Berthold\n\nThomas Berthold (* 12. listopadu 1964 Hanau, Hesensko) je německý fotbalový trenér a bývalý obránce.\n\nV Bundeslize odehrál 322 zápasů, ve kterých střelil 22 gólů. Začínal v dresu Eintrachtu Frankfurt, kde hrával v letech 1982 až 1987. Od roku 1987 do 1991 hrál v Itálii: za Hellas Verona FC (1987–1989) a AS Řím (1989–1991). Později se vrátil do Německa, podepsal smlouvu s Bayernem (1991–1993) a Stuttgartem (1993–2000). Bertholdova poslední sezóna byla v dresu tureckého klubu Adanaspor, za který hrál do 15. ledna 2001.\n\nV letech 1985 a 1994 Berthold odehrál 62 zápasů za německou reprezentaci, zúčastnil se Mistrovství světa 1986 v Mexiku a Eura 1988 v Německu. Byl členem západoněmeckého družstva, které vyhrálo Mistrovství světa ve fotbale 1990. Na Euro 1992, kde skončili na druhém místě, však nebyl nominovaný. Jeho posledním turnajem bylo Mistrovství světa ve fotbale 1994.\n\n\n"}
{"id": "546149", "url": "https://cs.wikipedia.org/wiki?curid=546149", "title": "Jáchym Fridrich Braniborský", "text": "Jáchym Fridrich Braniborský\n\nJáchym Fridrich Braniborský (27. ledna 1546 – 18. července 1608) byl braniborský kurfiřt, krnovský kníže a regent pruského vévodství (1605–1608) z rodu Hohenzollernů.\n\nJoachim Fridrich se narodil jako jediný potomek z prvního manželství braniborského markraběte (1525–1598) Jana Jiřího a jeho první manželky, piastovské princezny Žofie Lehnické (1525–1546), dcery Fridricha II. Lehnického a jeho druhé manželky Žofie Braniborsko-Ansbašské; zemřela deset dní poté, co dala život svému jedinému synovi.\n\nJoachim Fridrich byl dvakrát ženat, v obou případech se svými sestřenicemi z bočních linií Hohenzollernů.\n\nPoprvé se oženil 8. ledna roku 1570 v Küstrin s Kateřinou Braniborsko-Küstrinskou (1549–1602). Sňatek s ní připravil Joachima Fridricha o nárok na katolické arcibiskupství v Magdeburgu a papež Pius V. požádal císaře Maxmiliána I. o jeho sesazení.\n\nZ manželství se narodilo jedenáct potomků (sedm synů a čtyři dcery), dvě dcery však zemřely záhy po narození.\n\n\nRok po smrti své první manželky (30. září 1602) se 2. listopadu oženil podruhé, a to s pruskou princeznou Eleonorou (1583–1607), čtvrtou z pěti dcer vévody Albrechta Fridricha Pruského. Z tohoto krátkého manželství se narodila jediná dcera; Eleonora zemřela osm dní po jejím porodu:\n\nJeště za života svého otce, v roce 1566 se stal administrátorem arcibiskupství v Magdeburku a byl jím až do roku 1598, kdy se stal braniborským kurfiřtem. Jako takový podepsal roku 1577 Formula concordiae a roku 1580 Konkordienbuch.\n\nKdyž ve věku 52 let převzal po smrti svého otce (8. ledna 1598) vládu nad kurfiřtstvím, neprovedl žádné zásadní změny, svými aktivitami však se snažil o rozkvět země. Roku 1599 nechal u Driesen na území Neumarku hledat naleziště kovových rud, avšak marně. Roku 1601 založil v Grimnitz (část Joachimsthalu) první sklářskou huť v Braniborsku, kam přišli skláři z Čech. Roku 1602 byl Driesen přebudován na pevnost. Roku 1603 vydal nařízení o stavbě Finowkanalu, umělé vodní cesty mezi Odrou a Havolou. Roku 1604 založil \"Tajnou radu v Cölln (Geheime Rat zu Cöln)\" jako nejvyšší správní úřad Braniborska-Pruska. Roku 1607 založil v Joachimsthalu gymnázium pro nadané chlapce; to bylo roku 1636 přesídleno do Berlína а roku 1912 do Templinu.\n\nO rok později (1599) podepsal – v rozporu s otcovou závětí, požadující dělení braniborských držav – s Jiřím Fridrichem Braniborsko-Ansbašským rodovou dědickou smlouvu, jež ustavila nedělitelnost rodových držav.\n\nV zemi se marně vzpíral požadavkům a nárokům stavů, jejichž privilegia musel roku 1602 potvrdit.\n\nRoku 1603 Hohenzollernové podepsali rodovou smlouvu, regulující zásady dědění zemí pod jejich vládou. Braniborsko, podle ustanovení Zlaté buly císaře Karla IV. (1346), mělo být děděno na základě primogenitury. Ostatní državy, mj. franská vévodství Ansbach a Bayreuth, měly připadnout mladším liniím rodu.\n\nTéhož roku 1603 se Joachim Fridrich stal po Jiřím Fridrichovi Braniborsko-Ansbašském opatrovníkem svého duševně chorého tchána, pruského vévody Albrechta Fridricha a regentem Pruského vévodství; 11. května roku 1605 mu polský král Zikmund III. Vasa udělil kuratelu nad Albrechtem Fridrichem. Později dostal od Polska souhlas k dědění vlády v Prusku. Kurfiřt výrazně přispěl do pruské státní pokladny a přiznal značné úlevy pruským katolíkům. Přesto mu bylo zapovězeno navštěvovat Prusko bez souhlasu polského krále, proto v Prusku nikdy nebyl, vyslav v zastoupení posly; noví poddaní však kurfiřtovy vyslance nechtěli poslouchat.\n\nPo smrti bezdětného Jiřího Fridricha Braniborsko-Ansbašského roku 1603 dostal Joachim Fridrich darem dědičné slezské Krnovské knížectví s bytomským a bohumínským zástavním panstvím. Osobně do Slezska nepřibyl. Katoličtí Habsburkové, jako svrchovaní páni Slezska, se rozhodli protestantských Hohenzollernů zbavit. Kurfiřtovy snahy o udělení bytomského a bohumínského panství v dědičné léno nebyly úspěšné. Pravděpodobně proto roku 1606 předal Bytom, Bohumín a Krnov mladšímu synovi Janu Jiřímu.\n\nZemřel 18. července roku 1608 zemřel cestou ze Storkowa do Berlína na mozkovou mrtvici. Jeho nástupcem se stal jeho nejstarší syn Jan Zikmund.\n\n"}
{"id": "546152", "url": "https://cs.wikipedia.org/wiki?curid=546152", "title": "Afrikánské hnutí odporu", "text": "Afrikánské hnutí odporu\n\nAfrikánské hnutí odporu (afrikánsky Afrikaner Weerstandsbeweging) (AWB) je politická organizace v Jihoafrické republice. Jedná se o krajně pravicovou organizaci se separatistickým programem. Hlavním cílem je vznik nezávislého Búrsko-afrikánského státu.\n\nAfrikánské hnutí odporu bylo založeno 7. července 1973 Eugènem Terre'Blanchem, který jej také až do své smrti v dubnu 2010 vedl.\n\nAWB se snažilo násilnými akcemi zabránit konci apartheidu.\n\n\n"}
{"id": "546173", "url": "https://cs.wikipedia.org/wiki?curid=546173", "title": "Seznam vítězů ženské dvouhry na MS ve stolním tenise", "text": "Seznam vítězů ženské dvouhry na MS ve stolním tenise\n\nMistrovství světa ve stolním tenisu se hraje od roku 1926 každé dva roky, do té doby každý rok s přestávkou v době druhé světové války.\nV roce 2004 se od mistrovství světa oddělilo mistrovství světa družstev, které se nadále má konat v sudých letech (tj. střídavě s klasickým mistrovstvím světa jednotlivců a dvojic).\n"}
{"id": "546175", "url": "https://cs.wikipedia.org/wiki?curid=546175", "title": "Seznam vítězů mužské dvouhry na MS ve stolním tenise", "text": "Seznam vítězů mužské dvouhry na MS ve stolním tenise\n\nMistrovství světa ve stolním tenisu se hraje od roku 1926 každé dva roky, do té doby každý rok s přestávkou v době druhé světové války.\nV roce 2004 se od mistrovství světa oddělilo mistrovství světa družstev, které se nadále má konat v sudých letech (tj. střídavě s klasickým mistrovstvím světa jednotlivců a dvojic).\n"}
{"id": "546179", "url": "https://cs.wikipedia.org/wiki?curid=546179", "title": "Vědecká kalkulačka", "text": "Vědecká kalkulačka\n\nVědecký kalkulátor je kalkulátor, se kterým provádíme vědecké výpočty. Většinou má velký displej, přirozené zobrazení výpočtů nebo možnost zpětného zobrazení dat. Používá se zejména na základní a středních školách. \n\nPlus, mínus, krát, děleno, mocnina (na n-tou), odmocnina (na n-tou), log, tan sin, cos, +/-, paměť, pí, umí počítat se zlomky, stupně, procenta. \n\nUmí používat závorky, umožňuje přepínat mezi: DEG, RAD, GRAD, možnost vědeckého zápisu čísla. \n\nZa první vědeckou kalkulačku se považuje Hewlett-Packard HP-9100A která se začala vyrábět v roce 1968. Byla kompletně tranzistorová, nepoužívala integrované obvody. První kapesní vědeckou kalkulačkou byl HP-35, představený v roce 1972 firmou Hewlett-Packard.\n"}
{"id": "546180", "url": "https://cs.wikipedia.org/wiki?curid=546180", "title": "Seznam vítězů ženské čtyřhry na MS ve stolním tenise", "text": "Seznam vítězů ženské čtyřhry na MS ve stolním tenise\n\nMistrovství světa ve stolním tenisu se hraje od roku 1957 každé dva roky, do té doby každý rok s přestávkou v době druhé světové války.\nV roce 2004 se od mistrovství světa oddělilo mistrovství světa družstev, které se nadále má konat v sudých letech (tj. střídavě s klasickým mistrovstvím světa jednotlivců a dvojic).\n"}
{"id": "546183", "url": "https://cs.wikipedia.org/wiki?curid=546183", "title": "Seznam vítězů mužské čtyřhry na MS ve stolním tenise", "text": "Seznam vítězů mužské čtyřhry na MS ve stolním tenise\n\nMistrovství světa ve stolním tenisu se hraje od roku 1957 každé dva roky, do té doby každý rok s přestávkou v době druhé světové války.\nV roce 2004 se od mistrovství světa oddělilo mistrovství světa družstev, které se nadále má konat v sudých letech (tj. střídavě s klasickým mistrovstvím světa jednotlivců a dvojic).\n"}
{"id": "546188", "url": "https://cs.wikipedia.org/wiki?curid=546188", "title": "Seznam vítězů smíšených dvojic na MS ve stolním tenise", "text": "Seznam vítězů smíšených dvojic na MS ve stolním tenise\n\nMistrovství světa ve stolním tenisu se hraje od roku 1957 každé dva roky, do té doby každý rok s přestávkou v době druhé světové války.\nV roce 2004 se od mistrovství světa oddělilo mistrovství světa družstev, které se nadále má konat v sudých letech (tj. střídavě s klasickým mistrovstvím světa jednotlivců a dvojic).\n\n"}
{"id": "546191", "url": "https://cs.wikipedia.org/wiki?curid=546191", "title": "Jan I. Opolský", "text": "Jan I. Opolský\n\nJan I. Opolský († 1439) byl opolský kníže z rozrodu slezských Piastovců.\n\nByl synem opolského knížete Boleslava IV. Po smrti českého krále Zikmunda Lucemburského byl koncem května 1438 prohlášen svými straníky v Mělníku českým králem Kazimír IV. Jagellonský jako protikrál k Zikmundovu zeti Albrechtu Habsburskému. Za této situace Kazimír vytáhl do Slezska, kde 6. října 1438 ve vojenském táboře u Střelců uzavřel se slezskými knížaty, mezi nimiž se Jan nacházel, smlouvu o respektování polských nároků na český trůn.\n"}
{"id": "546198", "url": "https://cs.wikipedia.org/wiki?curid=546198", "title": "Jan I. Osvětimský", "text": "Jan I. Osvětimský\n\nJan I. Osvětimský zvaný Scholastik (mezi 1308 až 1310 – 1372) byl osvětimský kníže panující v letech 1321/24 až 1372. Pocházel z dynastie slezských Piastovců, byl synem knížete Vladislava I. Osvětimského a jeho manželky Eufroziny Mazovské.\n\nPůvodně byl určen pro církevní dráhu, stal se krakovským kanovníkem. Brzy se ale oženil, přesto ale dále využíval důchody plynoucí z příslušného postu, což vyvolalo protesty papeže. Po smrti svého otce někdy v letech 1321 až 1324 se stal novým vládcem Osvětimského knížectví. Dne 24. února 1327 složil lenní slib českému královi Janu Lucemburskému. I přesto, že byl loajální českým králům, vyskytoval se i u polského královského dvora. Po smrti bytomsko-kozelského knížete Boleslava v roce 1354 či 1355 se neúspěšně zapojil do sporů o jeho dědictví.\n\nKníže Jan byl dvakrát ženat. Jméno jeho první ženy se nezachovalo. Z manželství vzešel syn:\n\n\nPodruhé se oženil se Salome z Plavna, dcerou pána z Greizu Jindřicha II.\n"}
{"id": "546201", "url": "https://cs.wikipedia.org/wiki?curid=546201", "title": "King Kong (film, 1976)", "text": "King Kong (film, 1976)\n\nKing Kong je americký dobrodružný film režiséra Johna Guillermina z roku 1976. Jde o remake legendárního filmu o King Kongovi z roku 1933. Nebyl však stejně úspěšný.\n\nOd původní předlohy z roku 1933 se film příliš nelišil.\n\nNa tichomořském ostrově pátrá skupina naftařů po nových ložiscích ropy. Je zde také paleontolog Prescott (hrál jej Jeff Bridges), který na ostrůvku doufá v objev nějakého neznámého živočicha a trosečnice Dwan (roli hraje Jessica Lange). Dwan je unesena domorodci, kteří ji chtějí obětovat obrovité opici Kongovi, žijící za vysokou hradbou. Dívku sice záchranná výprava naftařů z pout osvobodí, ale zároveň Konga uspí a odveze do New Yorku i přes nesouhlas Prescotta. Šéf naftařů chce Konga předvádět jako zpeněžitelnou atrakci. Veleop se však při okázalé show utrhne, chytí Dwan a dá se na útěk velkoměstem. Cestou vše ničí, pak se vyšplhá na mrakodrap, kde jej vojenské vrtulníky zastřelí.\nRežisér Guillermin o 10 let později natočil nepodařené pokračování pod názvem King Kong Lives. Divácky skončilo fiaskem.\n\n"}
{"id": "546202", "url": "https://cs.wikipedia.org/wiki?curid=546202", "title": "Sputnik, má láska", "text": "Sputnik, má láska\n\nMurakamiho kratší román Sputnik, má láska (\"Spūtoniku no koibito\", Tokio 1999, česky Odeon 2009, překlad Tomáš Jurkovič) je jeden z několika Murakamiho románů, které by bylo možno označit jako milostný příběh – love story. Ale ani zde nejde o banální vyprávění o kladném lidském citu, ale o složitý trojúhelník s nešťastným koncem – o lásku nedosažitelnou a nenaplněnou. \n\nVypravěč románu, učitel na základní škole, tajně miluje svou bývalou spolužačku z vysoké školy, Fialku – střapatou intelektuálku, která se chce stát spisovatelkou a která ho okouzlí svým výstředním a chaotickým, hlubokým přemýšlením a neřádným stylem života. Dvaadvacetiletá dívka k němu však cítí jen ryzí přátelství a obrací se k němu o radu se svými problémy – často mu volá před úsvitem a řeší spolu po telefonu složité kvízy, jako jaký je rozdíl mezi znakem a symbolem. Rozumějí si jako blíženci a jsou nejlepší kamarádi. Dívka tvrdí, že nikdy nepocítila milostné vzrušení – ale pak se náhle šíleně zamiluje do daleko starší, naprosto neintelektuální, ale nádherné a elegantní korejské obchodnice s vínem jménem Mjú. Mjú je bývalá klavíristka a Fialka hudbu miluje, takže si o hudbě dokážou povídat hodiny, ale i v jiných aspektech si obě ženy výborně rozumějí. Dívku láska zcela promění, a aby krásnou Mjú získala, začne se česat a oblékat do značkového zboží, pracuje v její kanceláři v exkluzivní části města na Roppongi a nakonec s ní odjede na nákup vína do Francie a Řecka. Na jednom z malých ostrůvků v Egejském moři se však ztratí. Mjú tam učitele zavolá, aby spolu dívku hledali a teprve na ostrově se muž dozvídá o platonické povaze vztahu obou žen. Pochopí, že dívka zmizela v okamžiku, kdy poznala, že s Mjú nemůže mít sexuální vztah, protože ta je frigidní. Když se Fialka přesvědčila, že její láska nikdy nenajde cíl, prostě zmizela ze světa, neboť už neměla proč žít. Zřejmě odešla do hor a umřela hlady, nebo ji vysál měsíc, ale nikdy se nedozvíme, co se vlastně stalo. Učitel se vrátí do Tokia, rozejde se se svou milenkou a čeká a čeká, zda mu jeho láska Fialka snad zase někdy nezavolá o čtvrté ráno. Nad celým románem, syrově romantickým milostným příběhem, se vznáší nádherné obrazy měsíce, který tu symbolizuje ženství, lásku, osamělost, mystérium a také nespavost mladé Fialky.\n\n(Fialka) „\"Když v koutku nebe na východě jako stará opotřebovaná ledvina visí v prázdnu ten otrava měsíc“\" (S 30) \n\n(Učitel) \"Drsná kamenná koule s tváří ohlodanou zubem neúprosného času. Plynuly po ní zlověstné stíny nejrůznějších tvarů, slepé rakovinné buňky napřahující chapadla po teple životních aktivit. Měsíční světlo křivilo veškeré zvuky, odplavovalo význam, mátlo mysl…A ono taky nechalo zmizet Fialku. \" (S 170) \n\n(Fialka) \"„Na nebi visí půlměsíc v naplesnivělým odstínu a podlaha je vystlaná špačkama od cigaret“\" (S 207) \n\nNa nebi putuje také metafora lidských vztahů – sputnik – klíč k názvu románu: (Učitel) \"„Uvažoval jsem, proč musíme být všichni tak osamělí…Zavřel jsem oči, nastražil uši a myslel na pokolení Sputniků brázdících nebeský prostor a spojených se Zemí jen nepatrným poutem gravitace. Na osamělé shluky plechu, které se náhodně setkávají, míjejí a pak zas navěky opouštějí v temnotách volného kosmu. Beze slov, bez závazných slibů. \"“ (S 179)\n\nDalšími love-story od Murakamiho jsou např. romány \" Norské dřevo\" a \"Na jih od hranic, na západ od slunce\", oba v českém překladu Tomáše Jurkoviče v vyšly v Odeonu.\n"}
{"id": "546204", "url": "https://cs.wikipedia.org/wiki?curid=546204", "title": "Larmorova rotace", "text": "Larmorova rotace\n\nLarmorova rotace (též gyrace, cyklotronní pohyb) je pohyb volných elektricky nabitých částic v homogenním magnetickém poli. Lorentzova síla způsobuje, že tyto částice se pohybují rovnoměrně po kružnici nebo šroubovici. Poloměr takové kružnice či šroubovice se nazývá Larmorův poloměr či cyklotronový poloměr. Charakteristická frekvence (či úhlová frekvence) rotačního pohybu se nazývá cyklotronní frekvence.\n\nJev je pojmenován po Josephu Larmorovi, irském fyzikovi a matematikovi, který jej ve 20. století popsal. Název \"cyklotronní\" odkazuje na využití tohoto jevu v cyklotronech (kruhový urychlovač částic). Zásadní význam má Larmorova rotace také ve fyzice plazmatu a astrofyzice – popisuje pohyby nabitých částic kolem magnetických silokřivek v magnetosférách planet, hvězd, v mlhovinách apod. Částice při těchto pohybech charakteristicky září (synchrotronové záření), což lze pozorovat a využít k analýze vzdálených magnetických polí.\n\nNa částici s nábojem formula_1 a hmotností formula_2, která se pohybuje rychlostí formula_3 magnetickým polem o indukci formula_4 (bez přítomnosti elektrického pole), působí Lorentzova (magnetická) síla\nkde formula_6 značí vektorový součin. Vektor rychlosti je vhodné rozdělit na složku formula_7 rovnoběžnou s magnetickými silokřivkami a složku formula_8 kolmou na pole.\nPodle toho lze rozdělit i magnetickou sílu.\nVektorový součin rovnoběžných vektorů (první člen součtu) je nulový, takže ve směru pole na částici žádná síla nepůsobí a rychlost v tomto směru se nemění. Je-li tedy rychlost formula_7 nenulová, posunuje se částice rovnoměrně ve směru magnetické indukční čáry – stoupání šroubovice. Je-li formula_12, stoupání nenastane a částice opisuje kružnici. Kruhový pohyb je způsoben druhým členem součtu: magnetická síla má velikost formula_13 a je kolmá na rychlost, takže působí jako dostředivá. Srovnáme-li výrazy pro velikost magnetické a dostředivé síly, můžeme najít cyklotronový poloměr.\nV čitateli posledního zlomku je velikost složky hybnosti částice formula_17 kolmé na směr pole. Tento výsledný vztah lze použít i v relativistickém případě, kdy se částice pohybují rychlostmi srovnatelnými s rychlostí světla. V tom případě se do vztahu dosazuje relativistická hybnost.\n\nZa dobu jedné periody oběhne částice rychlostí formula_18 obvod kružnice formula_19.\nCyklotronová frekvence je převrácená hodnota periody.\nÚhlová cyklotronní frekvence je formula_22–násobek frekvence.\nV nerelativistickém případě tedy frekvence obíhání nezáleží na rychlosti částice, což umožňuje konstrukci nejjednoduššího kruhového urychlovače – cyklotronu. Tato frekvence je také charakteristická pro záření vydávané rotujícími částicemi, ať už mají jakoukoli rychlost. V relativistickém případě je třeba místo klasické hmotnosti používat relativistickou hmotnost, která se mění s rychlostí částice. Během urychlování je proto nutno měnit frekvenci urychlujícího pole tak, aby byla stále synchronizovaná s oběhem částic. Takový urychlovač se nazývá synchrotron. Druhou možností je konstrukce cyklotronu s nehomogenním magnetickým polem, které kompenzuje relativistickou změnu hmotnosti částic na drahách s různými poloměry.\n\nJe-li magnetické pole nehomogenní, magnetické indukční čáry nejsou rovné a pohyby částic mohou být výrazně složitější. Avšak v nejjednodušším přiblížení, když je velikost nehomogenity výrazně větší než formula_24, si můžeme pohyb představit jako Larmorovu rotaci kolem vybrané silokřivky. Částice tuto silokřivku obkružují, září a zároveň se posouvají podél ní. Například na záběrech slunečních erupcí můžeme díky tomuto jevu přímo vidět svítící siločáry magnetického pole. V magnetosféře Jupiteru vyzařují rotující elektrony typické rádiové vlny snadno zachytitelné přijímačem na Zemi. Kroužení částic kolem magnetických silokřivek je také základem magnetických zrcadel a všech typů magnetických nádob, které slouží například k udržení plazmatu v zařízeních typu tokamak.\n\nPoloměr při daném vnějším poli závisí na rychlosti částice a poměru formula_25, který je charakteristickou vlastností částice. Pro neznámou částici můžeme tento poměr určit tak, že jí udělíme dobře definovanou rychlost, poté sledujeme její pohyb v magnetickém poli a změříme Larmorův poloměr. Jde-li například o jednou ionizovaný atom s nábojem +e, můžeme takto stanovit hmotnost iontu. Touto metodou byly objeveny a popsány izotopy chemických prvků, které jsou chemickými postupy nerozlišitelné. Zařízení využívající tohoto jevu se nazývá hmotnostní spektrometr.\n\n\n"}
{"id": "546213", "url": "https://cs.wikipedia.org/wiki?curid=546213", "title": "Weinburg", "text": "Weinburg\n\nWeinburg je obec v okrese Sankt Pölten-Land ve spolkové zemi Dolní Rakousy. Žije zde obyvatel.\n\nWeinburg leží v dolnorakouské Mostviertelu (moštová čtvrť). Plocha území obce je 10,36 kilometrů čtverečních. 32,88 % plochy je zalesněno.\n\n\nVe starověku bylo území součástí provincie Noricum.\n\nV roce 1283 poprvé bylo místo zmíněné v dokumentech, již v roce 1209 byl hrad Waasen obýván. V Rakousku ležící obec má své dějiny stejně proměnlivé, jako jsou dějiny celého Rakouska.\n\nV roce 1912 koupili bratři Teichové starý mlýn, vybudovali válcový mlýn a založili akciovou společnost dnes známou \"Teich AG\".\n\n\nStarostou obce je Peter Kalteis, vedoucí kanceláře Christian Breinreich.\n\nV obecním zastupitelstvu je 19 křesel a po obecních volbách v roce 2010 je zastoupení podle získaných mandátů:\n\nNezemědělských pracovišť v roce 2001 bylo 29. Zemědělských a lesnických pracovišť podle stavu v roce 1999 bylo 35. Počet výdělečně činných osob v místě bydliště bylo podle sčítání lidu v roce 2001 633, tj. 48,86 %.\n\nNejvýznamnější firmou je Teich AG.\n\n"}
{"id": "546216", "url": "https://cs.wikipedia.org/wiki?curid=546216", "title": "Jan Šebek", "text": "Jan Šebek\n\nJan Šebek (* 31. března 1991, Planá u Mariánských Lázní) je český fotbalový brankář, hrající v současnosti za český klub FK Baumit Jablonec. Mimo ČR působil v Anglii.\n\nŠebek začínal s kopanou v FK Tachov, odkud odešel v patnácti letech na roční hostování do Viktorie Plzeň.\n\nV 16 letech zamířil z divizního Tachova za 15 000 britských liber do anglického klubu Chelsea FC, kde již působil na stejném postu jeho krajan Petr Čech. Šebek se zde začlenil do fotbalové akademie. Dostal se i na soupisku A-týmu, ale hrál převážně v rezervě. V létě roku 2011 přestoupil do FK Jablonec, odkud poté hostoval ve střížkovské Bohemce a Dukle Praha.\n\nHrál za české mládežnické reprezentace U16 a U19.\nByl členem českého týmu na Mistrovství světa hráčů do 20 let 2009 v Egyptě, kde však nenastoupil k žádnému ostrému utkání. ČR vypadla v osmifinále s Maďarskem na penalty 3:4 (po prodloužení byl stav 2:2).\n"}
{"id": "546220", "url": "https://cs.wikipedia.org/wiki?curid=546220", "title": "Miloslav Soušek", "text": "Miloslav Soušek\n\nMiloslav Soušek (* 21. června 1961 Vysoké Mýto) je český politik, v letech 2006 až 2010 poslanec Poslanecké sněmovny PČR, v letech 2010 až 2014 starosta Vysokého Mýta, dříve člen ČSSD, později člen Strany Práv Občanů (ve straně působil od března 2014 do února 2017 jako místopředseda).\n\nPo maturitě na SPŠE v Pardubicích absolvoval strojní fakultu ČVUT v Praze. Poté nastoupil do ČKD v Chocni, kde v letech 1993 - 1998 zastával funkci technického náměstka. Po šest let pracovně pobýval v Číně. Od roku 1998 se věnuje zahraničnímu obchodu se zaměřením na Mongolsko, Rusko a Čínu.\nJe ženatý a má dceru.\n\nVe volbách 2006 se stal za ČSSD členem dolní komory českého parlamentu (volební obvod Pardubický kraj). Působil v Zahraničním výboru sněmovny. Ve volbách roku 2010 svůj mandát neobhájil, když kandidoval až na 7. místě.\n\nVe volbách roku 2010 kandidoval do senátu za obvod č. 46 - Ústí nad Orlicí. Nebyl ale zvolen. Je aktivní v místní politice. V komunálních volbách roku 2006 neúspěšně kandidoval za ČSSD do zastupitelstva města Vysoké Mýto. Zvolen sem byl v komunálních volbách roku 2010. Profesně se k roku 2006 uvádí jako poslanec, následně roku 2010 coby OSVČ. Od 10. listopadu 2010 je starostou Vysokého Mýta, když se mu navzdory prvotnímu očekávání podařilo vytvořit širší koalici bez účasti ODS.\n\nVe volbách do Poslanecké sněmovny PČR v roce 2013 kandidoval v Pardubickém kraji jako nestraník za SPOZ, Zemanovci ale nepřekročili pětiprocentní práh pro vstup do sněmovny.\n\nV březnu 2014 se spolu s poslanci Stanislavem Berkovcem a Milanem Šarapatkou zúčastnil jako pozorovatel kontroverzního referenda o odtržení Krymu od Ukrajiny a jeho připojení k Rusku. Zprávu o jejich návštěvě ve volební místnosti ve městě Sudaku, ve které chválili průběh referenda, vydala agentura Krymskij vektor, sám Soušek do agenturní kamery řekl, že hlasovat „lidé chodí v klidu, jsou rádi a všechno je dobré“. Jejich cestu financovala organizace Euroasijská pozorovatelna demokracie a voleb. Dodatečně vyšlo najevo, že za ní stojí belgický pravicový aktivista Luc Michel a že se zabývá nabízením monitoringu voleb nedemokratickým režimům. Žádný z českých účastníků si detailů financování nebyl údajně předem vědom, detaily o organizaci si prý nedohledal ani Soušek, který oslovil s nabídkou účasti i oba poslance. Proti účasti Souška při referendu a proti tomu, že jméno města Vysoké Mýto je spojováno s legitimizací referenda, se ve veřejném prohlášení vymezili někteří vysokomýtští zastupitelé, mj. poslanec Jiří Junek a radní Jiřina Šafrová. Ve městě následně vznikla i petice za jeho odstoupení. Soušek své jednání obhajoval na jednání zastupitelstva, kde ale k hlasování o jeho dalším působení ve funkci nedošlo a ke schválení usnesení, kterým by se zastupitelstvo od jeho cesty distancovalo, chyběl jeden hlas.\n\nNa konci března 2014 byl zvolen na mimořádném sjezdu v Praze místopředsedou Strany Práv Občanů pro Čechy. Funkci zastával do únoru 2017. V komunálních volbách v roce 2014 obhájil post zastupitele města Vysoké Mýto, když vedl tamní kandidátku Strany Práv Občanů. Pozici starosty města však obhájit nedokázal.\n\nVe volbách do Poslanecké sněmovny PČR v roce 2017 byl lídrem Strany Práv Občanů v Pardubickém kraji, ale neuspěl.\n\n"}
{"id": "546222", "url": "https://cs.wikipedia.org/wiki?curid=546222", "title": "Jan II. Opolský", "text": "Jan II. Opolský\n\nJan II. Opolský zvaný Dobrý (Hanuš Opolský) († 1532) byl opolský, tošecký a ratibořský kníže a poslední příslušník opolské větve slezských Piastovců.\n\nByl synem opolského knížete Mikuláše I. Spolu s bratrem Mikulášem II. využil příznivé situace ve Slezsku a rozšířil svoje jak územní, tak majetkové državy. Opolské knížectví dosáhlo za jejich vlády svého vrcholu. Zároveň se nesla ve znamení sporu s Matyášem Korvínem, hlavně kvůli jeho nelítostné politice ve Slezsku, především odstraňování knížat a zabírání jejich majetku. Proto se Jan přiklonil k polské straně. Navíc rostla nedůvěra mezi opolskými bratry a těšínským knížetem Kazimírem II. Ta vyvrcholila popravou Mikuláše II. v Nise. Jelikož reálně hrozilo, že po smrti bezdětného Jana by mohlo Opolsko padnout do Kazimírových rukou, jal se opolský kníže jednat. V roce 1512 uzavřel on a opavsko-ratibořský kníže Valentin Hrbatý dědickou smlouvu s uherským královským dvořanem a bratrem pruského velmistra Albrechta Jiřím Braniborsko-Ansbašským z rodu Hohenzollernů.\n\nZemřel bez mužského nástupce roku 1532 a jeho ostatky byly uloženy v gotické katedrále sv. Kříže v Opolí.\n"}
{"id": "546223", "url": "https://cs.wikipedia.org/wiki?curid=546223", "title": "Alexej Jemelin", "text": "Alexej Jemelin\n\nAlexej Jemelin (* 16. října 1968, Moskva) je bývalý ruský atlet, výškař, který většinu svých úspěchů zaznamenal coby reprezentant Sovětského svazu.\n\nV roce 1990 získal stříbrnou medaili na mistrovství Evropy ve Splitu, kde překonal 234 cm. Stejnou výšku skočil také Dragutin Topič, který však měl lepší technický zápis a stal se mistrem Evropy.\n"}
{"id": "546224", "url": "https://cs.wikipedia.org/wiki?curid=546224", "title": "Karel Urbánek", "text": "Karel Urbánek\n\nJméno a příjmení Karel Urbánek nese více různých osobností:\n\n\n"}
{"id": "546225", "url": "https://cs.wikipedia.org/wiki?curid=546225", "title": "Posilovač řízení", "text": "Posilovač řízení\n\nPosilovač řízení je hydraulické či elektrické zařízení, které snižuje ovládací sílu, potřebnou k otočení volantu. U vozidel, které mají zatíženou přední nápravu, je potřeba vyvinout velkou sílu na otočení volantem, zejména když vozidlo stojí nebo se pohybuje malou rychlostí. U nákladních vozidel se to dříve řešilo zvětšením průměru volantu (zvětšila se páka, a tím snížila potřebná síla). Dalo by se to také řešit mechanickým zpřevodováním, zvýšil by se však počet otáček volantu, potřebných k zatočení. Dnes se u vozidel používají hydraulické posilovače řízení (neboli \"servořízení\") či elektrické posilovače (systémy EPAS či NSK EPS). Základním požadavkem na posilovače řízení je umožnění řízení i v případě poruchy posilovače (musí být zachována mechanická vazba). Dále je potřeba, aby posilovač s vzrůstající rychlostí zmenšoval svůj účinek. Nevýhodou hydraulických posilovačů je spotřebovávání výkonu motoru pro pohon čerpadla i v době, kdy posilovač nekoná práci. Elektrické posilovače tímto netrpí a navíc jsou lehčí a spolehlivější a umožňují volbu více režimů (např. režim CITY pro parkování).\n\n"}
{"id": "546231", "url": "https://cs.wikipedia.org/wiki?curid=546231", "title": "Svojšín", "text": "Svojšín\n\nObec Svojšín () se nachází v okrese Tachov v Plzeňském kraji. Žije zde  obyvatel.\n\nPrvní písemná zmínka o obci pochází z roku 1177.\n\n\n\n"}
{"id": "546233", "url": "https://cs.wikipedia.org/wiki?curid=546233", "title": "Vladimir Bonč-Brujevič", "text": "Vladimir Bonč-Brujevič\n\nVladimir Dmitrijevič Bonč-Brujevič (; , Moskva, Ruské impérium – 14. července 1955, Moskva, SSSR) byl člen bolševické strany, žurnalista, historik a spisovatel. Jeho bratr byl generál Michail Bonč-Brujevič.\n\nVladimir Bonč-Brujevič se narodil v rodině polského původu. Nastoupil na Moskevskou univerzitu, ale nedokončil ji.\n\nV roce 1896 emigroval Bonč-Brujevič do Švýcarska, kde roku 1898 vstoupil do Ruské sociálně demokratické dělnické strany. Studoval na univerzitě v Curychu. Roku 1899 odešel do Kanady. Po rozkolu strany roku 1903 přešel k bolševikům.\n\nV roce 1905 se Bonč-Brujevič vrátil do Ruska a pracoval v novinách \"Novaja Žizň\". V průběhu revoluce působil v Petrohradu, kde dodával revolucionářům zbraně.\n\nRoku 1912 působil v redakci novin Pravda. V roce 1917 se stal členem Petrohradského sovětu. V roce 1918 se Bonč-Brujevič stal členem Socialistické akademie věd, kde setrval až do roku 1920.\n\nPo Leninově smrti psal Bonč-Brujevič o dějinách Ruska, náboženství, sektách a etnografii.\n\nRoku 1933 roku se Bonč-Bruevič stal ředitelem Národního muzea literatury v Moskvě. Od roku 1945 až do smrti byl ředitelem muzea dějin náboženství a ateismu v Leningradě.\n\nVladimir Bonč-Brujevič je pohřben na Novoděvičím hřbitově v Moskvě.\n\n"}
{"id": "546235", "url": "https://cs.wikipedia.org/wiki?curid=546235", "title": "Vidnavka", "text": "Vidnavka\n\nVidnavka nebo též \"Vidnávka\" ( , ) je pravostranný přítok Kladské Nisy v okrese Jeseník v Olomouckém kraji. V Polsku protéká na území Opolského vojvodství. Celková délka toku činí 32 km. Z této délky připadá 25,3 km na území České republiky. Plocha povodí na území ČR měří 159,3 km². \n\nPramen Vidnavky se nachází v Rychlebských horách mezi třemi vrchy, které se nazývají Medvědí kámen, Na Radosti a Studniční vrch, v nadmořské výšce 870 m. Nejprve její tok směřuje k jihu až jihozápadu. Tento směr řeka záhy mění a postupně se velkým obloukem stáčí na sever k Vápenné, kterou protéká. Dále proudí k Žulové, kde přijímá zleva Stříbrný potok. Odtud dále pokračuje stále severním směrem k obci Kobylá nad Vidnavkou, kde ji posiluje zleva Skorošický potok a obci Velká Kraš, kde se stáčí na východ až severovýchod k městu Vidnava. V tomto úseku přibírá zprava Černý potok, který je jejím největším přítokem. Pod Vidnavou opouští území ČR a vtéká na území Polska. Po zhruba 7 km se vlévá do Kladské Nisy (Niská přehrada) v nadmořské výšce 198 m.\n\n\nPrůměrný průtok ve Vidnavě činí 1,62 m³/s.\n\nHlásný profil:\n"}
{"id": "546238", "url": "https://cs.wikipedia.org/wiki?curid=546238", "title": "Notė", "text": "Notė\n\nNotė je řeka na západě Litvy v okresech Plungė (Telšiajský kraj) a Skuodas (Klajpedský kraj), v Žemaitsku na Žemaitijské vysočině. Pramení 5 km na sever od města Plateliai. Vlévá se do Salantu 24,1 km od jeho ústí do řeky Minija u \"hradiště\" Laivių piliakalnis. Je to jeho pravý přítok.\n\nPramení na území Národního parku Žemaitije. Teče zpočátku směrem západním, míjí obloukem ze severu ves Dovainiai, protéká vsí Zobielai, dále protéká rybníkem, městysem Notėnai, který podle řeky dostal jméno a ve kterém se stáčí obloukem na jih, po 2 km se stáčí ostře na severozápad, protéká vsí Panotėniai, vsí Baidotai, za kterou se stáčí prudce na jihozápad a u \"hradiště\" jménem Laivių piliakalnis se vlévá do Salantu.\n\nPravý: N - 1 (vlévá se 5,8 km od ústí)\nPravý:\n"}
{"id": "546243", "url": "https://cs.wikipedia.org/wiki?curid=546243", "title": "Jan II. Šílený", "text": "Jan II. Šílený\n\nJan II. Šílený (16. června 1435 – 22. června 1504, Wołów) byl zaháňský a hlohovský kníže a poslední mužský příslušník hlohovsko-zaháňské větve rozrodu slezských Piastovců.\n\nByl synem zaháňského knížete Jana I. Roku 1472 nechal umořit hlady svého bratra Baltazara. Za česko-uherských válek se postavil na stranu Matyáše Korvína. Vedl válku s braniborskými Hohenzollerny. Roku 1480 sjednotil hlohovské knížectví, ale roku 1482 byl nucen uznat za svého dědice Jánoše Korvína. Díky tomu se přiklonil na stranu Poděbradovců, ale byl poražen a do své smrti v roce 1504 byl prakticky bezzemkem.\n\nJan II. se v roce 1462 oženil s Kateřinou (1443–1505), dcerou opavského knížete Viléma I. Opavského. Z manželství se narodilo pět dcer:\n"}
{"id": "546245", "url": "https://cs.wikipedia.org/wiki?curid=546245", "title": "Petr Horký", "text": "Petr Horký\n\nPetr Horký (* 4. února 1973 v Brně) je český režisér-dokumentarista, producent, publicista, moderátor a cestovatel.\n\nV letech 1992–1996 vystudoval na brněnské Pedagogické fakultě Masarykovy univerzity učitelství, obor občanská výchova a speciální pedagogika.\n\nJako moderátor začínal v brněnském rockovém rádiu Hády a později v televizním studiu, kdy nejprve společně s Evou Brettschneiderovou-Machourkovou moderoval televizní soutěže pořad \"Oáza\", pak dětskou soutěž Hip Hap Hop, dále pak soutěž \"Pyramida\"; moderoval ale i televizní pořad věnovaný folkové a country hudbě \"Aport\" a Řemen. V roce 1996 se přestěhoval do Prahy a pro ČT uváděl ranní pořad \"Studio 6\" (skoro 1000 živých vysílání). Následně také s Marcelou Augustovou uváděl cyklus Elixír anebo s Martinou Vrbovou pořad Obrazovka. Spolupráce s Hradem vyvrcholila v Brně, kdy moderoval setkání 28 evropských prezidentů. V letech 2010–2011 moderoval páteční pásmo Televizní akademie. V roce 2017 v blogu bilancoval svou dosavadní kariéru.\n\nJako režisér se prosadil zejména v oblasti cestopisných dokumentů, kdy se zaměřuje na nejen na samotné cestování, ale i na geografii a zahraniční kulturu. Na svém kontě má již několik desítek dokumentárních filmů. Mimo jiné natáčel s Thorem Heyerdahlem, Reinholdem Messnerem, Arthurem C. Clarkem, Erichem von Danikenem, Edmundem Hillarym, Jimem Lovellem, Eugenem Cernanem a dalšími.\n\nSpolu s Miroslavem Zikmundem, Miroslavem Náplavou a Vladimírem Krocem pomohl zachránit pozůstalost po českém skladateli, kameramanovi a dobrodruhovi Eduardu Ingrišovi.\n\nMezi jeho nejznámější akce patří expedice na severní pól, kterou uskutečnil společně s polárníkem Miroslavem Jakešem v roce 2008 – pólu dosáhli dne 12. dubna 2008. Dále pak přechod Grónska od východu na západ (v roce 2010 spolu s britskou expedicí). V severním teritoriu Malediv vedl expedici Tajné vraky, která objevila dvě potopené lodě.\n\n\n"}
{"id": "546253", "url": "https://cs.wikipedia.org/wiki?curid=546253", "title": "Karl Hermann Heinrich Benda", "text": "Karl Hermann Heinrich Benda\n\nKarl Hermann Heinrich Benda (2. května 1748, Postupim – 15. března 1836, Berlín) byl německý hudebník a skladatel.\n\nKarl Herman Benda pocházel z hudebnické rodiny Bendů, která je českého původu. Byl synem houslového virtuóza a skladatele Františka Bendy a jeho první ženy Francisky L. Eleonory Stephanieové (1718–1758).\n\nHudební vzdělání získal u svého otce a v roce 1766 se stal členem pruské královské kapely Fridricha II. V roce 1802 v ní zaujal po svém strýci Josefu Bendovi místo koncertního mistra. Byl rovněž dobrým klavíristou a učitelem hry na klavír. (Mezi jeho žáky patřil také král Fridrich Vilém III.) Působil rovněž jako korepetitor u baletu berlínské Královské opery. Odešel na odpočinek v roce 1809.\n\n\nRichter B.: \"Mistr musicus a přítel Friedricha Velkého: Carl H.H. Benda\" Opus musicum, č. 21 / 1989, str. 20 – 23 \n"}
{"id": "546258", "url": "https://cs.wikipedia.org/wiki?curid=546258", "title": "Praha-Vysočany (nádraží)", "text": "Praha-Vysočany (nádraží)\n\nPraha-Vysočany je železniční stanice na tratích 070 do Turnova a 231 do Nymburka a Kolína. Nádražní budova stojí v ostrovní poloze mezi oběma tratěmi. Nádraží se nachází se území pražské čtvrti Vysočany v městské části Praha 9 na adrese Paříkova 100/13, poblíž stanice metra Vysočanská a tramvajové zastávky Nádraží Vysočany (na Sokolovské ulici). Přístupné je z jižní strany podchodem z Podnádražní ulice a ze severní strany podchodem z ulice U vinných sklepů. Dlažba v severní části podchodu je na panelech naučné stezky označována za nejstarší dochovanou dlažbu na území vnější Prahy.\n\nÚsek Neratovice – Praha Turnovsko-kralupsko-pražské dráhy, vedoucí k dnešnímu hlavnímu nádraží Vítkovskou tratí, byl uveden do provozu roku 1872, roku 1873 byl zahájen provozu úseku Hradec Králové – Nymburk – Praha, součásti Rakouské severozápadní dráhy, která z vysočanského nádraží pokračovala přes Karlín na pozdější nádraží Praha-Těšnov. 1. července 1972 byla ukončena osobní přeprava v úseku Praha-Vysočany – Praha-Těšnov a roku 1984 byl na ní zastaven i nákladní provoz. 1. října 2008 otevřeno Nové spojení - přestavěná trať na hlavní nádraží a nové propojení na Masarykovo nádraží, v souvislosti s tím byla zrušena Vítkovská trať.\n\nMěsto Vysočany bylo k Praze připojeno roku 1922, nádraží bylo na název Praha-Vysočany přejmenováno roku 1941. Na území Vysočan se ovšem nachází i osobní část nádraží Praha-Libeň.\n\nNa nádraží Praha-Vysočany se od roku 1873 setkávají dvě železniční tratě:\n\nNádražní budova je umístěná ostrovně, mezi kolejišti obou tratí, legálně je přístupná pouze podchodem. Jedná se o jediný případ ostrovního umístění v Praze. Jsou zde dvě oddělené haly, přechod mezi nimi je možný pouze podchodem nebo po nástupišti. V západní, odjezdové hale se nalézá osobní pokladna pro prodej jízdenek, tabule s aktuálními odjezdy vlaků a lavičky pro cestující. Ve východní, dnes příjezdové hale se nalézají jízdní řády a historické česko-německé orientační cedule.\n\nOd roku 2003 je ve stanici nainstalován hlasový a vizuální informační systém pro cestující mikroVOX HIS voice, který oznamuje příjezdy a odjezdy vlaků a další informace.\n\n\n"}
{"id": "546259", "url": "https://cs.wikipedia.org/wiki?curid=546259", "title": "Divadlo 5. května", "text": "Divadlo 5. května\n\nDivadlo 5. května (zkráceně D5K) v Praze bylo založeno v květnu roku 1945 a působilo v budově bývalého Nového německého divadla (Neues Deutsches Theater, pozdější Státní opera). Divadlu byla přidělena i bývalá komorní scéna Neues Deutsches Theater – Kleine Bühne (pozdější Ústřední loutkové divadlo).\n\nOd 1. 8. 1946 až do zrušení divadla dne 15. 7. 1948 působily pak činoherní a operní soubor samostatně a to pod jménem Činohra 5. května a Velká opera 5. května, každý na jiné scéně.\n\nSpoluzakladateli divadla byli Alois Hába, Václav Kašlík a Antonín Kurš, režisér Městských divadel pražských, který přípravu na založení nového divadla zahájil již v roce 1944. Po osvobození republiky bylo divadlo založeno a jeho činoherní soubor vytvořen spojením dvou skupin herců – členů Svazu DDOČ (Dělničtí divadelní ochotníci Československa) a Českého lidového divadla. Cílem divadla bylo hrát pro lidového diváka.\nDivadlo zahájilo svoji činnost dne 19. června 1945 premiérou Kuršem nastudované inscenace Serafimovičova \"Železného potoka\".\n\nDivadlo bylo po založení provozováno a financováno Ústřední radou odborů (ÚRO), která se však v roce 1946 provozování zřekla a divadlo se dostalo postupně do hospodářských problémů. Činohra a opera se v roce 1946 rozdělily na dvě samostatně působící jednotky.\n\nV první sezóně zde působilo 41 herců – z toho 30 herců přišlo z holešovického divadla Uranie – v souboru působili např.: Rudolf Deyl mladší, Vítězslav Vejražka, Otýlie Beníšková, Blanka Waleská, Felix le Breux, Karel Pavlík, Milada Matysová, Anna Melíšková. K souboru se dále připojili František Kovářík, Vladimír Hlavatý, Jindřich Plachta, Vojtěch Plachý-Tůma, Světla Amortová, Rudolf Hrušínský nejstarší, Lída Plachá aj. Jeden měsíc zde působili také František Filipovský a Dana Medřická a v prvním roce zde hráli také konzervatoristé a děti z Dismanova rozhlasového dětského souboru. Většina členů souboru byla výrazně levicově orientována. Elévové z řad DDOČ vytvořili při divadle Studio 5. května, které však existovalo pouze v první sezóně a vzešli z něj např. Jaroslav Mareš a Věra Budilová. V únoru 1946 vytvořil Jindřich Plachta s některými členy divadla zájezdovou skupinu pod hlavičkou \"Vesnického divadla\" a uskutečnili do října 1946 sedmdesát představení na venkově. Pro špatný zdravotní stav J. Plachty skupina pak činnost ukončila.\n\nFunkce uměleckého ředitele se ujal Antonín Kurš, který zde působil současně jako šéfrežisér činohry. Režiséry byli dále Miloslav Jareš, František Salzer, Alfréd Radok, Vítězslav Vejražka a Stanislav Vyskočil. Dramaturgem byl Jan Kopecký, později vystřídaný Jaroslavem Pokorným a Jiřím Jahnem, který také režíroval. Hostujícími režiséry byli Karel Novák a Jiří Sequens. Výtvarníky byli mj. Josef Gabriel, Jaroslav Procházka a František Tröster. V polovině roku 1946 byl Antonín Kurš, po vyslovení nedůvěry souborem, nucen z Divadla 5. května odejít a funkci šéfa činohry převzal režisér František Salzer.\n\nUměleckým vedoucím souboru opery byl zpočátku Alois Hába, později vystřídaný Václavem Kašlíkem, působícím současně i jako režisér a dirigent. K dalším režisérům patřili Alfréd Radok (který působil současně i v činohře divadla), Jiří Fiedler a Karel Jernek. Dirigenty dále byli Jindřich Bubeníček, Bohumil Gregor a Karel Ančerl, který se v roce 1946 stal šéfdirigentem. Šéfem výpravy byl Josef Svoboda, pozdější význačný jevištní výtvarník a hlavní scénograf Národního divadla v Praze. Choreografii měli na starosti Robin Braun, Libuše Felberová a Nina Jirsíková.\n\nDivadlo 5. května působilo zprvu na dvou scénách:\n\nPozději působila Činohra 5. května i na scéně Velké operety v Dlouhé třídě (pozdější Divadlo Jiřího Wolkera, dnes Divadlo v Dlouhé).\n\nDivadlo bylo zrušeno 15. července 1948. Část umělců činoherního souboru přešla do Vinohradského divadla (Rudolf Deyl mladší, K. Pavlík, Vladimír Hlavatý, M. Matysová), někteří mimo Prahu (např. Vítězslav Vejražka do Zlína), jiní do Národního divadla (Blanka Waleská). Opera byla začleněna do svazku Národního divadla jako třetí scéna.\n\n1945/1946:\n\n\nNejvětší ohlas v sezóně 1945/1946 měly hry \"Antigona\", \"Sen noci svatojánské\" a \"Tlustý anděl z Rouenu\".\n\nNové hry na programu činohry v dalších sezónách (převážně na scéně v Dlouhé třídě)\n\n\n1945/1946\n\n1946/1947\n\n1947/1948\n\n\n"}
{"id": "546264", "url": "https://cs.wikipedia.org/wiki?curid=546264", "title": "Boss", "text": "Boss\n\nBoss může být:\n\n\n"}
{"id": "546270", "url": "https://cs.wikipedia.org/wiki?curid=546270", "title": "Võruština", "text": "Võruština\n\nVõruština (neboli také \"võro\" či \"verština\"; võrsky \"võro kiil\", estonsky \"võru keel\") je jazyk, který se řadí do baltofinské skupiny ugrofinských jazyků. Tradičně byl považován za dialekt jihoestonské nářeční skupiny estonštiny, avšak od roku 2007 má svou vlastní spisovnou formu (přičemž již roku 2002 vyšel võrusko-estonský slovník) a zkoumá se jeho možné uznání za regionální oficiální jazyk Estonska. Võrusky mluví asi 70 000 lidí žijících většinou na jihovýchodě Estonska, v osmi farnostech Võrumaa: Karula, Harglõ, Urvastõ, Rõugõ, Kanepi, Põlva, Räpinä a Vahtsõliina. Mluvčí tohoto jazyka se ale nacházejí také v Tallinnu, Tartu a zbytku Estonska.\n\nVe võruštině existuje také vokálová harmonie, která se vyskytuje v mnoha ugrofinských jazycích s výjimkou estonštiny, kde chybí.\n\nVšechny souhlásky (s výjimkou a ) mohou být palatalizovány. Ráz („q“, IPA ) je ve võruštině velmi běžný.\n\n"}
{"id": "546273", "url": "https://cs.wikipedia.org/wiki?curid=546273", "title": "IAI Arava", "text": "IAI Arava\n\nIAI Arava (: ערבה) je dvoumotorový celokovový lehký transportní letoun s krátkým vzletem a přistáním (kategorie STOL) s dvojitou svislou ocasní plochou vyráběný v Izraeli v 70. a 80. letech společností Israel Aircraft Industries (IAI). Arava se stala vůbec prvním návrhem letounu tohoto leteckého výrobce, který se dostal do výroby. Byla navržena jak pro vojenský, tak pro civilní trh, ale nakonec bylo postaveno pouze relativně malé množství strojů. Mezi odběrateli byly především země třetího světa, a to především ze střední a Jižní Ameriky, ale i Svazijsko či Thajsko.\n\nProjektové práce na Aravě začaly v roce 1966 a mezi hlavní požadavky patřila schopnost krátkého vzletu a přistání (STOL), možnost operovat na úzké přistávací ploše a zároveň dostatečná kapacita pro přepravu 25 vojáků či objemného nákladu. Pro splnění všech těchto úkolů byla nakonec pro design Aravy zvolena neobvyklá konfigurace. Letoun získal krátký, leč široký sudovitý trup, jehož zadní část je sklápějící pro umožnění snadného nakládání a vykládání. Rozpětí křídel s dvouštěrbinovými vztlakovými klapkami bylo zvoleno zhruba 21metrové a letoun byl vybaven dvěma turbovrtulové motory 750 shp Pratt & Whitney Canada PT6A-27. Z každého z nich vybíhají prodloužené motorové gondoly, na nichž jsou umístěny ocasní plochy.\n\nPrvní létající prototyp civilní varianty IAI-101 (imatrikulace 4X-AIA) poprvé vzlétl 27. listopadu 1969, druhý (4X-IAA) pak 8. května 1971. Prototyp vojenské verze IAI-201 (4X-IAB) byl zalétán 7. března 1972 s výkonnějšími pohonnými jednotkami PT6A-34 o výkonu po 576 kW a zvýšenou vzletovou hmotností. Výroba letounu byla ukončena v roce 1988. Do té doby bylo vyrobeno více než 90 letounů, z nichž 70 bylo určeno pro vojenské využití. V některých státech je letoun stále v aktivní službě.\n\n\nVojenská verze mohla být rovněž vybavena řadou zbraní, v závislosti na roli, jež měla Arava sehrát. Zbraňová konfigurace mohla zahrnovat dva kulomety v bočních částech trupu letounu (obvykle M2 Browning ráže 0.5\") a třetí v zadní části trupu, a dva podvěsy obsahující 6x82 mm raket, torpéda nebo sonarové bóje.\n\n\nÚdaje platí pro IAI-201\n\n"}
{"id": "546275", "url": "https://cs.wikipedia.org/wiki?curid=546275", "title": "Slovenská národná strana (historická)", "text": "Slovenská národná strana (historická)\n\nSlovenská národná strana (česky \"Slovenská národní strana\") byla slovenská národně orientovaná politická strana působící v uherské části Rakousko-Uherska a v Československu v letech 1871–1938. Současná Slovenská národná strana se hlásí k její tradici. \n\nStrana se zformovala v 1. pol. 70. let 19. stol. a profilovala se jako reprezentantka národně obranného a národně emancipačního zápasu Slováků v Uhersku po pádu Bachova absolutismu. Za politický program bylo považováno Memorandum národa slovenského.\n\nDo roku 1901 vedla strana pasivní politiku, později kladla jazykové a kulturní požadavky slovenského národa. Na přelomu 19. a 20. stol. se ve straně objevovaly tři hlavní směry: martinské konzervativní křídlo představované Svetozárem Hurbanem-Vajanským, hlasistické křídlo představovaném Vavro Šrobárem a Pavlem Blahou a klerikální křídlo představované Andrejem Hlinkou.\n\n30. října 1918 se Slovenská národní strana podílela na ustavení Slovenské národní rady, a předseda SNS Matúš Dula se stal zároveň předsedou SNR. Za první republiky byla již strana politicky nevýrazná, v roce 1938 splynula s Hlinkovou slovenskou ľudovou stranou.\n\nPo roce 1989 došlo k obnovení strany jako Slovenská národná strana. Ta byla přihlášena na ministerstvu vnitra 7. března 1990 a hlásí se ke křesťanské a národní orientaci a k cyrilometodějské tradici. Působila ve prospěch oddělení Slovenska od ČSFR.\n\n\n\n"}
{"id": "546284", "url": "https://cs.wikipedia.org/wiki?curid=546284", "title": "Memorandum národa slovenského", "text": "Memorandum národa slovenského\n\nMemorandum národa slovenského byl programový dokument slovenských národních (státoprávních, politických a kulturních) požadavků, přijatý a vyhlášený Slovenským národním shromážděním 6.–7. června 1861 v Turčianském svätém Martině. Autorem memoranda byl Štefan Marko Daxner.\n\nMemorandum žádalo čtyřech bodech zabezpečení svébytnosti slovenského národa ústavními zákony, rovnoprávnost národa a zákonité vymezení jeho území. Dále mělo požadavky jazykové, školské, administrativní a osvětové.\n\nMezi méně závažná ustanovení též patřily požadavky na zřízení Právnické akademie, katedry řeči a literatury slovenské na univerzitě v Pešti, požadavky, aby školy mohly vyučovat ve slovenštině, mohly se vydávat slovenské hospodářské časopisy a zřizovat slovenské hospodářské spolky.\n\nPožadavky splněny nebyly, do 1. světové války však zůstaly základním programovým cílem slovenského národního hnutí a Slovenské národní strany.\n\n"}
{"id": "546291", "url": "https://cs.wikipedia.org/wiki?curid=546291", "title": "Mochna sedmilistá", "text": "Mochna sedmilistá\n\nMochna sedmilistá \"(Potentilla heptaphylla)\" je vytrvalá, 5-15 cm vysoká bylina s obloukovitě vystoupavou lodyhou. Listy jsou obvykle pětičetné, dílčí lístky pak oválné a mírně zubaté. Zlatožluté květy mají v průměru 1,5-2,5 cm, na bázi mají žlutooranžovou skvrnu. Kvete od dubna do července.\n\nVyskytuje se ve Střední Evropě na jihu od severu Itálie a na severu od jihu Skandinávie. Většinou na kyselých jílovitých půdách s nízkým podílem živin. Je součástí chudých trávníků, luk, skal. Nachází se v subalpínských a alpínských polohách.\n\n \n"}
{"id": "546293", "url": "https://cs.wikipedia.org/wiki?curid=546293", "title": "10 Minutes", "text": "10 Minutes\n\n10 Minutes je elektropopová píseň od rumunské zpěvačky Inny, která vyšla v roce 2010 na rumunské verzi svého debutového alba Hot.\n\nVideo pro píseň 10 Minut mělo premiéru 29. června 2010 na oficiálních stránkách Inny .Video bylo natáčeno v Londýně a režíroval ho Paul Boyd.\n"}
{"id": "546296", "url": "https://cs.wikipedia.org/wiki?curid=546296", "title": "Kolibří vydání", "text": "Kolibří vydání\n\nKolibří vydání je označení pro knihu s výškou menší než 10 cm. Často bývá vytištěna jen v malém nákladu v luxusním provedení – se speciální vazbou a výzdobou, na kvalitním papíře a zvláštním typem písma. Je to tedy záležitost především pro bibliofily. Obsahem je většinou poezie.\n"}
{"id": "546299", "url": "https://cs.wikipedia.org/wiki?curid=546299", "title": "Dofus", "text": "Dofus\n\nDofus je volně šiřitelná francouzská MMORPG hra, kterou vydala roku 2005 firma Ankama Games, takže podobně jako třeba World of Warcraft funguje už delší dobu.\n\nKdyž je hra stažena z internetu, chvilku se instaluje. Doporučené požadavky na systém jsou: 2 GB místa na pevném disku, 2 GB paměti RAM a 2GHz procesor. Poté, co se hra stáhne a hráč se zaregistruje, se hra může spustit. V nabídce si hráč musí vybrat z\n\nněkolika serverů. Ty se liší hlavně jazykem, kterým se na serveru smí komunikovat. Dále si vybírá postavu, za kterou bude hrát. Na výběr má z osmnácti postav, které se od sebe odlišují svými schopnostmi a kouzly. Lze uvést například: Xelor, Iop, Cra. Když je postava dozdobena podle představ, hra může začít.\n\nNa začátku se objeví video, které má hru popsat a uvést hráče do děje. Hned poté, co video skončí, je pro začínající připraven jakýsi návod „jak hru hrát“. Seznámí se se základy hraní, souboje, profesí...\n\nDofus je pro hráče zdarma (F2P), ovšem takoví hráči se musejí spokojit pouze s omezenou mapou a omezeným použitím některých věcí. Pokud si hráč za hru zaplatí (P2P), může ji plně využít - prozkoumat celou mapu, koupit si dům, mazlíčky atd. Aktuálně zaplatí hráč za „plnou verzi“ 200 Kč za měsíc(v jiné měně vyjde na cca 140 Kč) a k tomu ještě dostane nějaký dárek. Pokud se rozhodnete pro předplacení na delší dobu, výhody pro vás se budou stupňovat (dostanete více dárků).\n"}
{"id": "546304", "url": "https://cs.wikipedia.org/wiki?curid=546304", "title": "Incident v Račaku", "text": "Incident v Račaku\n\nIncident v Račaku (též označovaný jako masakr v Račaku) je událost, ke které došlo 15. ledna 1999 v kosovské vesnici Račak ( ). Srbské policejní jednotky provedly ve vesnici bojovou operaci. Následujícího dne zde byla nalezena těla 45 lidí v civilních šatech. Kosovští Albánci obvinili Srby z masakru civilistů. Šéf mezinárodní pozorovatelské mise OBSE americký diplomat William Walker tuto verzi propagoval a veřejně obvinil Srby. Událost posloužila představitelům USA posléze jako casus belli k rozhodnutí zaútočit na Jugoslávii vojensky. Americká administrativa se tehdy domnívala, že se bude opakovat situace z Bosny a Hercegoviny, kde byly bombardovány pozice VRS a následně došlo k uzavření mírové smlouvy.\n\nRuská strana incident v Račaku ostře odmítla, avšak ve svém vyjádření 26. ledna 1999, které tehdejší ministr zahraničí Igor Ivanov pronesl spolu s Madeleine Albrightovou, nebylo ani slovo o tom, kdo je viníkem masakru. \n\nExistují dvě verze o tom, co se tehdy v Račaku stalo. Podle Albánců a představitelů NATO byli zmasakrováni civilisté. Podle Srbů šlo o padlé bojovníky UÇK, kteří byli posmrtně oblečeni do civilních šatů a sneseni na jedno místo, aby byl vyvolán dojem hromadné popravy. Názor, že s mrtvolami bylo manipulováno, vyslovili i dva francouzští novináři Renaud Girard a Christophe Chetelot. Podle jejich pozorování bylo u mrtvých těl jen málo vystřílených nábojnic a málo krve. Zároveň upozornili na to, že Srbové bojovou akci oznámili pozorovatelské misi i novinářům předem a pozvali je pro roli pozorovatelů. Těla byla ve své poloze nalezena druhého dne, kdy je takto ukazovali zahraničním pozorovatelům velitelé UÇK.\n\nZa zmínku stojí, že se soudní cestou před mezinárodním soudním tribunálem v Haagu nepodařilo najít viníky tohoto údajného zločinu. Pouze roku 2001 byl v Prištině kvůli Račaku odsouzen srbský policista Zoran Stojanović za zabití jednoho člověka a zranění dvou dalších. OSN a Amnesty International označily rozsudek za nezákonný. Soudní proces provázel velký politický tlak, žalobce hrozil, že nebude-li obžalovaný odsouzen, vezme lid spravedlnost do svých rukou. Stojanovićova žena (etnická Albánka) a jeho děti byly vystaveni vyhrožování.\n\n"}
{"id": "546320", "url": "https://cs.wikipedia.org/wiki?curid=546320", "title": "Olfactores", "text": "Olfactores\n\nOlfactores (přeložitelné jako „čichači“) je taxon zahrnující pláštěnce (Tunicata) a obratlovce (Vertebrata, Craniata). Fylogenetický strom strunatců vypadá, pokud uvažujeme Olfactores, následovně:\nHypotéza Olfactores postupně vytlačuje starší představy, podle nichž jsou sesterskou skupinou obratlovců bezlebeční (tzv. taxon Euchordata či Notochordata). Současné studie pracují obvykle s rozsáhlejšími daty získaných čtením protein–kódujících genů. Tato novější teorie se tak postupně dostává i do popularizačních knih (Zrzavý 2006 ji v podstatě uvádí jako hotovou věc). Rozhodně se však stále objevují i kritické hlasy proti této teorii.\n\nObratlovci a pláštěnci mají, jak se ukazuje, také mnoho společných rysů. Spojuje je nový typ buněčných spojů (tzv. těsné spoje), podobná stavba chordy, ztráta myoepitelů, neuromastové smyslové buňky (základy budoucí postranní čáry obratlovců) a podobně.\n"}
{"id": "546329", "url": "https://cs.wikipedia.org/wiki?curid=546329", "title": "Euchordata", "text": "Euchordata\n\nEuchordata (též Notochordata, Myomerozoa) je název hypotetické vývojové linie zahrnující podkmeny bezlebeční (kopinatci, Cephalochordata) a obratlovci (Vertebrata). Tato podoba fylogenetického stromu strunatců byla tradičně uváděna zejména ve starších studiích, ale postupně ji vytlačuje hypotéza Olfactores, která považuje za sesterskou skupinu obratlovců pláštěnce (Tunicata). Nicméně původní strom založený na taxonu Euchordata vypadal takto:\n\nObratlovce a kopinatce z hlediska stavby spojuje chorda dorsalis po celé délce těla, podobná stavba neurální trubice a smyslových orgánů, ale i třeba jistý ploutevní lem na hřbetě a ocasu či rozdělení těla do velkého počtu segmentů, metamer nebo somitů.\n"}
{"id": "546332", "url": "https://cs.wikipedia.org/wiki?curid=546332", "title": "Vranický", "text": "Vranický\n\nPříjmení Vranický (Vranická; ) označuje více osobností:\n\n\n"}
{"id": "546334", "url": "https://cs.wikipedia.org/wiki?curid=546334", "title": "Johann Christoph Friedrich Bach", "text": "Johann Christoph Friedrich Bach\n\nJohann Christoph Friedrich Bach, také zvaný „bückeburský Bach“ (21. června 1732 Lipsko – 28. ledna 1795 Bückeburg) byl německý skladatel a kapelník, devátý syn Johanna Sebastiana Bacha. \n\nJohann Christoph Friedrich Bach byl jedním ze čtyř synů Johanna Sebastiana Bacha, kteří se věnovali hudbě. Byl třetím nejstarším ze čtyř synů, které měl J. S. Bach se svou druhou ženou Annou Magdalenou. Nedosáhl sice významu Carla Philippa Emanuela, ale zcela se vyroval svým bratrům Wilhelm Friedemannovi a Johannu Christianovi. Byl nazýván zpravidla prostě Friedrich, nebo také bückeburský Bach, neboť sloužil na bückeburském dvoře od roku 1750, kdy mu bylo osmnáct let, až do své smrti v roce 1795.\n\nZákladní hudební vzdělání získal od svého otce na Tomášské škole v Lipsku (Thomasschule zu Leipzig) a později od otcova bratrance Johanna Eliase Bacha. Od roku 1743 pracoval jako kopista svého otce. V roce 1748 začal studovat práva na Lipské univerzitě, ale po roce studia zanechal, neboť otec vážně onemocněl a v roce 1750 zemřel.\n\nPo otcově smrti dostal od hraběte Wilhelma ze Schaumbergu-Lippe nabídku stát se cembalistou orchestru na bückeburgském dvoře. V roce 1759 byl jmenován koncertním mistrem orchestru, ačkoliv tuto funkci prakticky již tři roky vykonával. V roce 1771 přišel do Bückenburgu jako protestantský kazatel, spisovatel a filosof Johann Gottfried Herder. Ze vzájemné spolupráce vzešlo několik úspěšných dramatických a vokálních děl. Mezi jinými to bylo např. oratorium \"Die Kindheit Jesu\" či kantáta \"Michaels Sieg\". \n\nV roce 1755 se Friedrich oženil se zpěvačkou Lucií Elisabeth Munchhusenovou (1728-1803). Hrabě Wilhelm se stal kmotrem jejich syna Wilhelma Friedricha Ernsta. Wilhelm se stal rovněž hudebním skladatelem a působil jako hudební ředitel na dvoře pruského krále Fridricha Viléma II..\n\nV roce 1777 zemřel hrabě Wilhelm. Jeho nástupce, hrabě Philipp Ernst, si ponechal Bacha ve svých službách a dále rozvíjel hudební tradici dvora. V dubnu 1778 Friedrich načas opustil Bückenburg, aby navštívil svého bratra Johanna Christiana v Londýně. Tam měl příležitost slyšet hudbu Wolfganga Amadea Mozarta. To znamenalo i rozhodující vliv i na jeho další tvorbu. Johann Christoph Friedrich Bach zůstal aktivním hudebníkem až do posledních chvil svého života. Poslední symfonii zkomponoval v roce 1794.\n\nJohann Christoph Friedrich Bach komponoval symfonie, sonáty, oratoria, liturgické skladby, opery i písně. Vzhledem k tomu, že hrabě Wilhelm dával přednost italské hudbě musel i skladatel pozměnit svůj hudební styl, nicméně nezpronevěřil se hudební tradici své rodiny. V závěru života jsou jeho díla ovlivněna hudbou Haydna a Mozarta. Značná část jaho rukopisů byla bohužel ztracena během Druhé světové války při bombardování Berlína.\n\nZkomponoval cca 40 klavírních sonát a na 90 dalších klavírních skladeb, 28 symfonií, 16 klavírních koncertů a okolo šedesáti skladeb pro komorní obsazení (tria, kvarteta apod.)\n\n\n\nKromě to komponoval jednotlivé písně, árie, kantáty a chrámové skladby. (Katalogy skladeb jsou uvedeny v seznamu literatury.)\n\n\n\n"}
{"id": "546347", "url": "https://cs.wikipedia.org/wiki?curid=546347", "title": "Jak vycvičit draka", "text": "Jak vycvičit draka\n\nJak vycvičit draka (v anglickém originále \"How to Train Your Dragon\") je americký animovaný film studia DreamWorks, který měl premiéru v březnu 2010. Jde o volnou adaptaci knihy Cressidy Cowellové. Hlasy hlavním postavám propůjčili Jay Baruchel (Škyťák) a America Ferrera (Astrid).\n\nDěj se odehrává v mýtickém světě vikingů, kde mladý vikinský teenager Škyťák se snaží dodržet tradice svého kmene a stát se přemožitelem draků. Vyrobí si tak kuši, kterou plánuje sestřelit svého prvního draka. Jeho plán je však devalvován, přesto to nevzdává a při jednom útoků draků to jde zkusit. Povede se mu hned na poprvé sestřelit nejobávanějšího draka – noční běs, který padá k zemi nedaleko od vesnice. Nikdo mu to nevěří, a tak se to vydá prozkoumat sám. Snaží se získat uznání svého kmene, ale když se s ním setkává, tak zjišťuje, že ho nedokáže zabít a místo toho nachází k němu sympatie.\n\nFilm měl premiéru 26. března 2010 a získal uznání od kritiků a diváků a vydělal téměř 500 milionů dolarů na celém světě. Film byl nominován na Oscara za nejlepší animovaný film a za nejlepší původní hudbu, nominace ale nakonec neproměnil.\n\n\nHlavní hrdinou filmu je Škyťák, syn náčelníka vikinské vesnice Blp. Tento teenager nepatří právě mezi příkladné Vikingy, protože je tělesně slabý a nedokáže tudíž zabíjet draky jako jeho soukmenovci. Toto však ví všichni ostatní, jen on sám ne. Své slabiny se snaží kompenzovat nejrůznějšími technickými udělátky, která však přinášejí více škody než užitku. Při jednom dračím útoku na vesnici však kupodivu zasáhne draka – obávaného nočního běsa. Když jej konečně najde zamotaného do lan, nedokáže ho zabít. Místo toho jej osvobodí a posléze se s ním spřátelí. Škyťák mu dá jméno Bezzubka. Bezzubka kvůli poranění nemůže létat, když na to Škyťák příjde, snaží se mu pomoct. Vytvoří si na něho sedlo a učí se lítat na drakovi, díky tomu pozná slabá dračí místa. Tyto znalosti pak Škyťákovi pomohou porazit všechny draky v dračí aréně, aniž by je zabil. Během posledního zápasu však na něj zaútočí splašený drak a Bezzubka se vydá Škyťákovi na pomoc. Ale drak Bezzubka je sám zajat a použit při hledání dračího ostrova, kde mají drací své veliké hnízdo. Zde Vikingové, vedení Škyťákovým otcem, narazí na obrovského draka, kterého musí ostatní draci krmit, jinak sežere on je. Škyťákovi se s pomocí Bezzubky a svých přátel podaří veledraka porazit, avšak s malou úhonou (Škyťák příjde o nohu). Ve filmu hraje důležitou roli okouzlující, ale tvrdá dívka Astrid, kterou Škyták obdivuje. Nakonec film končí pohledem na vesničku Blp, kde žijí Vikingové a draci v harmonii.\n"}
{"id": "546352", "url": "https://cs.wikipedia.org/wiki?curid=546352", "title": "Šateikiai", "text": "Šateikiai\n\nŠateikiai (žemaitsky \"Šatėikē\") je městys ve Žmudi v Telšiajském kraji, okres Plungė, 14 km na severozápad od okresního města Plungė, při silnici č. 169 směrem na Salantai. Tuto silnici s dálnicí A11 spojuje silnice Šateikiai - Aleksandravas, vedoucí z města směrem na jih přes řeku Mišupė, železniční trať (Klaipėda) - Kūlupėnai Šateikiai (železniční stanice 4 km jižně od města) - Plungė - (Vilnius). Městečkem protéká říčka Blendžiava. Městečko je hlavním městem nejnižší administrativně-územní jednotky seniūnija (NUTS 5). Je zde neogotický kostel Svatého evangelisty Marka (postavený péčí hrabat rodu Plateriů) (architekt Tomas Tišeckis) v letech 1862 - 1875 na místě dřívějšího dřevěného kostela z roku 1776 (ještě před tím na tom místě byla dřevěná kaplička postavená roku 1700). 1. ledna 1909 se v tomto kostele konala svatba litevského skladatele a malíře M.K.Čiurlionise se spisovatelkou a překladatelkou Sofijí Kymantaitė. Roku 1915 si Němci odvezli tři kostelní zvony. Roku 1945 rudoarmějci rozbili vitráž v kostele. Po válce farář Anicetas Kerpauskas postavil u kostela faru. Pravděpodobně po roce 1875 zde byly instalovány kvalitní varhany neznámých autorů Dále je v Šateikai Šateikaiská základní škola, knihovna, pošta (PSČ: LT-90030), městský park, dvůr, jehož vlastníci se poměrně často měnili.\n\nPrvní písemné zmínky jsou z roku 1594. O dvoře jsou zmínky ještě starší: roku 1558 privilegia dvora Žygimantas Augustas Šateikius daroval Jokūbovi Laškovskému (Jokūbas Laškovskis). Později dvůr nějaký čas náležel Erazmovi Skolvydovi (Erazmus Skolvydas). Ten opět dvůr prodal Barboře Konarskiové-Šverinové (Barbora Konarskytė-Šverinienė). V roce 1661 Šverinové zastavili Šateikaiský dvůr Broel-Pliateriům a potom dvůr přešel do vlastnictví Sapiegům. Od Sapiegů v roce 1717 Pliateriové dvůr vykoupili zpět. Počátkem 19. století byl původní dvůr přestavěn. Tehdy byl dvůr proslavený svým nádhernům sadem, pětihektarovým parkem, ve kterém pěstovali mnoho druhů vzácných rostlin. Byla zde proslavená oranžérie, v parku byly okrasné rybníky, sochy... V budovách dvora byla obrazová galerie, koncertní sál. Často sem na návštěvu zavítala knížata z Plungė, Rietavu... Plateriové ve dvoře hospodařili až do roku 1940. Do dnešních dnů se dochovalo jen několik málo budov dvora a park. Budovy dvora jsou v současnosti dosti zchátralé.\n\nMěsto dostalo název podle jednoho z prvních majitelů dvora Žygimantase A. Šateikiuse a jeho rodu.\n\n"}
{"id": "546365", "url": "https://cs.wikipedia.org/wiki?curid=546365", "title": "Jezdecké potřeby", "text": "Jezdecké potřeby\n\n\n\n\n\n"}
{"id": "546367", "url": "https://cs.wikipedia.org/wiki?curid=546367", "title": "UI", "text": "UI\n\nSpojení písmen U a I může mít různé významy:\n"}
{"id": "546371", "url": "https://cs.wikipedia.org/wiki?curid=546371", "title": "Mentální věk", "text": "Mentální věk\n\nMentální věk je příkladem tzv. \"vývojových norem\" používaných v psychologické diagnostice, který udává \"mentální vyspělost\" lidského jedince v letech. Termín použili poprvé roku 1905 francouzští psychologové Alfred Binet a Théodore Simon, když testovali děti z hlediska jejich schopnosti zúčastnit se školní výuky, která byla tehdy ve Francii zaváděna jako povinná.\n\nMentální věk určuje vyspělost dítěte nehledě na jeho chronologický věk a stanovuje se na základě testu inteligence či jiné zkoušky. Mentální věk se určil podle nejnáročnějších úloh, které byly průměrně schopné vyřešit děti shodného věku chronologického. Dosáhne-li tedy dítě vyššího mentálního věku, než je jeho věk chronologický, pak je nadprůměrně inteligentní - naopak, dosáhne-li horšího výsledku, je podprůměrné. Mentální věk původně sloužil k diagnostice mentálně retardovaných dětí, ukázal se však jako nevhodný - hodnocení je pevným mentálním rokem, kdežto prakticky všechny zaostalé děti se dále vyvíjejí (i když pomaleji než děti zdravé) a měl by se tedy i měnit i jejich mentální věk.\n\nTento problém vyřešil v roce 1912 německý psycholog William Stern, když definoval inteligenční kvocient (původně \"mentální kvocient\") jako podíl věku mentálního vůči věku chronologickému (například desetileté dítě s intelektuálními schopnostmi na úrovni dítěte třináctiletého bude mít IQ rovno 130: 100×13/10). Mentální věk však není možné použít u dospělých, kde se úroveň intelektových schopností nemění (či spíše klesá), a tedy tento způsob měření ztrácí smysl. Proto se dnes dává přednost spíše deviačnímu IQ, určujícímu velikost rozdílu od průměrného intelektuálního výkonu lidí stejného věku.\n\nV dnešních testech inteligence ani jiných zkouškách se zpravidla pojem mentální věk nevyskytuje. Některé testy inteligence (v České republice třeba Woodcock-Johnson IE II COG) či například školních schopností nicméně používají pojem ročníkový ekvivalent či věkový ekvivalent, které udávají, jakému školnímu ročníku či chronologickému věku by odpovídal výkon příslušného dítěte.\n\n"}
{"id": "546372", "url": "https://cs.wikipedia.org/wiki?curid=546372", "title": "Jan Kristián Břežský", "text": "Jan Kristián Břežský\n\nJan Kristián Břežský či Lehnicko-Břežský (28. srpna 1591, Ohlau – 25. prosince 1639, Ostróda) byl lehnický a břežský kníže z dynastie slezských Piastovců.\n\nByl synem břežského knížete Jáchyma Fridricha a jeho ženy Anny Marie z Anhaltu. Stal se vedoucím delegace slezských stavů a vedl na počátku prvního desetiletí 17. století obrat Slezanů od Rudolfa II. k jeho bratrovi Matyáši. V době, kdy se začalo formovat české stavovské povstání se stal vrchním slezským hejtmanem. Díky svým diplomatickým schopnostem a dobrými styky s Janem Jiřím Krnovským a Václavem Minsterberským se zařadil mezi vůdce protestantů ve Slezsku. \n\nPo bitvě na Bílé hoře ochotně přijímal do svého knížectví exulanty z Čech a Moravy.\n\nPo porážce stavů odešel do emigrace.\n"}
{"id": "546373", "url": "https://cs.wikipedia.org/wiki?curid=546373", "title": "Postranní čára", "text": "Postranní čára\n\nPostranní čára je mechanorecepční smyslový orgán vodních obratlovců (včetně larev obojživelníků). Zaznamenává změny tlaku (dotyk a změny v proudění okolní vody), bolest, napětí a natažení. Nachází se obvykle v podobě souvislého kanálku po stranách trupu a navazuje na hlavu, kde se složitě větví. Často pokračuje postranní čára z trupu do horní poloviny ocasní ploutve, což je pozůstatek postupného vývoje ocasu v ocasní ploutev. S vnějším prostředím komunikuje postranní čára pomocí otvorů - pórů, které vedou přibližně kolmo skrz kůži do podkožního kanálku. Zde se nachází neuromasty. Neuromasty jsou tvořené pružnou kupolí, na jejímž dně se nacházejí obrvené a podpůrné buňky. Změnami tlaku a směru proudění uvnitř kanálku, do nějž kupole zasahuje, se želatinovitá struktura kupole pohybuje. Tyto změny jsou zaznamenávány brvami obrvených buněk, které je předávají přilehlému nervovému vláknu.\n\n"}
{"id": "546380", "url": "https://cs.wikipedia.org/wiki?curid=546380", "title": "Kūlupis (přítok Salantu)", "text": "Kūlupis (přítok Salantu)\n\nKūlupis je říčka na západě Litvy v okrese Kretinga (Klajpedský kraj), v Žemaitsku. Pramení v katastru obce Klausgalvai, při západním okraji silnice č. 226 Kūlupėnai - Salantai. Vlévá se do Salantu 1,4 km od jeho ústí do řeky Minija 2 km na východoseverovýchod od obce Kūlupėnai. Je to jeho pravý přítok. Teče směrem jižním. Nemá významnější přítoky.\n\nPodle Kūlupisu je pojmenováno nedaleké městečko Kūlupėnai.\n\n"}
{"id": "546382", "url": "https://cs.wikipedia.org/wiki?curid=546382", "title": "Giulio Broggio", "text": "Giulio Broggio\n\nGiulio (Julius) Broggio byl stavitel italského původu. Nejvíce staveb postavil na Litoměřicku.\n\nRodina Broggiů pochází ze severoitalského městečka Albiolo ležící u jezera Como, v Lombardii v severní Itálii. Odtud měla štukatérská rodina Broggi přijít do švýcarského Rovereda v kantonu Graubünden. Z této rodiny pocházel také „Vlach“ Giulio Broggio (Broggi). Nebyl jediným členem tohoto rodu, který se přesídlil na Litoměřicko. V Čížkovicích bydlel také jistý Johann Broži (Brozi) s manželkou Magdalénou, kterým se narodili v roce 1666 a 1667 dva synové. Oba se jmenovali Melchior, ovšem první zemřel v kojeneckém věku. Magdaléna Broži je také zaznamenána jako kmotra v lovosické matrice ještě v roce 1670. Jako kmotra je zde také zapsána roku 1668 blíže neznámá Eva „Brože“. Roku 1681 zemřel v Litoměřicích Gullio Broggiovi strýc. Z těchto záznamů lze říci, že se jednalo o celý přesídlený rod.\n\nV roce 1658 byl Giulio Broggi přijat jako učeň litoměřického cechu zedníků a kameníků pod jménem \"Julio Brosch\", v počeštělé formě \"Broži\" (což ovšem nemá spojitost se starým domácím rodem Brožů, jehož člen Matěj je zmiňovaný k roku 1579 jako majitel statku aj.).\nBroggio se poprvé oženil 26. února 1658 v Lovosicích s Ludmilou Mílovou-Šilbochovou (psáno též \"Mejlová\") z Čížkovic, narozenou roku 1631, když pracoval na čížkovickém panství. Za družbu na svatbě byl Václav Hylle z Lovosic a přítomen byl i Jan Maria Spineta z Litoměřic. Společně měli pět dětí. Broggiova manželka snad pocházela z kamenické rodiny, protože svědkyní křtu Broggiova syna byla roku 1673 v Litoměřicích Anna Milová, žena kameníka, zřejmě příbuzná Ludmily. Příjmení Milová se totiž jinak v litoměřických matrikách nevyskytuje.\nZprvu žil Broggio s rodinou v Čížkovicích, ale pobýval v místech větších staveb (Mimoň či Třebenice ?). V Čížkovicích, respektive Lovosicích také nalézáme křty jeho dětí až od roku 1666. Byl zde pokřtěn Hans Jakob (kmotři pocházeli z Třebenic), dále roku 1668 Elias a v roce 1670 také Octavian Broggio.\nGiulio se stal příslušníkem litoměřického cechu jako tovaryš a přesídlil do Litoměřic, kde se stal roku 1671 majitelem domu \"U pěti panen\" na náměstí. Od roku 1673 byl litoměřickým měšťanem.\n\nČížkovický zámek se pravděpodobně stal prvním samostatným dílem Giulia Broggia v našem kraji. Mezi jeho díla můžeme počítat také kostel svatého Jakuba v Čížkovicích (1675–1677), který ale nedokončil. V téže době stavěl i kostel svatého Václava a zámek v Dlažkovicích (syn Octavian zámek později dokončil a rozšířil). V letech 1663–1670 se zúčastnil stavby chrámu svatého Štěpána a roku 1683–1701 biskupské rezidence v Litoměřicích. V roce 1664 přestavěl se svým zednickým mistrem Kašparem Piatem zámek v Mimoni, dále roku 1688-1692 hřbitovní kapli svatého Františka Xaverského v Liběšicích a v Litoměřicích pohřební kapli svatého Jana Křtitele (1677) a most přes Labe se čtrnácti barokními sochami (1711). \n\nNa žádost zákupského vévody Julia Františka začal stavět roku 1689 kostel v Horní Polici. Tamní poutní areál dostavěl z popudu a peněz zákupské vévodkyně Anny Marie Františky Toskánské roce 1725 jeho syn Octavio Broggio.\nMezi jeho významná díla patří též stavba konventu premonstrátek v Doksanech probíhající od roku 1681 a stavba poutního kostela Bolestné Matky Boží v Bohosudově z let 1701-1708. Vedl i dostavbu zámku v Ostrově a přestavbu zámku v Zákupech. Významné jsou práce celé rodiny Broggiů v Děkanském kostele Všech svatých v Litoměřicích. Giulio Broggio obnovil koncem 17. století kapli svaté Barbory a postavil kapli svatého Rocha. Jeho syn Octavio provedl barokizaci této gotické stavby v letech 1718–1719. Hlavní oltář postavil syn O. Broggia – Antonio (* 1718), zřejmě podle návrhů svého otce. Přímo v kostele jsou oba stavitelé, otec Giulio a syn Octavio Broggiovi, pohřbeni.\n\n\n"}
{"id": "546387", "url": "https://cs.wikipedia.org/wiki?curid=546387", "title": "Castellanus", "text": "Castellanus\n\nCastellanus (česky \"věžovitý\" nebo \"cimbuřovitý\", zkratka cas) je jeden z oblačných tvarů. Může se vyskytovat u oblaků cirrus, cirrocumulus, altocumulus a stratocumulus.\n\nCastellanus je oblak s vertikálními výstupky ve tvaru věží, které jsou vyšší než širší.\n\nTvar castallanus vzniká kombinací radiačního vyzařování určité vrstvy vzduchu a termické konvekce. Když se určitá vrstva vzduchu radiačně ochladí, dojde ke kondenzaci vodní páry a vzniká základní oblak. Pokud je v místě vzniku oblaku instabilní zvrstvení atmosféry, v oblaku se utvoří termické vstoupavé proudy, které jsou odpovědné za vznik výstupků.\n\nSKŘEHOT, Petr. Velký atlas oblaků. [s.l.] : Computer Press, 2008. 368 s.\n"}
{"id": "546397", "url": "https://cs.wikipedia.org/wiki?curid=546397", "title": "Enlil-Nádin-Šumi", "text": "Enlil-Nádin-Šumi\n\nEnlil-Nádin-Šumi (dosl. \"[Bůh] Enlil daroval potomky\") byl kassitský král Babylonie (\"Karduniaše\", jak byla Babylonie v tomto období nazývána), který vládl krátce kolem r. 1224 př. n. l.\n\nKolem r. 1230 př. n. l. asyrský král Tukulti-Ninurta I. porazil babylonského vladaře Kaštiliaše IV. a získal tak na několik let kontrolu nad Babylonií. V této době se na babylonském trůnu vystřídali tři místokrálové (loutkoví vladaři) a prvním z nich byl Enlil-Nádin-Šumi, prosazený Tikulti-Ninurtou. Druhým z kandidátů byl pozdější babylonský místokrál Kadašman-Charbe II., kterého podporovala i kassitská obec v Babylóně. Podle některých názorů se dokonce vlády těchto dvou místokrálů překrývaly.\n\nZa vlády Enlil-Nádin-Šumiho se Babylonie stala terčem útoku elamských vojsk pod velením krále Kidin-Chutrutaše, který rozvrátil Přímoří, zničil město Dér a dobyl Nippur, odkud vzal do zajetí většinu obyvatel. V důsledku těchto pohrom byl nakonec Enlil-Nádin-Šumi sesazen a nahrazen Kadašman-Charbem II.\n\n"}
{"id": "546408", "url": "https://cs.wikipedia.org/wiki?curid=546408", "title": "Romská menšina na Slovensku", "text": "Romská menšina na Slovensku\n\nZa příslušníky romské menšiny na Slovensku jsou považováni občané Slovenské republiky hlásící se k romské národnosti. Podle údajů z roku 2001 žije v SR 89 920 osob náležících k této menšině, tvořících tak 1,7 % populace Slovenska. Toto číslo znázorňuje občany SR, kteří při sčítání lidu označili svou národnost za romskou. Neoficiální zdroje hovoří až o 458 000 až 520 000 příslušnících této menšiny, tvořících tak téměř 10 % celkového obyvatelstva Slovenska.\n\nJedná se o druhou největší menšinu na území SR, první největší je maďarská menšina. Nejvíce příslušníků této menšiny žije ve východní části země, převážně v Košickém, Prešovském a Banskobystrickém kraji.\n\nDle oficiálních údajů z roku 2001 žije na území Slovenska 89 920 osob náležících k této menšině, tvořících tak 1,7 % celkového obyvatelstva. V roce 1991 čítala tato menšina 75 802 členů (1,4 % populace).\n\n\n"}
{"id": "546417", "url": "https://cs.wikipedia.org/wiki?curid=546417", "title": "Pestupis", "text": "Pestupis\n\nPestupis je říčka na západě Litvy v okrese Kretinga (Klajpedský kraj), v Žemaitsku. Pramení 7 km na západ od města Salantai, na sever od vísky Buginiai. Klikatí se v celkovém směru východojihovýchodním. Nedaleko od pramene křižuje cestu Grūšlaukė – Salantai, míjí vsi Buginiai, Bajoraliai, protéká jižním okrajem vsi Leliūnai, míjí z jihu ves Bargalis, mezi vesnicemi Pesčiai (podle kterých dostala říčka jméno) a Klecininkai protéká rybníkem Pesčių tvenkinys, křižuje silnici č. 226 Kūlupėnai – Salantai a vzápětí se vlévá se do Salantu 15,8 km od jeho ústí do řeky Minija a 2 km na jihozápad od města Salantai. Je to jeho pravý přítok.\n\nPestupis má nevýznamný levý přítok o délce 3,1 km.\n"}
{"id": "546423", "url": "https://cs.wikipedia.org/wiki?curid=546423", "title": "Erich Kulka", "text": "Erich Kulka\n\nErich Kulka (: אריך קולקה, ‎18. února 1911, Vsetín – 12. července 1995, Jeruzalém) byl česko-izraelský spisovatel, historik a novinář, který přežil holokaust.\n\nZa protinacistickou odbojovou činnost před druhou světovou válkou byl v roce 1939 zatčen gestapem a uvězněn na brněnském Špilberku, později v koncentračních táborech Dachau, Sachsenhausen, Neuengamme a v letech 1942-1945 ve vyhlazovacím táboře Osvětim. V Osvětimi-Birkenau vedl spolu s Otou Krausem a dalšími židovskými spoluvězni zámečnickou dílnu, což mu umožnilo přístup do jiných táborů Birkenau a poznat provoz a hrůzy vyhlazovacího komplexu. Během evakuace koncentračního tábora Osvětim v lednu 1945 se mu podařil útěk z pochodu smrti spolu s jeho dvanáctiletým synem.\n\nPo 2. světové válce napsal společně s Otou Krausem knihu \"Továrna na smrt\", dnes již klasické dokumentární dílo o vyhlazovacím táboře Auschwitz-Birkenau (Osvětim). Zvláštní kapitolou knihy je historie a zánik „českého rodinného tábora“ v Birkenau, popisující vyhlazení tisíců českých Židů, deportovaných do Osvětimi z koncentračního tábora Terezín. Kniha vyšla v sedmi rozšířených vydáních česky a byla přeložena do mnoha jazyků.\n\nDalší kniha, \"Noc a mlha\" (spoluautor Ota Kraus), je studií o ekonomii nacistických koncentračních táborů a genocidy.\n\nO frankfurtském procesu s osvětimskými zločinci pojednává jeho dílo \"Soudcové, žalobci, obhájci\". Při tomto procesu v roce 1964 svědčil jak on, tak jeho syn Otto Dov Kulka (* 1933), pozdější profesor historie na Hebrejské univerzitě v Jeruzalémě. V jiných publikacích tohoto údobí jeho vědecké a literární tvorby zachytil Eichmannův proces v Jeruzalémě a jeho historická novela \"Útěk z tábora smrti\" popisuje útěk českého vězně Vítězslava Lederera z „rodinného tábora“ v Birkenau a jeho pokus varovat kamarády v Terezíně a světovou veřejnost o nacistické genocidě Židů.\n\nZa sovětské invaze v roce 1968 Kulka emigroval z Československa do Izraele, kde pokračoval ve své výzkumné činnosti na Hebrejské univerzitě a v památníku holocaustu Jad vašem v Jeruzalémě. Výsledkem jsou historické studie, které poprvé v historii tematizovaly významnou účast českých a slovenských Židů v boji za osvobození Československa za druhé světové války: \"Židé v československé Svobodově armádě\" a \"Židé v československém vojsku na Západě\".\n\nV Izraeli patřil k nejaktivnějším členům Sdružení československých imigrantů a Ligy izraelsko–československého přátelství. V roce 1977 spoluzakládal Muzeum tolerance Wiesenthalova Centra v Los Angeles. K dalším projektům patřilo založení světového sdružení přeživších Osvětim a vydávání časopisu „The Voice of Auschwitz Survivors“ anglicky, hebrejsky a německy.\n\nPo sametové revoluci usiloval o oživení židovského života v Československu členstvím v pražské náboženské komunitě, účastí na mezinárodních konferencích a přednáškami v Čechách a na Slovensku. Do tohoto období spadají i nová rozšířená vydání shora uvedených knih a jiných českých publikací. Z jeho iniciativy byl postaven na místě nacisty vypálené synagogy v jeho rodném Vsetíně pomník a na kamenných deskách na zdi židovského hřbitova byla vyryta jména obětí holokaustu města Vsetína a jeho okolí. Do posledního roku svého života se aktivně podílel na znovuvybudování politických, vědeckých a kulturních styků mezi Izraelem a Českou republikou.\n\nZa celoživotní dílo mu byl v roce 1989 udělen americkou univerzitou Spertus College of Judaica v Chicagu čestný doktorát.\n\nV roce 1993 založil nadaci na Hebrejské univerzitě v Jeruzalémě, která nese jeho jméno a uděluje ceny doktorandům za vynikající práce v oblasti výzkumu dějin českých Židů a holocaustu. Laureáti této ceny přednášejí dnes na předních izraelských univerzitách, na Harvardu a v Moskvě.\n\nJeho vědecká knihovna je uchována v Bejt Terezín v Giv'at Chajim Ichud v Izraeli a jeho archív v Centrálním archivu Památníku holocaustu Jad Vašem v Jeruzalémě.\n\nV listopadu 2004 mu byl odhalen pomník (portrét od akademického sochaře Josefa Vajce) v Muzeu ghetta Terezín. K výročí jeho narození byla roku 2011 vydána Hebrejskou univerzitou v Jeruzalémě a Židovským muzeem v Praze pamětní kniha \"Erich Kulka 1911-1995. Život jako poslání za ty, kteří se nevrátili. Sto let od jeho narození\" (česky, anglicky, hebrejsky).\n\n"}
{"id": "546426", "url": "https://cs.wikipedia.org/wiki?curid=546426", "title": "Sheldon Dick", "text": "Sheldon Dick\n\nSheldon Dick (1906–1950) byl americký vydavatel, literární agent, filmař a fotograf. Pracoval pro společnost Farm Security Administration během Velké hospodářské krize a dokumentoval život v Americe. Byl členem bohaté rodiny průmyslníka. Vydal knihu básníka Edgar Lee Masterse a natočil dokumentární film o těžbě pro edukativní účely. Je známý především fotografiemi pro společnost FSA a násilnými okolnostmi okolo své smrti.\n\nSheldon Dick byl synem Alberta Blaka Dicka, bohatého výrobce cyklostylů v Chicagu a Mary Henrietty Dickové. Vzal si Dorothy Michelsonovou, 21letou dceru vědce Alberta Abrahama Michelsona v roce 1927, krátce předtím, než začal studovat na Corpus Christi College v Cambridge při Cambridge University.\n\nPo návratu do Spojených států žili v New Yorku, jejich dcera, jmenovala se také Dorothy, se narodila krátce poté. Manželství však netrvalo dlouho. Paní Dicková v dubnu 1932 podala žádost o rozvod.\n\nDick v té době pracoval jako vydavatel - společně s jiným menším vydavatelem - C. Louis Rubsamen. Avšak pouze jedno vydání neslo jeho jméno: kniha básní \"The Serpent in the Wilderness\" básníka Edgara Lee Masterse, zveřejněná v limitované edici v roce 1933. Byla poměrně velká (8½ - 12 palců) se zřejmým důrazem na detail, avšak s některými chybami, asi nejhorší bylo náhodné vázání rukopisných stránek do některých výtisků.\n\nDick si v roce 1933 vzal Mary Lee Burgessovou, která mu později pomáhala v jeho dokumentární tvorbě. Jeho první fotografické práce vznikly v této době, krátce po jeho neúspěchu v nakladatelstvích. O dva roky později vydal knihu o Mexiku. Kniha však nebyla dobře přijata, nicméně některé kritiky uváděly, že \"fotografie přidávají knize na hodnotě.\"\n\nSpolečnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nDickovo bohatství mu umožnilo zajistit financování z vlastních zdrojů a dalo mu nezávislost, které ostatním fotografům chybělo. Stryker se pokusil poskytnout určité vodítko pro typ fotografií, které hledal.\n\n\n"}
{"id": "546434", "url": "https://cs.wikipedia.org/wiki?curid=546434", "title": "Janusz Trzepizur", "text": "Janusz Trzepizur\n\nJanusz Roman Trzepizur (* 21. května 1959, Namysłów) je bývalý polský atlet, který se specializoval na skok do výšky.\n\nV roce 1979 se stal v Třinci vítězem halového mítinku Beskydská laťka. O rok později reprezentoval na letních olympijských hrách v Moskvě, kde ve finále skočil 218 cm a obsadil celkové dvanácté místo. Největší úspěchy ve své kariéře zaznamenal v roce 1982, kdy získal stříbrnou medaili na halovém ME v Miláně a stříbro na mistrovství Evropy v Athénách. Na obou šampionátech shodně prohrál jen se západoněmeckým výškařem Dietmarem Mögenburgem.\n\n"}
{"id": "546436", "url": "https://cs.wikipedia.org/wiki?curid=546436", "title": "Gabriela Zapolska", "text": "Gabriela Zapolska\n\nGabriela Zapolska (30. března 1857 – 17. nebo 21. prosince 1921), rodu Korwin, vlastním jménem Maria Gabriela Korwin-Piotrowska, \"primo voto\" Śnieżko-Błocka, \"secundo voto\" Janowska, byla polská dramatička, spisovatelka a publicistka.\n\nPředstavitelka polského naturalismu. Psala komedie, satiry, dramata a romány.\n\nNarodila se ve vsi Podhajce (předměstí Łucku) ve Volyni ve statkářské rodině (otec Wincenty byl zámožným statkářem, matka Józefa z Karskich byla bývalou baletkou z Varšavy). Vzdělání nabývala doma a krátce v ústavu Sacré Coeur a také v soukromém Institutu Výchovně-Naučném ve Lvově. V roce 1876 se provdala za poručíka carské gardy, mladého statkáře ze Žmudě Konstanta Śnieżko-Błockého, rodu Leliwa, zakrátko však od manžela odešla (manželství skončilo v roce 1888). V roce 1882, po neshodě s rodinou a mužem, odešla k divadlu, hrála v Krakově, Lvově, Poznani a v různých kočovných spolcích. Pociťovala nechuť a později přímo nevraživost k mužům, ve kterých vždy viděla pouze strůjce všech neštěstí, která mohou ženu v životě potkat. Horlivě toužila zůstat herečkou a dostala se tak do různých kočovných amatérských spolků tehdejší Haliče, Kongresovky a také velkovévodství Poznaňského. Od roku 1879 se již herectví věnovala profesionálně, ale považovala se za umělecky nedoceněnou a byla v neustálém konfliktu s divadelním prostředím. V roce 1889 vycestovala do Paříže, aby si zlepšila své divadelní schopnosti a dosáhla většího uznání. Žila zde pět let (do roku 1895) a účinkovala ve slavných divadlech Théâtre Libre, A. Antoine'a a později v moderním Théâtre de l'Œuvre. Úspěchů však nedosáhla. Po návratu do vlasti se bezúspěšně snažila dostat se do varšavských divadel. Ještě jednou působila v kočovných divadlech, aby konečně dostala angažmá v Divadlo Juliusze Słowackého v Krakově, který řídil Tadeusz Pawlikowski, v němž si vydobyla úspěchy, ale stala se zároveň obětí ostré divadelní kritiky.\n\nJako spisovatelka debutovala v roce 1883 pod pseudonymem Gabriela Zapolska, a to povídkou \"Jeden den ze života růže\" (pol. \"Jeden dzień z życia róży\", 1881). Její spisy vycházely ve lvovském a později varšavském tisku. Její díla, mezi něž patřila povídka \"Małaszka\" (1883), romány \"Kaśka Kariatyda\" (1885–1886) (česky vyšlo pod názvem \"Ve službách hříchu\"), \"Przedpiekle\" (1889), se stala předmětem polemik, vyvolaných pobouřením konzervativní kritiky kvůli dominujícímu naturalismu v dílech. V románech \"O czym się nie mówi\" (1909) a \"O czym się nawet myśleć nie chce\" (1914) se zabývala problematikou prostituce a pohlavních nemocí. Napsala mnoho povídek, románů a dramat, z nichž je však nejslavnější \"Morálka paní Dulské\" (pol. \"Moralność Pani Dulskiej\"). Vlivem své prudké povahy a nepříliš šťastných životních zkušeností bývala často vnitřně neklidná. Neustále mívala konflikty s řediteli a režiséry divadel, v nichž vystupovala nebo ve kterých se hrály její hry. Od roku 1904 se natrvalo usadila ve Lvově, kde se svým druhých mužem, malířem Stanisławem Janowským, založila divadelní spolek, se kterým projížděla Haličí.\n\nObojí její manželství bylo nešťastné, svůj pseudonym si zvolila, když přijela na zapřenou do vídeňského ústavu porodit nemanželské dítě; mezi velkým počtem jejích milenců bylo několik významných spisovatelů polských i francouzských. V jejím životě se střídalo štěstí a triumf s ústrky a ponížením. Její stále neukojená touha po vyžití ji vedla ke stálým konfliktům s předsudky společenského života, které odvážně narušovala částečně proto, aby dráždila společnost, kterou živelně nenáviděla a jíž pohrdala. Společenský vzdor se v jejím životě mísil s dekadentním nihilismem a sexuální rozpoutaností. Podobný rys společenské vzpoury má i její dílo.\n\nV roce 1912 se v Praze účastnila \"Výstavy práce polské ženy\". Stala se členkou umělecké komise Teatru Premier. Spolupracovala se lvovským Nezávislým divadlem. Po zabrání Lvova ruskými vojáky v říjnu 1914 vlastnila cukrárnu. Bydlela ve vile „Skiz“ v Łyczakowě ve Lvově, v němž prožila poslední léta svého života.\n\nZemřela 17. prosince 1921 ve Lvově a byla pochována v Aleji Zasloužených na Łyczakowském hřbitově.\n\nSpisovatelka se soustřeďovala převážně na negaci lidských vlastností či společenských jevů – sama zdůrazňovala, že svoji tvorbu vnímá jako protest proti lidské falešnosti.\n\nVlivem Émila Zoly a jiných naturalistů popisovala jevy každodenního života. V popisech nezapře pozorovací talent a žurnalistické nadání. Byla přesvědčena, že funkcí literatury je služba společnosti.\n\nHlavní oblastí její tvorby je maloměšťácký svět lvovské úřednické mezivrstvy, bídně živořící ve stínu dohasínající aristokracie. Život tohoto prostředí s jeho společenskou morálkou je hlavním obsahem děl prozaických i dramatických, v nichž v popředí stojí vztahy a problémy sexuální. Proti úzkoprsé a pokrytecké maloměšťácké morálce zoufale bojují některé ženské hrdinky Zapolské, toužící se vyprostit z pout falešné konvence a probojovat se k plnému vyžití své lásky. Ženy nižších společenských vrstev ale padají jako oběti poté, co posloužily skrývaným sexuálním potřebám mladých pánů, ukojovaných bez jakékoli morálky i závazků pod přísně střeženým pláštíkem společenských zvyklostí. Muži jsou u Zapolské vesměs nesympatičtí, buď brutální sobci nebo směšní slaboši, kteří se nedovedou povznést nad předsudky svého okolí.\n\nDivadelní tvorba Gabriely Zapolské se dělí na dvě části: melodramata pro tehdy populární „zahrádková divadla“ (\"Skiz\", \"Małka Szwarcenkopf\") i komedie nebo tragédie pro velkoměstská divadla. Ve druhé části se objevuje výrazný vliv naturalistického dramatu (požadavek hluboké psychologie postav, rezignace na nepravděpodobný děj, analýza lidských charakterů atd.). Kladla důraz na roli rekvizit, kulis, mimiky a také na jazyk postav.\n\nZajímala se také o židovskou kulturu, brojila proti antisemitismu. V časopise Życie publikovala román \"Antysemitnik\". Zabývala se také vlasteneckou tematikou (\"Tamten został\", \"Sybir\", \"Jesiennym wieczorem\"), v níž navazovala na tradice romantismu.\n\nTeodor Jeske-Choiński (konzervativní časopis Niwa) vytýkal nemorálnost děl Zapolské – zejména jejich chlípnost a sprostotu. Tyto názory konzervativního prostředí se nezměnily až do počátku meziválečného dvacetiletí. Objektivitu v dramatech cenili Piotr Chmielowski a Wilhelm Feldman, ale neviděli jiné důležité problémy v její tvorbě. Stanisław Brzozowski (spisovatel) se domníval, že Zapolská by mohla napsat jednu velice dobrou knihu, ale její části se rozprášily v mnoha povídkách, komediích a románech.\n\nZapolska byla sympaticky přijímána mladou generací, která s ní sdílela odpor k maloměšťáctví i hlad po sexuálním vyžití. Její dramata, vyvolávající často skandál v konzervativní společnosti, nacházela uznání i pochopení v mládeži.\n\n"}
{"id": "546440", "url": "https://cs.wikipedia.org/wiki?curid=546440", "title": "Seznam proboštů mikulovské kapituly", "text": "Seznam proboštů mikulovské kapituly\n\nVýznačnou kolegiátní kapitulu u sv. Václava v Mikulově vedli od jejího založení tito probošti:\n\n"}
{"id": "546442", "url": "https://cs.wikipedia.org/wiki?curid=546442", "title": "Zakysaná smetana", "text": "Zakysaná smetana\n\nZakysaná či kysaná smetana je mléčný výrobek vyráběný fermentací pomocí bakterií mléčného kvašení.\n\nPrůmyslově se vyrábí fermentací smetany v tancích nebo přímo v kelímcích. Dříve se zřejmě nekysala samotná smetana, ale sbírala se ze zakyslého mléka (praslovansky sъmětati – sbírat).\n\nPoužívá se ve studené kuchyni (k přímé konzumaci jako jogurt, v zálivkách, do nepečených dortů…) i k vaření polévek, omáček apod. Ve východoevropské kuchyni je zvykem při podávání přidávat zakysanou smetanu do některých polévek jako je boršč nebo soljanka.\n\nObdobný, původně francouzský výrobek crème fraîche se vyrábí odlišným způsobem a je méně kyselý.\n\nRuský výraz \"сметана – smetana\" se užívá i v řadě dalších zemí (např. ve Finsku) právě pro zakysanou, nikoliv pro sladkou smetanu. I v angličtině se výraz používá jako termín pro zakysanou smetanu z oblasti střední a východní Evropy, přičemž jako nadřazený pojem (i pro \"crème fraîche\") se používá \"sour cream\".\n"}
{"id": "546443", "url": "https://cs.wikipedia.org/wiki?curid=546443", "title": "Xz", "text": "Xz\n\nxz je souborový formát pro bezztrátovou kompresi využívající algoritmus LZMA2. Podobně jako gzip a bzip2 je určen ke kompresi jediného souboru, nikoliv pro sbalení více souborů do jednoho archivního souboru. Lze ho ovšem použít pro kompresi archivu vyrobeného z více souborů například běžnými UN*Xovými programy tar nebo cpio.\n\nFormát xz je například používán pro kompresi balíčků ve Fedoře, Arch Linuxu, Debianu a Slackware.\n\nJe k dispozici implementace XZ Utils zveřejněná pod svobodnými licencemi, přičemž její jádro (totiž liblzma) je volným dílem.\n"}
{"id": "546444", "url": "https://cs.wikipedia.org/wiki?curid=546444", "title": "Valerie Harper", "text": "Valerie Harper\n\nValerie Harper (22. srpna 1939, Suffern, New York, USA - 30. srpna 2019, Los Angeles, Kalifornie) byla americká filmová a divadelní herečka. \n\nMezi její nejznámější role patřila postava Rhody Morgernstern v situační komedii \"The Mary Tyler Moore Show\" za kterou počátkem 70. let získala celkem čtyři Ceny Emmy a dvě nominace na Zlaté glóby, a stejná postava v sitcomu \"Rhoda\", za níž si v roce 1974 odnesla Zlatý glóbus a v 70. letech několik nominací na ceny Emmy Ewards.\n\n"}
{"id": "546446", "url": "https://cs.wikipedia.org/wiki?curid=546446", "title": "Kateřina Lojdová", "text": "Kateřina Lojdová\n\nKateřina Lojdová (* 2. března 1961 Praha) je bývalá česká herečka, politička a moderátorka, v 90. letech 20. století poslankyně České národní rady a Poslanecké sněmovny za Občanskou demokratickou alianci.\n\nVystudovala herectví na DAMU a produkci a řízení na FAMU. Po absolutoriu účinkovala krátce v Ústeckém divadle.\n\nPo sametové revoluci se zapojila do politiky. Ve volbách v roce 1992 byla zvolena do České národní rady za ODA (volební obvod Severomoravský kraj) Zasedala v zahraničním výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrvala do konce funkčního období parlamentu, tedy do voleb v roce 1996.\n\nV sněmovních volbách roku 1996 neúspěšně kandidovala za ODA. Podílela se na předvolebních spotech strany. Následně působila jako poradkyně ministra životního prostředí Jiřího Skalického. Od listopadu 1997 navíc fungovala jako faktická tisková mluvčí ODA.\n\nV současnosti je ženou v domácnosti, je vdaná za rozhlasového magnáta Michela Fleischmanna, se kterým má dvojčata Maxe a Kláru. Se svou jmenovkyní Kateřinou Lojdovou (* 1977), také herečkou, je příbuzná.\n\n\n\n"}
{"id": "546447", "url": "https://cs.wikipedia.org/wiki?curid=546447", "title": "Édouard Estaunié", "text": "Édouard Estaunié\n\nÉdouard Estaunié (4. února 1862 Dijon – 2. dubna 1942 Paříž) byl francouzský spisovatel a inženýr.\n\nPocházel z buržoazní rodiny. Absolvoval École polytechnique, École libre des sciences politiques a École supérieure de télégraphie a poté pracoval na Správě pošt a telegrafů. Před tím, než se začal plně věnovat literární činnosti, pracoval jako generální inspektor pošt a ředitel École Professionnelle Supérieure des Postes et Télégraphes (v letech 1901 až 1905).\n\nZa člena Francouzské akademie byl zvolen 15. listopadu 1923.\n\nJe považován za tvůrce slova \"telekomunikace\".\n\nVětšinu svých románů napsal na svém venkovském sídle v Saint-Julia-de-Gras-Capou, Haute-Garonne.\n\n"}
{"id": "546450", "url": "https://cs.wikipedia.org/wiki?curid=546450", "title": "Louis-Georges de Bréquigny", "text": "Louis-Georges de Bréquigny\n\nLouis-Georges de Bréquigny nebo také Louis Georges Oudard Feudrix de Bréquigny (22. ledna 1714 Granville –\n3. července 1795 Paříž) byl francouzský paleograf a historik.\n\nByl vyslán jako diplomat, v roce 1764, do Londýna, kde zůstal tři roky. Zkoumal zde archivní zdroje týkající se diplomatické historie Francie. Za člena Francouzské akademie byl zvolen v roce 1772.\n\nJeho písemná pozůstalost je v současnosti uložena v Bibliothèque nationale de France, kde tvoří sbírku 165 svazků.\n\n\n"}
{"id": "546451", "url": "https://cs.wikipedia.org/wiki?curid=546451", "title": "Modrý štít", "text": "Modrý štít\n\nMezinárodní komitét Modrý štít ICBS (International Committee of the Blue Shield) byl vytvořen v červenci 1996, aby koordinoval činnost výkonných orgánů ICOM (Mezinárodní rada muzeí), ICOMOS (Mezinárodní rada pro památky a sídla), IFLA (Mezinárodní federace knihovnických asociací) a ICA (Mezinárodní rada archivů).\n\nOznačení a logo Modrý štít je odvozeno od znaku, který je na základě Konvence o ochraně kulturního dědictví v ozbrojeném konfliktu, projednané v Haagu v roce 1954 (tzv. Haagská konvence) umísťován na některých budovách splňujících kritéria a používajících ochrany podle zásad této konvence.\n\nICBS si klade za cíl rozšířit ochranu a pomoc na kulturním dědictví ohrožené nejen válkou, nýbrž také přírodními katastrofami (záplavy, požáry, zemětřesení aj.).\n\n\n\n\n\nČeský komitét Modrý štít je neziskovou národní společností Mezinárodního komitétu Modrý štít (International Committee of the Blue Shield, ICBS) na území České republiky. Je dobrovolnou společností sdružující na základě společného zájmu české výbory, resp. českou reprezentaci ICA, ICOM, ICOMOS, IFLA.\n\nPosláním Českého komitétu Modrý štít je preventivní ochrana, zmírňování rizik a pomoc při záchraně kulturního dědictví ohroženého přírodní katastrofou, selháním člověka či ozbrojeným střetnutím. Za tímto účelem a na zcela dobrovolném základě shromažďuje a šíří informace, koordinuje akce a doporučuje a napomáhá realizaci nezbytných opatření v případě výjimečných situací v ČR nebo prostřednictvím ICBS mimo její hranice všude, kde je zapotřebí pomoci.\n\nČeský komitét Modrý štít se ve své činnosti řídí Haagskou konvencí o ochraně kulturního dědictví v případě ozbrojeného střetnutí z roku 1954, Prvním protokolem (1954) a eventuálně Druhým protokolem k ní, přijatým 26. 03. 1999, dále pak Konvencí UNESCO k ochraně světového kulturního dědictví z roku 1972, Doporučením UNESCO k ochraně kulturního a přírodního dědictví na národní úrovni (1972), Ženevskými konvencemi (1849), jichž je ČR smluvní stranou, Zásadami Mezinárodní dekády OSN pro zmírnění následků přírodních katastrof (1990-2000) a ustanoveními, doporučeními a žádostmi ICBS.\n\n\n\n"}
{"id": "546457", "url": "https://cs.wikipedia.org/wiki?curid=546457", "title": "Ašva (přítok Veivirže)", "text": "Ašva (přítok Veivirže)\n\nAšva je řeka na západě Litvy v okresech Šilalė (Tauragėský kraj) a Šilutė (Klajpedský kraj), v Žemaitsku. Pramení v katastru obce Gvaldai, 6 km na západ od města Kvėdarna. Vlévá se do Veivirže 7 km na západ od města Švėkšna u vsi Šarkiškiai, 20,1 km od jeho ústí do řeky Minija. Je to jeho levý přítok.\n\nPramení v katastru obce Gvaldai, v bývalém mokřadu Pajūralio pelkė. Teče zpočátku směrem jižním, u obce Sauslaukis se stáčí na západ a u obce Inkakliai na severozápad. Meandruje poměrně drobnými, ale častými (hustými) meandry. Průměrný spád je 180 cm/km. Maximální průtok 45 m³/s. Hloubka údolí je 5 - 10 m, šířka koryta je 5 - 8 m, hloubka 0,4 - 1,7 m, rychlost toku 0,4 m/s. Pohledná je krajina kolem soutoku s řekou Strigrė je od roku 1992 vyhlášena Stemplėskou rezervací. Od mostu v obci Inkakliai spadá do Chráněné krajinné rezervace \"Veiviržo kraštovaizdžio draustinis\". Od roku 2004 je rozhodnutím vlády Litevské republiky zahrnuta do seznamu řek s vysokou kulturní a ekologickou hodnotou. V celé řece jsou rozhodnutím vlády celoročně chráněni Pstruh obecný potoční (\"Salmo trutta fario\"), Pstruh obecný mořský (\"Salmo trutta trutta\"), Vranka obecná (\"Cottus gobio\") a Mihule říční (\"Lampetra fluviatilis\"). Kromě toho je na řece od 1. října do 31. prosince zakázán rybolov jakýmkoliv způsobem.\n\nNa řece bylo pět mlýnů: v obcích Sauslaukis, Stemplės, Žąsyčiai, Nautiltė a Stankiškiai. Po II. světové válce všechny mlýny zchátraly a zanikly. V meziválečném období bylo v období povodní řekou plaveno vory dříví.\n\nŘeka Ašva (něm. \"Aschwa, Aszwa\") byla poprvé zachycena na mapě C. Henneberga roku 1576.\n\n\n+ další tři málo významné levé přítoky\n\n\n+ další čtyři málo významné pravé přítoky\n"}
{"id": "546459", "url": "https://cs.wikipedia.org/wiki?curid=546459", "title": "Jan Kropidlo", "text": "Jan Kropidlo\n\nJan Kropidlo ( , † 1421) byl opolský kníže, biskup poznaňský, chelmský, kaminský a ladislavský z rozrodu slezských Piastovců.\n\nByl synem opolského knížete Boleslava III. Přízvisko Kropidlo získal podle svého účesu. Roku 1382 se na přímluvu strýce Vladislava stal biskupem poznaňským. Roku 1396 se spolu s bratry stal po odstoupení strýce Vladislava opolským knížetem, ale jelikož sledoval církevní kariéru, panoval v Opolsku pouze formálně. Mimo jiné také zprostředkoval sňatek svého synovce Boleslava V. Opolského s dcerou polské královny Annou Granovskou.\n"}
{"id": "546462", "url": "https://cs.wikipedia.org/wiki?curid=546462", "title": "Jan Minsterbersko-Olešnický", "text": "Jan Minsterbersko-Olešnický\n\nJan Minsterbersko-Olešnický též jen Minsterberský či Olešnický (4. listopadu 1509 – 28. února 1565) byl minsterbersko-olešnický kníže z rozrodu pánů z Poděbrad.\n\nJeho otcem byl minsterberský kníže Karel I., matkou pak Anna Zaháňská . V Minsterbersko-olešnickém knížectví vládl spolu se svými bratry. Je pohřben v olešnickém kostele.\n\n"}
{"id": "546466", "url": "https://cs.wikipedia.org/wiki?curid=546466", "title": "Napněte všechny plachty!", "text": "Napněte všechny plachty!\n\nNapněte všechny plachty!, v originále \"Toate pânzele sus\", je román rumunského spisovatele Radu Tudorana.\n\nV Rumunsku vyšel v roce 1954. U nás bylo knižní vydání rozděleno do dvou částí. Román vyšel v nakladatelství Albatros (nakladatelství) v roce 1988.\n\nV zemi původu se příběh dočkal velké popularity. V roce 1976 byl natočen dvanáctidílný televizní seriál, který pod názvem \"Pod napnutými plachtami\" vysílala rovněž Československá televize.\n\nPříběh se odehrává koncem 19. století. Mladý rumunský student Anton Lupan uzavře velké přátelství s Pierrem Vaillantem. Oba si dobře rozumí, spojuje je touha objevovat neznámé. Společně plánují sehnat prostředky na lodní plavbu do neznámých končin Ohňové země. Mají namířeno do míst, která tehdy ještě žádný člověk nespatřil.\n\nPierrův otec i dědeček se kdysi do těchto míst vydali, ale neúspěšně. Otec Pierra Vaillanta se dokonce z výpravy nikdy nevrátil. Pierre je nakonec úspěšnější, sežene prostředky, loď i posádku, a vyrazí na plavbu. Anton Lupan mu v přístavu zamává a upřímně přeje štěstí. Netuší však, že přítelova loď je jedné noci zákeřně přepadena bandou pirátů, kteří jsou v okolí již dlouho postrachem.\n\nAnton Lupan dokončí studia lodního inženýrství. Uběhne pár let a od svého přátele nemá stále žádné zprávy. Najme si proto loď a posádku a vydává se uskutečnit dávný společný sen. Po Pierrovi však stále pátrá. Nevzdává se představy, že jeho přítel je i po letech stále naživu.\n\nNovou loď pojmenují Naděje. Antonovi se podaří dát dohromady skutečně odvážné a věrné muže. Kormidelníkem je Gerasim, moudrý a zkušený námořník. Jeremiáš je zase pověstný svou dobrou muškou, střílí znamenitě. Spolu s bratrancem Haralambem studovali lodní tesařinu. Často se oba škádlí, ale ve skutečnosti je spojuje síla přátelství, stejně jako zbytek posádky. Lodním kuchařem je turek Ismail. Nejmladším členem je pak Míša, v němž ostatní spatřují budoucího nadějného námořníka. Musí se toho však ještě hodně naučit.\n\nVýpravu čeká mnoho nástrah. Na cestě se budou muset poprat s přírodními živly, ale také s piráty. Obávaná lupičská banda se zaměří také na posádku Naděje. V čele námořních lupičů je padouch jménem Holobrad, který má na svědomí již mnoho údajně ztracených lodí. Holobradova banda loupí a vraždí, případné zajatce dovlečou na pustý ostrov. Střetnutí s piráty dopadne pro posádku Naděje dobře. Na pirátském ostrově se jim podaří vysvobodit ze zajetí mladou dívku jménem Adnana. Vezmou ji na loď a Anton se do ní postupně zamiluje. Holobrad sice uniká, ale nakonec neujde spravedlivému trestu. Okolnosti přivedou Antona Lupana na stopu svého dávného přítele, který je stále naživu a unikl pirátskému zajetí. Podaří se posádce Naděje překonat všechny překážky a dorazit do tajemných míst, kam se předtím ještě nikdo nevydal?\n"}
{"id": "546473", "url": "https://cs.wikipedia.org/wiki?curid=546473", "title": "Amirim", "text": "Amirim\n\nAmirim ( אֲמִירִים, v oficiálním přepisu do angličtiny Amirim) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 558 metrů, v Horní Galileji, cca 35 kilometrů východně od břehů Středozemního moře. Je situován na jihovýchodním okraji masivu Har Meron, jehož svahy spadají do údolí Chananja.\n\nObec se nachází cca 115 kilometrů severovýchodně od centra Tel Avivu, cca 45 kilometrů severovýchodně od centra Haify a cca 5 kilometrů jihozápadně od Safedu. Amirim obývají Židé, přičemž osídlení v tomto regionu je převážně židovské. 5 kilometrů na západ leží vesnice Ejn al-Asad, které obývají Drúzové. Oblasti, které obývají izraelští Arabové, leží dál k západu a jihozápadu.\n\nObec Amirim je na dopravní síť napojena pomocí místní silnice číslo 866, jež sem odbočuje z dálnice číslo 85.\n\nMošav Amirim byl založen v roce 1950. Zakladateli obce byla skupina židovských přistěhovalců z Jemenu. Původně se nazývala Parod Ilit (פרוד עלית). Pak místní populaci posílila další skupina židovských přistěhovalců, kteří se sem přesunuli z nedalekého provizorního ubytování v prostoru opuštěné arabské vesnice Faradija (nedaleko kibucu Parod) a Parod Ilit byl přejmenován na Šefer. V roce 1956 se obec Šefer rozdělila na dvě části. Západní si ponechala tento název (dodnes pod jménem Šefer), východní byla nazvána Amirim. V Amirim se nacházela pracovní vesnice, ale po dvou letech byla opuštěna.\n\nV roce 1958 se v Amirim nově usídlila osadnická skupina tvořená vegetariány a vegany většinou z Tel Avivu, kteří se zde rozhodli zřídit své centrum. Ti zde vytrvali. Mošav se dodnes zaměřuje na organické zemědělství a ekoturistiku. Šlo o první vesnici v Izraeli, která už v roce 1961 zřídila turistické ubytování a zaměřovala se na turistický průmysl.\n\nV Amirim funguje knihovna a společenské centrum. Dále je tu k dispozici zařízení předškolní péče o děti. Základní škola je v sousední vesnici Parod.\n\nObyvatelstvo mošavu Amirim je sekulární. Podle údajů z roku 2014 tvořili populaci v Amirim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 744 lidí. Během roku 2014 populace stoupla o 2,3 %.\n\n\n"}
{"id": "546475", "url": "https://cs.wikipedia.org/wiki?curid=546475", "title": "Jan Minsterberský", "text": "Jan Minsterberský\n\nJan Minsterberský († 1428, Altwilmsdorf (\"Staré Jesenice\") byl minsterberský kníže, poslední z minsterberské větve rodu slezských Piastovců.\n\nByl synem minsterberského knížete Boleslava III. a Anežky z Lichtenburka. Při vpádu husitů do Slezska v roce 1428 uzavřel s nimi kníže separátní dohodu. Ta se ale nevztahovala na výpad východočeských sirotků do Kladska, kterým se Jan postavil v boji u Staré Jesenice. Byl poražen a sám v bitvě padl.. Jeho smrtí minsterberská větev slezských Piastovců vymřela po meči.\n"}
{"id": "546476", "url": "https://cs.wikipedia.org/wiki?curid=546476", "title": "Jan Stínavský", "text": "Jan Stínavský\n\nJan Stínavský či Hlohovsko-Stínavský († 1365) byl hlohovský a stínavský kníže z rozrodu slezských Piastovců.\n\nByl synem hlohovkého a velkopolského knížete Jindřicha III. Dne 29. dubna 1329 složil lenní přísahu českému králi Janovi Lucemburskému.\n"}
{"id": "546486", "url": "https://cs.wikipedia.org/wiki?curid=546486", "title": "Šefer", "text": "Šefer\n\nŠefer ( שֶׁפֶר‎, v oficiálním přepisu do angličtiny Shefer) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 570 metrů, v Horní Galileji, cca 33 kilometrů východně od břehů Středozemního moře. Je situován na jihovýchodním okraji masivu Har Meron, jehož svahy spadají do údolí Chananija.\n\nObec se nachází cca 115 kilometrů severovýchodně od centra Tel Avivu, cca 45 kilometrů severovýchodně od centra Haify a cca 6 kilometrů jihozápadně od Safedu. Šefer obývají Židé, přičemž osídlení v tomto regionu je převážně židovské. Tři kilometry na západ leží vesnice Ejn al-Asad, které obývají Drúzové. Oblasti, které obývají izraelští Arabové, leží dál k západu a jihozápadu.\n\nObec Šefer je na dopravní síť napojena pomocí místní silnice číslo 866, jež sem odbočuje z dálnice číslo 85.\n\nMošav Šefer byl založen v roce 1950. Zakladateli obce byla skupina židovských přistěhovalců z Jemenu. Původně se nazývala Parod Ilit (פרוד עלית). Pak místní populaci posílila další skupina židovských přistěhovalců, kteří se sem přesunuli z nedalekého provizorního ubytování v prostoru opuštěné arabské vesnice Faradija (nedaleko kibucu Parod), a Parod Ilit byl přejmenován na Šefer. V roce 1956 se obec rozdělila na dvě části. Západní si ponechala název Šefer, východní byla nazvána Amirim. Nově byl pak Šefer osídlen během 60. let 20. století židovskými přistěhovalci ze severní Afriky.\n\nJméno obce je odvozeno od biblického citátu, Kniha Genesis 49,21 - „\"Neftalí, laň vypuštěná, promlouvá úchvatnými slovy\"“\n\nEkonomika mošavu je založena na rostlinné a živočišné výrobě. V poslední době se rozvíjí turistický ruch. Západně od Šefer leží skupina zástavby zvaná Chemdat Jamim (חמדת ימים), která slouží jako turistická vesnice.\n\nV Šefer funguje obchod a společenské centrum. Dále je tu k dispozici zařízení předškolní péče o děti. Základní škola je v sousední vesnici Parod nebo v obci Meron.\n\nObyvatelstvo mošavu Šefer je smíšené, tedy sekulární i nábožensky orientované. Podle údajů z roku 2014 tvořili populaci v Šefer Židé (včetně statistické kategorie \"ostatní\", která zahrnuje nearabské obyvatele židovského původu, ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 347 lidí. Během roku 2014 populace klesla o 0,3 %.\n\n\n"}
{"id": "546494", "url": "https://cs.wikipedia.org/wiki?curid=546494", "title": "Fukóza", "text": "Fukóza\n\nFukóza (v chemickém názvosloví fukosa), je monosacharid se šesti uhlíky (hexóza) a aldehydovou skupinou (aldóza). Běžně používaná zkratka je Fuc. Na rozdíl od naprosté většiny sacharidů nacházejících se v přírodě, které jsou v D konfiguraci (D sacharidy neboli D cukry), se fukóza vyskytuje přirozeně v L konfiguraci. Fukóza není základní hexózou, ale jedná se o odvozený cukr – derivát, který patří do skupiny tzv. deoxysacharidů (sacharidů, kterým chybí jedna nebo více hydroxylových skupin – příkladem dalších významných deoxycukrů může být L-rhamnóza nebo D-deoxyribóza). Fukózu lze také označit za 6-deoxy-L-galaktózu.\n\nFukóza se v přírodě volná prakticky nevyskytuje. Vzácně se podílí na tvorbě polysacharidů (např. fukoidan). Velmi často ji však lze najít jako součást oligosacharidů, které jsou navázané na proteinech (glykoproteiny) a to jak N-glykosidovou vazbou tak i O-glykosidovou vazbou. V těchto oligosacharidech je fukóza vždy navázaná O-glykosidovou vazbou na jiný sacharid – nejčastěji galaktózu (Gal) nebo N-acetylglukosamin (GlcNAc), nebo vzácněji přímo na protein (a to přes hydroxylové skupiny postranních řetězců aminokyselin serinu nebo threoninu)\n\nFukóza stejně jako ostatní monosacharidy nevystupuje v metabolismu samotná, ale navázaná na přenašeč. V případě fukózy se jedná o GDP (guanosindifosfát). GDP-fukóza je syntetizovaná jednak z GTP (guanosintrifosfát) a volné fukózy (jejíž zdroj je přijatá potrava nebo štěpení vlastních oligosacharidů) nebo může syntéza vycházet z GDP-manózy.\n\nNejdůležitějším zdrojem L-fukózy jsou fukoidany – polysacharidy tvořené zčásti fukózou v různé míře sulfatovanou (tzn. s navázanými zbytky kyseliny sírové), které jsou produkované některými hnědými řasami jako součást jejich buněčných stěn (spolu s celulózou) (např. \"Fucus vesiculosus\"). U některých druhů mohou tvořit více jak 40 % z celkové hmotnosti sušených buněčných stěn.\n\nBěhem zánětu dochází v jeho okolí ke změnám složení oligosacharidů, které na svém povrchu vystavují buňky tvořící stěny krevních kapilár tzv. endotheliální buňky. Bílé krvinky mají pro tyto speciální oligosacharidy receptory (tzv. selektiny), které jim je pomáhají rozpoznat a navázat se na ně.\nTímto mechanismem se bíle krvinky zachytávají na stěny krevních kapilár a koncentrují se místě zánětu. Fukóza je nezbytnou součástí těchto oligosacharidů, které endotheliální buňky v případě zánětu syntetizují a vystavují.\n\nBiochemickou podstatou krevních skupin jsou oligosacharidy, které jsou vystaveny na povrchu červených krvinek (a dalších buněk). Struktura sacharidů jednotlivých krevních skupin je trochu odlišná, nicméně všechny tři (A, B i 0 (neboli H)) obsahují navázanou fukózu.\n\n\n"}
{"id": "546515", "url": "https://cs.wikipedia.org/wiki?curid=546515", "title": "Judy Davis", "text": "Judy Davis\n\nJudy Davis (* 23. dubna 1955, Perth, Austrálie) je australská filmová a televizní herečka. Mezi její významné filmové snímky patří například \"Manželé a manželky\", \"Cesta do Indie\", z televizních seriálů pak \"Já a mé přízraky\".\n\nBěhem své herecké kariéry od konce 70. let získala řadu filmových ocenění, ocenění filmových kritiků i řadu nominací. Mezi nejvýznamnější z nich patří Ceny Emmy, Zlatý glóbus, cena BAFTA, ocenění moskevských, londýnských, newyorských či bostonských filmových kritiků. Ze získaných nominací se jednalo například o cenu Akademie (Oscar), Satellite Award, Screen Actors Guild Awards, aj.\n\n"}
{"id": "546524", "url": "https://cs.wikipedia.org/wiki?curid=546524", "title": "Alkaios", "text": "Alkaios\n\nJméno Alkaios označovalo na různé Řeky:\n\n"}
{"id": "546525", "url": "https://cs.wikipedia.org/wiki?curid=546525", "title": "William Gibson (dramatik)", "text": "William Gibson (dramatik)\n\nWilliam Gibson (13. listopadu 1914, New York, USA – 25. listopadu 2008, Stockbridge, USA) byl americký dramatik, spisovatel a držitel divadelní ceny Tony Award. Tu získal za svou hru \"The Miracle Worker\" z roku 1959, jenž vypráví příběh z dětství americké spisovatelky Helen Kellerové. Hra je adaptací na původní televizní scénář z roku 1957. Později, v roce 1962, Gibson příběh adaptoval na filmovou verzi, která získala nominaci na Oscara za nejlepší adaptovaný scénář.\n\nBěhem svého života působil na Broadwayi a mezi jeho tamní debut patří hra \"Two for the Seesaw\" z roku 1958. Za hru \"Dinny and the Witches\" počátkem 60. let získal nominaci na divadelní cenu Tony Award. Další z jeho her byla \"Golda\" o někdejší izraelské ministerské předsedkyni Goldě Meirové.\n\n"}
{"id": "546536", "url": "https://cs.wikipedia.org/wiki?curid=546536", "title": "Poslední prolog", "text": "Poslední prolog\n\n„Poslední prolog“ (v originále „Past Prologue“) je třetí epizoda první sezóny seriálu \"\". V České republice byla při své premiéře odvysílána jako čtvrtá v pořadí.\n\nPosádka stanice Deep Space Nine zachrání Bajorana Tahna Lose z poškozené lodi, na kterou útočí Cardassiané. Ti tvrdí, že Tahna je známý člen teroristické organizace Kohn-Ma a požadují jeho vydání. Tahna se však pokouší získat politický azyl a žádá o pomoc majora Kiru a přísahá jí, že Kohn-Ma opustil. Komandér Sisko mu azyl udělí.\n\nPozději zahlédne Odo Tahnu v rozhovoru s klingonskými sestrami Lursou a B'Etor. Tahna také požádá Kiru o zapůjčení runaboutu. Doktor Bashir s pomocí svého nového přítele Garaka vyslechne, jak Klingonky plánují setkání s Tahnou u měsíce planety Bajor VIII, aby jim předal věci, které lze použít na sestrojení bomby. Posádka ale nemá dostatek důkazů, aby mohla Tahnovi zabránit v jeho činnosti, proto mu runabout půjčí s tím, že ho zatknou až po provedení obchodu. Kira se cítí rozpolcená mezi vlastní minulostí v Kohn-Ma a současnými povinnostmi a závazky a navrhne Tahnovi, že poletí s ním.\n\nSisko a O'Brien čekají na druhé straně měsíce, zatímco Tahna s Kirou provedou obchod. Když se objeví druhý runabout, Tahna zjistí, že to byla past. Do toho přilétá cardassijská válečná loď. Tahna pod pohrůžkou zastřelení nutí Kiru letět na stanici a chce bombou zničit červí díru. Bez ní totiž Bajor nebude mít důvod hostit na svém území Federaci, kterou Tahna považuje za nového okupanta Bajoru.\n\nKira ale nahne runabout na stranu, Tahna je dezorientovaný a ona mezitím proletí červí dírou do gamma kvadrantu, kde nechá bombu neškodně vybuchnout. Tahna však opět ukořistí zbraň a nařídí Kiře vrátit se do alfa kvadrantu. Tam dostane Tahna od Siska ultimátum, buď se vzdá úřadům na stanici, anebo počká, až ho zabijí Cardassiané. Tahna předá svou zbraň Kiře a vzdá se. Kira mu říká, že jednoho dne možná pochopí, proč to, co ona udělala, bylo správné.\n\n"}
{"id": "546547", "url": "https://cs.wikipedia.org/wiki?curid=546547", "title": "Tova Feldshuh", "text": "Tova Feldshuh\n\nTova Feldshuh (* 27. prosince 1952, New York, Spojené státy; rodným jménem Terri Sue Feldshuh), v anglickém přepisu Tovah Feldshuh, je americká herečka, zpěvačka a dramatička židovského původu. Během své herecké kariéry byla nominována například na ceny Emmy či Tony Award. Získala pak ceny Drama Desk Special Award či Theatre World Award.\n\nZačínala v 70. letech na Broadwayi a mezi úspěšné hry, v nichž hrála a získala uznání patří \"Jentl\", \"Golda's Balcony\" či \"Saravà\". Mezi její nejznámější filmy patří komedie \"Brewsterovy milióny\" z roku 1985 a romantická komedie \"Líbat Jessicu Steinovou\" z roku 2001.\n\nOd 20. března 1977 je manželkou Andrewa Levyho, se kterým má dvě děti – dceru Amandu Claire, která je také herečkou, a syna Garsona Brandona.\n\n"}
{"id": "546555", "url": "https://cs.wikipedia.org/wiki?curid=546555", "title": "Jindřich Bernhard Thebes", "text": "Jindřich Bernhard Thebes\n\nJindřich (Heinrich) Bernhard Thebes OCist. (4. listopadu 1928 – 27. března 2010) byl v letech 1990-2010 v pořadí 48. opat cisterciáckého kláštera v Oseku u Duchcova v severních Čechách. Po pádu komunismu v tomto klášteře obnovil řeholní život.\n\nNarodil se ve Wickerhausenu u Hannoveru dne 4. listopadu 1928. Pocházel ze zemědělské rodiny a měl šest sourozenců. Vystudoval gymnázium v Einbacku a poté byl povolán k námořnictvu.\n\nPo druhé světové válce se vyučil zednickému řemeslu a jako tovaryš mnoho cestoval. Ve Freiburgu vstoupil do Kolpingova díla a později studoval v Mohuči. Během těchto studií se seznámil s cisterciákem kláštera Vyšší Brod, P. Norbertem Vodenkou, který byl vyhnán z Čech. Tento mnich jej velmi ovlivnil, a Jindřich Thebes byl přijat jako novic do opatství Marienstatt. Tehdy přijal řeholní jméno Bernhard. Byl přijat s tím, že řeholní sliby bude skládat pro vyšebrodský klášter. Tyto sliby složil v roce 1957, a později byly přepsány na opatství Osek. V roce 1960 maturoval v koleji Marianum. Během těchto studií spolupracoval na přestavbách zřícenin zámku v Langwadenu. Ze zámku se stal klášter, kde se usadil odsunutý mnišský konvent z Oseka.\n\nPo maturitě studoval filosofii a posléze i teologii. Svá teologická studia absolvoval v Římě. V roce 1965 přijal z rukou kardinála Fringse kněžské svěcení a začal působit v Langwadenu.\nLangwadenský klášter se stal díky němu místem, kde nacházeli pomoc lidé na okraji společnosti. V té době se kolem kláštera začalo rozvíjet společenství oblátů (oblát je u řádů s řeholí svatého Benedikta laik, který je přidružen ke klášternímu společenství, u jiných řádů je obdobná instituce - tzv. třetí řád, jehož členové jsou nazváni terciáři). V roce 1975 se stal v Langwadenu převorem.\n\nPo roce 1989 se mohly řády vracet do svých klášterů. Osečtí cisterciáci se mohli vrátit do svého kláštera. Zvolen byl během kapituly, dne 14. července 1990 a stal se v pořadí již 48. opatem oseckého kláštera. Hned následujícího dne - 15. července 1990 - přijal opatskou benedikci. Do oseckého kláštera přišel 21. března roku 1991.\nV 90. letech byl klášter Osek domovem malé cisterciácké komunity. Komunita prošla několika proměnami, od roku 2007 zde žili stabilně dva mniši - opat Bernhard, a P. Charbel J. Schubert. Opat Bernhard využil rozsáhlý klášterní areál také k tomu, že v jedné jeho části nechával bydlet lidi sociálně slabé. Vedle toho při klášteře zřídil společenství oblátů. Zasloužil se též o obnovení poutního místa v Mariánských Radčicích nedaleko Oseka, které až do roku 1975 cisterciácký řád spravoval, a o opravu kostelíka Nejsvětějšího Srdce Ježíšova na Dlouhé Louce u Oseka. V tomto kostelíku vlastnoručně vyzdil nový hlavní oltář.\n\nV závěru života měl rakovinu. Ze zdravotních důvodů odešel na jaře roku 2008 do charitního domova v Goppeln v Německu a P. Schubert byl přeložen do jiného kláštera. Klášter Osek osiřel. Podle svých možností, limitovaných jeho zdravím, se účastnil setkávání oblátů kláštera, v srpnu roku 2009 se účastnil výročí 800 let od posvěcení oseckého klášterního kostela.\n\nDne 27. března 2010 zemřel v německém Goppelnu, a 7. dubna téhož roku byl pohřben v Oseku do opatské krypty v transeptu klášterního kostela.\n\n\n"}
{"id": "546561", "url": "https://cs.wikipedia.org/wiki?curid=546561", "title": "Jan Talich", "text": "Jan Talich\n\nJan Talich (* 11. března 1967 Praha) je český houslista, dirigent a pedagog. Od roku 2008 je šéfdirigentem Jihočeské filharmonie.\n\nVystudoval Pražskou konzervatoř a poté absolvoval HAMU ve třídě Václava Snítila. Stipendium na další studium získal nejprve v USA u Shmuela Ashkenasiho a poté na anglické Guildhall School of Music u Yfraha Neamana. V roce 1989 získal první cenu v Mezinárodní houslové soutěži Václava Humla v Záhřebu. Jako sólista vystoupil s orchestry i jako komorní hráč po celé Evropě i v USA. Jeho diskografie zahrnuje několik sólových CD koncertů českých i světových autorů, jako je Ludwig van Beethoven, či Wolfgang Amadeus Mozart. Pravidelně vyučuje jak doma, tak i v zahraničí: ve městech, jako je Telč, Dijon, Angers, Prades a na Conservatoire Superieur v Paříži. S Talichovým kvartetem již vystoupil na nejznámějších místech celého světa a dočkal se skvělé kritiky. Kvarteto jezdí pravidelně na turné do Japonska, Jižní Ameriky, Mexika, či Jižní Koreje. V posledních letech se stále více věnuje dirigentské činnosti a je žádán jako hostující dirigent mnoha orchestry v České republice i v zahraničí. Od sezóny 2008/2009 je šéfdirigentem Jihočeské komorní filharmonie. Hraje na housle z dílny J. Gagliana 1780 a A. Stradivariho 1729.\n\n"}
{"id": "546571", "url": "https://cs.wikipedia.org/wiki?curid=546571", "title": "Nicholas Leeson", "text": "Nicholas Leeson\n\nNicholas Leeson (* 25. února 1967) je bývalý obchodník s cennými papíry, jehož spekulace vedly k pádu nejstarší britské investiční banky Barings Bank.\n\nLeeson byl jedním z obchodníků banky Barings. Po několika úspěšných obchodech se mu přestalo dařit, ale stále rostoucí ztráty se mu podařilo před vedením banky utajit. Poté co nevyšel ani jeho poslední plán na záchranu a jím vytvořené dluhy přesáhly jmění banky, uprchl. Banka vyhlásila bankrot 26. února 1995. Později byl dopaden, odsouzen a odpykal si čtyřletý trest. O svých obchodech napsal úspěšnou knihu.\n\n"}
{"id": "546572", "url": "https://cs.wikipedia.org/wiki?curid=546572", "title": "Treffen am Ossiacher See", "text": "Treffen am Ossiacher See\n\nTreffen am Ossiacher See je městys v okrese Villach-venkov ve spolkové zemi Korutany.\n\nObec je v údolí Villachském, částečně na břehu jezera Ossiacher See, asi 8 kilometrů severně od Villachu. Na severu dosahuje zastavěná část\naž ke Gerlitzenu, jihozápadně až po Krastal, ke \"Kochpirkachu\" a k Oswaldibergu.\n\nObec sestává ze sedmi katastrálních území:\n\nV obci je sdruženo 25 osad. V závorkách je uveden počet obyvatel v roce 2001:\n\n\n\nNálezy z roku 500 před naším letopočtem ukazují na časné osídlení u Görtschach a v Krastale.\n\nKolem roku 45 našeho letopočtu a poté nynější osídlení díky Římanům. Již tehdy se těžil krastalský mramor v Krastale, Římané používali mramor ke zdění při stavbě farního kostela.\n\nPředpokládá se, že v oblasti „Sankt Ruprecht am Moos“ v močále, se nacházelo sídliště Santicum. Podle itineráře Antonini z Aquileia přes Plöckenpass a údolí Drávy se vraceli římští vojáci směrem na Via Iulia Augusta šli přes „Santicum“ a dále přes Feldkirchen, Sankt Peter am Bichl (milník) a Karnburg do Virunum. Později vybudovali obchodní cestu přes údolí kanálu do Tabula Peutingeriana a dále se připojila s přechodem přes Drávu. Tak vznikl strategický důležitý uzel cest.\n\nPo Římanech se tu usídlili Slované, to vyplývá ze slovanských názvů \"Trebina\" (setkání) a „Conpolje\" (= Feld/pole) pro Pölling.\n\nNázev Treffen byl poprvé použitý v listině již roku 860, francký král Ludvík II. Němec (asi 805-876) dvůr v Treffen daroval salcburskému arcibiskupovi Adalwinovi († 873).\n\nV roce 876 uvedenou darovací listinou krále Karlmanna (asi 830-880) je název \"Treffen\" další znamení, že královský majetek převáděl na bavorský klášter Ötting stejnou listinou, jakou je nejstarší originální listina Korutan, je nynější Villach nazýván \"pons Uillah\".\n\nKlášter v Treffenv roce 890 nynější farní kostel svatého Maxmiliána.\n\nPřes biskupství Pasovské rod Eppensteinerů měl v roce 1163 v držení Patriarchats von Aquileia.\n\nZámek Treffen am Ausläufer des Oswaldibergs byl postavený v 16. století šlechtickým rodem Liechtensteinů. Po destrukci při zemětřesení v roce 1690 byl za rok znovu vybudovaný.\n\nObec Treffen byla vytvořena v roce 1850, 1984 byla povýšena na městys.\n\nV letech 1925 až 1928 byla postavena \"Kanzelbahn\" je dodnes turistickou atrakcí místa. Dnes je oblíbeným místem pro letní turistiku a ročně tu přenocuje zhruba 450 000 návštěvníků.\n\nPodle sčítání lidu v roce 2001 měla obec Treffen 4279 obyvatel, z toho 95,3 rakouských a 1,8 % německých státních občanů.\n\nK římskokatolickému vyznání se hlásí 51,9% obyvatel města, k evangelické církvi 37,6 % a k Islámu 0,8 %. Bez vyznání je 6.8 % obyvatel. Obec je v Korutanech s nejvyšším podílem evangelíků.\n\n\nV obecním zastupitelstvu je 23 křesel, která po obecních volbách v roce 2009 jsou podle získaných mandátů obsazena takto:\n\nPřímou volbou byl zvolen starostou Karl Wuggenig (SPÖ).\n\nOd roku 1995 je uzavřeno partnerství s městem Öhringen v Baden-Württembersku (Německo).\n\nPřátelské vztahy jsou od roku 1985 mezi hasičskými spolky Treffen a Öhringen-Cappel.\n\n\n\n"}
{"id": "546573", "url": "https://cs.wikipedia.org/wiki?curid=546573", "title": "Svoboda nad Úpou", "text": "Svoboda nad Úpou\n\nMěsto Svoboda nad Úpou (německy \"Freiheit\") se nachází v okrese Trutnov v Královéhradeckém kraji. Žije zde  obyvatel.\n\nKronika Simona Hüttela z Trutnova (psaná v poslední čtvrtině 16. století) uvádí, že byla Svoboda nad Úpou založena v roce 1009 Petrem Hostolovským, poddaným hraběte Trautenberga z Trutnova. První doložená písemná zmínka o obci je však až z roku 1533. Roku 1546 byla Svoboda povýšena císařem Ferdinandem I., na městys a získala všechny výsady horních měst. Od hornictví byl odvozen i název obce, odkazující na svobodu dolování.\n\nSvoboda patřila od středověku až do roku 1848 do Vlčického panství. 18. října 1580 byla Svoboda od císaře Rudolfa II. povýšena na horní město, což jí přineslo velký rozkvět. Roku 1790 získal vlčické panství velkoobchodník s plátnem Johann Franz Theer z Hostinného, který byl za své úspěchy v oživení průmyslu v regionu povýšen do šlechtického stavu s titulem \"von Silberstein\" (podle hradu Silberštejn ve Vlčicích).\n\nV pozdějších staletích hornictví ve Svobodě postupně ustalo, ale další období rozkvětu přineslo 19. století, kdy byly ve městě postaveny významné papírny. Roku 1866 koupil papírnu v Dolním Maršově Prosper Piette, původem z Lucemburska. Po jeho smrti roku 1872 se vedení ujali jeho tři synové a nejstarší z nich, Prosper Piette byl nejen šikovný podnikatel, ale také úspěšný vynálezce, který maršovskou papírnu proslavil po celém světě kvalitním cigaretovým papírem, a zároveň mecenáš a humanista.\n\nUž roku 1871 byla do Svobody přivedena železniční trať, která také napomohla výraznému rozvoji turistiky na přelomu 19. a 20. století, kdy se Svoboda stala výchozím bodem pro celé východní Krkonoše. \n\n\n\nSvoboda nad Úpou se nečlení na části, má ale tři katastrální území:\n\nOblast katastrálních území \"Maršov I\" a \"Maršov II\" je známá jako \"Dolní Maršov\" (v protikladu k sousednímu Hornímu Maršovu, který je samostatnou obcí).\n\nSvoboda nad Úpou je spojena železniční tratí 045 s Trutnovem a navazujícími tratěmi. České dráhy v září 1997 na trati ukončily provoz, což se setkalo s velkým odporem veřejnosti, a tak byl už od prosince téhož roku obnoven provoz soukromým dopravcem (jako na jedné z prvních tratí v Česku). Vlakové nádraží se nachází v jižní části města nedaleko sousedícího městysu Mladé Buky.\n\nOd postavení trati až do dneška se objevují různé plány na prodloužení dál do hor, které však zatím vždy ztroskotaly na obtížných zeměpisných podmínkách a finanční náročnosti: Roku 1885 se plánovalo prodloužení do Pece pod Sněžkou s ozubnicovou tratí na vrchol Sněžky, jiný návrh předpokládal úzkorozchodnou dráhu na Pomezní Boudy s napojením na železniční síť ve Slezsku. V letech 1899-1905 se zvažoval odvážný plán místní dráhy Žacléř – Svoboda nad Úpou – Vrchlabí se třemi elektrickými odbočkami na sever do hor. Roku 1907 Prosper Piette de Rivage spolu s okresním výborem a obecním zastupitelstvem v Maršově získal povolení ke stavbě úzkokolejné elektrické dráhy ze Svobody k Pomezním Boudám a v řijnu 1914 firma Köhler a Raynal dokončila detailní projekt dráhy Svoboda–Maršov IV. v délce téměř 5 km. Vzhledem k první světové válce se ale projekt nepodařilo realizovat. Další plány se objevovaly i za první republiky. V roce 1949 byl vyhlášen velkolepý plán \"Dráha mládeže\"¨– trať měla vést v trase stávající silnice podél řeky Úpy, koncovou stanicí měla být Pec pod Sněžkou.\n\nNový návrh na trať ze Svobody do Pece pod Sněžkou se objevil v roce 2009, Pec pod Sněžkou si nechala zpracovat studii a podpořila železniční trať jak moderní a ekologickou alternativu ke stávající automobilové dopravě, která by měla podpořit rozvoj regionu. Na rozdíl od předchozích projektů tento předpokládá dlouhé tunelové úseky včetně podzemních zastávek, čímž si vysloužil označení „Krkonošské metro“. Roku 2013 vznikl dokument Strategie pro rozvoj Krkonoš, obsahující projekt Express Úpa 2020 s tratěmi ze Svobody nad Úpou do Pece pod Sněžkou a dále do Kowar a Špindlerova Mlýna.\n\nV těsné blízkosti vlakového nádraží se nachází nádraží autobusové, sloužící jako nácestní stanice dálkových i regionálních linek. V roce 2009 byl v místě původního autobusového nádraží vystavěn krytý terminál umožňující přestup hrana-hrana mezi autobusy a vlaky.\n\n\n\n\n"}
{"id": "546574", "url": "https://cs.wikipedia.org/wiki?curid=546574", "title": "Adelheida Opavská", "text": "Adelheida Opavská\n\nAdelheida Opavská († 1313) byla opavská kněžna, manželka Mikuláše I. Opavského.\n\nByla vzdálenou příbuznou římského krále Rudolfa Habsburského. Za Mikuláše Opavského se provdala v únoru 1285. Povila mu syna Mikuláše. Pohřbena byla v kostele sv. Jana Křtitele u minoritského kláštera v Brně, kde měla být vybudována hrobka opavských Přemyslovců.\n"}
{"id": "546582", "url": "https://cs.wikipedia.org/wiki?curid=546582", "title": "Runabout", "text": "Runabout\n\nRunabout je fiktivní vesmírná loď z prostředí sci-fi seriálu Star Trek (zejména ). \n\nJde o neformální název pro lodě třídy Danube, malé čluny Spojené federace planet s nadsvětelným, tzv. warp, pohonem. Tato víceúčelová plavidla se používají k přesunu osob a materiálu na krátké až střední vzdálenosti. Bývají přidělena na velké hvězdné lodě nebo hvězdné základny jako je stanice Deep Space Nine. Umožňují uskutečnění místních průzkumných a diplomatických úkolů bez potřeby zapojení velké hvězdné lodi. Známé lodě třídy \"Danube\" jsou pojmenovány po významných řekách na Zemi.\n\nV kokpitu plavidla je zabudovaný dvoumístný transportér a sedadla pro čtyři osoby včetně dvou pilotů. Zadní část plavidla obsahuje obytné kajuty a je zde k dispozici replikátor, což činí runabouty na delší cesty pohodlnějšími než raketoplány. Střední část lodi představuje vyměnitelný modul, který lze vybavit podle potřeb konkrétní mise. Vnější povrch lodi je ze slitiny durania. \n\nRunabouty byly poprvé k vidění v epizodě Poslání (v originále \"Emissary\") seriálu , kdy USS Enterprise-D vyložila tři runabouty na \"stanici Deep Space Nine\" v roce 2369. Nicméně už loď \"USS Jenolan\" (označená jako třída \"Sydney\") z epizody Host (v originále \"Relics\") seriálu představovala jakýsi typ runaboutu. Zadní sekce runaboutu byla k vidění v epizodě Past v čase (v originále \"Timescape\") seriálu Nová generace. \n\nDesign runaboutu je dílem Ricka Sternbacha a Jima Martina. Kokpit vytvořil Joseph Hodges, design zadní části lodi pak Richard James. Model používaný při natáčení postavil Tony Meninger. \n\n\n"}
{"id": "546586", "url": "https://cs.wikipedia.org/wiki?curid=546586", "title": "Anne Bancroftová", "text": "Anne Bancroftová\n\nAnne Bancroftová (17. září 1931, New York, USA – 6. června 2005, New York, USA) byla americká herečka a představitelka školy metodického herectví. Během své více než padesátileté herecké kariéry získala řadu nejvyšších filmových ocenění, včetně Oscara za ztvárnění Anne Sullivan Macy ve filmu \"Divotvůrkyně\" (za tuto roli získala i cenu BAFTA, cenu Národní společnosti filmových kritiků či nominaci na Zlatý glóbus). Dále získala další cenu BAFTA, 2× Zlatý glóbus, cena Emmy, 2× Tony Award, řadu ocenění na filmových festivalech a mnoho nominací na filmové ceny.\n\n"}
{"id": "546591", "url": "https://cs.wikipedia.org/wiki?curid=546591", "title": "Anežka Hlohovská", "text": "Anežka Hlohovská\n\nAnežka Hlohovská († 1362) byla kněžna ratibořská, lehnická, lubinská a břežská, pocházející z rodu slezských Piastovců, manželka Leška Ratibořského a později Ludvíka I. Břežského.\n\nByla dcerou hlohovsko-zaháňského knížete Jindřicha IV. Věrného. V roce 1332 se vdala za Leška, ale ten roku 1336 zemřel (bezdětný). Následně, mezi 19. listopada 1341 a 1345, se provdala za Ludvíka Břežského, se kterým měla šest dětí, včetně Ludvíkova následníka Jindřicha, řečeného \"Zjizvený\". Zemřela 6. nebo 7. července 1362.\n"}
{"id": "546595", "url": "https://cs.wikipedia.org/wiki?curid=546595", "title": "Oblát", "text": "Oblát\n\nOblát je v římskokatolické církvi člověk-laik, sdílející spiritualitu řádu s řeholí sv. Benedikta, k němuž je přidružen. Oblátská společenství mají benediktini a cisterciáci. Jiné řády (např. premonstráti, dominikáni nebo františkáni) mají při sobě podobnou instituci, jejímž příslušníkům se říká terciáři. \n\nSlovo oblát pochází z latinského slova \"oblatus\", což znamená v doslovném překladu „obětovaný Bohu“. V počátcích křesťanství byli pod pojmem \"obláti\" označovány děti, které rodiče zasvětili Bohu, a z nichž se později stali příslušníci duchovního stavu. \n\nV pozdější době, v souvislosti s působením benediktinského a později cisterciáckého řádu, se pojmem \"oblát\" označoval člověk, který žil mimo klášter, ale měl podíl na spiritualitě konkrétního společenství, k němuž byl přidružen. O přijetí do společenství oblátů rozhoduje představený (opat nebo převor) konkrétního řeholního společenství, a zpravidla také obláta do společenství přijímá. V benediktinském a cisterciáckém mnišství je také zavedena instituce chórových oblátů.\n\nOd 16. století vznikaly řeholní kongregace, v jejichž názvu se slovo oblát vyskytovalo. V roce 1578 zakládá sv. Karel Boromejský v Miláně \"Obláty sv. Ambrože\", v roce 1816 vzniká společenství nazvané Misionáři obláti Panny Marie Neposkvrněné, které zakládá sv. Evžen de Mazenod, roku 1875 jsou založeni Obláti sv. Františka Saleského, a v roce 1878 Obláti sv. Josefa.\n\nOblát je také ten, komu je určen návrh na uzavření smlouvy, tzn. případný budoucí akceptant.\n"}
{"id": "546596", "url": "https://cs.wikipedia.org/wiki?curid=546596", "title": "Colleen Dewhurstová", "text": "Colleen Dewhurstová\n\nColleen Rose Dewhurstová, nepřechýleně Dewhurst (3. června 1924, Montreal, Kanada – 22. srpna 1991, South Salem, Spojené státy) byla americko-kanadská filmová, divadelní a televizní herečka známá jako královna „mimobrodwayské scény“ ().\n\nBěhem své téměř čtyřicetileté herecké kariéry byla dvanáctkrát nominována na cenu Emmy a čtyřikrát tuto nominaci proměnila. Dále jí byly uděleny dvě divadelní ocenění Cena Tony a řada dalších divadelních ocenění. Její syn Campbell Scott se stal také hercem a režisérem.\n\n"}
{"id": "546601", "url": "https://cs.wikipedia.org/wiki?curid=546601", "title": "Winston Groom", "text": "Winston Groom\n\nWinston F. Groom (narozen 23. března 1943) je americký romanopisec a spisovatel literatury faktu, nejvíce se proslavil svoji knihou \"Forrest Gump\", která byla zfilmována v roce 1994.\n\nWinston Groom se narodil ve Washingtonu. Vyrůstal v Mobile v Alabamě, kde také absolvoval střední školu (University Military School, dnes známou pod názvem UMS-Wright Preparatory School). Rodiče chtěli, aby se stal právníkem jako jeho otec, ale tato myšlenka ho příliš nenadchla. Po střední škole začal studovat na Alabamské univerzitě (ve městě Tuscaloosa), kde dostal nabídku na editora školního časopisu a svá studia ukončil. Od roku 1965 do roku 1969 sloužil v armádě a zažil na vlastní kůži vietnamskou válku.\n\nPo jeho návratu z Vietnamu pracoval jako reportér pro \"Washington star\", ale brzy toho nechal a začal se věnovat psaní svého prvního románu \"Better Times Than These (Lepší časy než tyto)\", který byl publikován v roce 1978. Jeho další román \"As Summers Die\" (1980) si získal větší popularitu a jeho kniha \"Conversations with the Enemy (Rozhovory s nepřítelem)\", byla nominována na Pulitzerovu cenu v roce 1983.\n\nV roce 1985 se Groom přestěhoval zpátky do Mobile, kde začal pracovat na románu \"Forrest Gump\", který byl publikován v roce 1986 a který nesklidil takový úspěch, jaký si jeho autor přál, dokud nebyla kniha zfilmována pod stejným názvem v roce 1994 s Tomem Hanksem v roli Forresta. Film udělal z románu bestseller a bylo ho prodáno na 1,7 miliónu kopií po celém světě.\n\n\n\n"}
{"id": "546604", "url": "https://cs.wikipedia.org/wiki?curid=546604", "title": "Víctor Moya", "text": "Víctor Moya\n\nVíctor Moya (* 24. října 1982, Santiago de Cuba) je kubánský atlet, výškař.\n\nPrvní úspěch zaznamenal v roce 2005 na mistrovství světa v Helsinkách, kde získal společně s ruským výškařem Jaroslavem Rybakovem stříbrnou medaili. V témž roce vyhrál výkonem 235 cm světové atletické finále v Monte Carlu. Na halovém MS v Moskvě 2006 se umístil ve finále na čtvrtém místě. O rok později skončil na mistrovství světa v Ósace pátý a získal zlatou medaili na Panamerických hrách v Rio de Janeiru. V roce 2008 skončil na halovém mistrovství světa ve Valencii na pátém místě. V témž roce se stal společně s Britem Martynem Bernardem vítězem výškařského mítinku v Eberstadtu.\n"}
{"id": "546607", "url": "https://cs.wikipedia.org/wiki?curid=546607", "title": "Labiodentální verberanta", "text": "Labiodentální verberanta\n\nLabiodentální verberanta je souhláska, známá především z jazyků Střední Afriky, například z jazyků kera, mono (zapisuje se jako vw) a mangbetu. Vyskytuje se také v austronéském jazyce sika. Na začátku hlásky je dolní ret pod horním a při švihu (verberanta) se jej dotkne. V IPA má od roku 2005 číslo 184 a je jí přiřazen symbol ⱱ, kombinující symboly písmene V a ɾ. Vzhledem k tomu, že je poměrně vzácně užívaná, užívají se pro ni i jiné značky. V SAMPA ani Kirshenbaumově transkripci nemá přiřazenou značku.\n\n"}
{"id": "546608", "url": "https://cs.wikipedia.org/wiki?curid=546608", "title": "Lynn Cohen", "text": "Lynn Cohen\n\nLynn Cohen (10. srpna 1933 Kansas City, Missouri, USA – 14. února 2020 New York, New York ) byla americká herečka. \n\nMezi její známé role patřilo ztvárnění Magdy v HBO seriálu \"Sex ve městě\" a ve stejnojmenném filmu z roku 2008. Mimo to rovněž ztvárnila soudkyni Elizabeth Mizener v televizním seriálu \"Zákon a pořádek\" a hrála v řadě filmů, jmenovitě například \"Mnichov\" (2005), \"Vanya on 42nd Street\" (1994), \"Synecdoche, New York\" (2008) a \"Oko dravce\" (2008).\n\n\n"}
{"id": "546615", "url": "https://cs.wikipedia.org/wiki?curid=546615", "title": "Kompletář", "text": "Kompletář\n\nKompletář je součástí denní modlitby církve v římskokatolické církvi. Jedná se o poslední modlitbu dne – před spaním. Jejím obsahem je poděkování za uplynulý den a prosba o Boží ochranu po čas noci.\n\nModlitba začíná znamením kříže, při němž se říká: Bože, shlédni a pomoz nebo Bože, pospěš mi na pomoc. Na to se odpovídá: Slyš naše volání. Poté se recituje tzv. chvála Nejsvětější Trojice – \"Sláva Otci i Synu i Duchu svatému, jako byla na počátku i nyní i vždycky, a na věky věkův. Amen.\"\nMimo dobu postní se připojuje zvolání Aleluja.\n\nNásleduje zpěv nebo recitace hymnu, což je básnické dílo, které obsahuje děkování a prosby. V ČR je běžně mezi věřícími rozšířen tzv. \"karmelitánský překlad\", který vydává Karmelitánské nakladatelství Kostelní Vydří. V této verzi breviáře jsou hymny vybrány z českojazyčných historických textů. U jiných breviářů (např. \"dominikánský breviář\") jsou hymny přeloženy z latinských originálů.\n\nPo hymnu se recituje nebo zpívá jeden \"žalm\" (v neděli po 1. a 2. nešporách dva žalmy), zakončený opět chvalozpěvem \"Sláva Otci i Synu...\"\n\nNa žalmy navazuje krátký úryvek biblického textu z Nového Zákona v rozsahu několika málo vět.\n\nResponsorium následuje po krátkém čtení. Ve všech dnech včetně neděle je text stejný: \"Do tvých rukou, Pane, svěřuji svůj život.\" Po responsoriu se modlí text tzv. Simeonova kantika, což je krátký chvalozpěv zachycený v evangeliích, modlitba \"Nyní můžeš, Pane, propustit svého služebníka\" – na začátku kantika se modlící se přežehnává křížem.\n\nNásleduje závěrečná modlitba a požehnání. Závěrečnou modlitbu má každý den v týdnu vlastní. Poté se modlící přežehná křížem a prosí: \"Dej nám, Bože, pokojnou noc, a posiluj nás, ať vytrváme v dobrém až do konce\" (\"dominikánský breviář\" má poněkud jiný text: \"Pokojnou noc a svatou smrt nechť nám dopřeje všemohoucí Pán,\" více odpovídající latinskému originálu).\n\nNa úplný závěr se recituje nebo zpívá jedna z mariánských antifon, uvedených v breviáři. Např. \"Salve Regina\" nebo \"Alma Redemptoris Mater\".\n"}
{"id": "546618", "url": "https://cs.wikipedia.org/wiki?curid=546618", "title": "William Ross", "text": "William Ross\n\nWilliam Ross (* 1948) je americký hudební skladatel, dirigent a hudební režisér, věnující se především skládání hudby pro filmy a show.\n\nBěhem své bohaté kariéry spolupracoval s velkým množstvím známých osobností ze světa hudby i filmu, ke kterým patří například John Williams, Alan Silvestri, Klaus Badelt, Michael Kamen, Barbra Streisand, Celine Dion, Josh Groban, Whitney Houston, Michael Jackson, David Foster, Quincy Jones, Kenny G, Babyface nebo Sting.\n\nSám Ross je autorem hudby k několika filmům, jako Tajemství nesmrtelných, Můj pes Skip, Malí uličníci nebo Okrsek 49. Nejznámějším jeho počinem je pak hudba k animovanému filmu Příběh o Zoufálkovi.\n\nDirigoval a vedl orchestr při natáčení hudby J.Williamse pro film Harry Potter a Tajemná komnata.\n\nRoss je také autorem hudby k předávání Oscarů v roce 2009.\n\nWilliam Ross je držitelem čtyř cen Emmy a jednou byl také nominován na zisk ceny Annie Award.\n\n"}
{"id": "546620", "url": "https://cs.wikipedia.org/wiki?curid=546620", "title": "Trey Gunn", "text": "Trey Gunn\n\nTrey Gunn (* 13. prosince 1960 Texas) je americký hudebník hrající na Chapman Stick a Warr guitar.\n\nJiž od sedmi let hrál Gunn na klavír, postupně se ale začal zajímat o další hudební stroje – baskytary, kytary i klávesy. Po přestěhování z Texasu do Oregonu začal působit v různých punkových skupinách a na University of Oregon vystudoval kompozici klasické hudby. Poté přesídlil do New Yorku, kde začala jeho profesionální hudební kariéra.\n\nV polovině 80. let strávil nějaký čas ve škole Guitar Craft, kterou založil Robert Fripp, s nímž začal Gunn úzce spolupracovat. Stal se členem The League of Crafty Guitarists, později působil v projektu zvaném Fripp, Fripp. Podílel se také na společném projektu Frippa a Davida Sylviana. V této době (1993) vydal Trey Gunn i své první sólové album.\n\nV roce 1994 jej Robert Fripp přizval do obnovených King Crimson, tehdy neobvyklého sexteta se všemi nástroji zdvojenými – tzv. „dvojitého tria“ (druhým hráčem na baskytaru a Chapman Stick byl Tony Levin). V této podobě skupina nahrála a vydala EP \"VROOOM\" a album \"THRAK\", následně se ale rozpadla do několika různých projeKtů (ProjeKcts). Aktivity skupiny byly obnoveny v roce 1999, tentokrát již ve čtveřici hudebníků (odpadli Bill Bruford a Tony Levin). King Crimson vydali studiová alba \"The ConstruKction of Light\" (2000) a \"The Power to Believe\" (2003) a EP \"Happy with What You Have to Be Happy With\" (2002). Po turné k albu \"The Power to Believe\" Gunn skupinu v roce 2003 opustil a založil si vlastní skupinu The Trey Gunn Band.\n\nKromě toho začal působit v několika dalších hudebních projektech, např. Quodia, TU, KTU nebo UKZ. Gunn také spolupracuje s dalšími hudebníky a skupinami, jako jsou např. Tool, Puscifer, Robert Fripp, Sean Malone a Gordian Knot, David Sylvian, Vernon Reid, John Paul Jones, Eric Johnson, italská zpěvačka Alice, Azam Ali, Matt Chamberlain, Michael Brook, Bill Rieflin, David Hykes a další.\n\n\n"}
{"id": "546625", "url": "https://cs.wikipedia.org/wiki?curid=546625", "title": "Prince Ital Joe", "text": "Prince Ital Joe\n\nJoe Paquette alias Prince Ital Joe (* 5. května 1963, Roseau, Dominika – 16. května 2001, Phoenix, USA) byl americký reggae muzikant, známý především svou spoluprací s rapperem a hercem Markem Wahlbergem (alias Marky Markem).\n\nNarodil se na Dominice, vyrostl ovšem v Los Angeles. Před tím, než se dal na hudební dráhu, pracoval přes 10 let na soukromých hollywoodských akcích a v klubech a poté jako moderátor a konferenciér.\n\nV roce 1993 se dal dohromady s rapperem Marky Markem, dnes známým spíše jako herec Mark Wahlberg. Vydali spolu dvě alba, z nichž nejúspěšnějším hitem se stala píseň \"United\", která se například v Německu umístila na 1. příčce hitparád (další velmi známou písní se stala \"Happy People\"). Dohromady pak také spolupracovali s The Dogg Poundem, 2Pacem nebo Dazem Dillingerem. V roce 1995 se s Markem rozešli.\n\nByl také občasným hercem. Objevil se ve filmu \"Muž s cejchem smrti\" se Stevenem Seagalem a také v seriálech \"Jilmová ulice\" (například s Joem Pantolianem či \"Hráči\" (s rapperem Ice-T či Costasem Mandylorem v hlavních rolích).\n\nOženil se s Paulinou Paquette, která mu porodila dceru Princess Nashidu.\n\nDne 16. května 2001 podlehl zraněním, která utrpěl při autonehodě v arizonském Phoenixu. Bylo mu 38 let.\n\n\n\n"}
{"id": "546630", "url": "https://cs.wikipedia.org/wiki?curid=546630", "title": "Tulipán pozdní", "text": "Tulipán pozdní\n\nTulipán pozdní (\"Tulipa tarda\", syn. \"T.dasystemon\") je botanický tulipán pocházející z východního Turkestánu, který lze bez problému pěstovat i v České republice.\nPatří k nižším druhům (výška 5–13 cm), krátký stonek nese 1–8 květů na krátkých stopkách, které vykvétají během dubna. Květ má tvar hvězdy, uvnitř je žlutý, na konci okvětních lístků s bílými špičkami. Zelené lístky (v počtu 3–7) tvoří růžici. Plodem je trojpouzdrá tobolka.\nCibule je středně velká, vejčitá, s tenkou žlutou slupkou.\n\nTulipán pozdní je jedním z nejodolnějších tulipánů vůbec. Je zcela otužilý a lze jej pěstovat jako vytrvalou rostlinu bez nutnosti vyndávat cibulky na zimu z půdy. V našich podmínkách se může rozmnožovat i samovýsevem. Díky svému vzrůstu je tulipán pozdní obzvlášť vhodný na skalku.\nCibulky se sází během podzimu (nejlépe během září – října) přibližně 10 cm hluboko. Vyhovuje jim propustná, spíše sušší půda.\n\n"}
{"id": "546644", "url": "https://cs.wikipedia.org/wiki?curid=546644", "title": "Bruno Valoušek", "text": "Bruno Valoušek\n\nBruno Valoušek (8. ledna 1888 Jičín – 9. října 1971 Brno) byl český pedagog. V letech 1898–1906 studoval na Lepařově gymnáziu v Jičíně. Poté absolvoval obor přírodopis-fyzika-matematika na FF UK v Praze (aprobace také pro zpěv). Po profesoru Valouškovi je pojmenována ulice v brněnské městské části Bystrc. \n\nZabýval se pedagogikou přírodních věd a hudbou a objevil několik nových zoologických druhů (zejména korýšů).\nZ pozice lektora pro metodiku přírodopisné didaktiky a pedagogiky na PřF MU a státního úředníka pro výchovu učitelů přírodních věd se zasloužil nejen o budování školních přírodopisných laboratoří, ale také o vybudování Mendelovy zahrádky v Brně a Zoologické zahrady v Brně.\n\nJe zakladatelem výchovných a vzdělávacích aktivit v brněnské ZOO. Působil zde od roku 1955 až do své smrti. Profesor Valoušek mimo jiné založil kroužek mladých biologů, na jehož základě vznikla v roce 1978 Stanice mladých přírodovědců.\n\n"}
{"id": "546648", "url": "https://cs.wikipedia.org/wiki?curid=546648", "title": "Pat Mastelotto", "text": "Pat Mastelotto\n\nPat Mastelotto (* 10. září 1955 Chico, Kalifornie), vlastním jménem Lee Patrick Mastelotto, je americký bubeník a perkusionista, od roku 1994 člen rockové skupiny King Crimson.\n\nMastelotto začal hrát na bicí ve svých 10 letech, v 16 letech již působil v různých místních kapelách. Po přestěhování do Los Angeles v polovině 70. let 20. století začal působit jako studiový hráč. Postupně spolupracoval např. s Alem Jarreauem, The Pointer Sisters, Patti LaBelle, Kennym Logginsem či Martikou; rovněž koprodukoval dvakrát platinové album \"Rockland\" (1989) kanadského kytaristy Kima Mitchella.\n\nV roce 1983 Pat Mastelotto spoluzaložil pop rockovou skupinu Mr. Mister, která vydala tři alba, z nichž \"Welcome to the Real World\" (1985) se počátkem roku 1986 umístilo na prvním místě v žebříčku Billboard 200. Po rozpadu Mr. Mister v roce 1989 opět Mastelotto působil jako studiový hudebník. Hrál s XTC, The Sugarcubes, Hall & Oates, Cock Robin, The Rembrandts, Eddiem Moneym, Tinou Arenou, Davidem Sylvianem a dalšími.\n\nPrávě u Sylviana se seznámil s Robertem Frippem, který jej v roce 1994 přizval jako druhého bubeníka do obnovené progressive rockové skupiny King Crimson. V polovině 90. let nahrála kapela EP \"VROOOM\" (1994) a album \"THRAK\" (1995). Po následné přestávce, kdy působily tzv. projeKty (ProjeKcts), a po zredukování počtu hudebníků (Bill Bruford odešel v roce 1997), začali King Crimson znovu působit v roce 1999 a postupně vydali album \"The ConstruKction of Light\" (2000), EP \"Happy with What You Have to Be Happy With\" (2002) a album \"The Power to Believe\" (2003). Po turné v roce 2003 k poslední desce odešel ze skupiny Trey Gunn, naopak se vrátil Tony Levin, ale kapela přestala aktivně působit. Teprve v roce 2008 odehrála menší americké turné i s novým členem, bubeníkem a perkusionistou Gavinem Harrisonem. Po další přestávce byla obnovena v roce 2013 v novém obsazení s Mastelottem jako jedním ze tří bubeníků.\n\nPrůběžně Pat Mastelotto spolupracuje např. s Terrym Bozziem, Tonym Levinem a California Guitar Trio. Společně s Treyem Gunnem je členem projektů TU a KTU, v roce 2008 vznikla superskupina HoBoLeMa, ve které také působí.\n\n"}
{"id": "546651", "url": "https://cs.wikipedia.org/wiki?curid=546651", "title": "BBC One", "text": "BBC One\n\nBBC One (do roku 1997 pod názvem BBC1) je hlavní televizní kanál ve Velké Británii. Je to hlavní televizní kanál společnosti British Broadcasting Corporation (BBC). Začal vysílat 2. listopadu 1936 pod názvem \"BBC Television Service\", a stal se tak prvním regulérním veřejným televizním kanálem na světě. 8. října 1960 se přejmenoval na \"BBCtv\" a pod tímto názvem vysílal až do 20. dubna 1964, kdy byl přejmenován na \"BBC 1\" kvůli zahájení vysílání programu BBC 2. 4. října 1997 byl přejmenován na \"BBC One\". Je placen výhradně z koncesionářských poplatků, stejně jako ostatní britské kanály BBC. Momentálně je nejsledovanějším televizním kanálem ve Spojeném království, před jeho hlavním rivalem, komerční ITV 1. V prosinci 2009 dosahoval 21,3 % sledovanosti. Nejsledovanějším pořadem vysílaným na BBC One je soap opera EastEnders, těsně za ní je seriál Doctor Who.\nPrvní televizní přenos ve Velké Británii byl sice uskutečněn již 30.9.1929 přes BBC v Londýně, měl však ještě hodně daleko k pravidelnému vysílání. První synchronní vysílání obrazu a zvuku se uskutečnilo 30.3.1930. Později tohoto roku bylo zahájeno vysílání půl hodiny ráno od pondělí do pátku a půl hodiny v poledne v úterý a v pátek. Tyto přenosy pokračovaly až do června 1932.\n\nBBC zahájila vlastní televizní vysílání z Broadcasting House v Londýně 22.8.1932. Toto vysílání bylo ukončeno 11.9.1935, kdy bylo částečně zmodernizováno.\n\nPo sérii testů bylo zahájeno regulérní vysílání 1.10.1936 z Alexandra Palace v Londýně, které hostilo 2 studia, rozmanité scenérie, vlastní maskérny, kanceláře a spoustu techniky, díky které byla BBC Television Service první televizí vysílající ve vysokém rozlišení od pondělí do soboty od 15:00 do 16:00 a od 21:00 do 22:00.\n1. září 1939, 2 dny před tím, než Velká Británie vyhlásila válku Německu, přestala stanice téměř bez upozornění vysílat. Poslední vysílaný program vysílaný na této stanici byl kreslený Mickey Mouse, kterého následovalo oznámení o odpoledním programu, který se ale nevysílal.\nBBC se vrátila 7.6.1946 v 15:00. Nové vysílání zahájila Jasmine Bligh, jedna z původních hlasatelek, slovy:\n\n\"Good afternoon everybody. How are you? Do you remember me, Jasmine Bligh?\"\n\n\"překlad:\"Dobré odpoledne všichni. Jak se máte? Pamatujete si mě, Jasmine Bligh?\n\nPo chvíli byla reprízovaná pohádka Mickey Mouse.\n\nZákladnou kanálu byla až do padesátých let Alexandra Palace, poté se BBC přestěhovala do BBC Television Centre ve While City v Londýně, kde se nachází dodnes.\n\nBBC držela ve Velké Británii monopol na televizní vysílání až do roku 1955, kdy začala vysílat první ze stanic komerční ITV, což vedlo k rychlé změně identů kanálu.\nStanice byla při příležitosti zahájení vysílání kanálu \"BBC 2\" přejmenována na \"BBC 1\". O půlnoci 15. listopadu 1969 začal kanál vysílat v 625-řádkovém barevném PAL formátu.\n\nNejúspěšnější časy \"BBC 1\" z pohledu sledovanosti byla doba mezi léty 1974-1977, kdy kanál dosahoval sledovanosti až 45%.\n\nNěkteří tato léta označují jako zlatý věk BBC, také kvůli vysoké kvalitě seriálů, her, zábavných pořadů, či dokumentů\nV osmdesátých letech začal kanál vysílat první ranní zpravodajský, tzv. breakfast, pořad ve Velké Británii.\nV roce 1991 začala BBC vysílat ve stereo zvuku a v roce 1998 začala vysílat v širokoúhlém formátu. Mezi lety 1992 a 1994 v nočních hodinách BBC1 vysílal první kódovaný servis BBC, BBC Select, který vysílal pořady pro právníky, zdravotní sestry, účetní a další povolání. Vysílal obvykle mezi 2. a 4. hodinou ráno.\n\nBBC spustila 3. listopadu 2010 na 74. výročí zahájení vysílání televize kanál BBC One ve vysokém rozlišení obrazu. BBC One HD, které je momentálně simulcastem celonárodní verze BBC One, bude v první fázi přenášet v HD nejpopulárnější pořady jako \"EastEnders\", \"Holby City\", \"The One Show\", \"The Apprentice\", \"The Weakest Link\", či \"Quite Interesting\". Zároveň s nimi budou vysílány nejvýznamnější události podzimu, jako \"Strictly Come Dancing\" (britská verze pořadu StarDance ...když hvězdy tančí), \"Human Planet\" a \"Waterloo Road\". Do budoucna se také chystá zahájení natáčení v HD pro pořady \"Songs of Praise\", \"Casualty\", \"Match of the Day\", \"A Question of Sport\" a \"Blue Peter\". Podíl HD pořadů ve vysokém rozlišení by se měl postupně zvyšovat, konce roku 2012 by již měla být v HD vysílána drtivá většina pořadů.\n\nBBC One HD bude dostupná ve všech televizních platformách, které přinášejí HD kanály - Freesat, Freeview, Sky a Virgin Media. Tento kanál bude \"dodatkem\" ke stávajícímu kanálu BBC HD, který bude přinášet to nejlepší ze zbytku pořadů v HD, kterými BBC disponuje. BBC Trust oznámilo, že v současné době není kvůli technickým a finančním možnostem možné vysílat kanál BBC One ve všech regionálních variantách. \n\nRegionální studia v Walesu, Skotsku a Severním Irsku provozují regionální verze BBC One, kde vysílají populární regionální pořady i nejsledovanější šlágry (EastEnders atd.). V Anglii existuje dále asi 10 reg. studií, které vysílají zprávy a produkují některé pořady pro BBC One.\n\nBBC oznámila v květnu 2008 svou snahu dávat ke svým pořadům titulky pro diváky se sluchovými vadami. BBC také nabízí zvukový popis děje u některých populárních programech na \"BBC One\". V roce 2009 to bylo asi 10% pořadů, v roce 2008 asi 8%.\n\n\n"}
{"id": "546657", "url": "https://cs.wikipedia.org/wiki?curid=546657", "title": "Glen Campbell", "text": "Glen Campbell\n\nGlen Travis Campbell (22. dubna 1936 Delight, Arkansas, USA – 8. srpna 2017 Nashville, Tennessee, USA) byl americký zpěvák country.\n\nJako kytarista-samouk se v roce 1958 přestěhoval do Los Angeles. Od konce padesátých let působil i v řadě dalších žánrů – jako vyhledávaný studiový hráč v šedesátých letech spolupracoval s desítkami interpretů, od bluegrassové skupiny \"Green River Boys\", přes Franka Sinatru (hit \"Strangers In The Night\") či Deana Martina (\"Everybody Loves Somebody\") až po rockové The Beach Boys (album \"Pet Sounds\", hit \"Good Vibrations\"). S poslední jmenovanou skupinou více než rok také vystupoval (1964/1965).\n\nV roce 1967 vydal svůj první větší hit \"Gentle On My Mind\", za nějž dostal několik Grammy. Stejnojmenné album získalo platinový status. Následovala série hitů – \"By The Time I Get To Phoenix\" (první country singl a album, které získaly Grammy v popových kategoriích), \"Wichita Lineman\" a \"Galveston\". Jméno autora těchto písní, Jimmyho Webba, bylo s Campbellem spojováno do konce kariéry. Webb napsal Campbellovi další hit, \"Honey Come Back\", který slavil velký úspěch v Británii. V roce 1970 na světových hitparádách měl úspěch i singl \"All I Have To Do Is Dream\" (duet se zpěvačkou Bobbie Gentry) a \"Try A Little Kindness\" (v českých zemích známý jako \"Franky Dlouhán\"). Úspěšná byla i cover verze hitu Conwaye Twittyho \"It’s Only Make Believe\". Na Oscara byla ten rok nominována píseň \"True Grit\" ze stejnojmenného westernu, kde si Campbell zahrál po boku Johna Wayna. V průběhu několika dalších let neměl žádný větší hit, i když americká televize vysílala Glenův úspěšný pořad \"Goodtime Hour\". V roce 1975 si ale všechno vynahradil…\n\nJeho nahrávka \"Rhinestone Cowboy\" se stala jedním z největších hitů roku, vedla hitparádu ve čtyřech zemích, a prodalo se jí přes tři miliony kusů. O dva roky později se podruhé a naposledy dostal do čela americké hitparády se svým čtvrtým milionovým singlem \"Southern Nights\". Poslední Top 40 hit na popové hitparádě, \"Can You Fool\", vydal v roce 1978.\n\nI když v osmdesátých a devadesátých letech vydal několik úspěšných alb, takových úspěchů jako v předchozích dvou dekádách již nedosáhl. Na přelomu let 1989 a 1990 nahrál své poslední velké country hity. V roce 2005 byl uveden do Country Music Hall Of Fame, o dva roky později do Musicians Hall Of Fame. V červnu 2011 oznámil, že mu byla před půl rokem diagnostikována Alzheimerova choroba, a tudíž se rozhodl ukončit kariéru, a rozloučit se s fanoušky posledním albem, \"Ghost On The Canvas\" (od kritiků se mu dostalo pozitivních ohlasů), a rovněž turné, v jehož rámci odehrál přes dvacet koncertů v Británii a Irsku.\n\n"}
{"id": "546665", "url": "https://cs.wikipedia.org/wiki?curid=546665", "title": "Gordon Lightfoot", "text": "Gordon Lightfoot\n\nGordon Meredith Lightfoot Jr. (* 17. listopadu 1938) je kanadský písničkář a skladatel. Jeho písně natočily desítky hvězd, jako například Elvis Presley, Johnny Cash či Marty Robbins. Za jeho největší hity jsou považovány písně \"If you could read my mind\", \"Carefree highway\", \"Rainy day people\", \"Early morning rain\" a \"The wreck of the Edmund Fitzgerald\". Má hvězdu na Kanadském chodníku slávy.\n\n\n"}
{"id": "546668", "url": "https://cs.wikipedia.org/wiki?curid=546668", "title": "MOV (rozcestník)", "text": "MOV (rozcestník)\n\nKombinace písmen M, O a V může mít více významů:\n\n"}
{"id": "546671", "url": "https://cs.wikipedia.org/wiki?curid=546671", "title": "Frank Rijkaard", "text": "Frank Rijkaard\n\nFranklin Edmundo Rijkaard (* 30. září 1962, Amsterdam) je nizozemský fotbalový trenér a bývalý záložník. Jeho matka je Nizozemka a otec je ze Surinamu.\n\nHrával za kluby Ajax Amsterdam, Real Zaragoza a AC Milán, Nizozemsko reprezentoval 73 krát.\n\nV anketě Zlatý míč, která hledala nejlepšího fotbalistu Evropy, se dvakrát umístil na třetím místě (1988, 1989). Pelé ho roku 2004 zařadil mezi 125 nejlepších žijících fotbalistů.\n\nOd roku 2003 do května 2008 byl trenérem katalánského klubu FC Barcelona. Od července 2009 do 19. října 2010 byl trenérem tureckého klubu Galatasaray Istanbul, poté jej nahradil Rumun Gheorghe Hagi. Od srpna 2011 do 16. ledna 2013 byl trenérem reprezentačního týmu Saúdské Arábie.\n"}
{"id": "546673", "url": "https://cs.wikipedia.org/wiki?curid=546673", "title": "Dupleix", "text": "Dupleix\n\nDupleix je původně francouzské příjmení, které může mít více významů:\n\n\n\n"}
{"id": "546675", "url": "https://cs.wikipedia.org/wiki?curid=546675", "title": "Klasifikace strunatců", "text": "Klasifikace strunatců\n\nModerní klasifikace strunatců uznává obvykle tři tradiční podkmeny, ale na nižších úrovních došlo k poměrně výrazným změnám. Hlavním požadavkem je v současné době monofyletičnost jednotlivých taxonů, a proto byla například zpochybněna třída ryby (Pistes) v tradičním pojetí. Parafyletická třída plazi nezahrnuje v klasickém pojetí všechny své potomky (ptáci jsou přímí potomci jedné linie plazů), ale přesto se obvykle třída plazů v systémech udržuje.\n\nTaxon Chordata (česky strunatci) je přisuzován Williamu Batesonovi (1885). Klasifikace strunatců procházela složitým vývojem, nicméně již poměrně brzy se ukázalo, že mimo obratlovce se podobnou tělní stavbou vyznačují také pláštěnci a bezlebeční. Do dnešní doby se uznávají tyto tři skupiny (nejčastěji podkmeny) strunatců:\n\nTaxon strunatci je s největší pravděpodobností monofyletický, ačkoliv s důkazy pro tuto skutečnost byly poměrně značné problémy.\n\nNásledující systém vychází z třetí edice knihy \"Vertebrate Palaeontology\", systém pláštěnců je z knihy Fishes of the World. Systém dělá kompromis mezi požadavkem na linnéovskou taxonomii a snahou vytvářet monofyletické (přirozené) vývojové linie.\n\n\nVzájemné vztahy tří hlavních podkmenů nejsou zcela jisté. Některé (zejména starší) zdroje považují za sesterskou skupinu obratlovců bezlebečné (taxon Euchordata):\n\nMnohé nedávné studie však přichází se zcela novým konceptem, který považuje pláštěnce za příbuznější obratlovcům, než jsou kopinatci (taxon Olfactores): \n"}
{"id": "546683", "url": "https://cs.wikipedia.org/wiki?curid=546683", "title": "Marisha Pesslová", "text": "Marisha Pesslová\n\nMarisha Pesslová (* 26. října 1977) je americká spisovatelka známá zejména díky svému debutovému románu \"Vybrané okruhy z mechaniky pohrom\".\n\nMarisha Pesslová se narodila ve městě Clarkston, stát Michigan, otci Klausovi, rakouskému inženýrovi u General Motors, a matce Anne, ženě v domácnosti.Rodiče Marishy Pesslové se rozvedli v době, kdy jí byly tři roky, poté se odstěhovala do Ashevillu, stát Severní Karolína se svojí matkou a sestrou. Dostalo se jí intelektuálně stimulující výchovy, když byla matkou zapsána na lekce jízdy na koni, malování, jazzu a francouzského jazyka. Marisha Pesslová začala navštěvovat střední školu Asheville School, soukromou internátní školu, ale absolvovala na Asheville High School v roce 1995. Poté studovala dva roky na Northwestern University, než přestoupila na Barnard College, kde absolvovala v oboru anglické literatury.\n\nPo ukončení studií pracovala jako finanční konzultantka u PricewaterhouseCoopers, zatímco se ve volném čase věnovala tvůrčímu psaní. Po dvou nezdařených pokusech napsat román, začala Marisha Pesslová v roce 2001 psát svůj třetí román o vztahu mezi dcerou a jejím výrazným, charismatickým otcem. Tento román dokončila v roce 2004 a pojmenovala ho \"Vybrané okruhy z mechaniky pohrom\". Publikován byl v roce 2006 a byl téměř univerzálně kladně přijmut literární kritikou, přičemž se stal bestsellerem podle seznamu New York Times Best Seller list a byl přeložen do třiceti dalších jazyků.\n\nDruhý román Marishy Pesslové, \"Night Film\", psychologický literární thriller o newyorském filmaři uvažujícím o sebevraždě, bude vydán nakladatelstvím Random House na podzim roku 2010.\n\nMarisha Pesslová se v roce 2003 provdala za Nika Caiana, manažera hedge fondu, a žila s ním v New Yorku. V srpnu 2009 požádala o rozvod.\n\n\n"}
{"id": "546700", "url": "https://cs.wikipedia.org/wiki?curid=546700", "title": "Ladislava Zelenková", "text": "Ladislava Zelenková\n\nLadislava Zelenková (* 7. dubna 1949 Havlíčkův Brod) je česká politička ČSSD, v letech 2006-2010 poslankyně Parlamentu ČR za Pardubický kraj.\n\nVystudovala Fakultu tělesné výchovy a Filozofickou fakultu Univerzity Karlovy. V letech 1973 - 1977 vyučovala český jazyk na SOŠ MV v Pardubicích, poté přešla na Integrovanou střední školu v Opatovicích nad Labem, kde pracovala až do roku 1997, nejdřív jako učitelka, pak zástupkyně ředitele. Od roku 1998 je OSVČ a učí český a německý jazyk. Působila také ve Výzkumném ústavu pedagogické a věnovala se profesi školní inspektorky. V období 2002 - 2006 byla zaměstnaná na odboru školství Krajského úřadu Pardubického kraje.\n\nJe vdaná, má dvě děti.\n\nV komunálních volbách roku 2002 a komunálních volbách roku 2006 neúspěšně kandidovala do zastupitelstva města Pardubice za ČSSD. Profesně se k roku 2002 uvádí jako úřednice veřejné správy, následně k roku 2006 coby středoškolská učitelka a poslankyně. Ve volbách roku 2002 nicméně byla zvolena do zastupitelstva městské části Pardubice III., kde vykonávala funkci místostarostky.\n\nV krajských volbách roku 2004 byla zvolena do Zastupitelstva Pardubického kraje za ČSSD. Mandát krajského zastupitele zastávala do roku 2006, kdy na něj po zvolení do poslanecké sněmovny rezignovala.\n\nVe volbách roku 2006 získala mandát členky dolní komory českého parlamentu, kde působila ve Výboru pro evropské záležitosti a Výboru pro vědu, vzdělání, kulturu, mládež a tělovýchovu. Ve volbách roku 2010 poslanecký mandát neobhájila kvůli tzv. kroužkování.\n\n"}
{"id": "546711", "url": "https://cs.wikipedia.org/wiki?curid=546711", "title": "Frankie Laine", "text": "Frankie Laine\n\nFrancesco Paolo LoVecchio, známý jako Frankie Laine (30. března 1913, Chicago, Illinois – 6. července 2007, San Diego, Kalifornie), byl populární americký zpěvák a filmový herec. Zpíval jazz, swing, rhythm and blues, ale i country či rock'n'roll. Jeho prvním hitem byla píseň \"That's my desire\" v roce 1947. Následovaly další, mj. \"I believe\", \"Jezebel\" či \"Rawhide\", známá ze stejnojmenné televizní série. Nazpíval také řadu písní k westernům - například Přestřelka u O. K. Corralu (\"Gunfight at the OK Corral\"). Jeho písně převzalo mnoho umělců - od Raye Charlese přes The Beatles až po Waldemara Matušku. Jeho písně zazněly v počítačové hře Mafia II.\n\n"}
{"id": "546712", "url": "https://cs.wikipedia.org/wiki?curid=546712", "title": "Fluorid sodný", "text": "Fluorid sodný\n\nFluorid sodný je anorganická sloučenina se vzorcem NaF. Tato bezbarvá tuhá látka slouží jako zdroj fluoridového iontu pro různá použití. Fluorid sodný je levnější a méně hygroskopický než příbuzná sůl fluorid draselný.\n\nFluorid sodný je iontová sloučenina, při rozpouštění disociuje na Na a F. Krystalizuje v krychlové soustavě (jako chlorid sodný), kde jak Na, tak F zaujímají pozice v osmistěnu.\n\nMinerální forma NaF, villiaumit, je poměrně vzácná. Je známa z vyvřelé horniny nefelínového syenitu.\n\nNaF se připravuje neutralizací kyseliny fluorovodíkové nebo hexafluorokřemičité (HSiF), vedlejších produktů při výrobě superfosfátového hnojiva. Mezi neutralizační činidla patří hydroxid a uhličitan sodný. Někdy se pro vysrážení NaF používají alkoholy:\nZ roztoků obsahujících HF se fluorid sodný sráží jako bifluoridová sůl NaHF. Při zahřívání se pak uvolňuje HF a zbývá NaF.\n\nVe zprávě z roku 1986 se světová roční spotřeba NaF odhaduje na několik milionů tun.\n\nFluoridové soli se používají k posilování zubů tvorbou fluorapatitu, přirozené složky zubní skloviny. Přestože se k fluoridaci vody za tímto účelem používá i fluorid sodný, ve Spojených státech amerických je častější použití kyseliny hexafluorokřemičité (HSiF) a její soli hexafluorkřemičitanu sodného (NaSiF). Zubní pasty často obsahují fluorid sodný jako složku proti zubnímu kazu.\n\nFluorid sodný se používá také jako čisticí činidlo. Široká škála speciálních chemických aplikací je v syntéze a extraktivní metalurgii. Fluorid je reagenciem pro syntézu fluorovaných uhlovodíků. Mezi reprezentativní substráty patří elektrofilní chloridy včetně acylchloridů, chloridy síry a fosforu. Stejně jako další fluoridy, nachází fluorid sodný použití při desilylaci v organické syntéze.\n\nV lékařských zobrazovacích metodách se fluorid sodný značkovaný fluorem-18 používá pro pozitronovou emisní tomografii (PET). V porovnání s běžnou kostní scintigrafií nabízí PET vyšší citlivost a prostorové rozlišení. Nevýhodou je, že fluorid sodný značkovaný fluorem 18 je méně dostupný než běžná radiofarmaka značkovaná techneciem-99m.\n\nFluorid sodný se používá ke konzervaci vzorků tkáně v biochemii a lékařských testech, protože fluoridový iont zastavuje glykolýzu inhibicí enzymu enolázy. Fluorid sodný se často používá společně s kyselinou jodoctovou, která inhibuje enzym aldolázu. Využívá se i v pufru RIPA jako inhibitor fosfatázy, společně s NaVO.\n\nFluorid sodný je klasifikován jako toxický jak při vdechování (prachu nebo aerosolů), tak při požití. Při velkých dávkách postihuje srdce a oběhový systém, smrtelná dávka pro 70kg člověka se odhaduje na 5 až 10 g.\n\nPři vyšších dávkách používaných k léčbě osteoporózy může fluorid sodný způsobovat bolest v nohou a neúplné stresové zlomeniny. Také dráždí žaludek, někdy tak silně, že může způsobit vředy. Pomalu se rozpouštějící a potahované verze tablet fluoridu sodného nemají tak významné žaludeční vedlejší účinky, slabší a méně časté jsou i komplikace v kostech. Při nízkých dávkách používaných k fluoridaci vody je jediným jednoznačným vedlejším účinkem zubní fluoróza, která může změnit vzhled zubů u dětí během vývoje chrupu. Většinou jsou tyto účinky slabé a není pravděpodobné, že by měly skutečné dopady na vzhled zubů nebo na zdraví.\n\n"}
{"id": "546716", "url": "https://cs.wikipedia.org/wiki?curid=546716", "title": "Kfar Šamaj", "text": "Kfar Šamaj\n\nKfar Šamaj ( כפר שמאי, v oficiálním přepisu do  angličtiny Kefar Shammay, přepisováno též Kfar Shamai) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 648 metrů, v Horní Galileji, cca 35 kilometrů východně od břehů Středozemního moře. Je situován na jihovýchodním okraji masivu Har Meron, na jižních svazích kopce Har Mesarvim. Od města Safed je mošav oddělen strmým údolím, jímž protéká vádí Nachal Amud a do kterého z okolí Kfar Šamaj stéká vádí Nachal Šamaj.\n\nObec se nachází cca 117 kilometrů severovýchodně od centra Tel Avivu, cca 47 kilometrů severovýchodně od centra Haify a cca 3 kilometry západně od Safedu. Kfar Šamaj obývají Židé, přičemž osídlení v tomto regionu je převážně židovské. 5 kilometrů na jihozápad leží vesnice Ejn al-Asad, které obývají Drúzové. Oblasti, které obývají izraelští Arabové, leží dál k západu a jihozápadu.\n\nKfar Šamaj je na dopravní síť napojen pomocí místní silnice číslo 866.\n\nKfar Šamaj byl založen v roce 1949. Zakladateli obce byla skupina židovských přistěhovalců z Jemenu. Je ale po čase vystřídala nová osadnická skupina tvořená židovskými imigranty z Maroka a Rumunska. Vesnice je pojmenována podle starověkého židovského učence Šamaje, který byl podle tradice pohřben na hoře Meron.\n\nPár set metrů západně od nynějšího mošavu se do roku 1948 rozkládala arabská vesnice al-Sammu'i. V roce 1931 zde žilo 213 lidí a stálo tu 39 domů. V obci fungovala mešita. Byla tu muslimská svatyně al-Šajch Muhammad al-Adžami. Během války za nezávislost v květnu 1948 byla vesnice dobyta izraelskými silami a arabské osídlení tu skončilo.\n\nV mošavu Kfar Šamaj funguje obchod, tři synagogy, knihovna, sportovní areály a společenské centrum. Dále je tu k dispozici zařízení předškolní péče o děti. Základní škola je v obci Meron nebo Parod. Mošav má projít stavební expanzí, po které se má místní populace zvýšit z necelých 100 na 200 rodin. Počítá se rovněž ze zřízením rozsáhlého areálu turistického ubytování.\n\nObyvatelstvo mošavu Kfar Šamaj je smíšené, tedy sekulární i nábožensky orientované. Podle údajů z roku 2014 tvořili populaci v Kfar Šamaj Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 443 lidí. Během roku 2014 populace stoupla o 4,2 %.\n\n\n"}
{"id": "546727", "url": "https://cs.wikipedia.org/wiki?curid=546727", "title": "Pevnost an-Nachal", "text": "Pevnost an-Nachal\n\nPevnost an-Nachal je rozsáhlá pevnost na Arabském poloostrově, v guvernorátu Jižní al-Batína v Ománu. Byla vybudována v 17. století, za vlády Imáma Saída bin Sultána. V letech 1988 až 1990 byla architektem Abou Ajmanem kompletně zrekonstruovaná.\n\n\n"}
{"id": "546728", "url": "https://cs.wikipedia.org/wiki?curid=546728", "title": "Morálka paní Dulské", "text": "Morálka paní Dulské\n\nMorálka paní Dulské (pol. \"Moralność pani Dulskiej\") je naturalistické drama z roku 1906, jedno z nejvýznamnějších děl Gabriely Zapolské. Úplný název díla zní \"Moralność pani Dulskiej – tragifarsa kołtuńska\".\n\n\nV díle dále vystupují: Tadrachová (kmotra Hanky) a také Nájemnice v domě Dulských.\n\nHra vznikala v průběhu několika dní na přelomu října a listopadu roku 1906. Premiéra se konala v prosinci v Městském divadle v Krakově.\n\nDěj se rozehrává na počátku 20. století ve Lvově, v salónu manželů Dulských. Autorka ve scénických poznámkách informuje o nábytku v salónu: \"„Koberce, luxusní nábytek... Rohy hojnosti, umělé palmy, vyšívaný kýč za sklem... Stará pěkná mahagonová vitrína na nádobí a empírové stínítko. Lampa se stínítkem z hedvábného papíru, stolky, a na nich fotografie.“\" V některých pozdějších adaptacích se děj přesouvá do Krakova.\n\nDrama Zapolské je tragikomedií („tragifarsa“). Hlavní hrdinka – Aniela Dulská – je pokrytecká, falešná a chtivá postava, která nedokáže projevit kapku přívětivosti, pohrdá chudými, slabými a citlivými lidmi. Všechno, co dělá, dělá pouze na obdiv. Její postoj, nazývaný „dulština“ (pol. „dulszczyzna“), prezentuje domnělou či zdánlivou morálku. Přivírá oči nad románkem jejího syna s Hankou, aby se v noci netoulal po hospodách (ve skutečnosti si ale Dulská nepřeje jejich manželství, neboť by to byla ostuda pro celou rodinu a poskvrnění její cti). Problém však nastane tehdy, kdy Hanka otěhotní.\n\nPrvotní místo děje se odehrávalo ve Lvově. Avšak pro potřeby premiérového představení v Krakově autorka děj přesunula do tohoto města (týkalo se to různých změn, např. ve „lvovské“ verzi se Felicjan Dulský prochází na Vysoký zámek a musí si pospíšit, neboť „rozbíjejí tunel“, zatímco ve versi „krakovské“ je cílem procházky Kościuszkův kopec a pospíšit si musí pro změnu kolem Jordánova parku). Později bylo dílo odehráváno dle toho, kterou verzi si režisér vybral. Drama bylo poprvé vytištěno roku 1908 v nakladatelství Olgebrandt a jednalo se o „lvovskou“ verzi. Další vydání (nakladatelství Lektor) z roku 1921 bylo již jednou z kopií zpracovaných pro krakovské divadlo – děj se tedy odehrával v Krakově. Vzhledem k tomu, že bylo užito kopie pravděpodobně určené pro nápovědu, vydání se vyznačovalo scénickými poznámkami a navíc bylo málo připravené (časté jazykové chyby). Pozdější výtisky (až do roku 1987) vycházely především z tohoto vydání s tím, že z nich byly odstraňovány jazykové chyby. Proto také všechna ztvárnění hry mají děj umístěný v Krakově. V roce 1988 byl vydán text pocházející od Olgebrandta s místem děje ve Lvově. Dnes se hra vydává s prostředím děje jak v Krakově tak ve Lvově.\n\nDrama Gabriely Zapolské nebylo hráno pouze v divadlech, ale také adaptováno pro mnohá filmová zpracování. V roce 1930 na základě dramatu vznikl první film s názvem \"Moralność Pani Dulskiej\" v režii Bolesława Newolina. Nutno poznamenat, že se jednalo o první zvukový film v Polsku. V pozdější době bylo drama adaptováno pro Televizní divadlo (roku 1968, 1970, 1992, 2006 a 2013). V roce 1970 vznikl film s názvem \"Dulscy\" v režii Jana Rybkovského na motivy dramatu. Také známý polský režisér Andrzej Wajda využil motivů hry k seriálu \"Z biegiem lat, z biegiem dni...\".\n\n"}
{"id": "546738", "url": "https://cs.wikipedia.org/wiki?curid=546738", "title": "Olovnatý benzín", "text": "Olovnatý benzín\n\nOlovnatý benzín je směs uhlovodíků používaná jako palivo v zážehových motorech, která je obohacená o antidetonační aditivum, tetraethylolovo. Aditivum zabraňuje samovolnému vznícení benzínu před plánovaným zažehnutím. Odolnost benzínu proti samovznícení určuje oktanové číslo. Oktanové číslo neupraveného benzínu získaného destilací je přibližně 87. Zvýšení oktanového čísla se dosahuje přidáváním různých látek (aditiv). U olovnatých benzínů se přidává tetraethylolovo (TEO), které podstatně zvyšuje oktanové číslo už od objemového promile. Olovo obsažené v benzínu ale přechází do výfukových plynů a má tak špatný vliv na životní prostředí.\n\nS postupem přidávání tetraethylolova do benzínu přišel roku 1921 Thomas Midgley, přičemž již ve své době byla vysoká toxicita aditiva známa. K omezování užívání docházelo od 70. let, k prvním zemím, kde bylo úplně zakázáno, bylo Japonsko (1986). Olovnaté benzíny v České republice byly podle normy ČSN 65 6505 prodávány pod označením Super (oktanové číslo 96) a Special (oktanové číslo 91), jejich prodej byl od 1. ledna 2001 ukončen a byly nahrazeny palivem Special s přísadou draselných solí, který byl zrušen bez náhrady v květnu 2010.\n\nOlovnatý benzín je užíván ještě v některých třídách benzínu pro letecké pístové motory (AVGAS), motorový benzín s olovem se v březnu 2017 běžně užíval již jen v Alžírsku, Jemenu a Iráku.\n\n"}
{"id": "546739", "url": "https://cs.wikipedia.org/wiki?curid=546739", "title": "Translucidus", "text": "Translucidus\n\nTranslucidus (česky \"průsvitný\", zkratka tr) je jedna z oblačných odrůd. Může se vyskytovat u oblaků altocumulus, altostratus, stratus a stratocumulus. Tato odrůda se navzájem vylučuje s odrůdou opacus.\n\nTranslucidus je oblak, který není natolik hustý, aby zcela zastínil slunce, takže skrz něj prosvítá. Pokud se oblak skládá z vodních kapiček, tak se slunce jeví ostře ohraničené. Pokud se oblak skládá z ledových krystalků, slunce se jeví neostře a vlivem lámání světla o ledové krystalky mohou vznikat halové jevy.\n\nObecně platí, že odrůda translucidus vzniká tehdy, když je vertikální mohutnost oblaku nižší než 600 metrů.\n\n"}
{"id": "546740", "url": "https://cs.wikipedia.org/wiki?curid=546740", "title": "Václav Michal Pešina z Čechorodu", "text": "Václav Michal Pešina z Čechorodu\n\nVáclav Michal Pešina rytíř z Čechorodu (13. září 1782, Nový Hradec Králové – 7. května 1859, Praha) byl český římskokatolický kněz, spisovatel a nakladatel se zásluhami o dostavění Svatovítské katedrály.\n\nNarodil se v Novém Hradci Králové, v domě, na jehož místě dnes stojí základní škola (v ulici, která dnes nese jeho jméno). V Hradci Králové studoval gymnázium, filozofii a bohosloví. Po vysvěcení na kněze roku 1807 sloužil nejprve jako kaplan v Polné. V roce 1814 mu svěřili faru v Krucemburku, po roce 1819 pak faru Blučina u Brna, kde působil i jako dozorce škol farního okresu hustopečského. Byl velmi pracovitý a oblíbený. Ve svěřených obcích usiloval o vzdělání a národní uvědomění, zapojil se do šíření českých knih.\n\n21. listopadu 1828, v den 484. výročí položení základního kamene katedrály sv. Víta, měl vidění, v němž se mu ukládala povinnost ujmout se její dostavby. Tento sen se několikrát opakoval a velmi ho znepokojil. Roku 1832 přijal nabídku členství ve svatovítské kapitule. Když se mu po příjezdu do Prahy stejný sen zdál znovu, rozhodl se už definitivně, že pro dostavbu chrámu učiní vše, co bude v lidských silách. Nesporně na něj působil také příklad jmenovce, Tomáše Pešiny z Čechorodu. Katedrála byla tehdy po požáru (1541), plundrování (Abraham Scultetus, evangelický kazatel na dvoře Fridricha Falckého r. 1619), úmyslném ničení (pruské dělostřelectvo v r. 1757) a nezdařilém pokusu o barokní dostavbu (Tomáš Pešina z Čechorodu r. 1670) malá, viditelně nedokončená a nedostatečně reprezentativní. Německý archeolog Franz Johann Joseph Bock se ještě počátkem 60. let 19. století vyjádřil, že je to „impozantní zřícenina uprostřed hlavního města Čech“.\n\nRoku 1834 představil vídeňský architekt českého původu Karel Řivnáč návrh dostavby. Pešina se pro něj snažil nejprve získat podporu mocného kancléře Metternicha. Ten se k myšlence postavil příznivě. Pozval Pešinu na svůj zámek Johannisberg v Porýní a zajistil mu setkání s německým architektem Zwirnerem, který krátce předtím za srovnatelných podmínek dokončil katedrálu v Kolíně nad Rýnem. Výsledkem jednání nebyla přímá finanční pomoc, spíše rady.\n\nPo návratu do Prahy se Pešina snažil založit sdružení za účelem dostavby chrámu. Příliš se mu nedařilo. Nenechal se ovšem odradit a roku 1843 získal na svou stranu hraběte Františka Thuna. Společně podali žádost o povolení vzniku Jednoty svatovítské, přičemž souhlas dostali následujícího roku. V srpnu 1844 se neúspěšně pokoušeli zařadit dostavbu na pořad jednání německých stavitelů, kteří měli sjezd v Praze. Ještě třináct let uplynulo, než se záležitost začala posouvat dopředu. 1. listopadu 1857 vydala pětice osobností – Václav Michal Pešina, František Thun mladší, Jakub Beer (velmistr křižovníků), Karel Walter a Karel Helminger (oba advokáti) provolání k účasti na vlasteneckém podniku. První setkání zájemců se konalo na Staroměstské radnici 28. března 1859. Pešina tam pronesl plamenný projev. Svatovítskou katedrálu prohlásil za druhou nejvýznamnější gotickou stavbu (po kolínské) a varoval přítomné, aby později nelitovali své dnešní nečinnosti, protože jedinečná památka podléhá zkáze. Navrhl vyhlásit národní sbírku, protože podle jeho výpočtu by stačilo 10 zlatých od každé obce po dobu 15–20 let. Další shromáždění bylo ohlášeno na 22. května. Toho se ale už nedožil – zemřel na mrtvici v noci ze 6. na 7. května 1859. Je pohřben na Malostranském hřbitově v Košířích Pohřební poctu Pešinovi složil hrabě František Thun.\n\nVedle úsilí o obnovení svatovítského chrámu byl činný i jako novinář a vydavatel. Společně s Jungmannem, Palackým a Preslem zakládal Matici českou. V letech 1832–1847 byl redaktorem Časopisu katolického duchovenstva a po 22 let do roku 1857 správcem \"Dědictví svatojanského\" – spolku pro vydávání českých knih, založeného Antonínem Hanikýřem. V době největšího rozvoje mělo toto nakladatelství 17 – 18 tisíc členů. Napsal nebo sestavil přes třicet náboženských spisů a zpěvníků. U příležitosti 50 let vysvěcení na kněze (1857) získal od císaře železnou korunu, rytířský titul a přídomek z Čechorodu.\n\n"}
{"id": "546741", "url": "https://cs.wikipedia.org/wiki?curid=546741", "title": "Meron (Izrael)", "text": "Meron (Izrael)\n\nMeron též Mejron ( מֵירוֹן, v oficiálním přepisu do  angličtiny Meron) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 694 metrů, v Horní Galileji, cca 35 kilometrů východně od břehů Středozemního moře. Je situován na východním okraji masivu Har Meron. Od města Safed je oddělen náhorní planinou, do níž se zařezává údolí vádí Nachal Amud. Podél jižního okraje vesnice do něj směřuje vodní tok Nachal Meron.\n\nObec se nachází cca 118 kilometrů severovýchodně od centra Tel Avivu, cca 47 kilometrů severovýchodně od centra Haify a cca 5 kilometrů severozápadně od Safedu. Meron obývají Židé, přičemž osídlení v tomto regionu je převážně židovské. 5 kilometrů na jihozápad leží město Bejt Džan, které obývají Drúzové. Oblasti, které obývají izraelští Arabové, leží dál k západu a jihozápadu. 4 kilometry na sever ale leží město Džiš osídlené izraelskými Araby.\n\nObec Meron je na dopravní síť napojena pomocí dálnice číslo 89 ze Safedu do Ma'alot-Taršicha. Z ní tu k jihu odbočuje místní silnice číslo 866.\n\nMošav Meron byl založen v roce 1949. Zakladateli obce byla skupina židovských přistěhovalců z Maďarska a Polska. Vesnice je nazvána podle stejnojmenného starověkého židovského sídla v této lokalitě. První tři roky pobývali osadníci v Meronu poblíž zdejší hrobky starověkého rabína Šim'ona bar Jochaje, která je poutním židovským místem. V roce 1952 se kvůli nedostatku vody a bezpečnostním ohledům přemístili do nynější lokality, blíže k silnici, kde vyrostla nová vesnice.\n\nJméno starověkého židovského Meronu až do roku 1948 uchovávala arabská vesnice Mirun stojící nedaleko jihozápadního okraje nynějšího mošavu. V roce 1931 v ní žilo 189 lidí a stálo tu 47 domů. V obci fungovala chlapecká základní škola. Během války za nezávislost v roce 1948 byla vesnice dobyta izraelskými silami a arabské osídlení tu skončilo. Zástavba pak byla z větší části zbořena, s výjimkou historických staveb židovské provenience.\n\nDobytí arabského Mirunu se odehrálo během Operace Hiram v říjnu 1948 a podílela se na něm 7. brigáda pod velením plukovníka Bena Dunkelmana, která obsahovala i skupinu Čerkesů. 28. října 1948 vyrazila ze Safedu. V prostoru Mirunu se pak odehrály těžké boje, po kterých se Arabové stáhli a nechali zde 80 svých padlých.\n\nEkonomika mošavu Meron je založena na zemědělství a turistice, včetně náboženských poutí, které se zde konají hlavně během svátku Lag ba-omer. Severně od vesnice leží komplex se sídlem úřadů Oblastní rady Merom ha-Galil. V mošavu Meron funguje obchod, synagoga, sportovní areály a společenské centrum. Dále je tu k dispozici zařízení předškolní péče o děti a základní škola.\n\nObyvatelstvo mošavu Meron je nábožensky orientované. Podle údajů z roku 2014 tvořili populaci v Meron Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 901 lidí. Během roku 2014 populace stoupla o 1,5 %.\n\n\n"}
{"id": "546743", "url": "https://cs.wikipedia.org/wiki?curid=546743", "title": "Opacus", "text": "Opacus\n\nOpacus (česky \"hustý\", zkratka op) je jedna z oblačných odrůd. Může se vyskytovat u oblaků altocumulus, altostratus, stratus a stratocumulus. Tato odrůda se navzájem vylučuje s odrůdou translucidus.\n\nOpacus je oblak natolik hustý, že zcela zakrývá slunce.\n\nObecně platí, že odrůda opacus vzniká tehdy, když je vertikální mohutnost oblaku větší než 600 metrů.\n\nSKŘEHOT, Petr. Velký atlas oblaků. [s.l.] : Computer Press, 2008. 368 s.\n"}
{"id": "546763", "url": "https://cs.wikipedia.org/wiki?curid=546763", "title": "Bar Jochaj", "text": "Bar Jochaj\n\nBar Jochaj ( , v oficiálním přepisu do  angličtiny Bar Yohay, přepisováno též Bar Yohai) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 692 metrů, v Horní Galileji, cca 35 kilometrů východně od břehů Středozemního moře. Je situována na náhorní planině na východním okraji masivu Har Meron. Od města Safed je oddělena náhorní planinou, do níž se zařezává údolí vádí Nachal Amud.\n\nObec se nachází cca 118 kilometrů severovýchodně od centra Tel Avivu, cca 47 kilometrů severovýchodně od centra Haify a cca 5 kilometrů severozápadně od Safedu. Bar Jochaj obývají Židé, přičemž osídlení v tomto regionu je převážně židovské. 7 kilometrů na jihozápad leží město Bejt Džan, které obývají Drúzové. Oblasti, které obývají izraelští Arabové, leží dál k západu a jihozápadu. 3 kilometry na sever ale leží město Džiš osídlené izraelskými Araby.\n\nObec Bar Jochaj je na dopravní síť napojena pomocí dálnice číslo 89 ze Safedu do Ma'alot-Taršicha.\n\nBar Jochaj byl založen v roce 1979 (podle jiných pramenů už roku 1977) v rámci programu Micpim be-Galil, který na přelomu 70. a 80. let 20. století znamenal výstavbu několika desítek nových židovských vesnic v regionu Galileji a jehož cílem bylo posílit židovské demografické pozice v tomto regionu a nabídnout bydlení na venkově s předměstským životním stylem.\n\nVesnice je pojmenována podle starověkého rabína Šim'ona bar Jochaje, který je pohřben nedaleko odtud, u obce Meron. Západně od Bar Jochaj stojí komplex se sídlem úřadů Oblastní rady Merom ha-Galil a regionálních školských a zdravotnických institucí.\n\nZakladateli Bar Jochaj byla skupina 15-20 rodin. Většina z prvních osadníků ale pak novou vesnici opustila. V roce 1992, v době masivní přistěhovalecké vlny Židů z bývalého SSSR, byla obec rozšířena o 80 prefabrikovaných domů určených pro rychlé ubytování imigrantů. Jenže ti o bydlení v této lokalitě nejevili zájem. Roku 1996, kdy zde žilo jen 20 rodin, vláda souhlasila s tím, že nabídne zdejší neobsazené domy a pozemky jiným uchazečům. Od té doby se tu začaly usídlovat rodiny ovlivněné náboženským sionismem.\n\nVětšina obyvatel pracuje ve školství a službách. V Bar Jochaj funguje obchod se smíšeným zbožím. Dále je tu k dispozici zařízení předškolní péče o děti. Základní škola je ve vedlejším komplexu při obci Meron. Výhledově má Bar Jochaj projít další stavební expanzí ze stávajících více než 100 na 400 domů.\n\nObyvatelstvo Bar Jochaj je nábožensky orientované. Podle údajů z roku 2014 tvořili populaci v Bar Jochaj Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rychle rostoucím počtem obyvatel. K 31. prosinci 2014 zde žilo 864 lidí. Během roku 2014 populace stoupla o 5,2 %.\n\n\n"}
{"id": "546782", "url": "https://cs.wikipedia.org/wiki?curid=546782", "title": "Darba", "text": "Darba\n\nDarba je řeka na západě Litvy, v Žemaitsku, v Klajpedském kraji, pramení v okrese Kretinga, 1,5 km na západ od vsi Plokščiai, 11 km na severovýchod od Darbėnů. Teče směrem jihozápadním, protéká městem Darbėnai, zde se stáčí na západ. Na západním okraji města protéká rybníkem Darbėnų tvenkinys (9 ha) a po 2 km rybníkem Lazdininkų tvenkinys (108 ha). Po soutoku s řekou Žiba se ostře stáčí na sever, u Butingėského kostela se stáčí na západ a na východním okraji města Šventoji se vlévá do řeky Šventoji jako její levý přítok 7,8 km od jejího ústí do Baltského moře.\n\nLevé:\n\nPravé:\n\n"}
{"id": "546785", "url": "https://cs.wikipedia.org/wiki?curid=546785", "title": "Oman TV", "text": "Oman TV\n\nOman TV je národní televizní kanál vysílající v Ománu. Vysílání zahájil 17. listopadu 1974 ve městě Maskat a 25. listopadu 1975 ve městě Salála. Od roku 1997 vysílá televize i prostřednictvím svých internetových stránek.\n\nKanál vysílá zpravodajství, vládní prohlášení, show pro děti a pořady o přírodě.\n\nSportovní zpravodajství, zápasy ománské fotbalové ligy a také kulturní pořady je možné sledovat na sesterském televizním kanálu Oman TV2.\n\nOman TV vysílá celosvětově prostřednictvím družic:\n\n"}
{"id": "546786", "url": "https://cs.wikipedia.org/wiki?curid=546786", "title": "Or ha-Ganuz", "text": "Or ha-Ganuz\n\nOr ha-Ganuz ( אוֹר הַגָּנוּז, doslova „\"Skryté světlo\"“ v oficiálním přepisu do angličtiny Or HaGanuz) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 730 metrů, v Horní Galileji, cca 35 kilometrů východně od břehů Středozemního moře. Je situována na náhorní planině na východním okraji masivu Har Meron. Severovýchodně od obce leží na náhorní planině jezero Ma'agar Dalton.\n\nObec se nachází cca 118 kilometrů severovýchodně od centra Tel Avivu, cca 47 kilometrů severovýchodně od centra Haify a cca 6 kilometrů severozápadně od Safedu. Or ha-Ganuz obývají Židé, přičemž osídlení v tomto regionu je převážně židovské. Pouze 2 kilometry na sever leží město Džiš, které obývají izraelští Arabové, a 8 kilometrů na jihozápad město Bejt Džan, které obývají Drúzové.\n\nObec Or ha-Ganuz je na dopravní síť napojena pomocí dálnice číslo 89 ze Safedu do Ma'alot-Taršicha.\n\nOr ha-Ganuz byl založen v roce 1989. Na založení osady se podílela organizace Amana, jejímž hlavním regionem působnosti je Západní břeh Jordánu. Původní osadnická skupina měla na výběr mezi třemi lokalitami: zde, na Západním břehu, nebo v oblasti Misgav v kibucu Lavon. Nakonec zvolili tuto lokalitu. Většina ze zakladatelů obce byli původně sekulární Izraelci, kteří se vrátili k náboženskému stylu života.\n\nEkonomika obce je založena na turistickém ruchu, zejména náboženská turistika směřovaná k hrobkám židovských učenců v okolní krajině - například hrob rabína Šim'ona bar Jochaje, který je u obce Meron. Část obyvatel za prací dojíždí mimo obec. V Or ha-Ganuz funguje obchod se smíšeným zbožím. Dále je tu k dispozici zařízení předškolní péče o děti. Základní škola je ve vedlejším komplexu při obci Meron, kde je také většina dalších služeb.\n\nVýhledově má Or ha-Ganuz projít stavební expanzí. Uchazečům se tu nabízí 290 stavebních pozemků pro zřízení rodinného domu.\n\nObyvatelstvo Or ha-Ganuz je nábožensky orientované. Podle údajů z roku 2014 tvořili populaci v Or ha-Ganuz Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 440 lidí. Během roku 2014 populace stoupla o 0,9 %. Populace vesnice je mimořádně mladá. K roku 2013 obec patřila mezi 10 venkovských sídel v Izraeli s nejvyšším podílem obyvatelstva ve věku do 17 let (65,6 % z celkové populace obce).\n\n\n"}
{"id": "546793", "url": "https://cs.wikipedia.org/wiki?curid=546793", "title": "Žiba", "text": "Žiba\n\nŽiba je řeka na západě Litvy, v Žemaitsku, v Klajpedském kraji, pramení v okrese Kretinga, 6 km od na západ od Kretingy 1,5 km na jihovýchod od městysu Vydmantai. Teče směrem převážně severním, jen u obce Rūdaičiai se posouvá na západ a ve vsi Užpelkiai se vrací do směru na sever. 3 km na východ od města Šventoji se vlévá do řeky Darba jako její levý přítok 3,6 km od jejího ústí do řeky Šventoji.\nŘeka nemá významnější přítoky, má tři málo významné levé a pět málo významných pravých přítoků, mimo dalších zcela nevýznamných přítoků.\n\n"}
{"id": "546795", "url": "https://cs.wikipedia.org/wiki?curid=546795", "title": "Kfar Chošen", "text": "Kfar Chošen\n\nKfar Chošen ( כפר חושן, v oficiálním přepisu do  angličtiny Kefar Hoshen, přepisováno též Kfar Hoshen) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 736 metrů, v Horní Galileji, cca 35 kilometrů východně od břehů Středozemního moře. Je situována na mírně zvlněné náhorní planině na severovýchodním okraji masivu Har Meron. Západně od obce vystupuje v předpolí Har Meron vrch Har Sifsof.\n\nObec se nachází cca 120 kilometrů severovýchodně od centra Tel Avivu, cca 48 kilometrů severovýchodně od centra Haify a cca 7 kilometrů severozápadně od Safedu. Kfar Chošen obývají Židé, přičemž osídlení v tomto regionu je převážně židovské. Pouze 1 kilometr na sever leží město Džiš, které obývají izraelští Arabové, a 8 kilometrů na jihozápad město Bejt Džan, které obývají Drúzové.\n\nMošav Kfar Chošen je na dopravní síť napojen pomocí dálnice číslo 89 ze Safedu do Ma'alot-Taršicha.\n\nKfar Chošen byl založen v roce 1949. Vesnice bývá nazývá též Sifsufa nebo Sifsofa (ספסופה), což bylo i jméno starověkého židovského sídla doloženého v této oblasti v Talmudu. Jméno tohoto starověkého židovského sídla až do roku 1948 uchovávala arabská vesnice Safsaf stojící pár set metrů východně od nynějšího mošavu. V roce 1931 v ní žilo 662 lidí. Stálo tu 124 domů. V obci fungovala chlapecká základní škola, jedna mešita a svatyně al-Adžami. Během války za nezávislost v roce 1948 byla vesnice dobyta izraelskými silami a arabské osídlení tu skončilo. Zástavba pak byla z větší části zbořena.\n\nZakladateli současné vesnice Kfar Chošen byla skupina židovských přistěhovalců z Maďarska (podle jiných pramenů z Bulharska). Je ale brzy nato nahradila osadnická skupina tvořená židovskými imigranty z Jemenu a roku 1953 přišli vesnici osídlit Židé z Maroka a Tuniska.\n\nBěhem krize izraelských mošavů v polovině 80. let 20. století prodělala vesnice reformy, při kterých byla demontována většina družstevních prvků hospodaření a obec se začala více orientovat na příjmy z turistického ruchu. V Kfar Chošen působí také továrna na minerální vody a další potravinářský průmysl. V obci je 109 rodinných farem a 20 rodin, které se nezabývají zemědělstvím. Plánuje se stavební rozšíření o dalších 109 bytových jednotek - nezemědělského rezidenčního charakteru.\n\nV Kfar Chošen funguje zařízení předškolní péče o děti. Základní škola je u obce Meron nebo v nedalekém kibucu Sasa.\n\nObyvatelstvo mošavu Kfar Chošen je smíšené, tedy sekulární i nábožensky orientované. Podle údajů z roku 2014 tvořili populaci v Kfar Chošen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucím počtem obyvatel. K 31. prosinci 2014 zde žilo 700 lidí. Během roku 2014 populace stoupla o 0,0 %.\n\n\n"}
{"id": "546798", "url": "https://cs.wikipedia.org/wiki?curid=546798", "title": "Kostel Nanebevzetí Panny Marie (Jihlava)", "text": "Kostel Nanebevzetí Panny Marie (Jihlava)\n\nKostel Nanebevzetí Panny Marie je farní kostel farnosti Jihlava-Matky Boží a jakožto část funkčního celku minoritského kláštera kulturní památka v Jihlavě. Byl zbudován v polovině 13. století řádem minoritů, jehož jihlavský konvent jej dosud spravuje, v přechodném, románsko-gotickém stylu, v 30. letech 18. století byl barokizován.\n\nKostel Nanebevzetí Panny Marie je svým průčelím v ulici Matky Boží začleněný do městské zástavby, k východní straně přiléhá Minoritské náměstí. Stojí v blízkosti brány Matky Boží na západě hrazeného jádra města Jihlavy.\n\nKostel je majetkem Provincie Řádu minoritů v ČR; v kostele se denně slouží mše svaté.\n\nKostel není orientovaný, jeho protáhlé kněžiště směřuje k jihu. Má tři lodi, od nichž je kněžiště odděleno příčnou lodí. V západní straně příčné lodi je zřízena kaple Božského Srdce Ježíšova (původně kaple Nanebevzetí Panny Marie a svaté Anny). Nad křížením příčné lodi s lodí hlavní se vypíná cihlová osmiboká zvonice. Se západní lodí je v severní části spojena kaple Panny Marie Pomocné (původně kaple svatého Václava). Průčelí kostela zdobí pětice soch umístěných ve výklencích: zcela nahoře socha Panny Marie, v prostřední dvojici svatý Bonaventura a svatý Ludvík z Toulouse, ve spodní dvojici svatý František z Assisi a svatý Antonín z Padovy.\n\nZ výzdoby interiéru kostela lze uvést zejm. nástěnný obraz \"Přepadení Jihlavy v r. 1402\", snad nejstarší veduta znázorňující město Jihlavu, a dále trojici soch světic Barbory, Markéty a Kateřiny. V kapli Božského Srdce Ježíšova bývá od adventu do hromnic vystaven veliký betlém.\n\nKostel Nanebevzetí Panny Marie vznikl spolu s klášterem v počátcích města Jihlavy, snad kolem poloviny 13. století. Ze 13. století pochází většina obvodových zdí i klenby lodí i kněžiště. Rozšířen byl kostel v 80. letech 14. století o dvě kaple při západní lodi a nad křížením o osmibokou zvonici. Na přelomu 15. a 16. století bylo prodlouženo kněžiště, uzavřeno pětibokým závěrem a na jeho východní straně přistavěna kaple svatého Wolfganga. Barokní přestavby se kostel dočkal ve 30. letech 18. století. Bylo zbudováno průčelí s dvěma dvojicemi pilastrů a výklenky pro sochy a vstupní předsíň. Nad předsíní pak v roce 1756 kruchta.\n\nHřbitov při kostele byl zrušen ve druhé polovině 16. století. S výstavbou přilehlých měšťanských domů kostel pozbyl své původní dominantní postavení. Podobné důsledky mělo i zvýšení okolního terénu kostela o 100–120 cm.\nZa josefínských reforem byla při kostele Matky Boží zřízena roku 1784 farnost se světským farářem, jemuž byli minorité kaplany; správu farnosti převzali minorité roku 1800. Klášterní komplex byl Provincii Řádu minoritů v ČR vrácen jako historický majetek roku 1998.\n\nV klášterní zahradě jsou umístěny zbylé čtyři plastiky ze zaniklé Křížové cesty.\n\n"}
{"id": "546801", "url": "https://cs.wikipedia.org/wiki?curid=546801", "title": "Leeroy Thornhill", "text": "Leeroy Thornhill\n\nLeeroy Thornhill (* 8. října 1968, Barking, Velký Londýn) je britský hudebník, dříve tanečník a klávesista (na koncertech) britské hudební skupiny The Prodigy. Vlastní práci produkoval pod jmény Longman a Flightcrank. Narodil se v Barkingu, ale vyrůstal v Rayne poblíž Braintree v Essexu. V mládí byl fanouškem fotbalu a hudebníka Jamese Browna. Thornhill vstoupil do The Prodigy spolu s Keithem Flintem poté, co potkali Liama Howletta v místním rave klubu. Oba tancovali na živých vystoupeních skupiny. Thornhill je vysoký 200 cm, o hlavu vyšší než Flint (vysoký 170 cm) jeho styl tance může být popsán jako „běh na místě“ ('technical running on the spot'). Tento taneční styl měl velký vliv na vývoj undergroundového rave tanečního stylu Melbourne Shuffle, Thornhill proto o svém tanci mluvil v \"Melbourne Shuffler\", dokumentu o undergroundém tanci.\n\nThornhill v roce 2000 opustil skupinu a vytvořil několik EP pod jmény Longman a Flightcrank, tyto projekty ale nebyly příliš úspěšné. Nyní dělá DJ na velkých akcích a je stále v kontaktu s The Prodigy. Dělal podporujícího DJ i během koncertního turné The Prodigy 'Their Law'. Byl zasnoubený se Sarou Cox, DJkou na BBC Radio 1, ale rozešli se v červnu roku 2000.\nTaké remixoval skladby jiných umělců, např. Nuvole Rapide italské rockové skupiny Subsonica.\n\nThornhill nyní spolupracuje s DJ Hyper a působí na jejich živých představeních.\n\nJeho posledním projektem bylo vytvoření nahrávací společnosti Electric Tastebuds, zabývající se stylem nu skool breaks. Ta nedávno začala spolupracovat s breakbeatovou skupinou The Wrongstar Society.\n\nV říjnu roku 2008 byl vytvořen videoklip k \"Everything U Need\", skladbě Thornhillova projektu Smash Hi-Fi. Video režírovali Philip Carrer a Bleeding Apple.\n"}
{"id": "546809", "url": "https://cs.wikipedia.org/wiki?curid=546809", "title": "Josef Svoboda (scénograf)", "text": "Josef Svoboda (scénograf)\n\nJosef Svoboda (10. května 1920, Čáslav – 8. dubna 2002, Praha) byl český scénograf, jevištní výtvarník a pedagog. Josef Svoboda byl jedním z tvůrců Laterny magiky.\n\nV letech 1931–1934 studoval na reálném gymnáziu v Čáslavi, vyučil se truhlářem u svého otce a pokračoval dvouletou Mistrovskou školou pro truhláře v Praze na Žižkově. Později studoval na Ústřední škole bytového průmyslu v Praze.\n\nOd roku 1945 studoval jevištní výtvarnictví na Konzervatoři Praha a později na Vysoké škole uměleckoprůmyslové v Praze (u prof. Pavla Smetany), specializaci vnitřní architektura. Školu ukončil roku 1951.\n\n\nJiž v roce 1945 byl angažován jako šéf výpravy ve Velké opeře Divadla 5. května. Současně spolupracoval i s Divadlem satiry a se Studiem Národního divadla.\nOd roku 1948 působil v Národním divadle v různých funkcích, nejdříve jako jevištní výtvarník, od roku 1951 jako šéf umělecko-technického provozu a od roku 1966 jako scénický výtvarník a šéf výpravy, později jako šéfvýtvarník (od roku 1970) a scénický hlavní výtvarník (1980).\n\nV roce 1958 připravil společně s bratry Radokovými (Alfrédem a Emilem) v rámci Laterny magiky pro československý pavilón na Světové výstavě EXPO 58 v Bruselu představení a realizoval pro něj scénu (viz též promítací systém polyekran).\nOd roku 1958 často hostoval v zahraničí. Jeho první zahraniční scénou byla \"Rusalka\" v Teatro La Fenice v Benátkách v režii V. Kašlíka. Pracoval také pro newyorskou Metropolitní operu (\"Carmen\", 1972; \"Sicilské nešpory\", 1974; \"Prodaná nevěsta\", 1978), v Kennedyho centru ve Washingtonu, ve Slovinském národním divadle v Lublani, v Grande Opéra v Paříži (1974 \"Sicilské nešpory\"; 1976 \"Fantastická symfonie\", v Německu na Hudebních slavnostech v Bayreuthu (1969 \"Bludný Holanďan\"; 1974 \"Tristan a Isolda\"), ve Velkém divadle v Ženevě, v Londýně (1974 Wagner: \"Prsten Nibelungův\"; Čechov: \"Tři sestry\"), v Staatsoper v Mnichově (Mozart: \"Kouzelná flétna\"), v Miláně (1988 Goethe: \"Faust\"), v Deutsche Oper v Berlíně (\"Hoffmannovy povídky\", 1969; R. Strauss: \"Ariadna na Naxu\", 1970; \"Z mrtvého domu\", 1981; M. Constant: \"Profesor Neřád\", 1985; \"Salome\", 1990) a v Komische Oper v Berlíně (\"Trubadúr\", 1966).\n\nPodílel se na přípravě scény pro EXPO 67 v kanadském Montrealu (projekt Polyvize) a pro EXPO 70 v japonské Ósace.\n\nV letech 1975 – 1980 byl technickým poradcem Velkého divadla v Ženevě.\n\nZa život vytvořil výpravu pro více než 700 inscenací. Z toho jen pro Stavovské divadlo navrhl přibližně šedesát pět prací.\n\nNapříklad jen scénu pro \"Dona Giovanniho\" navrhl celkem devětkrát – Ostrava 1949; ND Praha 1950, 1956, 1962, 1969, 1984; Theater am Goetheplatz v Brémách 1966; Staatsoper ve Stuttgartu 1971; Teatro Giuseppe Verdi v Trieste 1990.\n\nOd roku 1973 byl současně uměleckým šéfem Laterny magiky (do roku 1992).\n\nSpolupracoval s řadou významných českých divadelních režisérů, mj. s Alfrédem Radokem, Václavem Kašlíkem, Jindřichem Honzlem, Otomarem Krejčou, Miroslavem Macháčkem, Františkem Salzerem, Karlem Jernekem a Evaldem Schormem.\n\nZe zahraničních režisérů a divadelních osobností se jednalo např. o sira Petera Ustinova, Leonarda Bernsteina, Friedricha Dürrenmatta, Armanda Delcampa, Johna Drextera, Laurence Oliviera aj.\n\n\n\nV roce 2013 započala péčí o.p.s. \"Josef Svoboda – scénograf\" digitalizace rozsáhlého scénografova archivu, jejíž cílem je postupně zpřístupnit Svobodovo dílo studijním účelům nejen odborné, ale i širší veřejnosti.\n\nO Josefu Svobodovi byl v roce 2011 natočen režisérem Jakubem Hejnou dokumentární film Divadlo Svoboda., .\n\n \n"}
{"id": "546813", "url": "https://cs.wikipedia.org/wiki?curid=546813", "title": "Jaroslav Suchý", "text": "Jaroslav Suchý\n\nJaroslav Suchý je jméno více osob: \n\n"}
{"id": "546815", "url": "https://cs.wikipedia.org/wiki?curid=546815", "title": "Dalton (Izrael)", "text": "Dalton (Izrael)\n\nDalton ( דַּלְתּוֹן, v oficiálním přepisu do  angličtiny Dalton) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 736 metrů, v Horní Galileji, cca 37 kilometrů východně od břehů Středozemního moře. Je situována severovýchodně od masivu Har Meron na okraji náhorní planiny, nedaleko míst, kde terén začíná prudce klesat směrem do údolí řeky Jordán. Západně od obce se rozkládá umělé jezero Ma'agar Dalton, okolo nějž leží prameniště Nachal Amud – významného vodního toku v tomto regionu. Další vodní tok, Nachal Chacor, směřuje východním směrem. Jižně od vesnice stojí pahorek Har Šimchon a podél jeho jižní strany teče k východu vádí Nachal Dalton. Severovýchodně od obce se pak do nadmořské výšky 874 metrů zvedá masiv hory Har Dalton s bočními vrcholky Har Cadok (833 m n. m.) a Har Evjatar (826 m n. m.).\n\nObec se nachází cca 123 kilometrů severovýchodně od centra Tel Avivu, cca 52 kilometrů severovýchodně od centra Haify a cca 5 kilometrů severně od Safedu. Dalton obývají Židé, přičemž osídlení v tomto regionu je převážně židovské. Pouze 4 kilometry na západ leží město Džiš, které obývají izraelští Arabové, a 4 kilometry na sever vesnice Richanija, kterou obývají izraelští Čerkesové.\n\nMošav Dalton je na dopravní síť napojen pomocí lokální silnice číslo 886, jež vede ze Safedu k libanonským hranicím.\n\nDalton byl založen v roce 1950. Jménem navazuje na židovské sídlo zmiňované v této lokalitě v raném středověku. V křižáckých pramenech bylo nazýváno Deleha. Jméno tohoto sídla pak až do roku 1948 uchovávala arabská vesnice Dallata stojící jeden kilometr severovýchodně od nynějšího mošavu. V roce 1931 v ní žilo 256 lidí. Stálo tu 43 domů. V obci fungovala malá základní škola. Během války za nezávislost v roce 1948 byla vesnice dobyta izraelskými silami a arabské osídlení tu skončilo. Zástavba pak byla zbořena.\n\nZakladateli současného mošavu byli židovští přistěhovalci z Libye. V obci je 84 původních rodinných farem, dalších 20 jich bylo založeno v 70. letech 20. století mladší generací rodáků z Daltonu. Obec plánuje další stavební expanzi zaměřenou na rezidenční nezemědělskou zástavbu. Má jít o 103 stavebních parcel. Ekonomika je založena na zemědělství a turistice. Poblíž vesnice archeologické výzkumy odkryly zbytky synagogy z dob Talmudu a Mišny. Severně od mošavu se rozkládá průmyslová zóna Ramat Dalton.\n\nV Daltonu fungují tři synagogy. Je tu k dispozici poštovní úřad, obchod, zdravotní ordinace a zařízení předškolní péče o děti. Základní škola je u obce Meron nebo v nedalekém kibucu Sasa.\n\nObyvatelstvo mošavu Dalton je nábožensky orientované. Podle údajů z roku 2014 tvořili populaci v Daltonu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 866 lidí. Během roku 2014 populace stoupla o 0,7 %.\n\n\n"}
{"id": "546819", "url": "https://cs.wikipedia.org/wiki?curid=546819", "title": "Kerem ben Zimra", "text": "Kerem ben Zimra\n\nKerem ben Zimra ( כֶּרֶם בֶּן זִמְרָה, v oficiálním přepisu do angličtiny Kerem ben Zimra) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 822 metrů, na východním okraji kopcovité části Horní Galileji, nedaleko míst, kde terén začíná prudce klesat směrem do údolí řeky Jordán, kam odtud směřuje Nachal Chacor. Nad údolím Nachal Chacor se východně od vesnice tyčí pahorek Har Ben Zimra. Jižně od obce se rozkládá zarovnaná náhorní planina s umělým jezerem Ma'agar Dalton. Naopak severně a severozápadně od vesnice je prudce zvlněný a zalesněný terén okolo vrchu Har Pu'a, který odtud klesá do kaňonu Nachal Dišon. Od vesnice tím směrem klesá i krátké vádí Nachal Ben Zimra.\n\nMošav je situován cca 35 kilometrů východně od břehů Středozemního moře a 5 kilometrů od libanonských hranic, cca 125 kilometrů severovýchodně od centra Tel Avivu, cca 52 kilometrů severovýchodně od centra Haify a cca 8 kilometrů severně od Safedu. Kerem ben Zimra obývají Židé, přičemž osídlení v tomto regionu je převážně židovské. Pouze 3 kilometry na jihozápad leží město Džiš, které obývají izraelští Arabové, a 2 kilometry na severovýchod vesnice Richanija, kterou obývají izraelští Čerkesové.\n\nVesnice je na dopravní síť napojena pomocí lokální silnice číslo 886, jež vede ze Safedu k libanonským hranicím.\n\nKerem ben Zimra byl založen v roce 1949. Pojmenován byl podle starověkého rabína Josefa ben Zimra, jehož hrobka se nachází v prostoru obce. Přímo na místě dnešního mošavu stála do roku 1948 arabská vesnice al-Ras al-Ahmar. V roce 1931 v ní žilo 447 lidí. Stálo tu 92 domů. V obci fungovala základní chlapecká škola. Během války za nezávislost v roce 1948 byla vesnice dobyta izraelskými silami a arabské osídlení tu skončilo. Zástavba pak byla z větší části zbořena, zčásti využita jako obydlí pro nové židovské obyvatele.\n\nZakladateli mošavu Kerem ben Zimra byla skupina židovských imigrantů z Turecka, které pak posílila skupina Židů z Rumunska a Maroka. Původně se vesnice nazývala הר אדמון - Har Admon.\n\nVe vesnici se nalézá 62 původních rodinných usedlostí se zemědělským hospodářstvím. 21 domů bylo postaveno v rámci stavebního rozšíření osady. V přípravě je výstavba dalších 40 domů. Ekonomika je založena na zemědělství, funguje zde velké vinařství. Dále se rozvíjí turistický ruch. Jižně od mošavu se rozkládá průmyslová zóna Ramat Dalton.\n\nV Kerem ben Zimra je k dispozici obchod se smíšeným zbožím a zařízení předškolní péče o děti. Základní škola je u obce Meron nebo v kibucu Sasa.\n\nObyvatelstvo mošavu Kerem ben Zimra je smíšené, tedy sekulární i nábožensky orientované. Podle údajů z roku 2014 tvořili populaci v Kerem ben Zimra Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 438 lidí. Během roku 2014 populace klesla o 0,2 %.\n\n\n"}
{"id": "546820", "url": "https://cs.wikipedia.org/wiki?curid=546820", "title": "Giro d'Italia 2010", "text": "Giro d'Italia 2010\n\n93. ročník Giro d'Italia se uskutečnil od 8. května do 30. května 2010. Úvodní tři etapy se jely v Nizozemsku. Celkem cyklisté absolvovali 3 433 km. Novinkou bylo nové barevné rozlišení trikotů, které odráží barvy italské trikolóry. Nejlepší jezdec bodovací soutěže jel v rudém, nejlepší vrchař v zeleném a nejlepší mladý jezdec v bílém dresu.\n\n22 týmů které se zúčastnily závodu bylo určeno 22. března 2010. Patří mezi ně 15 z 18 týmů ProTour, vynechané byly týmy Euskaltel-Euskadi , Française des Jeux a tým RadioShack . Každý tým postavil družstvo devíti jezdců, takže celkový počet závodníků na startu byl 198.\n\n"}
{"id": "546821", "url": "https://cs.wikipedia.org/wiki?curid=546821", "title": "Tučňák magellanský", "text": "Tučňák magellanský\n\nTučňák magellanský (\"Spheniscus magellanicus\") je druhem tučňáků, který hnízdí na pobřeží jižního Chile, Patagonii, Ohňové zemi, na ostrovech Juana Fernandéze, Falklandách a hlavně na pobřeží Argentiny a částečně i Uruguaye a jihu Brazílie. Největší hnízdící kolonie je na poloostrově Punta Tombo v Argentině.\n\nJe to tučňák prostřední velikosti, je největším druhem rodu \"Spheniscus\". Bývá vysoký 60 až 70 cm a váží 3,5 až 5 kg. Samci jsou zpravidla větší než samice, ale rozdíl bývá zřídkakdy postřehnutelný. Má dva černé příčné podkovité pruhy přes krk a prsa. Pije mořskou vodu, přebytečnou sůl pak vykašlává. Mláďata a nedospělci jsou na zádech šedočerní a zespodu špinavě bílí. Mladší ptáci mají na nohou bílé skvrny, s věkem jejich množství ubývá. Tučňák magellanský se dožívá až 25 let.\n\nJako všechny druhy tučňáků i tito potravu získávají v moři. Jejich jídelníček tvoří hlavně malé druhy mořských ryb, hlavonožci, měkkýši, korýši i kril.\n\nVíce než polovinu roku tráví na moři, kde cestují za potravou. Zpět se vracejí koncem září se studenými proudy Humboldtovým (na pobřeží Chile) a Falklandským (na pobřeží Argentiny a dále). Tyto mořské proudy jsou obvykle bohaté na ryby a tučňáci se cestou před zahnízděním vykrmí.\n\nPo doplutí do obvyklého hnízdiště, první připlouvají samci, si vybojují nejvhodnější místo pro vyhrabání nové nory, případně jen vyčistí starou. Průměrná nora má vstupní otvor široký 50 cm, pak následuje asi 1 metr dlouhá chodba vysoká 20 cm končící hnízdící komůrkou o průměru 45 cm, která je pod povrchem hluboko asi 40 až 50 cm. Komůrka je vystlána trávou a větvičkami vyvrženými mořem.\n\nPo spáření snese samice obvykle dvě vejce o váze cca 130 gramů (slepičí váží polovinu). V sezení na vejcích se samec i samice střídají po dobu 43 až 44 dnů, mláďata se tak líhnou v druhé polovině listopadu. Mládě váží po vylíhnutí 60 gramů, má prachový šat a začíná vidět po 10 dnech. Asi za 100 dnů jsou opeření s dětským zbarvením, teprve dvou až tříletí dostávají typické zbarvení dospělců. V době klubání mláďat se do kolonie vracejí loňská a předloňská nedospělá mláďata.\n\nČerstvá mláďata mohou nyní vstoupit do moře a začít se sami živit, do té doby je živili rodiče. Staří ptáci nyní mají krátkou dobu odpočinku kdy se v moři vykrmí a vrátí se zpět na hnízdiště, kde přepeří současně se staršími mláďaty. Po výměně peří vyplouvají asi koncem dubna na další cestu mořem až do příštího hnízdění. Kroužkováním bylo zjištěno, že dospělí ptáci jsou většinou věrní svému hnízdišti. Také čerstvá mláďata podnikají dlouhé cesty, za šest měsíců po vstupu do vody byla nalezena 3300 km daleko.\n\nZmenšování počtu tučňáka magellanského je zapříčiněno jednak změnou klimatu, kdy pravidelné mořské proudy nečekaně nepřinášejí do pobřežních vod okolo hnízdišť dostatek ryb nutných k obživě a dále i lidskou činností, kdy jsou tučňáci ať úmyslně nebo neúmyslně loveni. Největší pohromou však bývají ekologické katastrofy znečistěním vody, které postihnou mořskou faunu nebo dokonce samotné tučňáky. Při styku s ropou ztrácí peří izolační vlastnosti a tučňáci hynou na podchlazení. Mezi přirozené nepřítele patří lachtani v moři a buřňáci na hnízdištích.\n\nJe odhadováno, že celkově žije asi 1 300 000 párů tučňáka magellanského.\n\n"}
{"id": "546822", "url": "https://cs.wikipedia.org/wiki?curid=546822", "title": "Jilemnický vikariát", "text": "Jilemnický vikariát\n\nJilemnický vikariát je jeden ze 14 vikariátů královéhradecké diecéze, zahrnuje 17 farností.\n\nOkrskovým vikářem je R. D. Mgr. František Mráz, děkan v Jilemnici a administrátor excurrendo v Horní Branné a Mříčné.\n\nSekretářem vikariátu je R. D. Mgr. Ivo Kvapil, který je administrátorem v Jablonci nad Jizerou a administrátorem excurrendo v Harrachově, Poniklé a v Rokytnici nad Jizerou.\n\n\n"}
{"id": "546824", "url": "https://cs.wikipedia.org/wiki?curid=546824", "title": "Mother Earth", "text": "Mother Earth\n\nMother Earth je druhé studiové album nizozemské kapely Within Temptation, které vyšlo v roce 2000.\n\n"}
{"id": "546826", "url": "https://cs.wikipedia.org/wiki?curid=546826", "title": "Volby prezidenta Republiky Slovinsko 1992", "text": "Volby prezidenta Republiky Slovinsko 1992\n\nVolby prezidenta Republiky Slovinsko se konaly 6. prosince 1992. V prvním kole byl zvolen dosavadní předseda Předsednictva Milan Kučan.\n\n"}
{"id": "546831", "url": "https://cs.wikipedia.org/wiki?curid=546831", "title": "Volby prezidenta Republiky Slovinsko 1997", "text": "Volby prezidenta Republiky Slovinsko 1997\n\nVolby prezidenta Republiky Slovinsko se konaly 23. prosince 1997. V prvním kole byl zvolen dosavadní prezident Milan Kučan. Volební účast byla 68,29 %.\n\n"}
{"id": "546837", "url": "https://cs.wikipedia.org/wiki?curid=546837", "title": "Naděžda Olizarenková", "text": "Naděžda Olizarenková\n\nNaděžda Fjodorovna Olizarenková ( ) rozená Muštová ( ) (28. listopadu 1953, Brjansk – 18. února 2017, Oděsa) byla sovětská atletka, běžkyně.\n\nJejí specializací byl zejména běh na 800 metrů. První úspěchy zaznamenala v roce 1978 na mistrovství Evropy v Praze na stadionu Evžena Rošického. Vybojovala zde dvě stříbrné medaile (800 m, 4 x 400 m). O rok později získala zlatou medaili na světové letní univerziádě v Ciudad de México.\n\n12. června 1980 v Moskvě zaběhla půlku v čase 1:54,85 a o devět setin překonala tehdejší světový rekord Taťány Kazankinové. 27. července 1980 získala na letních olympijských hrách v Moskvě zlatou medaili v závodě na 800 metrů v novém světovém a olympijském rekordu 1:53,43. Rekord překonala o tři roky později Jarmila Kratochvílová, která v Mnichově zaběhla trať v čase 1:53,28. Olizarenkové čas je však dodnes druhým nejlepším v celé historii.\n\nV roce 1985 získala stříbrnou medaili na halovém ME v Pireusu. O rok později se stala ve Stuttgartu mistryní Evropy, když ve finále zaběhla půlku v čase 1:57,15. Druhá Sigrun Wodarsová z NDR byla o sedmadvacet setin pomalejší. Na druhém ročníku mistrovství světa v atletice v Římě 1987 doběhla ve finále na sedmém místě. V roce 1988 reprezentovala na letní olympiádě v jihokorejském Soulu, kde skončila v semifinálovém běhu na posledním místě.\n\n5. srpna 1984 v Moskvě byla členkou štafety, která zaběhla nový světový rekord na méně často vypisované trati 4 x 800 metrů. Rekord má hodnotu 7:50,17 a dále se na něm podílely Ljubov Gurinová, Ludmila Borisovová a Irina Podjalovská.\n\nZemřela 18. února 2017 na ALS.\n\n"}
{"id": "546840", "url": "https://cs.wikipedia.org/wiki?curid=546840", "title": "Anna Tatišviliová", "text": "Anna Tatišviliová\n\nAnna Tatišviliová ( ; * 3. února 1990 Tbilisi) je bývalá gruzínská a od roku 2014 americká profesionální tenistka, která se na okruhu WTA poprvé objevila v roce 2005 na turnaji v Miami. Až do roku 2014 reprezentovala svůj rodný stát - Gruzii. V rámci okruhu ITF získala k září 2012 šest titulů ve dvouhře a čtyři tituly ve čtyřhře. V rámci okruhu WTA na titul doposud nedosáhla.\n\nNa žebříčku WTA byla ve dvouhře nejvýše klasifikována v říjnu 2012 na 50. místě, ve čtyřhře pak v květnu 2012 na 59. místě.\n\nVe fedcupovém týmu Gruzie debutovala v roce 2009 dubnovým utkáním 2. skupiny zóny Evropy a Afriky proti Turecku, v němž vyhrála dvouhru. Do roku 2013 v soutěži nastoupila ke třinácti mezistátním utkáním s bilancí 9–2 ve dvouhře a 1–1 ve čtyřhře.\n\n"}
{"id": "546845", "url": "https://cs.wikipedia.org/wiki?curid=546845", "title": "Iónština", "text": "Iónština\n\nIónština neboli iónský dialekt byl jedním z nářečí starořečtiny. \n\nZačal se rozšiřovat během jedenáctého století před naším letopočtem a po konci Temného období v pátém století před naším letopočtem se jím mluvilo v prostřední části západního pobřeží Malé Asie, na ostrovech Chiu a Samu, na mnoha ostrovech uprostřed Egejského moře a také na ostrově Euboia severně od Atén. Později se díky kolonizaci rozšířil i v severní části Egejského moře a na pobřeží Černého moře.\n\nIónština sama se ještě obvykle rozděluje na starou a novou, přičemž předěl není jasně časově určen. Přibližně lze uvažovat jako předěl rok 600 před naším letopočtem. Nejvýznamnější autoři píšící novou iónštinou byli Anakreón, Theognis z Megary, Hérodotos, Hippokratés a Lúkianos. Nejvýznamnější autoři píšící starou iónštinou byli Hésiodos, \nArchilochos a Homér.\n"}
{"id": "546852", "url": "https://cs.wikipedia.org/wiki?curid=546852", "title": "Jevgenij Mravinskij", "text": "Jevgenij Mravinskij\n\nJevgenij Alexandrovič Mravinskij (; , Petrohrad, Ruské impérium – 19. ledna 1988 Leningrad, Sovětský svaz) byl význačný ruský resp. sovětský dirigent a hudební pedagog.\n\nPocházel ze šlechtické rodiny a nejprve vystudoval biologii. Až poté, co začal jako klavírista a korepetitor spolupracovat s baletem Kirovova divadla, zahájil studia na leningradské konzervatoři, která ukončil v roce 1931. Dirigování tam studoval u Nikolaje Malka a Alexandra Gauka, skladbu u Vladimira Ščerbačova. Poté nastoupil do Kirovova divadla, ale zahájil také spolupráci s Leningradskou filharmonií, s níž byl poté dlouhá léta neodlučně spojen. Jejím hlavním dirigentem se stal v roce 1938 po vítězství ve Všesvazové dirigentské soutěži a zůstal jím až do své smrti ve věku nedožitých 85 let.\n\nVynikl především v interpretaci vrcholných symfonií, zejména Beethovena, Antona Brucknera nebo Čajkovského. Ve světových premiérách uvedl symfonie Dmitrije Šostakoviče, a to pátou a všechny další – od sedmé do dvanácté s výjimkou poslední třinácté symfonie. Podobně dirigoval některé světové premiéry děl Sergeje Prokofjeva (6. symfonie), Arama Chačaturjana a dalších. Šostakovič mu svou 8. symfonii osobně věnoval. Řídil také sovětskou premiéru baletů \"Apollo\" a \"Agón\" Igora Stravinského.\n\nLeningradská filharmonie díky němu získala vysoké renomé po celém světě, i když třeba zájezd do USA s ní absolvoval jen jednou v roce 1962. Výborný ohlas za hranicemi měly jeho nahrávky, zejména ruské hudby – a z nich nejvíce nahrávka z roku 1961, na které jsou zaznamenány tří poslední Čajkovského symfonie. Pod jeho vedením vynikala především smyčcová sekce orchestru, která hrála s velkým rozpětím dynamiky, výrazu, barev i jasně oddělených stupňů vibráta. Několikrát dirigoval i v tehdejším Československu, hostoval za pultem České filharmonie už na dvou koncertech prvního ročníku Pražského jara v roce 1946 (s houslistou Davidem Oistrachem a klavíristou Lvem Oborinem), v roce 1955 hrála pod jeho vedením na dvou koncertech Pražského jara Leningradská filharmonie.\n\nProslul jako nekompromisní dirigent, který požadoval od orchestru přísné plnění svých požadavků. I obecně známý repertoár před koncertem procházel s orchestrem na mnoha zkouškách, při nichž připravoval interpretaci děl do posledního detailu. Pro Leningradskou filharmonii byl „drakonickým, diktátorským tyranem, který bez odpočinku zkoušel do posledního detailu ve svém fanatickém úsilí o uměleckou a technickou dokonalost.“ Navzdory úporným zkouškám ho jeho fóbie z vystupování někdy vedla k tomu, že na poslední chvíli odstupoval z řízení koncertů a nechával se zastupovat. Jeho dirigentský styl byl velmi úsporný, vystačil s minimálním gestem. Jeho nastudování byla prostá pathosu a sentimentalismu, vynikala pochopením pro symfoničnost.\n\nByl pedagogem na leningradské konzervatoři, od roku 1963 profesorem. Mezi jeho nejvýznamnější žáky patřili Valerij Gergijev, Mariss Jansons a Jurij Těmirkanov, který se stal u Leningradské filharmonie jeho nástupcem.\n\nVedení Sovětského svazu ho ocenilo řadou vyznamenání, např. Leninovým řádem, řádem Hrdiny socialistické práce (1973) a také titulem národní umělec SSSR (1954).\n\n"}
{"id": "546863", "url": "https://cs.wikipedia.org/wiki?curid=546863", "title": "Kout", "text": "Kout\n\nKout může být:\n\n\n\n\n\n\n"}
{"id": "546870", "url": "https://cs.wikipedia.org/wiki?curid=546870", "title": "Office of War Information", "text": "Office of War Information\n\nUnited States Office of War Information (OWI) – americký Úřad válečných informací nebo Válečná informační služba byla vládní americká agentura pro šíření informací a válečné propagandy během druhé světové války. Vznikla přejmenováním instituce Farm Security Administration, která byla vytvořena v roce 1935 v rámci New Deal. Členem OWI byl také český fotograf a filmový režisér Alexander Hackenschmied vystupující pod pseudonymem Hammid.\n\nOWI existovala od 13. června 1942 do 15. září 1945 a byla zřízena Úřadem pro fakta a čísla (Office of Facts and Figures). Zpracovávala informace z vládního úřadu Office of Government Reports, Oddělení pro informace pro řízení krizových situací (Office for Emergency Management) a různá oddělení Úřadu koordinátora informací (OCI) založeného roku 1941, později přejmenovaném na Office of the Coordinator of Inter-American Affairs (OCIAA).\n\nSpolečnost OWI vznikla přejmenováním instituce Farm Security Administration, která byla vytvořena v roce 1935 v rámci New Deal. Jejím úkolem bylo v krizi pomáhat proti americké venkovské chudobě, podporovat skupování okrajových pozemků nebo práci na velkých pozemcích s moderními stroji a kolektivizaci.\n\nSe vstupem USA do druhé světové války v prosinci 1941 však nastala změna: projekt FSA dostal jiné jméno – \"Office of War Informations\" – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nPro agenturu OWI pracovali například fotografové, spisovatelé, novináři, politici, režiséři nebo filosofové: Alfred T. Palmer, Andreas Feininger, Ann Rosener, Humphrey Cobb, Owen Lattimore, Edgar Ansel Mowrer, Milton S. Eisenhower, Howard Fast, George E. Taylor, John Fairbank, Alan Cranston, Jane Jacobs, Čech Alexander Hackenschmied, Lewis Wade Jones, David Karr, Murray Leinster, Archibald MacLeish, Charles Olson, Arthur Schlesinger, Jr., William Stephenson, James Reston, Waldo Salt, Philip Keeney, Irving Lerner, Peter Rhodes, Christina Krotkova, Gordon Parks, Lee Falk, Ernestine Evans, Jay Bennett, Howard R. Hollem nebo Flora Wovschin.\n\nŘeditel divize Pacific operations pro OWI Owen Lattimore, který v roce 1944 doprovázel amerického viceprezidenta Henryho Wallace na misi do Číny a Mongolska, se na základě svědectví přeběhlíka ze sovětské GRU, generála Alexandra Barmina, později stal sovětským agentem.\n\nAlexander Hackenschmied se do dějin kinematografie zapsal především jako autor filmu \"Meshes of the Afternoon\" (1943) pro Office of War Informations, který natočil společně se svou tehdejší manželkou Mayou Deren. Tento film je dnes uváděn jako iniciační a zároveň nejpodstatnější titul tzv. druhé americké avantgardy. O rok později natočil pod stejnou agenturou snímek \"Hymn of the Nations\", který byl nominován na Oscara v kategorii nejlepší krátký dokumentární film.\n\nZaměstnání OWI poskytla také Jiřímu Voskovci a Janu Werichovi od února 1942 do konce války. Psali a připravovali patnáctiminutové pořady vysílané do Československa.\n\nJako asistentka v temné komoře u společnosti OWI začínala Esther Bubley. Na základě povzbuzení Roy Strykera a některých dalších předních fotografů později však sama začala pořizovat snímky pro historickou sekci OWI, která dokumentovala život na domácí půdě během války. Jejím nejvýznamnějším cyklem byla známá série reportážních snímků z autobusové linky mezi středozápadem a jihovýchodem USA.\n\nV OWI působila také řada antropologů, kteří v zájmu amerického válečného úsilí studovali kultury „na dálku“. Výzkum zahrnoval nepřátelské národy a okupovaná teritoria a byl založen na analýze výpovědí přistěhovalců, literárních děl a dalších kulturních artefaktů. Zabývali se například Rumunskem, Holandskem, Německem, Thajskem a samozřejmě Japonskem.\n\nNa konci roku 1943 Stryker OWI opustil a šel pracovat na veřejném projektu pro společnost Standard Oil (New Jersey). Spolu s ním z OWI odešli i další fotografové - včetně Esther Bubleyové, Gordona Parkse a Johna Vachona.\n\nFlora Wovschin, která pro OWI pracovala od 9. září 1943 do 20. února 1945, byla později odhalena jako sovětská vyzvědačka, na seznamu komunistických špionů byla také její matka a nevlastní otec. Na Kolumbijské univerzitě se setkala s Marion Davis Berdeciovou a Judith Coplonovu a obě dvě dokázala přinutit ke spolupráci pro sovětskou špionážní agenturu NKVD. Po druhé světové válce se vzdala svého amerického občanství a žila v Sovětském svazu.\n\nNesouhlas kongresové opozice s provozem OWI na domácí půdě způsoboval čím dál více zkracování finančních prostředků. V roce 1943 byly výdaje OWI na rok 1944 vyřazeny z rozpočtu a bylo přísně omezeno to, co mohla OWI na domácím trhu dělat. Mnohé pobočky byly uzavřeny včetně předsednictva Motion Picture Bureau. V roce 1944 fungovala OWI především v zahraničí, kde přispívala k oslabení morálky nepřítele. Agentura byla zrušena v roce 1945 a její zahraniční funkce byly převedeny na Ministerstvo zahraničí.\n\nČinnost OWI byla ukončena k 15. září 1945 kabinetním usnesením dne 31. srpna 1945.\n\n\n\n"}
{"id": "546872", "url": "https://cs.wikipedia.org/wiki?curid=546872", "title": "Malcolm II.", "text": "Malcolm II.\n\nMalcolm II. (? – 25. listopadu 1034) byl král Skotska (Alby) od roku 1005 až do své smrti. Byl synem krále Kennetha II.\n\nPrvní důvěryhodnou zmínkou o jeho vládě je popis vpádu roku 1006 do Bernicie (malého království na pomezí Skotska a Anglie) včetně obléhání Durhamu. Výsledkem byla jeho porážka od northumbrijského vojska vedeného pozdějším hrabětem z Bernicie Uhtredem, která je popisována v Ulsterské kronice.\n\nDruhá válka v Bernicii, která se zřejmě odehrála roku 1018, byla úspěšnější. V Bitvě u Carhamu Malcolm, s podporou vojska ze Strathclyde pod vedením jejich krále Owena, zvítězil. V té době byl hrabě Uhtred již mrtvý a Erik Hakonarson, jmenovaný svým švagrem Knutem I. hrabětem z Northumbrie, proti Skotům nepodnikl žádnou akci.\n\nPodle Anglosaské kroniky vyrazil anglický král Knut do Skotska po návratu z pouti do Říma. Kronika datuje tuto událost do roku 1031, ale zdá se pravděpodobnější, že k tomu došlo již roku 1027. K mírové dohodě mezi Malcolmem a Knutem přispěl Richard, vévoda z Normandie, bratr Knutovy manželky, který zemřel asi roku 1027.\n\nZdrojem sporů mezi Knutem a Malcolmem zřejmě byla Knutova pouť do Říma a korunovace císaře Svaté říše římské Konráda. Zdá se pravděpodobné, že zde byl i Malcolm, který zpochybňoval Knutovu svrchovanost. Knut obdržel na korunovaci jen příslib míru a přátelství, což bylo méně než jeho předchůdce Edgar. Knut byl krátce po střetu s Malcolmem nucen vyrazit do Norska bojovat s Olafem Haraldssonem a zdá, se že již dále o Skotsko nezajímal.\n\nMalcolm zemřel roku 1034 a podle kroniky \"Marianus Scotus\" to bylo 25. listopadu. Seznam králů uvádí jako místo smrti Glamis. \"Prophecy of Berchán\" uvádí, že jeho smrt byla násilná a že zemřel v boji proti banditům.\n"}
{"id": "546873", "url": "https://cs.wikipedia.org/wiki?curid=546873", "title": "Lulach", "text": "Lulach\n\nLulach (1030 – 17. března 1058), byl král Skotska (Alby) od 15. srpna 1057 do 17. března 1058.\n\nZdá se, že byl slabým panovníkem. Nicméně je prvním králem, o jehož korunovaci, která se konala v srpnu 1057 ve Scone, existují podrobnější informace.\n\nByl synem Gruoch Skotské z jejího prvního manželství s Gillem Coemgáinem, hrabětem (mormaerem) z Moray a nevlastním synem skotského krále Macbetha. Poté co Macbeth padl roku 1057 v bitvě, stal se jeho nástupcem na skotském trůnu.\n\nVládl pouze několik měsíců do doby, kdy byl zavražděn a jeho následníkem se stal Malcolm III. Předpokládá se, že byl pohřben nedaleko kláštera na ostrově Iona. Jeho syn Máel Snechtai se stal hrabětem z Moray.\n"}
{"id": "546874", "url": "https://cs.wikipedia.org/wiki?curid=546874", "title": "Donald III.", "text": "Donald III.\n\nDonald III. (před rokem 1040 – 1099) byl král Skotska (Alby) v letech 1093 až 1097, s krátkým přerušením roku 1094. Byl druhým známým synem Duncana I.\n\nJeho aktivity v době vlády jeho staršího bratra Malcolma nejsou zaznamenány. Zdá se, že jeho bratr ho nepovažoval za dobrého kandidáta svého nástupce, ale místo toho upřednostňoval svého nejstaršího syna Eduarda. Jeho a Eduardova smrt při tažení do Northumbrie v listopadu 1093 tyto plány zhatily.\n\nPodle Johna Forduna vpadl Donald do království v čele vojska a oblehl Edinburgh, kde se nacházeli Malcolmovi synové. Podle Forduna pak Malcolmovi synové odjeli do Anglie. Anglosaská kronika pouze uvádí, že se Donald stal králem a vyhnal Angličany ode dvora.\n\nV květnu 1094 Donaldův synovec a Malcolmův syn Duncan pronikl v čele anglonormanského a northumbrijského vojska do Skotska. Tato výprava skončila jeho vítězstvím a Duncan byl jmenován skotským králem. Nicméně v zemi vypuklo povstání, které porazilo jeho spojence, Duncan byl nucen odvolat cizí vojska ze země a 12. listopadu 1094 byl zabit. Ulsterská kronika uvádí, že byl zabit na Donaldův a Edmundův příkaz.\n\nDonald svou moc v zemi obnovil a za svého nástupce zřejmě určil Edmunda. Donald byl v té době již starý muž, který neměl žádného syna, a tak stanovení nástupce bylo nutností a Edmund tím získal v království velký vliv.\n\nEdgar, nejstarší žijící Malcolmův syn, získal podporu anglického krále Viléma pro vpád do Skotska. Donaldův další osud je nejistý. Některé prameny uvádí, že byl zabit Davidem, pozdějším skotským panovníkem, Anglosaská kronika uvádí, že byl vyhnán a některé jiné prameny obsahují informaci o tom, že byl oslepen a uvězněn. Není jisté, kde byl pohřben po smrti, ale jeho ostatky byly později přemístěny na Ionu.\n"}
{"id": "546884", "url": "https://cs.wikipedia.org/wiki?curid=546884", "title": "Seznam postav seriálu Star Trek: Nová generace", "text": "Seznam postav seriálu Star Trek: Nová generace\n\nToto je seznam hlavních a některých vedlejších postav, které se objevují v seriálu \"\" (1987–1994) a v navazujících filmech:\n\nPozn.: Barevně v souladu s uniformami je označeno zařazení postav: červená – velení a řízení, modrá – vědecká a lékařská sekce, žlutá – technická sekce a bezpečnost, šedá – civilisté. \n"}
{"id": "546887", "url": "https://cs.wikipedia.org/wiki?curid=546887", "title": "Zapomenutá vražda", "text": "Zapomenutá vražda\n\nZapomenutá vražda, v originále \"Sleeping Murder: Miss Marple’s Last Case\", je detektivní román od Agathy Christie. Poprvé byl publikován ve Spojeném království v roce 1976.\n\nNepřesně se jedná o poslední případ slečny Marplové. Dílo bylo zřejmě napsáno během druhé světové války. Autorka si přála, aby byl román vydán po její smrti. Nejedná se přitom o její poslední napsanou knihu. Po vydání posledního případu Hercule Poirota autorka zařídila vydání i tohoto díla, ještě před jeho uveřejněním však zemřela.\n\nV roce 1986 natočila televize BBC televizní verzi se stejným názvem. Nejnověji pak vznikl televizní film v roce 2006.\n\nV České republice vyšla kniha naposledy v roce 2009 v Knižním klubu. ISBN 978-80-242-2519-7, EAN: 9788024225197.\n\nPříběh začíná v okamžiku, kdy mladá novomanželka Gwenda Reedová přijíždí do jedné vesničky v jižní Anglii. Plánuje vybrat si k bydlení dům, kde by se svým manželem žila. Vybere si dům Na Úbočí. Už při první prohlídce cítí, jako by sem patřila. Vybavují se jí velmi staré vzpomínky, jakoby v domě kdysi žila. Své pocity si chce uspořádat, a proto odjíždí za příbuznými manžela do Londýna. Zde se seznámí se slečnou Marplovou.\n\nKdyž při jedné scéně divadelního představení uteče v šoku pryč, začíná si o ni slečna Marplová dělat starosti. Gwenda se jí tedy se vším svěří. Později vyjde najevo, že v domě jako malá skutečně žila. Gwenda si také vybavuje, jak v dětství zahlédla ležet pod schody uškrcenou mladou ženu. Je si jista, že se nejedná pouze o halucinace, ale o reálné vzpomínky. Spolu s manželem Gilesem se pouštějí do pátrání. Zjišťují nynější adresy lidí, kteří měli s domem dříve cokoli společného. Slečna Marplová je předem varuje, že odkrývání minulosti může být velice nebezpečné. Gwenda však už zašla příliš daleko a chce zjistit pravdu. Její otec se po smrti první manželky znovu oženil s dívkou jménem Helena Spenlove Kennedyová. Spolu s ní si její otec před osmnácti lety najal právě tento dům.\n\nGwendin otec po smrti první ženy začal trpět utkvělými představami, že ji uškrtil. Dokonce se léčil v sanatoriu, kde také zemřel.\nBratr Heleny, doktor James Kennedy, tvrdí, že se jeho sestra před osmnácti lety odstěhovala do ciziny. Nemá však od ní celou tu dobu žádné zprávy, pouze dva dopisy. Gwenda a její manžel ale logickými úvahami dojdou k závěru, že Helenu někdo tehdy skutečně zavraždil. Oba svá odhalení konzultují se slečnou Marplovou. Mladí lidé pak pomocí inzerátu naleznou některé další osoby, kteří si události té doby pamatují. Někdo si ale vůbec nepřeje, aby staré tajemství znovu vyplulo na povrch.\n\nInformace o knize na webu Společnosti Agathy Chrisite\n"}
{"id": "546903", "url": "https://cs.wikipedia.org/wiki?curid=546903", "title": "Vrubozubcovití", "text": "Vrubozubcovití\n\nVrubozubcovití (Cichlidae, česky též cichlidy) je čeleď ostnoploutvých paprskoploutvých ryb ze sladkých vod Jižní a Střední Ameriky, Afriky a Asie. U cichlid je silně vyvinuta péče o potomstvo.\n\nVrubozubcovití se přirozeně vyskytují v Jižní a Střední Americe (na severu až po Rio Grande), Africe a v několika druzích i v Asii od Izraele po Indii a Srí Lanku.\n\nRody vrubozubcovitých:\nCichlidy jsou jikernaté ryby, třou se, obvykle v párech, a kladou jikry. V akváriích však jsou velmi často pozorována tření několika jedinců najednou. Jde především o ryby z afrických jezer Malawi a Tanganjika.\n\nJihoamerické cichlidy se o jikry a potěr většinou velice pečlivě starají. Podle toho, který z rodičů se o potomstvo stará a jak mají rodiče rozděleny funkce, se u různých druhů cichlid dá rozlišit pět základních typů rodin. V rodině rodičovského typu se o potomstvo starají oba rodiče podobným způsobem. V rodině typu otec–matka se o potomstvo stará pár společně, mají ale výrazně rozdělené role, samec obvykle hlídá teritorium. V harémové rodině se samec vytírá s více samicemi, z nichž si každá udržuje vlastní teritorium, ve kterém se o potomstvo stará, zatímco samec hlídá velké teritorium zahrnující teritoria samic. V rodině mateřského typu se o potomstvo stará jen matka. Rodina otcovského typu, ve které se o potomstvo stará pouze otec, je u cichlid spíše výjimkou. Rodiče jsou při odchovávání plůdku daleko agresivnější než mimo období rozmnožování.\n\nU některých cichlid se vyvinula velmi specializovaná péče. Řada jihoamerických i afrických druhů přechovává jikry i plůdek v tlamě. Plůdek terčovců – rod \"Discus\" se živí kožním sekretem rodičů. Ten dosud nebyl v žádné laboratoři napodoben, proto cena těchto ryb je značně vysoká.\n\nRyby z afrických jezer Malawi a Tanganjika se rozmnožují tak, že jeden dominantní samec v hejnu se tře se všemi samicemi. Jikry a plůdek uchovává matka v tlamce po celou dobu vývoje plůdku. Traduje se, že po tuto dobu nepřijímá potravu, ale není tomu tak – v zajetí byly mnohokrát pozorovány samice, které v období nošení plůdku v tlamě přijímaly potravu.\n\nTerčovci se oproti jiným druhům starají o potomstvo střídavě. Několik hodin je plůdek přichycen na kožním sekretu třeba otce a po několika hodinách sebou otec škubne a plůdek jako na povel přepluje na druhého rodiče.\n\nČesko patří s Malajsií, Tchaj-wanem a několika dalšími zeměmi k nejdůležitějším producentům akvarijních ryb na světě.\n\nVrubozubcovití (mezi akvaristy známější pod jménem cichlidy) patří k nejoblíbenějším akvarijním rybám. Jihoamerické skaláry a terčovci patří k nejznámějším akvarijním rybám vůbec. Velmi oblíbené jsou rovněž drobné jihoamerické cichlidky a endemičtí tlamovci z východoafrických jezer Tanganika a Malawi.\n\nChov i odchov méně náročných cichlid je relativně jednoduchý a vhodný i pro začínající akvaristy. Mezi cichlidy ale patří i řada velmi náročných ryb. Například známí terčovci jsou velmi choulostiví a vyžadují odbornou péči. Cichlidy z východoafrických jezer jsou velmi náročné na parametry vody a její znečištění dusíkatými látkami.\n"}
{"id": "546912", "url": "https://cs.wikipedia.org/wiki?curid=546912", "title": "Lokomotiva 218", "text": "Lokomotiva 218\n\nLokomotiva řady 218 je dvouzdrojová lokomotiva, vzniklá rekonstrukcí starší elektrické lokomotivy řady 210. Vyroben byl pouze jeden exemplář, jehož úpravu provedlo SOKV České Budějovice (společnost ČD Cargo) ve spolupráci s firmou CZ LOKO. \n\nHlavním důvodem přestavby je možnost práce lokomotivy i na staničních kolejích, postrádajících trakční vedení. V minulosti byl tento problém řešen provozem lokomotiv řady 210 s bateriovými vozy, jenž napájely elektrickou energií trakční motory lokomotivy, případně spojením s motorovou lokomotivou řady 708, obě řešení však nebyla příliš efektivní a plně vyhovující. Jednou z možností proto bylo dosazení spalovacího motoru, zajišťujícího pohon během práce mimo dosah trakčního vedení. Zároveň měla celá lokomotiva projít komplexní modernizací spojenou s dosazením elektronického řídicího systému a dalšími úpravami. K prototypové rekonstrukci byl vybrán stroj 210.028 z českobudějovického depa. Práce byly zahájeny roku 2002, ale vzápětí byly přerušeny díky přednostní stavbě lokomotiv řady 340. Dále pokračovaly až mezi lety 2006–2008, kdy byla lokomotiva dokončena. Označena byla řadou 218 při zachování původního inventárního čísla 028. Po oživení a zkouškách začala být pravidelně nasazována na posunu na seřaďovacím nádraží v Českých Budějovicích a v dopravě lehkých manipulačních vlaků v okolí. Jejím majitelem se stala nákladní divize ČD Cargo.\n\nNa základě několikaletého provozu lokomotivy 218.028 byla připravována rekonstrukce další lokomotivy obsahující řadu vylepšení a změn, tentokrát označené 218.102. Prováděna byla mezi lety 2013–2014, lokomotiva ale nebyla zatím dohotovena a její další osud není jistý.\n\nPři přestavbě byla z velké části zachována původní elektrická výzbroj, dosazen však byl zcela nový naftový motor s pomocnými agregáty (přenos výkonu je nově elektrický) a provedeny byly další úpravy. Díky tomu je lokomotiva schopna provozu jak na napájecí soustavě 25 kV / 50 Hz, tak i mimo ni. Výkon spalovacího motoru je však pouze zhruba třetinový a umožňuje pouze manipulaci s lehčími posunovými díly. Řízení zajišťuje elektronický řídicí systém obsahující palubní diagnostiku i nový digitální rychloměr. Regulace tahu je prováděna jízdní pákou místo původního řídícího kontroléru. V rámci modernizace byla také mírně upravena kapotáž a lokomotiva natřena modrým korporátním nátěrem svého majitele.\n\nJediná rekonstruovaná lokomotiva 218.028 je od počátku deponována v SOKV České Budějovice, odkud vyjíždí na své výkony. Podle potřeby je využívána k vozbě manipulačních vlaků na tratích Veselí nad Lužnicí – Jarošov nad Nežárkou a České Budějovice – Protivín, případně střídá lokomotivy řady 210 na dalších pozicích. Zajíždí tak i do Horního Dvořiště či na trať Rybník – Lipno nad Vltavou. V přestávkách slouží k posunu na tamním seřaďovacím nádraží.\n"}
{"id": "546915", "url": "https://cs.wikipedia.org/wiki?curid=546915", "title": "Alma (Izrael)", "text": "Alma (Izrael)\n\nAlma ( עַלְמָה, v oficiálním přepisu do angličtiny Alma) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 563 metrů, na východním okraji kopcovité části Horní Galileji, nedaleko míst, kde terén začíná prudce klesat směrem do údolí řeky Jordán. Severovýchodně od vesnice se rozkládá hřeben Ramat Alma, který je na jihu lemován tokem Nachal Kacijon, na severní straně je to vádí Nachal Dišon, které míjí vesnici i na severní a severozápadní straně. Jihovýhodně od obce také protéká vádí Nachal Chacor. Na západní straně stojí hora Har Rejchan. Na severozápadě od vesnice je to hora Har Almon.\n\nMošav je situován cca 37 kilometrů východně od břehů Středozemního moře a 4 kilometry od libanonských hranic, cca 127 kilometrů severovýchodně od centra Tel Avivu, cca 55 kilometrů severovýchodně od centra Haify a cca 10 kilometrů severně od Safedu. Almu obývají Židé, přičemž osídlení v tomto regionu je převážně židovské. Pouze 6 kilometrů na jihozápad leží město Džiš, které obývají izraelští Arabové, a 1 kilometr na západ vesnice Richanija, kterou obývají izraelští Čerkesové.\n\nMošav je na dopravní síť napojen pomocí lokální silnice číslo 886, jež vede ze Safedu k libanonským hranicím.\n\nAlma byla založena v roce 1949. Na západním okraji dnešního mošavu stála do roku 1948 arabská vesnice Alma. Ta navazovala na ještě starší židovské sídlo zmiňované v Talmudu. Křižáci ho nazývali Alme. Židovské osídlení se tu udrželo do 17. století. V roce 1931 v tehdy již zcela arabské vesnici žilo 712 lidí. Stálo tu 148 domů. Během války za nezávislost v roce 1948 byla vesnice dobyta izraelskými silami a arabské osídlení tu skončilo. Zástavba pak byla zbořena.\n\nZakladateli mošavu Alma byla skupina židovských imigrantů z Libye, které pak posílila skupina židovských konvertitů z Itálie. Ti se zde ale neudrželi. Do vesnice později přišla i skupina Židů z Indie.\n\nV obci žije 140 rodin, z nichž 100 se zabývá zemědělstvím. V plánu je stavební rozšíření o dalších 100 rezidenčních domů. Část obyvatel dojíždí za prací mimo mošav. V Alma je k dispozici zařízení předškolní péče o děti. Základní škola je u obce Meron nebo v kibucu Sasa.\n\nObyvatelstvo mošavu Alma je nábožensky orientované. Podle údajů z roku 2014 tvořili populaci v obci Alma Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 682 lidí. Během roku 2014 populace stoupla o 0,7 %.\n\n\n"}
{"id": "546917", "url": "https://cs.wikipedia.org/wiki?curid=546917", "title": "Verknė", "text": "Verknė\n\nVerknė je řeka v Litvě, v okresech Trakai a Prienai. Pramení pod názvem Galaverknė v okrese Trakai, 5 km na západ od města Rūdiškės, u vsi Galaverknis v západním okraji lesa Pribonių miškas, na území ChKO Aukštadvario regioninis parkas. Pod názvem Galaverknė teče směrem západojihozápadním, protéká bažinami, jedním menším jezírkem a dalším větším jezerem u vsi Antakalnis (ve které je letiště klubu \"Aerodream\") a vzápětí protéká dalším jezerem Vilkošnis. Do jezera Vilkošnis se vlévá Samė. Po průtoku jezerem Vilkošnis se název mění na Verknė a směr toku na severozápad. Dále protéká pěti menšími jezírky (mezi nimi Gilužio ežeras a Gilindžio ežeras), dále jezery Aukštadvarské přehrady: Sienis, spojenými jezery Negasčius, Baluosys, Žemkelis a Nava, část původního koryta pod jezerem Nava u silnice Aukštadvaris – Onuškis byla hydrotechnicky uzavřena; dále jezery bezejmenným, Babrukas, za kterým se stáčí na jih, po soutoku s říčkou Strūzda se stáčí na západ a silně meandruje drobnými kličkami až k Jundeliškėskému rybníku. Za ní se klikatí již poměrně širšími kličkami až do svého ústí ve směru celkově severozápadním. Ústí do řeky Němen, 2 km na severovýchod od města Birštonas. V posledních 2 km je hladina řeky vzduta vlivem Kaunaské přehrady.\n\nDélka: 77,3 km, plocha povodí: 727,5 km², průměrný průtok: 5,69 m³/s (u Verbyliškėsu je průměrný průtok 5,55 m³/s, maximální je 116 m³/s, minimální: 0,2 m³/s), průměrný spád: 130 cm/km, průměrná šířka koryta je 10 – 25 m, průměrná rychlost toku je 0,3 – 0,5 m/s (největší (u Aukštadvarisu, Verbyliškėsu, Medeikoniů) je 1 m/s). Řeka zamrzá většinou koncem prosince, led se drží průměrně 85 dní v roce.\n\nPři jarních povodních hladina stoupá průměrně o 1,3 m nad normál.\n\nV povodí Verknė je kolem 80 jezer, jezernatost činí 2 % plochy povodí. Mokřady zaujímají 12 % plochy povodí, lesy 13 %. V povodí horního toku je velké množství podzemních pramenů.\n\nPřehrady jsou na řece tři:\n\nHlásný profil je ve vsi Verbyliškės, 13,7 km) od ústí.\n\nHorní tok protéká Chráněnou krajinnou oblastí Aukštadvario regioninis parkas, dolní tok – ChKO Nemuno kilpų regioninis parkas, kromě toho úsek mezi Aukštadvarskou přehradou a ústím Adinčiavy spadá do Ichtyologické rezervace řeky Verknė\n\nLevé:\nPravé:\nVerknė má ještě nemálo dalších, málo významných nebo neznámých drobných přítoků.\n\n\n"}
{"id": "546933", "url": "https://cs.wikipedia.org/wiki?curid=546933", "title": "Kfar Chananja", "text": "Kfar Chananja\n\nKfar Chananja ( , v oficiálním přepisu do angličtiny Kefar Hananya, přepisováno též Kfar Hananya) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 348 metrů, na východním okraji údolí Chananja na rozmezí Horní a Dolní Galileje. Je situován cca 32 kilometrů východně od břehů Středozemního moře.\n\nObec se nachází cca 110 kilometrů severovýchodně od centra Tel Avivu, cca 42 kilometrů severovýchodně od centra Haify a cca 8 kilometrů jihozápadně od Safedu. Kfar Chananja obývají Židé, přičemž osídlení v tomto regionu je převážně židovské. Pouze 3 kilometry na jih leží město Maghar, které obývají izraelští Arabové a Drúzové, a 3 kilometry na severozápad vesnice Ejn al-Asad, kterou obývají Drúzové.\n\nObec Kfar Chananja je na dopravní síť napojena pomocí lokální silnice číslo 806, jež severně od vesnice ústí do dálnice číslo 85.\n\nNa místě nynější vesnice existovalo od starověku židovské sídlo a židovské osídlení se zde udrželo až do konce 16. století. Poblíž se dodnes nacházejí hrobky židovských učenců (například hrob rabína Chalafty). Vesnice Kfar Chananja byla založena v roce 1990. První osadníci se sem ale přistěhovali už roku 1977. Patřili k nábožensky orientované organizaci ha-Po'el ha-mizrachi. Mělo jít o sídlo, které nabídne bydlení mladé generaci rodáků z mošavů v Galileji. Vesnice pak několikrát proměnila svůj charakter, původně šlo o družstevně organizovaný mošav. Roku 1992 se změnila na společnou osadu (jišuv kehilati).\n\nV Kfar Chananja je k dispozici nebo ve výstavbě zdravotní středisko, obchod, synagoga, sportovní areály a zařízení předškolní péče o děti. Základní škola je u obce Meron nebo ve vesnici Parod. Většina obyvatel pracuje v průmyslu nebo ve službách. Část z nich za prací dojíždí mimo obec. Rozvíjí se turistický ruch.\n\nV roce 2003 byla u obce založena nová obytná čtvrť Ma'ale Chen (מעלה חן) s 85 bytovými jednotkami.\n\nObyvatelstvo Kfar Chananja je smíšené, tedy sekulární i nábožensky orientované. Podle údajů z roku 2014 tvořili populaci v Kfar Chananja Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucím počtem obyvatel. K 31. prosinci 2014 zde žilo 668 lidí. Během roku 2014 populace stoupla o 4,9 %.\n\n\n"}
{"id": "546936", "url": "https://cs.wikipedia.org/wiki?curid=546936", "title": "Guramovití", "text": "Guramovití\n\nGuramovití (Osphronemidae) je čeleď sladkovodních paprskoploutvých ryb z jižní, jihovýchodní a východní Asie. Patří mezi labyrintky (podřád Anabantoidei), mohou tedy dýchat atmosférický kyslík pomocí nadžaberního orgánu, tzv. labyrintu. Čeleď guramovití se dělí na čtyři podčeledi – Belontiinae, Luciocephalinae, Macropodusinae a Osphroneminae.\n\nTaxonomie gumarovitých:\n\npodčeleď: Belontiinae\npodčeleď: Luciocephalinae\npodčeleď: Macropodusinae\npodčeleď: Osphroneminae\n"}
{"id": "546945", "url": "https://cs.wikipedia.org/wiki?curid=546945", "title": "Lezounovití", "text": "Lezounovití\n\nLezounovití (Anabantidae) je čeleď labyrintních ostnoploutvých paprskoploutvých ryb ze sladkých vod subsaharské Afriky a jižní Asie. Čeleď zahrnuje čtyři rody – \"Anabas\" (lezoun), \"Ctenopoma\" (ostnovec), \"Microctenopoma\" (ostnovec nebo ostnoveček) a \"Sandelia\" (sandélie).\n\nLezouni rodu \"Anabas\" pochází z Asie, od Indie až po Wallaceovu linii v Indonésii. Lidmi byli rozšířeni i mimo oblast svého přirozeného výskytu. Ostatní ryby čeledi lezounovití pochází z Afriky. Ostnovci a ostnovečci se vyskytují v rovníkové Africe, především západní. Sandélie pochází z Jihoafrické republiky.\n"}
{"id": "546955", "url": "https://cs.wikipedia.org/wiki?curid=546955", "title": "Inbar", "text": "Inbar\n\nInbar (: ענבר) je vesnice typu kibuc v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce cca 320 metrů, v údolí Chananija na rozmezí Horní a Dolní Galileji. Je situována cca 32 kilometrů východně od břehů Středozemního moře.\n\nObec se nachází cca 110 kilometrů severovýchodně od centra Tel Avivu, cca 42 kilometrů severovýchodně od centra Haify a cca 9 kilometrů jihozápadně od Safedu. Inbar obývají Židé, přičemž osídlení v tomto regionu je převážně židovské. Pouze 2 kilometry na jih leží město Maghar, které obývají izraelští Arabové a Drúzové, a 4 kilometry na severozápad vesnice Ejn al-Asad, kterou obývají Drúzové.\n\nKibuc Inbar je na dopravní síť napojen pomocí lokální silnice číslo 806, jež severně od vesnice ústí do dálnice číslo 85.\n\nPoblíž nynějšího kibucu se rozkládala ve starověku židovská vesnice Chananija, která tu existovala až do 16. století. Ležela poblíž toku Nachal Calmon a vynikala produkcí keramiky. Poblíž se dodnes nacházejí hrobky židovských učenců (například hrob rabína Chalafty). V 16. století Židé tuto lokalitu opustili a přesídlili do nedaleké vesnice Peki'in.\n\nNynější kibuc Inbar vznikl koncem 70. let 20. století, kdy v tomto regionu probíhala výstavba nových židovských vesnic v rámci programu Micpim be-Galil. Tehdy v této lokalitě vyrostl provizorní tábor zvaný Giv'at Chananija, ve kterém bydleli budovatelé okolních vesnic. K trvalému osídlení zde došlo na izraelský den nezávislosti v roce 1994. Jde o malou komunitu s 10 členy. Inbar bývá označován za nejmenší kibuc v Izraeli.\n\nEkonomika je zčásti založena na turistickém ruchu (18 pokojů pro turisty).\n\nInbar není považován oficiálně za administrativně samostatnou obec. Přesná data o demografickém vývoji proto nejsou k dispozici, ale obyvatelstvo je židovské.\n\n\n"}
{"id": "546968", "url": "https://cs.wikipedia.org/wiki?curid=546968", "title": "Erla", "text": "Erla\n\nErla může označovat: \n"}
{"id": "546970", "url": "https://cs.wikipedia.org/wiki?curid=546970", "title": "Lezoun indický", "text": "Lezoun indický\n\nLezoun indický (\"Anabas testudineus\") je labyrintní paprskoploutvá ryba z čeledi lezounovití. Pochází ze sladkých a brakických vod jižní a jihovýchodní Asie. Lezouni jsou schopni dýchat vzdušný kyslík pomocí nadžaberního orgánu, tzv. labyrintu. Dýchání vzduchu umožňuje lezounům žít i ve velmi špatně prokysličené vodě, přežívat období sucha zahrabáním v bahně a dokonce vylézat z vody a pohybovat se po souši. Domorodci tyto schopnosti zveličují a často připisují lezounům nadpřirozené schopnosti. Přesto je to ve své domovině oblíbená konzumní ryba.\n\nRozdíly pohlaví nejsou příliš zřetelné. Samec má o něco delší řitní ploutev.\n\nLezoun indický se přirozeně vyskytuje ve sladkých a brakických vodách jižní, jihovýchodní a východní Asie, od Indie a jižní Číny až po Wallaceovu linii. Biotopem lezounů indických jsou potoky a řeky, jezera, ale i kanály a zatopená pole, a to i s kalnou a špatně okysličenou vodou. Často se nachází ve vodách silně zarostlých vegetací. V době záplav opouští trvalé vodní toky a přesouvá se do zátopových oblastí. V období sucha se vrací do trvalých vod nebo přečkává sucho zahrabaný v bahně.\n\nLezoun indický je jako každá labyrintka vybaven labyrintem, nadžaberním orgánem určeným k dýchání vzduchu. Ryby tohoto rodu mají ze všech labyrintek největší nadžaberní orgány a největší plochu labyrintu v poměru k váze těla. Dospělí lezouni indičtí jsou na dýchání vzduchu závislí, přestože mají vyvinuty i žábry, žaberní dýchání jim nestačí a bez přístupu k hladině se i v dobře okysličené vodě mohou utopit. Dýchání vzduchu je u lezounů třífázové (nevyužívá propláchnutí labyrintu vodou jako u labyrintek z čeledi guramovití) a je proto zvláště vhodné k pobytu mimo vodu.\n\nDýchat vzduch začínají mladí lezouni indičtí ve věku asi 20 dní. Dospělé ryby dokáží přežívat na suchu po dlouhou dobu, musí však zůstat vlhké. Vyschne-li jejich biotop, dokáží přečkat celé období sucha zahrabáni v bahně. Mohou se také vydat na břeh vyhledat jiný vodní tok či nádrž.\n\nLezouni získali své anglické jméno \"\" (šplhající okoun) podle tvrzení indických domorodců, že šplhají na stromy, zejména cukrové palmy, aby sáli jejich sladkou šťávu. Svědectví o šplhání lezounů na stromy podal koncem 18. století i seržant Daldorff pracující pro dánskou Východoindickou společnost v Trankebaru. Pozoroval lezouna šplhajícího vzhůru štěrbinou v kmeni cukrové palmy, asi jeden a půl metru nad zemí. Podle Daldorffova svědectví se lezoun přidržoval kůry pomocí skřelí a vzhůru se pohyboval ohnutím ocasu, zapřením řitní ploutve o kůru a natažením těla.\n\nUž Richard Lydekker o oprávněnosti jména pochybuje, poukazuje však na tisíc let staré arabské vyprávění o rybě, která v Indii šplhá na kokosové palmy a saje kokosové mléko.\n\nLezení na stromy je však pravděpodobně zcela mimo fyzické možnosti lezounů. Občasné nálezy lezounů v dutinách stromů se dnes obvykle vysvětlují povodněmi nebo činností ptáků.\n\nNa rozdíl od většiny ostatních labyrintek, lezouni indičtí o potomstvo nijak nepečují. Vytírají se volně ve vodě. Oplozené jikry stoupají k hladině a rodiče si jich nevšímají.\n\nLezouni indičtí jsou ve své domovině oblíbenou konzumní rybou. Jejich maso je chutné a připravuje se různými způsoby, má však mnoho kostí. Protože dokáží dlouhodobě přežívat mimo vodu, lze je snadno převážet a přechovávat živé a čerstvé.\n\nPodle malajských pověstí chrání lezoun indický (malajsky ' či ') před černou magií. Zahání také zlé duchy, nebo alespoň dokáže před jejich přítomností v domě varovat. Proto někteří Malajci chovají lezouny v malých domácích nádržkách. Tyto vlastnosti lezounů se v Malajsii využívají i k výrobě ochranných amuletů.\n\nLezouni indičtí jsou plaché ale dravé a agresivní ryby, nehodí se proto do společenských nádrží. Vyžadují velkou ale nepříliš hlubokou nádrž s množstvím plovoucích rostlin a úkrytů. Na kvalitu vody nejsou nároční, vyžadují teplotu v rozmezí 22-30 °C. Lezouni indičtí dobře skáčou, proto by nádrž měla být dobře zakrytá a pod krycím sklem by mělo být nejméně 10 cm volného prostoru.\nVýborně se hodí zejména do velkých výstavních akvárií.\nLezouni indičtí jsou všežraví, přijímají živou, mraženou i umělou potravu, dokonce i zrnka rýže.\n\n"}
{"id": "546971", "url": "https://cs.wikipedia.org/wiki?curid=546971", "title": "Barbora Braniborská", "text": "Barbora Braniborská\n\nJméno Barbora Braniborská používalo v historii více žen:\n"}
{"id": "546978", "url": "https://cs.wikipedia.org/wiki?curid=546978", "title": "Solar Impulse", "text": "Solar Impulse\n\nSolar Impulse je projekt prvního letadla poháněného sluneční energií, které dokáže obletět Zemi. Projekt založil v roce 2003 psychiatr a letecký rekordman Bertrand Piccard, jenž pilotoval první oblet Země na balónu bez zastávky a švýcarský podnikatel André Borschberg. Vývoj zastřešovala polytechnika v Lausanne a podílelo se na něm několik desítek specialistů. Pokus o oblet Země začal 9. března 2015 v Abú Zabí a úspěšně skončil 26. července 2016 na stejném místě. Letoun Solar Impulse 2. kterému se podařilo cíl naplnit, strávil ve vzduchu 500 hodin. Při průměrné rychlosti 80 kilometrů za hodinu tak urazil na 40 tisíc kilometrů.\n\nTestovací prototyp nese označení HB-SIA. Má délku 21,85 metru, rozpětí křídel 63,4 metru (srovnatelné s Airbusem A340) a výšku 6,40 metru. Pod křídly má čtyři gondoly, v každé je sada lithuim-polymerových akumulátorů a motor o výkonu 10 hp s dvoulistou vrtulí.\nJe pokryt celkem 200 m² fotovoltaických článků. Nemá přetlakovou kabinu, jeho dostup je tedy omezený.\n\nPrvní přízemní let v délce zhruba 350 metrů se uskutečnil 3. prosince 2009 ve švýcarském Dübendorfu. K prvnímu skutečnému letu došlo 7. dubna 2010, kdy letoun vlastní silou vystoupal do výšky 1000 metrů. 7. a 8. července 2010 letoun absolvoval první celonoční let (celkem 25 hodin), když letoun byl v noci poháněn z baterií nabitých při letu v předcházejícím dni. Při tomto letu letoun vystoupal až do výšky 8,5 km, většina letu proběhla ve výšce 1,5 km.\n\n13. května 2011 letoun absolvoval první mezinárodní let. Letěl ze švýcarského Dübendorfu do Bruselu. Let byl dlouhý 630 km a trval 13 hodin. Průměrná rychlost letounu byla 50 km/h a průměrná letová hladina 1 800 metrů. V červnu pak letěl z Bruselu na pařížské letiště Le Bourget. První pokus 12. byl kvůli protivětru neúspěšný a letadlo se po třech hodinách letu otočilo a vrátilo (zpáteční let po větru trval jen dvě hodiny). Druhý pokus o několik dní později byl již úspěšný.\n\nOd roku 2010 se stal fotografem projektu švýcarský fotožurnalista Jean Revillard.\n\nV roce 2012 letoun absolvoval první mezikontinentální let. S mezipřistáním v Madridu doletěl ze Švýcarska do Maroka a zpět.\n\nVe dnech 3. května až 7. července 2013 letoun přeletěl Spojené státy americké z východního na západní pobřeží, z Moffet Field v Kalifornii na Letiště JFK v New Yorku s mezipřistáními na Phoenix Sky Harbor International Airport, v Dallasu, St. Louis, Cincinnati a Washingtonu. Jednotlivé části cesty trvaly od 14 do 21 hodin. První část cesty letoun absolvoval v květnu 2013.\n\nStavba druhého letounu nesoucí švýcarské registrační znaky HB-SIB začala v roce 2011. Původně měl být dokončen v roce 2013 a v roce 2014 se měl uskutečnit 25 denní oblet Země. Během testů v roce 2012 hlavní křídlo letounu selhalo při testech tuhosti, takže dokončení letounu se posunulo o rok - prvně byl představen na letišti v Payerne 2. června 2014.\n\nLetoun má rozpětí křídel 71,9 m (srovnatelné s Airbusem A380), váží však pouze 2,3 t. Proti prvnímu prototypu má větší kabinu a dokonalejší avioniku, včetně autopilota, které umožňuje vícedenní transkontinentální a transoceánské lety.\n\nLetové vlastnosti\n\nZdroj: \n\nPoznámky:\n\n"}
{"id": "546981", "url": "https://cs.wikipedia.org/wiki?curid=546981", "title": "Rąžė", "text": "Rąžė\n\nRąžė (někdy je uváděn tvar \"Ražė\" nebo \"Ronžė\") je řeka na západě Litvy (Klaipėdský kraj), v Žemaitsku, v okresech Klajpeda, Kretinga a Palanga. Pramení 0,5 km na západ od městysu Kretingalė, na západ od nádraží, teče zpočátku směrem severozápadním, po průtoku vískou Potriai se stáčí na sever, protéká vískami Lankučiai a Kibelkščiai, na jih od obce Pryšmančiai se stáčí na západoseverozápad, z jihozápadu obtéká obloukem městys Vydmantai a stáčí se na sever, u městské čtvrti Palangy Virbališkė se stáčí na jihozápad, po soutoku s říčkou Žiogupis na severozápad a ústí v Palanze na jih od kopce Naglių kalnas do Baltského moře. Na území Palangy ji překlenuje celkem 14 mostů.\nLevé:\n"}
{"id": "546988", "url": "https://cs.wikipedia.org/wiki?curid=546988", "title": "Bazénová chemie", "text": "Bazénová chemie\n\nBazénová chemie zahrnuje široké spektrum přípravků, používaných pro udržení žádoucí kvality bazénové vody. Zvláště v případě klasických venkovních zahradních bazénů se bez přípravků bazénové chemie není možné v žádném případě obejít – nelze jinými způsoby dosáhnout dostatečně vyhovující kvality bazénové vody. Alternativou mohou být takzvané přírodní bazény či jezírka, kde se čisté vody dosahuje za pomoci vodních rostlin. \n\nKlasické domácí venkovní bazény jsou umělé koupací nádrže kruhového, obdélníkového nebo oválného tvaru, primárně určené k relaxaci a odpočinku. Jedná se buď o nadzemní objekty, nebo o bazény, zapuštěné do okolního terénu. Konstrukčním materiálem je obvykle plast nebo beton. Kvůli tomu, že jsou domácí venkovní bazény obvykle umístěny přímo pod širým nebem, jsou vystaveny povětrnostním vlivům a působení okolního prostředí. Vzhledem k tomu, že zahradní bazén – na rozdíl od zahradních jezírek nebo přírodních vodních biotopů – postrádá jakoukoliv samočisticí schopnost, je nutné o čistotu bazénové vody pečovat a průběžně upravovat její jednotlivé parametry tak, aby nedocházelo ke zhoršení vlastností bazénové vody a ke znemožnění koupání a odpočinku.\n\nÚprava bazénové vody a udržení její žádoucí kvality je náročný proces. Na rozdíl od podmínek při vodárenských procesech, používaných při výrobě vody pitné, úprava a využívání vody bazénové probíhá za vyšší teploty vody a okolního vzduchu a přímém slunečním záření. Oba tyto parametry rozhodujícím způsobem podporují růst nežádoucích mikroorganismů v bazénové vodě, ať už se jedná o řasy, bakterie či drobné prvoky. Do bazénové vody se z okolního prostředí nebo z těl koupajících dostávají ve velkém množství organické látky (pyl, zbytky rostlin, rezidua kosmetických přípravků či opalovacích krémů z pokožky koupajících se aj.), které slouží jako živiny pro mikroorganismy ve vodě obsažené a tím podporují jejich růst a rozmnožování. Bez bazénové chemie by se z bazénu stala páchnoucí nádrž hnijící vody.\n\nAby mohly přípravky bazénové chemie správně fungovat a aby bylo dosaženo optimální rovnováhy mezi formami výskytu jednotlivých sloučenin v bazénové vodě, je třeba udržovat hodnotu pH bazénové vody ve správném, tj. optimálním, rozmezí 6,8 až 7,4. Od správné hodnoty pH bazénové vody se odvíjí celý další proces její úpravy a udržení žádoucí kvality. K úpravě hodnoty pH bazénové vody se používají přípravky bazénové chemie, běžně označované jako pH plus nebo pH minus. Jedná se obvykle o kapalné koncentráty, ale můžeme se setkat i s přípravky pro úpravu pH ve formě granulátu či prášku. Kapalné koncentráty umožní rychlé dávkování (koncentrát lze po naředění ihned aplikovat), pevné přípravky je nezbytné před aplikací do bazénu rozpustit v dostatečném množství bazénové nebo pitné vody (ve vědru). Kapalné přípravky pak mají hlavní nedostatek v tom, že může dojít k potřísnění oděvu či pokožky a sliznic. Výhodou kapalných přípravků je možnost využít k jejich aplikaci automatické dávkovače.\n\nV počátcích výroby bazénové chemie používali výrobci v recepturách svých produktů účinné látky, používané ve vodárenství při výrobě pitné vody. Jednalo se hlavně o sloučeniny na bázi aktivního chloru, které mají za sebou desítky let osvědčených aplikací při hygienickém zabezpečování pitné vody jak při úpravě, tak při distribuci ke koncovým zákazníkům.  Přípravky bazénové chemie na bázi aktivního chloru se díky vysoké účinnosti, spolehlivosti a výhodné ceně používají i dnes. Kategorie chlorové bazénové chemie je velmi obsáhlá a díky moderním výrobním postupům se lze setkat s přípravky bazénové chemie na bázi aktivního chloru v kapalné podobě (chlornan sodný či chlornan sodný stabilizovaný), granulované podobě (Chlor šok či chlor shock) nebo ve formě speciálních bazénových tablet (Chlorové tablety, Tablety do bazénu, Multifunkční tablety, Triplex tablety, Start tablety a další).\n\nChlor však není jediné oxidační činidlo, jehož sílu přípravky pro úpravu bazénové vody využívají. Existuje široké spektrum přípravků bazénové chemie na bázi kyslíku, bromu nebo speciálních organických látek (např. PHMG).\n\nProvozovatelé domácích bazénů se neobejdou v koupací sezóně bez pravidelného monitoringu základních parametrů bazénové vody, mezi kterými je na prvním místě hodnota pH, aktuální koncentrace aktivního chloru, bromu či kyslíku a posouzení zákalu či barvy bazénové vody. K pravidelně prováděným kontrolním měřením se používají kapkové nebo tabletové testery. Měření je snadné a výsledek je znám obvykle do jedné minuty (v případě tabletových testerů může být výsledek znám do několika minut, vždy je nezbytné počkat, až dojde k úplnému rozpuštění tablety činidla tabletového testeru).\n\nKvůli vysoké zátěži znečišťujícími látkami, které je bazénová voda při provozu bazénu vystavována, musí být provozovatelé domácích bazénu připraveni okamžitě reagovat na zhoršení kvality vody a hned při vzniku problému aplikovat vhodný přípravek bazénové chemie. Existují přípravky pro odstranění nežádoucích řas (zvané algicidy), pro eliminaci zákalu bazénové vody (vločkovače, shlukovače, projasňovače a flokulační kartuše) či pro odstranění pěny (odpěňovače). Prodávají se v podobě kapalných koncentrátů, rozpustného granulátu nebo speciálních bazénových tablet, usnadňujících dávkování.\n\nDalší přípravky bazénové chemie obsahují účinné látky pro eliminaci bělavého zákalu bazénové vody a nežádoucích inkrustů na stěnách bazénu či bazénovém příslušenství. Tyto inkrusty jsou tvořeny nerozpustnými solemi vápníku či hořčíku a často se objevují, pokud má voda, kterou je bazén napuštěn, vyšší obsah minerálních látek. Přípravky bazénové chemie pro snížení tvrdosti vody nerozpustné sloučeniny převedou zpět do jejich rozpustné formy, která nezhoršuje kvalitu bazénové vody.\n\nZazimovače jsou produkty používané po ukončení koupací sezóny v případě, že se bazén před nadcházejícím zimním obdobím úplně nevypouští. (U mnoha zapuštěných bazénu nelze o vypuštění vůbec uvažovat; obecně je třeba dbát pokynů výrobce bazénové skořepiny.) Zazimovače stabilizují bazénovou vodu v zimním období a pomohou zachovat její kvalitu do jara.\n\nK bazénové chemii patří konečně i čisticí přípravky určené k udržení čistoty bazénu, bazénového příslušenství a okolních ploch.\n"}
{"id": "546995", "url": "https://cs.wikipedia.org/wiki?curid=546995", "title": "Ja'akov Margi", "text": "Ja'akov Margi\n\nJa'akov Margi ( יעקב מרגי, narozen 18. listopadu 1960 Maroko) je izraelský politik a poslanec Knesetu za stranu Šas. V letech 2009 až 2013 zastával post ministra náboženských služeb ve druhé Netanjahuově vládě.\n\nMargi se narodil v Maroku a do Izraele přišel v roce 1962 během operace Jachin. V současnosti (2010) žije v mošavu Sde Cvi na jihu Izraele. Je ženatý a má dvě děti.\n\nV letech 1993 až 2003 byl předsedou místní náboženské rady ve městě Beerševa. Od roku 2001 zastává funkci generálního ředitele (ne však předsedy) strany Šas. Poslancem byl poprvé zvolen ve volbách v roce 2003. Svůj poslanecký mandát obhájil i v následujících volbách v roce 2006, po nichž se stal předsedou poslaneckého klubu Šas. Během funkčního období tohoto Knesetu byl rovněž nakrátko předsedou parlamentního výboru pro bydlení.\n\nPotřetí byl poslancem zvolen ve volbách v roce 2009, kdy získal šesté místo na kandidátní listině strany. Po volbách byl jmenován ministrem náboženských služeb ve vládě premiéra Benjamina Netanjahua.\n\nBěhem návštěvy papeže Benedikta XVI. v Izraeli v květnu 2009 napsal Margi papeži dopis, v němž požadoval, aby hlava katolické církve jasně odsoudila popírače holokaustu a antisemitismus.\n\nVe volbách v roce 2013 svůj poslanecký mandát obhájil. Vzhledem k neúčasti jeho strany na nové koaliční vládě přišel o ministerský post. Mandát obhájil rovněž ve volbách v roce 2015.\n\n"}
{"id": "547003", "url": "https://cs.wikipedia.org/wiki?curid=547003", "title": "Jean-Marie Guyau", "text": "Jean-Marie Guyau\n\nJean-Marie Guyau (28. října 1854, Laval, Francie - 31. března 1888, Menton) byl francouzský filozof.\n\nGuyau se snaží o sjednocení pozitivismu a filozofie života. Jeho hlavní dílo je kniha \"„Náčrt morálky bez povinnosti a bez trestů“\". K porozumění jeho myšlení je třeba vědět, že náboženství ve smyslu víry v druhý svět pokládá za překonané. Z náboženství pro Guyaua zbývá pouze všeobecný pohled závislosti, pociťovaný před velikostí vesmíru.\n\nGuyau nemůže budovat na základě náboženství, ale nechce se ani přiklonit ke Kantovi, jehož morálka na nás chce působit z „inteligibilního“ světa mimo prostor a čas. Soudí, že formální kritérium není vhodným základem morálky, protože mravní povinnost zavazující k určitému jednání nelze pro jednotlivého člověka oddělovat od konkrétního obsahu daného skutku. Je možno pozorovat, že mnozí lidé se cítí k určitému jednání (např. ke krevní mstě za usmrceného příbuzného) zavázáni tak jako jiní lidé k „dobrým“ činům.\n\nZde se Guyau projevuje jako filozof života: nachází pramen morálky v samotném životě, v tvůrčí touze, která je přítomná ve všem živém. Guyauova vůle je více produchovnělá, méně egoistická či brutální. U Guyaua vidíme činit jeden z čestných a zoufalých pokusů najít východisko z dilematu, že lidé naléhavě potřebují všeobecně platné mravní měřítko.\n\n\n\n"}
{"id": "547011", "url": "https://cs.wikipedia.org/wiki?curid=547011", "title": "Ministr náboženských služeb Izraele", "text": "Ministr náboženských služeb Izraele\n\nMinistr náboženských služeb Izraele (: , \"sar le-širutej dat\") je člen izraelské vlády, který stojí v čele ministerstva náboženských služeb. Od května 2015 je úřadujícím ministrem David Azulaj ze strany Šas.\n\nTato funkce se objevila již v prozatímní vládě a původně byla známá jako ministr náboženství a válečných obětí. Po vzniku druhé, již oficiální, izraelské vlády 8. října 1951 došlo k přejmenování funkce na ministra náboženství. Následně došlo k přejmenování funkce dne 5. srpna 1981 na ministra náboženských věcí. Na počátku 21. století funkce nakrátko zanikla, a to mezi 1. lednem 2004 a 14. lednem 2008, kdy byla opětovně založena, a to již pod novým současným názvem.\n\nTento ministerský úřad připadá většinou náboženským stranám, přesto jej však zastávala i řada sekulárních osob. První takovou byl Chajim Josef Cadok v roce 1974. Nejdéle sloužícím ministrem byl Zerach Warhaftig, jenž v čele ministerstva stál dvanáct let, a to od roku 1961 do roku 1974. Během první vlády Benjamina Netanjahua koncem 90. let došlo k celkem 6 změnám v čele ministerstva, během nichž se na tomto postu vystřídali 4 různí lidé (třikrát Netanjahu a dvakrát Eli Suisa).\n\n"}
{"id": "547014", "url": "https://cs.wikipedia.org/wiki?curid=547014", "title": "Iona", "text": "Iona\n\nIona je malý ostrov souostroví Vnitřní Hebridy na západně od pevninské části Skotska. Po čtyři století byl centrem keltského křesťanství. Je oceňován pro klid a přírodní krásy a je oblíbeným cílem turistiky. \n\nOstrov Iona se nachází asi 1,5 km od pobřeží ostrova Mull. Je asi 1,5 km široký a 5,6 km dlouhý a trvale je obydlen asi 125 obyvateli. Povrch ostrova je pokryt vrstvou čedičové lávy a podobně jako na jiných ostrovech, které jsou vystaveny působení oceánských větrů, se zde nachází pouze malé množství stromů. Nejvyšším bodem ostrova je \"Dùn Ì\" vysoký 101 metrů nad mořem.\n\nOsídlení je soustředěno především u zálivu St Ronan na východní straně ostrova ve vesnici \"Baile Mòr\". V ní se nachází základní škola, poštovní úřad a dva hotely. Opatství a MacLeodovo centrum se nachází nedaleko odsud na sever. \n\nRoku 563 byl Svatý Kolumba vypovězen z rodného Irska za účast na bitvě u Cul Dreimhne. Spolu s dalšími 12 mnichy na ostrově založili klášter. Odsud zahájili obrácení pohanského Skotska a severní Anglie na křesťanství. Sláva Iony jako centra vzdělanosti a křesťanských misií se rozšířila až do Evropy a klášter se stal poutním místem. Ostrov se stal svatým místem, kde bylo pohřbeno několik králů Skotska, Irska a Norska. \n\nExistují názory, že zde, na konci 8. století na počest svatého Kolumba, vznikla část latinského rukopisu \"Book of Kells\". Od roku 794 se ostrov stával terčem nájezdů Vikingů, kteří vyloupili mnoho z pokladů kláštera. Kolumbovy pozůstatky byly roku 849 rozděleny mezi Skotsko a Irsko a odvezeny z Iony.\n\nRoku 1208 zde byl založen benediktinský klášter. Budova kláštera, která se dochovala do současnosti, pochází již z roku 1203. Po reformaci bylo mnoho staveb zbořeno a 360 vyřezávaných křížů zničeno.\n\n\n"}
{"id": "547019", "url": "https://cs.wikipedia.org/wiki?curid=547019", "title": "Scone", "text": "Scone\n\nScone je vesnice ve správní oblasti Skotska Perth and Kinross. Vznikla ve středověku okolo kláštera a královského sídla a od 19. století zůstala opuštěna poté, co byli obyvatelé přestěhovaní z důvodu stavby nového šlechtického sídla hraběte z Mansfieldu.\n\nStarobylé Scone bylo hlavním městem Království Alby (Skotsko). Ve středověku bylo královským sídlem, kde byli korunováni mnozí skotští králové.\n\nScone sloužilo jako místo slavnostní korunovace. Bylo tak v rané historii Skotského království hlavním městem Skotska. Nicméně v raném středověku byl král Skotska (Alby) pánem území na sever od řeky Forth. Vládl také Lotianu, Strathclyde a později Huntingtonu a v těchto oblastech také trávil nějaký čas. Král často cestoval a měl jen málo úředníků, takže pojem hlavní město v té době nedopovídal významu jaký má v současnosti. Nicméně Scone je považováno za centrum království ve středověkém slova smyslu.\n\nVe 12. století přiměly krále zahraniční vlivy k přeměně Scone na centrum více odpovídající hlavnímu městu království. Zřejmě v období vlády Alexandra I. zde vznikla vesnice, která podle jeho slov měla zajistit anglickým kupcům dopravujícím do Scone zboží po moři bezpečí. Scone se ale nacházelo asi dva kilometry od Perthu, kde bylo v době vlády Davida I. postaveno malé město. Král Alexandr také ve Scone někdy v letech 1114 až 1122 založil benediktinské převorství, které se později stalo opatstvím. Toto opatství bylo důležité i tím, že se nacházelo nedaleko místa korunovace a byl v něm uchován korunovační kámen, zvaný „Kámen osudu“ (anglický král Eduard I. jej nechal odvézt do Anglie).\n\nVýznam Scone se začal snižovat poté, co se skotští králové přiklonili k francouzské tradici. Panovníci se považovali za Francouze, obklopovali se francouzskými společníky a omezovali přístup Skotů ke dvoru. Nicméně korunovační ceremoniál, s několika málo inovacemi, se dále konal ve Scone až do konce samostatnosti Skotského království. Panovníci si Scone zvolili za své sídlo a konalo se zde i několik důležitých jednání parlamentu.\n\nPodobně se snižoval i význam opatství. Ve 12. století bylo poškozeno požárem v období skotské války za nezávislost bylo terčem vojenského útoku. Skotská reformace v 16. století ukončila význam všech opatství a v červnu 1559 napadli opatství ve Scone reformátoři a zapálili ho.\n\nRoku 1581 bylo Scone přičleněno do hrabství Gowrie a od roku 1620 patřilo nově vytvořenému lordu Scone. Ten opatství rekonstruoval, používal jako své sídlo a hostil zde například i Karla II. při jeho korunovaci. Roku 1803 majitelé (hrabata z Mansfeldu) nechali postavit nové sídlo. Výstavba nového paláce znamenala zrušení starého města a odstěhování původních obyvatel do Nového Scone asi 2 km na východ.\n"}
{"id": "547025", "url": "https://cs.wikipedia.org/wiki?curid=547025", "title": "Milena Matějkovičová", "text": "Milena Matějkovičová\n\nMilena Matějkovičová provdaná Strnadová (* 23. května 1961, Ústí nad Labem) je bývalá československá atletka, běžkyně, půlkařka.\n\nAbsolvovala základní školu v Teplicích. S atletikou začínala v Trnovanech a Bílině u trenéra Jiřího Podsedníka, později přestoupila do oddílu VŠ Praha k trenérovi Milanu Burešovi. V roce 1982 vybojovala společně s Věrou Tylovou, Taťánou Kocembovou a Jarmilou Kratochvílovou stříbrné medaile ve štafetě na 4 x 400 m na mistrovství Evropy v Athénách.\n\nO rok později se konalo v Helsinkách první mistrovství světa v atletice, kde získala stříbrnou medaili ve štafetě. Kvarteto Kocembová, Matějkovičová, Moravčíková a Kratochvílová zde zaběhlo trať v čase 3:20,32. Tento čas je dodnes českým rekordem. Na šampionátu postoupila rovněž do finále běhu na 800 metrů, kde skončila na sedmém místě. \n\nNejvětší individuální úspěch zaznamenala v roce 1984 na halovém ME v Göteborgu, kde získala zlatou medaili. Na mistrovství Evropy ve Stuttgartu 1986 doběhla ve finále na pátém místě . V témž roce skončila čtvrtá na hrách dobré vůle v Moskvě. \n\n"}
{"id": "547035", "url": "https://cs.wikipedia.org/wiki?curid=547035", "title": "Mešulam Nahari", "text": "Mešulam Nahari\n\nMešulam Nahari ( משולם נהרי, narozen 7. května 1951 Jeruzalém) je izraelský rabín, politik a poslanec Knesetu za ultraortodoxní stranu Šas. V letech 2009 až 2013 byl ministrem bez portfeje v druhé Netanjahuově vládě. Od května 2015 je náměstkem ministra sociální péče a sociálních služeb.\n\nNahari se narodil v Jeruzalémě a studoval v ješivě. Po absolvování povinné vojenské služby v Izraelských obranných silách byl ustanoven rabínem a po studiu na Lifschitz Teaching College získal titul bakalář. Poté se stal ředitelem školy a pracoval rovněž jako konzultant náměstka ministra školství. Mimo to byl členem ředitelství ministerstva školství a později se na zmíněném ministerstvu stal vedoucím oddělení pro charedi kulturu.\n\nPoslancem byl poprvé zvolen ve volbách v roce 1999 a jak za vlády Ehuda Baraka, tak za vlády Ariela Šarona byl náměstkem ministra školství. Svůj poslanecký mandát si udržel po volbách v letech 2003 i 2006 a po druhých zmíněných byl jmenován ministrem bez portfeje ve vládě Ehuda Olmerta. V září 2006 získal funkci na ministerstvu financí a mezi jeho pole působnosti patřilo vzdělání a sociální systém. Po svém jmenování navrhl zákon, na jehož základě by místní samospráva financovala neuznané ultraortodoxní školy. Zákon nakonec prošel, a to i přes protesty nejvyššího státního zástupce a ministryně školství Juli Tamir.\n\nPoslanecký mandát si udržel i po volbách v roce 2009, pro které měl páté místo na kandidátní listině strany. Ve volbách v roce 2013 svůj poslanecký mandát taktéž obhájil. Mandát obhájil rovněž ve volbách v roce 2015. Od května 2015 je ve čtvrté Netanjahuově vládě náměstkem ministra sociální péče a sociálních služeb.\n\n"}
{"id": "547063", "url": "https://cs.wikipedia.org/wiki?curid=547063", "title": "Charlie", "text": "Charlie\n\nCharlie je většinou přezdívka pro Charlese. Byla užívána pro příslušníky Vietcongu.\n\nFiktivní\n\n\n"}
{"id": "547064", "url": "https://cs.wikipedia.org/wiki?curid=547064", "title": "Paolo Giordano", "text": "Paolo Giordano\n\nPaolo Giordano (* 19. prosince 1982 Turín) je italský spisovatel, který získal prestižní italskou literární cenu Premio Strega, a to díky svému debutovému románu \"Osamělost prvočísel\" - v italštině La Solitudine dei Numeri Primi\" (vydalo nakladatelství Mondadori v roce 2008).\"\n\nPaolo Giordano se narodil 19. prosince 1982 v Turíně. Povoláním je fyzik a v současné době pracuje na doktorátu z oboru fyziky částic. \"Osamělost prvočísel\", která je jeho prvním románem, se stala v Itálii bestsellerem, když se jí prodalo více než milión kusů. Byla rovněž přeložena do dalších jazyků a zaznamenala úspěch po celém světě. V českém překladu Alice Flemrové byla v roce 2009 vydána nakladatelstvím Euromedia-Odeon.\n\nPaolo Giordano popisuje dětství a navazující dospělost chlapce, Mattii, a dívky, Alice, kteří byli v raném stadiu života zasaženi traumatickým prožitkem. Alice si odnesla fyzické jizvy po ošklivé nehodě při lyžování, při níž téměř zemřela. Mattia si odnesl citové jizvy po zmizení své sestry-dvojčete, následujícím poté, co ji zanechal samotnou v parku, aby mohl oslavit své narozeniny na prvním a zároveň posledním narozeninovém večírku. Tato traumata se v psychické rovině projeví v jejich pozdějším životě, když Alice trpí anorexií, zatímco Mattia podlehl sebepoškozování spočívajícímu v záměrném způsobování si řezných ran. Ve škole patří oba mezi outsidery, stejně jako se prvočísla vymykají číslům ostatním. Oba žijí osaměle, přičemž se seznámí a vytvoří si mezi sebou zvláštní vztah - velmi blízký, ale nikdy romantický. (V metaforické rovině je tento vztah srovnáván se vztahem mezi páry prvočísel, které jsou neustále spolu a přece se nikdy nemohou dotknout). Když nadaný Mattia získá místo matematika, kvůli němuž se octne tisíce kilometrů od stávajícího domova, zdá se, že vztah s Alicí se nachýlil ke svému konci. Avšak poté, co Alice spatří ženu, která by mohla být Mattiovou sestrou, oba se opětovně setkávají. Ačkoli se bezpochyby vzájemně milují, nejsou schopni své city vyjádřit. Závěr knihy zastihuje obě postavy v okamžiku, kdy se každá vydává znovu svou vlastní cestou.\n\n\n\n"}
{"id": "547067", "url": "https://cs.wikipedia.org/wiki?curid=547067", "title": "Zuzana Moravčíková", "text": "Zuzana Moravčíková\n\nZuzana Moravčíková (* 30. prosince 1956 Nitra) je bývalá československá běžkyně, která se specializovala na střední tratě.\nNejprve se věnovala plavání, k atletice přešla ve čtrnácti letech. Trénovat začala v oddíle Slávia Trnava, kde ji trénoval až do 21 let trenér Hajmassy. V roce 1978 přestoupila do Prahy k trenérovi Milanu Burešovi, jenž v té době trénoval i Milenu Matějkovičovou (1:57,28) a českou rekordmanku na 1500 metrů Ivanu Kubešovou. V roce 1980 se stala mistryní Československa v běhu na 400 metrů časem 53,72 s.\n\nNa mistrovství Evropy v Athénách 1982 skončila v závodě na 800 metrů v semifinálovém běhu. V roce 1983 získala stříbrnou medaili na halovém ME v Budapešti, když v cíli nestačila jen na sovětskou půlkařku Světlanu Kitovovou. V taktickém závodě doběhla druhá v čase 2:01,66 a porazila třeba i Doine Melinteovou, která se o rok později stala olympijskou vítězkou na osmistovce a její osobní rekord v té době měl již hodnotu 1:55,05.\n\nV témž roce se konalo v Helsinkách první mistrovství světa v atletice pod otevřeným nebem. Vybojovala zde stříbrnou medaili ve štafetě na 4 x 400 metrů. Kvarteto Kocembová, Matějkovičová, Moravčíková a Kratochvílová zde zaběhlo trať v čase 3:20,32. Tento čas je dodnes českým rekordem. Na šampionátu ji těsně unikla finálová účast v závodě na 800 metrů, když v semifinále, kde trať zaběhla v čase 1:59,96, skončila na prvním nepostupujícím místě. \n\nV roce 1984 postoupila na halovém ME v Göteborgu do finále běhu na 800 metrů, kde doběhla na šestém místě. Zlatou medaili zde získala Milena Matějkovičová.\n\nRok 1984 měl být vrcholem i pro Zuzanu Moravčíkovou, její start na olympijských hrách však kvůli bojkotu nevyšel podobně jako všem československým sportovcům. Místo olympijských her však Sovětský svaz uspořádal hry Družba 84. Zde skončila Zuzana Moravčíková v závodě na 800 metrů na druhém místě v čase 1:58,06. Tento čas by na olympijských hrách v Los Angeles stačil na boj o medaili.\n\n\n"}
{"id": "547073", "url": "https://cs.wikipedia.org/wiki?curid=547073", "title": "HP Compaq TC1100", "text": "HP Compaq TC1100\n\nHP Compaq TC1100 je Microsoft Tablet PC vyrobený společností Hewlett-Packard. \n\nNa trh se dostalo v roce 2003, rok po vydání jeho předchůdce s modelovým označením TC1000. Na první pohled jsou tyto dva modely téměř k nerozeznání, použitý hardware se však liší. TC1100 je osazeno úsporným procesorem Transmeta Crusoe 5800 s 512-KB L2 cache, taktovaným na 1 GHz, použitá paměť je SDRAM o velikosti 256MB, běžící na 133MHz. O zpracování videa se stará grafická karta Nvidia GeForce2go s 16MB vlastní paměti. Pevný disk o kapacitě 30GB, chybějící bluetooth a čtečka jiného typu karet CF.\n\nTC1100 se svým unikátním designem řadí mezi hybridní Tablet PC, což znamená, že se bez použití připojitelné klávesnice z TC1100 stává slate. Toto je možné jen díky tomu, že se veškerý hardware u tohoto typu Tablet PC ukrývá přímo v části s dotykovým displejem. Pokud je vlastní Tablet PC připojeno do dodávané klávesnice, jedná se o konvertibilní typ. Tento typ se velmi podobá běžnému notebooku, avšak display je dotykový a otočný kolem své vertikální osy.\n\nTC1100 má dotykový displej o velikosti 10,4 palce s rozlišením 1024*768. O zpracování videa se stará diskrétní grafická karta GeForce4go s 32MB vlastní paměti. Celá dotyková plocha displeje, včetně tří tlačítek, umístěných hned vedle, reagují pouze na aktivní pero, které je tlakově sensitivní. Kromě tlačítka, sloužícího k zapnutí/vypnutí najdeme tři programovatelné, jedno k přepnutí signálu mezi interním displejem a externím obrazovým zařízením a dvousměrný, stlačitelný joystick. Vedle konektoru na napájení jsou pod krytem ukryty dva USB 2.0 konektory, RJ-45 pro připojení k sítí, RJ-11 pro připojení modemu a konektor externího obrazového zařízení. Samotné tělo působí malými rozměry, přesto se našlo místo pro dva integrované reproduktory, mezi kterými jsou poslední tři konektory, starající se o výstupy a vstupy audia. Samotné tělo, bez klávesnice váží necelých 1,4 Kg, s klávesnicí váha stoupne na 1,8 Kg.\n\nModel TC1100 se vyráběl s třemi typy procesorů. Nejslabší verze je osazena cpu Intel Celeron M 373, taktovaném na 1 GHz (Ultra Low Voltage, 512-KB L2 cache, sběrnice na 400 MHz). Silnější verze je osazena cpu Intel Pentium M 733, taktovaném na 1.1 GHz (Ultra Low Voltage, 2-MB L2 cache, sběrnice na 400 MHz). Nejsilnější verze je osazena cpu Intel Pentium M 753, taktovaném na 1.2 GHz. Jedná se o stejné jádro, jako u předchozího modelu, rozdíl je tedy pouze v pracovní frekvenci a tudíž i rozdílem maximálního příkonu 0.5 W (model 753: 5.5 W, model 733: 5 W). Kvůli úspoře místa je procesor zapájen přímo na desce, není tedy možná výměna. Použité jádro se jménem Dothan bylo velice populární, nejsilnější verze pracuje s 533 MHz sběrnicí a je továrně taktován na 2.26 GHz. Celá řada procesorů s jádrem Dothan byla vyráběna 90 nm technologií. \n\nVýbava se od různě drahých verzí příliš neliší. Jedná se zejména o použitou paměť RAM (256, nebo 512 MB), která je ovšem velice snadno přístupná a rozšířitelná až na 2 GB, bluetooth verze 1.1, osazená wi-fi karta Intel s podporou různých standardů IEEE (802.11b, 802.11b/g ,nebo 802.11a/b/g) a v poslední řadě použitý 2,5\" IDE pevný disk o velikosti 30, 40, 60 nebo 80 GB (4200, nebo 5400 rpm). Stejně jako k většině komponent je i k pevnému disku snadný přístup a je snadno vyměnitelný. Problém však nastává tehdy, pokud chceme upgradovat na více než 137GB, protože toto je znemožněno nepodporou LBA48.\n\n"}
{"id": "547074", "url": "https://cs.wikipedia.org/wiki?curid=547074", "title": "Navrátilová", "text": "Navrátilová\n\nPříjmení Navrátilová nosí více osobností. Mužskou variantou je Navrátil.\n\n\n"}
{"id": "547075", "url": "https://cs.wikipedia.org/wiki?curid=547075", "title": "Pohlavní dospělost", "text": "Pohlavní dospělost\n\nPohlavní dospělost je stav, kdy je daný jedinec schopný se rozmnožovat. Je spjata s dozráváním pohlavních orgánů, načež samci mohou oplodnit samice a ty mohou zabřeznout. Lidé pohlavně dospívají během puberty, dívky asi v 10–12 letech, chlapci asi v 13–15 letech. Oproti tomu např. potkani dospívají asi po 42 dnech; kareta obrovská někdy až ve 40 letech.\n"}
{"id": "547078", "url": "https://cs.wikipedia.org/wiki?curid=547078", "title": "Ministr ochrany životního prostředí Izraele", "text": "Ministr ochrany životního prostředí Izraele\n\nMinistr ochrany životního prostředí Izraele (: , \"sar le-haganat ha-sviva\") je člen izraelské vlády, který stojí v čele ministerstva životního prostředí. Jedná se o relativně malou funkci v rámci izraelské vlády. Od května 2015 je úřadujícím ministrem Avi Gabaj ze strany Kulanu.\n\nPost ministra ochrany životního prostředí byl založen 22. prosince 1988 pod názvem ministr životního prostředí (: , \"sar le-ejchut ha-sviva\"). Pod tímto názvem funkce existovala až do května 2006, kdy byla přejmenována na současný název.\n\n"}
{"id": "547088", "url": "https://cs.wikipedia.org/wiki?curid=547088", "title": "Ústřední půjčovna filmů", "text": "Ústřední půjčovna filmů\n\nÚstřední půjčovna filmů (ÚPF) byla státní filmová distribuční společnost v Československu, která existovala v letech 1957–1991. Vedle ÚPF fungovala na Slovensku později vzniklá Slovenská požičovňa filmov a export a import filmů za hranice obstarával Československý filmexport.\n\nV roce 1945 byl prezidentem Edvardem Benešem vydán dekret prezidenta o opatřeních v oblasti filmu č. 50/1945 Sb. částka: 24 ze dne 11. srpna 1945, který k výrobě, distribuci, exportu filmů opravňoval výhradně stát. Kinematografie a velké tiskárenské podniky byly znárodněny, vznikla Státní půjčovna filmů (SPF). Na začátku roku 1946 byla kina převzata Ústřední správou kin nebo národními výbory. V té době fungovalo v Československu 1455 kin a další asi tři stovky čekaly na opravu. Za účelem posílení společenského významu národních výborů byla v roce 1957 převedena kina z působnosti Československého státního filmu na národní výbory. Národní výbory, získávaly finanční prostředky na provoz kulturních zařízení od státu. S tím byla zřízena Ústřední půjčovna filmů (nástupce SPF). Československý státní film se vznikem Ústřední půjčovny filmů zanikl a vznikla instituce Československý film, jehož ředitelství nebylo daleko od postavení ministerstva. Ředitelství Československého filmu řídilo veškerý filmový průmysl, tedy podniky a instituce jako Ústřední půjčovnu filmů, Československý filmový ústav, kinotechniku či filmová studia a laboratoře. \n\nPrávní zakotvení oblasti filmu se opíralo také o vládní nařízení č. 13/1962 Sb. z 2. února 1962. Ve spolupráci s výběrovou komisí a prostřednictvím Čs. filmexportu nakupovala zahraniční filmy a české filmy přebírala od domácích studií. U zahraničních filmů zajišťovala ÚPF jazykovou úpravu, výrobu kopií a jejich distribuci, která probíhala podle měsíčních plánů premiér. Na této činnosti spolupracovala s Krajskými filmovými podniky (KFP). Kraj dostal potvrzení o přidělení kopie na konkrétní dobu, na jeho základě pak kino kopii obdrželo od ÚPF, do krajského skladu byly doručeny propagační materiály pro kino a po odehrání filmu KFP zpracoval vyúčtování. ÚPF se starala o reklamu jednotlivých filmů, především ve sdělovacích prostředcích, reklamní kampaně na akce typu Filmový festival pracujících a reklamní materiály pro kina. Dne 2. května 1990 se stal ředitelem Ústřední půjčovny filmů Jan Jíra. Pod jeho vedením se začala připravovat celková restrukturalizace filmové distribuce. V roce 1991 Ústřední půjčovna filmů zanikla. Po privatizaci Ústřední půjčovny filmů vznikla společnost Lucernafilm Video. V roce 1994 vstoupil Bonton do Lucernafilmu, čímž vznikl Bontonfilm.\n\nŘeditelé ÚPF byli mimo jiné Vlastimil Mašek, František Vomela, Tugan Veselý a poslední Jan Jíra.\n\n"}
{"id": "547103", "url": "https://cs.wikipedia.org/wiki?curid=547103", "title": "Alan Watts", "text": "Alan Watts\n\nAlan Wilson Watts (6. ledna 1915 Chislehurst, Kent, Anglie – 16. listopadu 1973 Mt. Tamalpais, Kalifornie, USA) byl anglický básník, filosof, spisovatel. \n\nNarodil se v Anglii, od roku 1939 žil v USA. V letech 1945–1950 byl knězem episkopální církve, 1951–1957 přednášel na Americké akademii asijských studií v San Franciscu, kde byl čtyři roky děkanem. Neměl však dostatečné oficiální vzdělání a proto byl v univerzitních kruzích neoblíben, avšak mezi beatniky byl nesmírně populární. Celosvětově proslul především jako vykladač a propagátor zenu, taoismu a východního myšlení vůbec. Sám se označoval za \"baviče\" (entertainera). Byl třikrát ženatý, přičemž se netajil svojí promiskuitou, pořádal skvělé večírky, dobře mluvil a výborně vařil. Zemřel na zástavu srdce ve věku 58 let. \n\nNapsal 28 knih a bezpočet článků, pořádal semináře a přednášky. Většina jich vyšla také na elektronických mediích. O jeho odkaz se nyní stará Alanův syn Mark Watts.\nV současné době je ve stádiu příprav film o A. Wattsovi \"In the Way\".\n\n\n"}
{"id": "547104", "url": "https://cs.wikipedia.org/wiki?curid=547104", "title": "Ludvík z Blois", "text": "Ludvík z Blois\n\nLudvík z Blois ( \"Louis de Blois\", 1172 – 15. dubna 1205) byl hrabě z Blois, Chartres, Châteaudunu a Clermontu, vnuk francouzského krále Ludvíka VII. Zúčastnil se čtvrté křížové výpravy a dobývání Konstantinopole roku 1204, kde získal hlavu sv. Anny.\n\nLudvík se narodil jako mladší syn hraběte Theobalda z Blois a Adély, dcery krále Ludvíka VII. Hrabě Theobald zemřel ve Svaté zemi roku 1191 při obléhání Akkonu a Ludvík se stal hrabětem.\n\nRoku 1198 vyhlásil papež Inocenc III. další kruciátu proti muslimům. Zpočátku se k papežské výzvě nikdo nehlásil. Francouzská šlechta až v listopadu 1199 při turnaji na hradě v Écry-sur-Aisne, který patřil hraběti Theobaldovi ze Champagne přijala znamení kříže a mladíka stanovila vůdcem výpravy. Mezi křižáky se zde přihlásili i Ludvík z Blois a Balduin Flanderský.\n\nHrabě Theobald krátce nato zemřel a novým vůdcem kruciáty byl zvolen lombardský markýz Bonifác z Montferratu. Přepravu do Svaté země přislíbili Benátčané a pomalu se scházející křižáci ztráceli bojové nadšení na plážích benátského ostrůvku San Niccolo di Lido. Čekáním na spolubojovníky se zvyšovaly i dluhy u Benátčanů, kterých využil starý a snad téměř slepý dóže Enrico Dandolo a přesvědčil je, že jim počká se splácením dluhů, pokud pomohou benátské signorii s dobytím dalmatského města Zadar. Po úspěšném dobývání se ve městě usídlili a tam je také nalezl Alexios, syn svrženého oslepeného byzantského císaře Izáka Angela, který je společně s posly svého švagra Filipa Švábského přišel požádat o pomoc. Část křižáků s lukrativním návrhem souhlasila a část chtěla pokračovat do Svaté země.\n\nCísař Alexios III. podcenil přípravu, což se mu stalo osudným. Křižáci zničili byzantské loďstvo a zaútočili na městské hradby. Císař s částí své rodiny raději uprchl a křižáci nechali korunovat prince Alexia spolucísařem a požadovali platbu za své služby. Alexios IV. se snažil vyhovět, ale požadavky západních spojenců se stále stupňovaly. Napětí v lednu 1204 vyvrcholilo rozhořčením obyvatel města, kteří požadovali svržení císaře. Alexios byl nucen požádat o pomoc křižácké vojsko, čímž se zcela zdiskreditoval a poté byl při palácovém převratu zbaven postavení a společně s otcem znovu uvězněn. Císařem se stal Alexios V. Dukas a křižáci marně doufali, že i s ním bude možné vyjednávat. Byzantinci však odmítli platit finanční závazky předchozího císaře a Alexios V. začal okamžitě organizovat obranu města, neboť bylo jasné, že dojde k útoku.\n\n13. dubna 1204 vstoupili křižáci do konstantinopolských ulic a rychle se získali nadvládu nad městem. Poté se celé tři dny věnovali drancování, vyloupili paláce a měšťanské domy, vyrabovali kláštery a kostely. Zničili velkou část uměleckých děl zachovaných ještě z antiky a Benátčané si odváželi plné koráby.\n\nPři drancování Konstantinopole se hrabě Ludvík zmocnil hlavy sv. Anny a poslal ji své ženě, která relikvii věnovala místní katedrále v Chartres. Podle kronikářů křížové výpravy benátský dóže chtěl dosadit Ludvíka na trůn latinského císaře, k čemuž nakonec nedošlo a na trůn volbou usedl Balduin Flanderský. Hrabě z Blois zemřel roku 1205 v bitvě u Adrianopole.\nZ prostředků, které byly získány při pravidelném vystavování ostatku sv. Anny, byla vyčleněna částka sto solidů pro slavnostnější oslavu výročního dne skonu hraběte Ludvíka z Blois.\n\n"}
{"id": "547106", "url": "https://cs.wikipedia.org/wiki?curid=547106", "title": "Metoikové", "text": "Metoikové\n\nMetoikové byli svobodní lidé v klasickém období řeckých dějin. Pocházeli z jiných řeckých obcí, ale usazovali se v Athénách. Neměli podíl na politickém životě, ale v době války sloužili ve vojsku. Každý metoikos platil daň z hlavy \"(metoikion)\", která však nebyla příliš vysoká. Metoikové se věnovali řemeslné výrobě a obchodu. Někteří dosáhli značného majetku a jejich činnost byla pro athénský stát velmi přínosná.\n"}
{"id": "547107", "url": "https://cs.wikipedia.org/wiki?curid=547107", "title": "Gil'ad Erdan", "text": "Gil'ad Erdan\n\nGil'ad Menaše Erdan ( , * 30. září 1970 Aškelon) je izraelský politik a poslanec Knesetu za stranu Likud. V letech 2014 až 2015 zastával post ministra vnitra ve třetí Netanjahuově vládě. V předchozích letech stál v čele resortů ochrany životního prostředí, komunikací a obrany domácí fronty.\n\nNarodil se v Aškelonu a po absolvování střední školy nastoupil na povinnou vojenskou službu u Izraelských obranných sil, kde dosáhl hodnosti poručíka. Po absolvování vojenské služby vystudoval právo na Bar-Ilanově univerzitě, získal titul LL.B a začal pracovat jako obhájce.\n\nV letech 1996 až 1999 byl poradcem premiéra Benjamina Netanjahua a ředitelem odboru úřadu premiéra pro petice veřejnosti. V 90. letech byl rovněž poradcem poslance Likudu Ariela Šarona.\n\nPoslancem Knesetu byl poprvé zvolen ve volbách v roce 2003 a svůj poslanecký mandát si udržel i ve volbách v roce 2006, a to navzdory prudkému propadu zastoupení Likudu v parlamentu (před volbami měl Likud 40 mandátů a po nich 12). Tehdy měl čtvrté místo na kandidátní listině strany, před volbami v roce 2009 pak třetí místo.\n\nJako poslanec otevřeně podporoval oživení vztahů mezi Izraelem a evangelickými křesťany, navrhoval protikuřácké zákony, zákon umožňující trvalé odejmutí řidičského oprávnění osobám, které několikrát po sobě zavinily dopravní nehodu, či zákon umožňující soudu zrušit občanství pro neloajálnost/zradu státu. Před schvalováním posledního zmíněného návrhu zákona se Erdan dostal do sporu s izraelsko-arabským poslancem Azmí Bišárou během projednávání návrhu před parlamentním legislativním a ústavním výborem. Ten kromě Erdanova návrhu projednával i obdobný návrh poslance Národní náboženské strany Zevuluna Orleva. Erdan tehdy přerušil Bišarův projev vykřiknutím věty „Proč se prostě nevrátíš zpátky do Sýrie?,“ v narážce na Bišarovu cestu do Sýrie předešlého léta. V reakci na to se na něj Bišara ohradil hrubou nadávkou „A proč prostě nejdeš do prdele?,“ načež jej vyvedla ochranka.\n\nMimo Kneset je Erdan předsedou protidrogové organizace Al Sam (je rovněž členem parlamentního výboru proti narkomanii) a založil lobby pro pohřešované vojáky, jehož je předsedou. Je taktéž členem valné hromady Izraelského úřadu pro rozhlasové a televizní vysílání (\"Israel Broadcasting Authority\").\n\nDne 29. listopadu 2008 Erdan, po další řadě raketových útoků Hamásu na kibuc Nachal Oz, navrhl, aby byli vězni Hamasu a Palestinského islámského džihádu použiti jako živé štíty v rámci zabránění budoucích raketových útoků. Jeho návrh předpokládal internování vězňů v nechráněném vězeňském centru v západním Negevu, tedy v místě, kam dopadá nejvíce raket odpálených z Gazy.\n\nSvůj poslanecký mandát obhájil ve volbách v roce 2009, do kterých šel jako třetí na kandidátní listině Likudu. Úkolem sestavit novou vládu byl pověřen předseda Likudu Benjamin Netanjahu, který Erdana jmenoval ministrem ochrany životního prostředí a ministrem zodpovědným za vztahy mezi vládou a Knesetem. Po nástupu do funkce vyjádřil podporu projevu ministra zahraničních věcí Avigdora Liebermana, který se postavil proti konferenci v Annapolis a mezinárodnímu tlaku. Dodal, že „Izrael nepřijímá rozkazy od Obamy,“ a že „izraelští občané se rozhodli, že se nestanou 51. americkým státem.“\n\nPoslanecký mandát obhájil ve volbách v roce 2013, po nichž se stal ministrem obrany domácí fronty a ministrem komunikací ve třetí Netanjahuově vládě. V první zmíněné působil do 30. června 2014, ve druhé pak do 5. listopadu téhož roku. Od 5. listopadu 2014 byl úřadujícím ministrem vnitra. V této funkci nahradil Gideona Sa'ara.\n\nPoslanecký mandát obhájil rovněž ve volbách v roce 2015. V ministerské funkci jej nahradil jeho stranický kolega Silvan Šalom.\n\nErdan žije v Aškelonu, je ženatý a má dvě děti.\n\n"}
{"id": "547111", "url": "https://cs.wikipedia.org/wiki?curid=547111", "title": "Čelistnatci", "text": "Čelistnatci\n\nČelistnatci (Gnathostomata), též čelistnatí, je monofyletická skupina živočichů zahrnujících všechny obratlovce vyjma sliznatek, mihulí a dalších vyhynulých bezčelistnatců. První zástupci tohoto rozsáhlého kladu se objevili na počátku prvohor (pravděpodobně v kambriu). Do čelistnatců tedy patří namátkou např. všechny paryby, ryby, ale i plazi, ptáci a savci (včetně člověka).\n\nJak už název napovídá, čelistnatci jsou obratlovci s čelistmi, tedy strukturou, jež vznikla přeměnou žaberního oblouku. Dále však tuto skupinu vymezuje obrovské množství evolučních novinek, jako je chrupavčito-kostěný skelet, dva páry ploutví na trupu, nepárová řitní ploutev, plakoidní šupiny, podélná přepážka mezi hřbetní a břišní částí myomer, myelinová pochva axonů, společné nervové provazce pro hřbetní a břišní větve míšních nervů, tři polokruhovité kanály ve vnitřním uchu, vývodný kanál z ledvin sloužící i pro vyloučení spermatu, endokrinně-exokrinní povaha slinivky, slezina, adaptivní imunita a další a další znaky.\n\n"}
{"id": "547121", "url": "https://cs.wikipedia.org/wiki?curid=547121", "title": "THRAK", "text": "THRAK\n\nTHRAK je jedenácté studiové album britské rockové skupiny King Crimson. Vydáno bylo v dubnu 1995 (viz 1995 v hudbě) a v britském žebříčku prodejnosti se umístilo nejlépe na 58. místě. \"THRAK\" je první klasické studiové album po 10leté přestávce, kterou si skupina v letech 1984 až 1994 vybrala.\n\nPrvní počinem King Crimson po této pauze bylo EP \"VROOOM\" vydané v roce 1994, na které navázalo o rok později album \"THRAK\". Skupina se z kvarteta, jež vystupovalo v 80. letech, přetransformovala do tzv. dvojitého tria: dva kytaristé – dva baskytaristé (hráči na Chapman Stick) – dva bubeníci. K původním členům Robertu Frippovi, Adrianu Belewovi, Tony Levinovi a Billu Brufordovi se přidali Trey Gunn a Pat Mastelotto, které poznal Fripp v mezidobí, kdy spolupracoval s jinými hudebníky. Skupina začala vystupovat s novým materiálem již na podzim 1994 (turné v Argentině). Další série koncertů začala po vydání alba v květnu 1995.\n\nDeska \"THRAK\" se svým charakterem výrazně odlišuje od alb, jež King Crimson vydali v 80. letech a které částečně mířily spíše do oblastí pop rocku. \"THRAK\" naopak navazuje na desku \"Red\", kterou skupina nahrála v roce 1974. Album obsahuje většinu skladeb vydaných již na EP \"VROOOM\", které však byly upraveny a znovu nahrány. Na \"THRAK\" se nachází 15 písně různé povahy. Úvodní „VROOOM“ je industriální instrumentálka, v písni „Dinosaur“ text odkazuje na stárnutí rockerů a jejich skupin, ve „Walking on Air“ projevil svůj lyrický cit Adrian Belew. Následující „B'Boom“ je neobvyklý bubenický duet, na který navazuje titulní experimentální skladba „THRAK“. Druhou polovinu alba tvoří písně „People“, „One Time“ a „Sex Sleep Eat Drink Dream“ proložené drobnými skladbami. V závěru se nalézá, jako protiklad úvodu, instrumentálka „VROOOM VROOOM“ s navazující codou.\n\n"}
{"id": "547123", "url": "https://cs.wikipedia.org/wiki?curid=547123", "title": "Gerry Cheevers", "text": "Gerry Cheevers\n\nGerald Michael Cheevers (narozen 7. prosince 1940 v St. Catharines, v kanadské provincii Ontario) je bývalý hokejový brankář hrající mezi lety 1961 a 1980 v NHL a WHA.\n\nCheevers začal profesionální kariéru v 16 letech v týmu Toronto St. Michael's Majors v Ontario Hockey Association. Majors byli juniorskou farmou Toronto Maple Leafs a tak byl i Cheevers členem organizace Maple Leafs. Zůstal jím až do roku 1965, kdy ho draftovali Boston Bruins. V tomto roce hrál v AHL za farmu Bruins Rochester Americans, kde s 48 vítězstvími dovedl tým k vítězství Calder Cupu. 48 vítězství v jedné sezoně AHL je stále platný rekord soutěže. Šest let hrál na farmě a jedničkou prvního týmu Bruins se stal až v roce 1967. V letech 1970 a 1972 vyhrál s Bruins Stanley Cup. Z roku 1972 drží stále platný rekord NHL, 33 neprohraných zápasů v řadě.\n\nNa podzim roku 1972 odešel do nové WHA, kde se v dresu Cleveland Crusaders stal jedním z nejlepších gólmanů soutěže a v roce 1973 se dostal do prvního výběru hvězd WHA, v dalších dvou letech se dostal do druhého výběru. Ve WHA strávil tři a půl sezony.\n\nPo finančních sporech s týmem Crusaders se v roce 1976 vrátil do Bruins, kde hrál až do roku 1980, kdy ukončil svou hokejovou kariéru. V NHL zaznamenal 2,89 gólu na zápas, ve 419 zápasech si připsal 230 výher a 26 čistých kont.\n\nCheeversova legendární postehovaná maska vznikla poté, co ho při tréninku trefil do obličeje puk. Cheevers nikdy neodmítl možnost vyhnout se tréninku a tak šel po incidentu do šatny. Kouč Harry Sinden ho do šatny následoval, ale našel ho jak si vychutnává pivo a cigaretu. Sinden poznal že Cheevers není zraněn a řekl mu, aby se vrátil na led. Jeden z týmových trenérů, John Forestall, z legrace na masku nakreslil steh. Pokaždé, když se stal podobný incident, na masce přibyl další steh. Maska je jedna z nejznámějších z této éry NHL. Originál je v koupelně Cheeversova vnuka, další verze je v Hokejové síně slávy.\n\nCheevers se nebál poodjet z brankoviště aby střelci zmenšil střelecký úhel nebo aby pomáhal obráncům. Byl velice agresivní, když soupeř stál v jeho brankovišti nebo blízko něj. Hodně hráčů takhle dostalo úder Cheeversovou hokejkou. Cheevers nechytal stylem ve stoje, takže byl často viděn na kolenou nebo na boku. Svůj styl zdokonalil v sezoně 1962-63 v kádru Rochester Americans. Jeho kouč Rudy Migay mu bral při trénicích hokejku aby Cheevers tento styl zdokonalil. Od té doby byl jedním z nejlepších hokejových brankářů.\n\nV roce 1971 vydal Cheevers knihu o předchozí sezoně, kdy Bruins vypadli nečekaně v prvním kole play-off s Montreal Canadiens. Kniha se jmenuje \"Goaltender\" (česky Brankář).\n\nCheevers ukončil hráčskou kariéru v roce 1980, kdy od Bruins odešel populární kouč Don Cherry, který byl nahrazen Fredem Creightonem. Ten byl ale hned v první sezoně vyhozen a nahradil ho sám generální manažer týmu Harry Sinden. Cheevers se stal koučem Bruins po sezoně, v roce 1981. Přes nečekanou prohru v play-off s Minnesota North Stars, Cheevers podával skvělé výkony, v roce 1983 dokonce Bruins kralovali NHL v základní části, v play-off vypadli s pozdějšími šampiony New York Islanders. O dva roky později ale Cheeverse nahradil opět Harry Sinden. Cheevers ve svých 250 zápasech vyhrál 204 zápasů a je procentuálně sedmým nejlepším trenérem v historii NHL.\n\nPo ukončení trenérské kariéry byl mezi lety 1986 a 1995 spolukomentátorem zápasů Hartford Whalers, mezi lety 1999 a 2002 tuto funkci zastával u zápasů Bruins. Mezi lety 1995 a 2006 byl také jedním z vyhledávačů talentů pro tým Boston Bruins. Cheevers také věnoval čas koňským dostihům a wrestlingu.\n\n1964-65 - Harry Holmes Memorial Award pro brankáře AHL s nejmenším průměrem obdržených gólů v zápase\n1969 - účast v Utkání hvězd NHL\n1973 - první výběr hvězd WHA a Ben Hatskin Trophy pro nejlepšího brankáře sezony ve WHA\n1979-80 - kandidát na Vezina Trophy\n1985 - uveden do Hokejové síně slávy\n1987 - uveden do Síně slávy Rochester Americans\n\n1974 - reprezentace Kanady na Summit-74 Series\n1976 - reprezentace Kanady na Canada Cupu\n1979 - reprezentace NHL na Challenge Cupu proti Sovětskému svazu\n"}
{"id": "547124", "url": "https://cs.wikipedia.org/wiki?curid=547124", "title": "Quartier de Javel", "text": "Quartier de Javel\n\nQuartier de Javel (\"čtvrť Javel\") je 60. administrativní čtvrť v Paříži, která je součástí 15. městského obvodu. Má rozlohu 260,9 ha a ohraničují ji Boulevard périphérique na jihu, řeka Seina na západě, \"Rue Linois\" a \"Rue des Entrepreneurs\" na severu a \"Rue de la Croix Nivert\", \"Rue Lecoubre\", \"Boulevard Victor\" a \"Rue de la Porte d'Issy\" na východě.\n\nČtvrť nese jméno bývalé vesnice Javel, která patřila původně k městu Issy-les-Moulineaux, v roce 1860 však byla připojena k Paříži. Javel byla tradičně průmyslovým centrem. Již v roce 1777 zde byla založena chemická továrna, ve které Claude Louis Berthollet (1748-1822) vyráběl chlorové bělidlo, kterému se říkalo „javelská voda“ (eau de Javel). Vedle chemického průmyslu se v této oblasti rozvíjel i automobilový průmysl, když zde v roce 1915 založil André Citroën svou automobilku. Ta zde fungovala až do roku 1968. V následujících letech byly tovární haly zbořeny a na jejich místě byl v roce 1992 otevřen parc André-Citroën. Rovněž zde byly vybudovány velké kancelářské budovy a ateliéry pro televizní společnosti, např. soukromý Canal+ nebo veřejnoprávní France Télévisions. Také zde má sídlo Generální ředitelství pro civilní letectví.\n\n"}
{"id": "547126", "url": "https://cs.wikipedia.org/wiki?curid=547126", "title": "Milan Bičík", "text": "Milan Bičík\n\nMilan Bičík (* 17. prosince 1949 Jablonné nad Orlicí) je český politik, počátkem 21. století poslanec Poslanecké sněmovny Parlamentu ČR za Kraj Vysočina, člen KSČM a stínový ministr školství a tělovýchovy této strany.\n\nZákladní školu vychodil v rodném městě. Po maturitě na SVVŠ v Králíkách vystudoval v roce 1972 Pedagogickou fakultu v Hradci Králové s aprobací matematika, fyzika.\n\nJe ženatý. Sňatek měl roku 1972 a pak se s manželkou (rovněž učitelka) přestěhoval na Vysočinu. Mají dva syny. V letech 1973 – 1983 vyučoval na několika základních školách v okrese Havlíčkův Brod (Slavíkov, Chotěboř, Havlíčkova Borová, Přibyslav, Havlíčkův Brod). V letech 1983 – 1985 působil jako tajemník OV Svazu československo-sovětského přátelství. V letech 1986 – 1990 vedl organizační odbor Okresního národního výboru v Havlíčkově Brodě, po revoluci se vrátil k původní profesi a učil na ZŠ ve Wolkerově ulici v Havlíčkově Brodě.\n\nDo KSČ vstoupil v roce 1968, členem KSČM se stal v roce 1990.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Havlíčkův Brod za KSČM. Profesně se uvádí jako učitel, k roku 2010 jako místopředseda ÚV KSČM. V senátních volbách roku 2000 kandidoval neúspěšně za senátní obvod č. 44 - Chrudim. Získal 16,03 % hlasů a nepostoupil do 2. kola.\n\nVe volbách v roce 2002 byl zvolen do poslanecké sněmovny za KSČM (volební obvod Kraj Vysočina). Byl členem sněmovního výboru pro vědu, vzdělání, kulturu, mládež a tělovýchovu. Mandát obhájil ve volbách v roce 2006. Nadále zasedal ve výboru pro vědu, vzdělání, kulturu, mládež a tělovýchovu a byl rovněž členem výboru pro obranu. V letech 2006-2010 zastával post místopředsedy poslaneckého klubu KSČM. V parlamentu setrval do voleb v roce 2010.\n"}
{"id": "547131", "url": "https://cs.wikipedia.org/wiki?curid=547131", "title": "Finsko-laponské jazyky", "text": "Finsko-laponské jazyky\n\nFinsko-laponské jazyky (neboli \"Finsko-sámské jazyky\") jsou podskupinou finsko-volžských jazyků ugrofinské větve uralské jazykové rodiny. \n\n"}
{"id": "547135", "url": "https://cs.wikipedia.org/wiki?curid=547135", "title": "Quartier de Grenelle", "text": "Quartier de Grenelle\n\nQuartier de Grenelle (\"čtvrť Grenelle\") je 59. administrativní čtvrť v Paříži, která je součástí 15. městského obvodu. Má rozlohu 147,8 ha a její hranice tvoří řeka Seina na severozápadě (včetně ostrova Cygnes), ulice \"Avenue de Suffren\" na severovýchodě, \"Avenue de Lowendal\" a \"Rue de la Croix-Nivert\" na jihovýchodě a \"Rue des Entrepreneurs\" a \"Rue Linois\" na jihozápadě.\n\nČtvrť nese jméno bývalé obce Grenelle, která se v roce 1830 osamostatnila od obce Vaugirard, avšak roku 1860 byla připojena k Paříži.\n\nOblast rozkládající se na levém břehu řeky Seiny od dnešní Invalidovny až k městu Issy-les-Moulineaux byla dlouho neobydlená. Na počátku 19. století podnikatel Jean-Léonard Violet rozdělil pozemky a vytvořil vesnici Beaugrenelle, která se stala základem pozdější obce a dnešní čtvrti.\n\nV 70. letech 20. století byl podél Seiny postaven soubor výškových budov, vedle Tour Montparnasse jediných na území Paříže.\n\n"}
{"id": "547150", "url": "https://cs.wikipedia.org/wiki?curid=547150", "title": "Josi Peled", "text": "Josi Peled\n\nJosi Peled (: יוסי פלד, rodným jménem Jeffke Mendelevich; narozen 18. ledna 1941) je izraelský a politik a bývalý generál. V minulosti působil jako poslanec Knesetu za stranu Likud a ministr bez portfeje v izraelské vládě. Před vstupem do politiky byl velitelem Severního velitelství Izraelských obranných sil (IOS).\n\nNarodil se jako Jeffke Mendelevich v Belgii. Během druhé světové války byl společně se svou sestrou adoptován křesťanskou rodinou a až do svých šesti let byl vychováván jako křesťanský chlapec. Po válce jej vyhledala jeho matka, jež přežila holokaust, a díky pomoci Židovské brigády spolu odešli do mandátní Palestiny. Peledův otec zahynul ve vyhlazovacím táboře Auschwitz-Birkenau.\n\nV Izraeli vystudoval historii na Telavivské univerzitě a získal titul bakalář. Později se usadil v kibucu Negba.\n\nBěhem šestidenní války v roce 1967 byl Peled velitelem roty 9. praporu 7. brigády 84. tankové divize, pod vedením Jisra'ele Tala. Během opotřebovací války sloužil jako velitel praporu při Suezském průplavu. V průběhu jomkipurské války v roce 1973 Peled velel záložníkům 205. tankové brigády pod velením Moše Peleda. Jeho brigáda se přesunula z Jeruzaléma na Golanské výšiny a bojovala se syrskou armádou na severní frontě.\n\nPozději v 70. letech bylo Peledovi svěřeno velení 252. divize na Sinajském poloostrově. Během první libanonské války v roce 1982 velel provizorní jednotce s názvem Josiho sbor, východně od jezera Karaoun.\n\nVrcholu ve své vojenské kariéře dosáhl v roce 1986, když byl povýšen na velitele Severního velitelství IOS. Tuto funkci zastával až do roku 1991.\n\nPo odchodu z armády pracoval jako chief executive officer společnosti Tadiran Telecom. Následně zastával řadu pozic ve vládních úřadech, tehdy však ještě nebyl oficiálně politicky činný. V roce 1993 se stal ředitelem \"Second Israeli Broadcasting Authority\", vedl také řadu vládou jmenovaných komisí, jejichž úkoly byly následující:\n\nV roce 1996 Peled vstoupil do strany Likud a stal se hlavním podporovatelem Benjamina Netanjahua. Před volbami do Knesetu v roce 2009 získal 15. místo na kandidátní listině strany. Ve volbách pak strana získala 27 mandátů a Peled se stal poslancem Knesetu. Ve vládě Benjamina Netanjahua byl následně jmenován ministrem bez portfeje. Dne 16. září 2012 oznámil rezignaci na svůj poslanecký mandát a 27. září rezignoval na post ministra bez portfeje.\n\n"}
{"id": "547157", "url": "https://cs.wikipedia.org/wiki?curid=547157", "title": "Categoría Primera A", "text": "Categoría Primera A\n\nCategoría Primera A je nejvyšší profesionální fotbalová liga v Kolumbii. Ligu řídí División Mayor del Fútbol Profesional Colombiano, známá jako DIMAYOR. Roku 2010 se sponzorem soutěže na dalších pět let stal výrobce nealkoholických výrobků Postobón, který dal soutěži jméno Liga Postobón. Od roku 2015 nese nový sponzorský název Liga Aguila.\n\nSoutěže se účastní 20 týmů, které hrají systémem každý s každým v jarní a podzimní soutěži. Nejhorší týmy vždy střídají postupující celky z nižší soutěže, Categoría Primera B. Nejúspěšnějším klubem je Atlético Nacional se 16 tituly (k roku 2019).\n\nDIMAYOR byla založena v roce 1948 v Barranquille proto, aby oficiálně organizovala fotbalové soutěže. Kvůli sporu s národním fotbalovým svazem byla liga prohlášena mezinárodní federací FIFA za odtrženou, její účastníci byli vyloučeni z mezinárodních soutěží a potrestána byla také kolumbijská fotbalová reprezentace. Sankce se ale ligy nedotkla. Kvůli stávce v argentinském fotbale podepsali tamní nejlepší fotbalisté smlouvy v Kolumbii. Této éře se říkalo \"El Dorado\" a trvala do roku 1953, kdy Alfredo di Stéfano odešel do španělského velkoklubu Real Madrid.\n\nV průběhu jedné půlsezóny, která trvá osmnáct kol, hraje každý tým proti každému jednou a navíc další zápas proti místnímu rivalovi. Za vítězství se do tabulky zapisují tři body, za remízu bod. Nejlepší čtyři týmy postupují do play off.\n\nFinále se hraje na dva zápasy, mistrem se stává tým, který má lepší skóre z obou zápasů. Pokud je po odvetě skóre vyrovnané, následuje okamžitě penaltový rozstřel. Pravidlo o počtu branek vstřelených na hřišti soupeře se nepoužívá.\n\nSoučasný hrací systém soutěže byl ustaven v roce 1999, přičemž předchozí systémy se měnily a byly velmi složité. Sezóna 1996-1997 například trvala celých 18 měsíců od července 1996 do prosince 1997. Nový systém byl zaveden k tomu, aby bylo dosaženo větší atraktivnosti, někteří významní kolumbijští trenéři ho ale kritizovali. Již několikrát se stalo, že tým, který vedl po většinu základní části, vůbec nehrál ani ve finále.\n\nPráva na vysílání přenosů z ligy vlastní od roku 2006 na pětileté období televize Telmex.\n\n"}
{"id": "547164", "url": "https://cs.wikipedia.org/wiki?curid=547164", "title": "Percy Jackson (postava)", "text": "Percy Jackson (postava)\n\nPerseus „Percy“ Jackson je hlavní postavou literárního díla Ricka Riordana \"Percy Jackson a Olympané\" a stejnojmenného filmu režiséra Chrise Columba, ve kterém hraje hlavní roli Logan Lerman. \n\nPercy je synem boha moří a oceánů Poseidóna a Sally Jacksonové. Jeho prarodiči jsou Kronos a Rheia. Percy bydlí na Manhattanu v New Yorku, jeho věk v knize je 12–17 let a jeho nejbližšími přáteli v knize jsou jeho bratr kyklop Tyson, satyr Grover a Annabeth. V prvním dílu - Percy Jackson a Zloděj blesku - musí najít ztracený Diův blesk, donést ho zpět na Olymp a zároveň zachránit svou maminku ze spárů podsvětí. Ve druhé knize - Percy Jackson a Moře nestvůr - se ztratí Percyho nejlepší přítel Tyson a hrozí, že Cheirón, dlouholetý učitel hrdinů a vůdce Tábora polokrevných, bude navždy vykázán z Tábora, jelikož je obviněn z otravy Thaliiny borovice. Následující díl - Percy Jackson a Prokletí titánů - se odehráva v zimě, kdy musí Percy s partou Lovkyň a Groverem zachránit samotnou paní Artemis ze spárů Titánů. V předposledním díle první série - Percy Jackson a Bitva o Labyrint - už jde opravdu o život a Tábor hledá všemožné způsoby, jak Krona porazit. Jedním z nich je prozkoumání tajemného Daidalova labyrintu, ze kterého se ne všichni vrátí. Poslední díl - Percy Jackson a Poslední z bohů - je velkolepým zakončením. Manhattan je centrem obří bitvy, ve které má strana zla ohromnou převahu. Ovšem dobro se nevzdává a bojuje do posledních sil...\n\nPercy má černé vlasy a zelené oči. Byl již sedmkrát vyhozen ze školy, jeho matka Sally Jacksonová pracovala v cukrárně, kde pekli pouze modré sladkosti, a občas Percymu některé donesla domů. Od té doby má Percy nejradši modré jídlo. Percy má meč Anaklusmos, který se mění do podoby propisky, která se Percymu objeví v kapse vždy, když ho ztratí. Jako všichni polobohové má problém s hyperaktivitou, poruchou pozornosti a dyslexií, a (nejen) proto umí číst starořecké texty. Protože je syn boha moře, umí ovládat vodu, která mu léčí zranění, také se může potápět do libovolné hloubky a umí pod pod vodou i dýchat. Dokáže také perfektně ovládat lodě a na moři má skvělý orientační smysl. Protože Poseidón stvořil koně, má pro ně i Percy zvláštní cit a umí s nimi hovořit. Také se přátelí s pegasem Blackjackem, kterého ve druhém dílu osvobodil z Lukovy lodi „princezny Andromedy“. \n\nFilm se od knihy významně liší. Filmový Percy má oproti knize hnědé vlasy a modré oči a ve filmu ho ztvárnil Logan Lerman. Od knižního Percyho se liší také věkem – v prvním filmu je mu asi tak 16-17 let, kde je také naznačeno, že se zamiloval do Annabeth, ale podle knižní předlohy by se do ní měl zamilovat až ve 4. až 5. díle, tedy přibližně ve 14 letech.\n\n"}
{"id": "547169", "url": "https://cs.wikipedia.org/wiki?curid=547169", "title": "Ministr vnitřní bezpečnosti Izraele", "text": "Ministr vnitřní bezpečnosti Izraele\n\nMinistr vnitřní bezpečnosti Izraele (: , \"sar le-bitachon pnim\") je člen izraelské vlády, který stojí v čele ministerstva vnitřní bezpečnosti, jenž dohlíží na Izraelskou policii a Izraelskou vězeňskou službu. Až do roku 1995 byla tato funkce známá jako ministr policie (: , \"sar ha-mištara\"). Neměla by být zaměňována s postem ministra vnitra.\n\nPrvním ministrem policie se stal Bechor-Šalom Šitrit, bývalý policista, jenž tento ministerský post zastával od vyhlášení izraelské nezávislosti v květnu 1948 až do své smrti v lednu 1967. Stal se tak členem celkem čtrnácti izraelských vlád, což z něj činí historicky nejdéle sloužícího izraelského ministra.\n\nMinisterský post byl zrušen v roce 1977, když se stal premiérem Menachem Begin. Obnoven byl v roce 1984 po nástupu Šimona Perese do čela vlády. Od května 2015 je ministrem Jariv Levin ze strany Likud. Příležitostně má ministr vnitřní bezpečnosti svého náměstka.\n\n"}
{"id": "547174", "url": "https://cs.wikipedia.org/wiki?curid=547174", "title": "Musandam", "text": "Musandam\n\nMusandam (: ) je poloostrov a zároveň jeden z guvernorátů Ománu.\n\nGeograficky, poloostrov Musandam vybíhá do Hormuzského průlivu, úzce vstupuje do Perského zálivu, z Arabského poloostrova. Musandam je exklávou Ománu, oddělený od zbytku země Spojenými arabskými emiráty. Jeho umístění dává Ománu částečnou kontrolu, společně s Íránem, nad strategickou úžinou. V severní části Musandamu, kolem osady Kumzar, je běžnou řečí kumzarština, jež náleží do skupiny jihozápadních íránských jazyků a je větví perštiny. Rozloha Musandamu dosahuje 1 800 km² a počet obyvatel 28 727 lidí. Spojení se zbytkem Ománu je tradičním problémem oblasti, ale od srpna 2008 se situaci značně zlepšila zahájením světově nejrychlejší osobní trajektové dopravy mezi Musandamem a Maskatem.\n\nGuvernorát Musandam se skládá ze čtyř distriktů (\"vilájetů\"):\n\nMěsto Chasab je regionálním centrem guvernorátu.\n\nOblast nabyla velkého strategického významu vzhledem ke své blízkosti k Hormuzskému průlivu.\n\nČlenité pobřeží se podobá kostrbatému pobřeží polárních oblastí, v tomto případě bylo pobřeží zformováno pohyby zemské desky. Arabská deska se pomalu tlačí pod Euroasijskou desku, a vytváří tak v Íránu dispozice k zemětřesení. Na přední hraně Arabské desky klesá poloostrov Musandam.\n"}
{"id": "547175", "url": "https://cs.wikipedia.org/wiki?curid=547175", "title": "Tulipánová revoluce", "text": "Tulipánová revoluce\n\nTulipánová revoluce (zřídka také \"Žlutá revoluce\") je označení událostí, které nastaly v roce 2005 v Kyrgyzstánu po vyhlášení výsledků druhého kola tamních parlamentních voleb. Její hlavní postavou se stal Kurmanbek Bakijev, předseda \"Lidového hnutí Kyrgyzstánu\", koalice opozičních politických stran kandidující v parlamentních volbách v roce 2005. Řadí se mezi tzv. barevné revoluce. Během ní byla svržen autoritářský režim prezidenta Askara Akajeva. Symbolem pádu Akajevova režimu se také stalo propuštění Felixe Kulova z vězení.\n\nProtestující si jako symboly osvojili růžové a žluté barvy. Tato revoluce byla podporována studentským hnutím odporu \"KelKel\" (volně překládáno jako \"renesance a svit boží\").\n\nPo vyhlášení výsledků druhého kola parlamentních voleb z 13. března 2005 vypukly ve městech Džalalabád a Oš protivládní demonstrace, jejichž účastníci obvinili vládní stranu ze zmanipulování voleb a požadovali odstoupení prezidenta Akajeva. Prezident se 20. března pokusil demonstrace brutálně rozehnat zásahem policie a speciálních jednotek, při němž podle prvních zpráv bylo zabito 14 lidí (později byla tato informace dementována), nepokoje však neskončily. Následujícího dne začal prezident ustupovat - prostřednictvím svého mluvčího vzkázal, že je ochoten s opozicí vyjednávat a přislíbil prošetření údajných volebních podvodů.\n\nKdyž se demonstrace 24. března přesunuly i do kyrgyzského hlavního města Biškeku, Akajev po útoku demonstrantů na vládní palác uprchl s rodinou ze země. O den později parlament jmenoval premiérem vůdce opozice Bakijeva a pověřil ho i funkcí prezidenta. Askar Akajev oficiálně rezignoval 3. dubna v Moskvě. Přechodné období bylo ukončeno předčasnými prezidentskými volbami 26. června 2005, jimiž byl ve funkci potvrzen Kurmanbek Bakijev.\n\nDo Bakijeva obyvatelé Kyrgyzstánu vkládali velké naděje a spojovali s jeho jménem lepší budoucnost. Bakijev však začal postupně budovat systém osobní moci a na klíčová mocenská místa dosazoval příslušníky své vlastní rodiny. Po pěti letech své vlády byl podle všeho stejně nenáviděný jako jeho předchůdce a 7. dubna 2010 byla při krvavých nepokojích jeho vláda sesazena rovněž. \n"}
{"id": "547182", "url": "https://cs.wikipedia.org/wiki?curid=547182", "title": "Jicchak Aharonovič", "text": "Jicchak Aharonovič\n\nJicchak Aharonovič (: יצחק אהרונוביץ, narozený 22. srpna 1950) je izraelský politik a bývalý poslanec Knesetu za Jisra'el bejtenu, který v letech 2009 až 2015 zastával post ministra vnitřní bezpečnosti.\n\nAharonovič se narodil v Jeruzalémě a vystudoval historii na Haifské univerzitě. V letech 2002 až 2004 byl zástupce náčelníka Izraelské policie a poté v letech 2004 až 2005 zastával pozici generálního ředitele autobusové společnosti Dan Bus Company.\n\nPoslancem byl poprvé zvolen ve volbách v roce 2006 za stranu Jisra'el Bejtejnu. V březnu 2007 byl jmenován ministrem turismu, avšak na svou funkci rezignoval v lednu 2008, když jeho strana opustila vládní koalici. Svůj poslanecký mandát obhájil ve volbách v roce 2009, pro něž získal 4. místo na stranické kandidátní listině. V nové vládě Benjamina Netanjahua byl jmenován ministrem vnitřní bezpečnosti. Dne 16. června 2009 se Aharonovič na Centrálním telavivském autobusovém nádraží setkal s tajným policejním detektivem působícím v terénu. Ten se na schůzku dostavil neupravený a ministrovi se omlouval, že je trochu špinavý. Aharonovič následně odpověděl: „špinavý? Vypadáte jako opravdový ‚arabuš.‘“ Toto slovo přitom v hebrejštině znamená „špinavý Arab.“ Několik jeho kolegů poslanců jeho výrok označilo za rasistický a Aharonovič se následně omluvil.\n\nVe volbách v roce 2013 svůj poslanecký mandát obhájil a setrval i v ministerské funkci. Ve volbách v roce 2015 nekandidoval a po ustavení čtvrté Netanjahuovy vlády jej v ministerské funkci vystřídal Jariv Levin ze strany Likud.\n\n"}
{"id": "547202", "url": "https://cs.wikipedia.org/wiki?curid=547202", "title": "Čtvrtá křížová výprava proti husitům", "text": "Čtvrtá křížová výprava proti husitům\n\nČtvrtá křížová výprava proti husitům byla poslední křížovou výpravou v první polovině 15. století, jejímž cílem bylo potlačení husitských kacířů v Čechách. Výprava se uskutečnila v létě roku 1431 a v jejím čele stáli braniborský vévoda Fridrich I. Braniborský a kardinál Giuliano Cesarini. Výprava byla zaskočena rychlým postupem spojených husitských vojsk vedených Prokopem Holým a po bitvě u Domažlic 14. srpna se úplně rozpadla. Fiasko tohoto tažení donutilo katolíky k společnému jednání s husity, které proběhlo na Basilejském koncilu.\n\nOstudná porážka a útěk předešlé křížové výpravy od Tachova v roce 1427 znamenala další posílení husitských pozic v Čechách. Táboři a Sirotci vedení Prokopem Holým podnikali pustošivé spanilé jízdy do okolních zemí, protože je již Čechy zmítané neustálou válkou a dlouho trvající neúrodou nedokázaly nadále uživit. Pokusy o jednání mezi husity a Zikmundem Lucemburským, které proběhly v letech 1429 v Prešpurku a v květnu roku 1431 v Chebu, však skončily nezdarem. Z iniciativy papežského nuncia kardinála Giuliana Cesariniho bylo na léto roku 1431 připraveno nové vojenské tažení proti husitům. Do čela výpravy se vedle kardinála Cesariniho postavil také zástupce Zikmunda Lucemburského v Říši Fridrich Braniborský. Křižáci počítali mimo jiné se zapojením rakouských vojsk Albrechta Habsburského z jihu a Slezanů a Lužičanů ze severu. Intervenční armády měly být připraveny k útoku do Čech na přelomu června a července.\n\n1. srpna vtrhla křižácká vojska ze západu do Čech a směřovala k husity obsazenému Tachovu. Ten byl krátce a neúspěšně obléhán, načež se křižáci 8. srpna hnuli směrem ke katolické Plzni. Avšak poté, co se přední velitelé dozvěděli o postupujících husitských silách, uhnula výprava směrem na jih a začala obléhat Domažlice. Husité spěchali městu na pomoc a po rychlém přesunu zastihli 14. srpna křižáky zcela nepřipravené. Katoličtí žoldáci, kteří nestihli včas zaujmout své bojové pozice, začali chaoticky ustupovat zpátky k hranicím. V zádech prchajícím křižákům mohutně hřměl husitský chorál Ktož jsú boží bojovníci. Jedinou skupinou, která kladla husitům tvrdý odpor, byli italští žoldnéři z kardinálovy osobní gardy, kteří srdnatě bránili křižáckou vozovou hradbu. Sám kardinál Cesarini uprchnul v přestrojení z bojiště. Kališníci rychle porazili skupinu italských žoldnéřů a rozprášili zbylé ustupující křižáky.\n\nPodobně jako u třetí křížové výpravy padla husitům po rozehnání křižáků do rukou prakticky bez boje obrovská válečná kořist. Důležitější než ona však byl pro kališníky fakt, že tato potupná porážka přesvědčila katolíky o nutnosti přikročení k společnému jednání. Nového papeže Evžena IV. přesvědčil k jednání s kacíři právě kardinál Giuliano Cesarini. Největším husitským úspěchem se tak stalo přizvání kališnických zástupců na chystaný Basilejský koncil, kde měli obhajovat své pozice.\n\n"}
{"id": "547207", "url": "https://cs.wikipedia.org/wiki?curid=547207", "title": "Jan II. z Michalovic", "text": "Jan II. z Michalovic\n\nJan Ješek z Michalovic přízviskem Správný ( – 1354) byl český šlechtic z rodu pánů z Michalovic, který několik let zasedal v zemském soudě. Byl vlastníkem nejen na boleslavského panství, ale patřil mu i Brandýs nad Labem, dále hrady Ostrý, Děvín, Úštěk a později přikoupil i Skorkov, Benešov nad Ploučnicí a Českou Kamenici.\n\nPanství se ujal po smrti svého otce Beneše z Michalovic. Stejně jako jeho děda Jan I. z Michalovic vyznával rytířské tradice, které spojil s různými politickými aktivitami. Byl velmi blízký králi Janu Lucemburskému a později stál i po boku Karla IV. V jeho životě hrály velkou roli hmotné statky. Krále Jana Lucemburského finančně podporoval při jeho válečných tažení. Od krále za tuto podporu získal různé protislužby, privilegia a koncese, čímž se michalovický majetek utěšeně rozrůstal. Roku 1334 provázel Jana Lucemburského jako člen královské družiny do Litvy.\n\nDne 24. února 1334 vydal listinu o přenesení tržní osady Podolec v podhradí hradu Boleslavi na výšinu do jeho sousedství, a položil tak základ pozdějšího rozvoje města Mladé Boleslavi. Tržní osada Podolec i nadále prosperovala a na prázdné výšině se začalo stavět. Jeho zájmem bylo, aby každý řemeslník prosperoval a u hradu si postavil vlastní dům. Byl si vědomý toho, že jen od prosperujícího řemeslníka, může dostávat pravidelné roční feudální dávky. Většina stavení byla převážně dřevěná a soustředila se kolem trojúhelníkového rynku. Jeho další snahou bylo vymanit město z provinciální úrovně a ze zemědělského zaměření, podporoval především řemesla a obchod. \n\nI když především pobýval na svém rodinném sídle nedalekém hradě Michalovice, tak nechal částečně opravit i pobořený boleslavský hrad. V roce 1345 se nepohodl o hranice svého území s míšeňským purkrabím Menhartem z Hradce. Údajně při tom mělo dojít i k ozbrojenému střetnutí. Rodovým erbem Michaloviců byla původně markvartická lvice, v klenotu měli rozevřená orlí křídla. Později z neznámých důvodů došlo ke změně, v Ješkově pečeti z roku 1345 byl štít bez figury, rozdělený na dvě poloviny a v klenotu složená křídla. Podle pozdějších vyobrazení byla jedna polovina štítu černá a druhá stříbrná.\n\n"}
{"id": "547208", "url": "https://cs.wikipedia.org/wiki?curid=547208", "title": "Neruda (hudební skupina)", "text": "Neruda (hudební skupina)\n\nNeruda je česká rocková hudební skupina.\n\nSkupina Neruda byla založena začátkem roku 2010 producentem Romanem Holým a zpěvákem skupiny Monkey Business Matějem Ruppertem. Základní sestavu tvoří autor hudby Roman Holý, zpěvák Matěj Ruppert, kytaristé Lukáš Martinek a Petr Škarohlíd a bubeník Miloš Dvořáček.\n\nSkupina v březnu 2010 vydala první album nazvané rovněž \"Neruda\".\n\nPozději skupinu opustil Dvořáček, kterého v roce 2013 nahradil Martin Valihora.\n\n\n"}
{"id": "547211", "url": "https://cs.wikipedia.org/wiki?curid=547211", "title": "Avulze", "text": "Avulze\n\nAvulze znamená odtržení, vytržení některého anatomického útvaru. Jedná se o traumatický druh amputace, od vyražení zubu, přes avulzní poranění kůže či dalších částí těla.\n\nOdstranění celé anatomické vrstvy např. skalpováním či sedřením.\n\nAvulze - vytržení - míšních kořenů pažní nervové pleteně (plexus brachialis, brachiální plexus) je nejsložitějším poraněním periferní nervové soustavy. V naprosté většině postihuje mladé muže, typicky ve věku 16-30 let, při motonehodě, vzácněji při autonehodách či pádu těžšího předmětu na rameno.\n\nPažní nervová pleteň je svazek nervů vznikající z tzv. míšních kořenů v úrovni 5. až 8. krčního segmentu (C5-C8) až po 1. hrudní segment (Th 1), který zajišťuje pohyb a citlivost celé horní končetiny. Poranění se zpravidla projeví nemožností pohybu některými nebo všemi svaly a ztrátou či změnou cítivosti v určitém úseku pokožky horní končetiny.\n\nNejčastěji poranění pažní pleteně vzniká trakčním mechanismem – tahem za nervy. K těmto postižením dochází nejčastěji při prudkém nárazu na rameno nebo tahem za horní končetinu. Typickým mechanismem úrazu je pád na motocyklu, méně často autonehoda. Velice často u těchto poranění dochází k vytržení nervových kořenů z oblast krční míchy. Nervy pažní pleteně můžou být ovšem poškozeny kdekoliv ve svém průběhu k horní končetině. Podle klinického nálezu rozlišujeme následující základní typy poranění pažní pleteně:\n\n1. Horní typ – postižení v úrovni kořenů C5-6, porucha všech pohybů ramene a ohnutí lokte, přičemž je zachována hybnost ruky a prstů.\n\n2. Střední typ – postižení v úrovni C7, porucha natažení paže v lokti, zápěstí i prstů. Samostatně se vyskytuje vzácně, většinou bývá v kombinaci s ostatními typy\n\n3. Dolní typ – postižení v úrovni C8-Th1 – postižení všech pohybů ruky a prstů\n\n4. Kompletní léze – kombinace všech předchozích, úplná obrna a necitlivost celé horní končetiny\n\nVolba vhodného typu rekonstrukce nervu závisí od výsledků předoperačních vyšetření a od operačního nálezu:\n\n1) \"jednotlivé nervy pleteně jsou utištěny v jizvě\" - provede se prosté uvolnění nervů z jizvy bez přerušení jejich kontinuity (exoneurolýza), předpokládá se následná spontánní reinervace\n\n2) \"některý z nervů je přerušen\" – provede se jeho sešití, a to buď přímo, a nebo pomocí tzv. štěpu – tj. části nervu, který se použije k překlenutí defektu mezi pahýly poškozeného nervu (nejčastěji se používá n. suralis – kožní nerv běžící po zadní straně lýtka zodpovědný za citlivost malého okrsku kůže na vnější straně nártu)\n\n3) v případě, že \"nervový kořen byl vytržen z míchy\", je jeho primární rekonstrukce – tj. přišití k míše – nemožná. V úvahu připadají v tomto případě některé z následujících rekonstrukčních výkonů:\n\na) Neurotizace – pro rekonstrukci poškozeného nervu, který inervuje svaly důležité pro hybnost paže, lze použít jiný nerv, který nebyl poškozen a je funkčně málo důležitý. Jako dárci mohou být použity: a) nervy patřící k pažní pleteni: nervy inervující prsní svaly (nervi pectorales), dlouhý hrudní nerv (nervus thoracicus longus) nebo nerv inervující široký sval zádový (nervus thoracodorsalis) nebo b) nervy, které nepatří do vlastní pleteně: mezižeberní nervy (nervi intercostales), IX. hlavový nerv (nervus accesorius). Tyto nervy poté místo původního svalu inervují svaly jiné, tj. ty, které jsou v oblasti rekonstruovaného nervu. Pacient se musí při následné rehabilitaci naučit změnit naprogramované pohybové vzorce, tj. např. to, že „stahem“ prsního svalu způsobí ohnutí lokte. Časem se toto stane zcela automatickým a většině pacientů to nečiní žádné potíže.\n\nb) End-to-side spojka – rekonstruovaný nerv se přišije na stranu jiného, normálně fungujícího nervu. Nervová vlákna se v místě spojení časem rozvětví, vrostou do postiženého nervu a obnoví jeho funkci. Tento způsob rekonstrukce je použit v případě, že nejsou k dispozici vhodné dárcovské nervy. Také zde je nutná dlouhodobá rehabilitace opět se změnou pohybových vzorců a naučení se ovládat postižené svaly jiným způsobem, něž tomu bylo před úrazem.\n\nc) Oberlinova technika - využití části zdravého nervu(nejčastěji loketní nebo vřetenní nerv) pro napojení na poškozený nerv bez ztráty funkce použitého dárcovského nervu\nObecně při těchto úrazech platí, že cílem operace je, aby pacient byl schopen pohybů v rameni a ohýbání paže v lokti. To jsou totiž nejdůležitější pohyby na horní končetině, které zlepší soběstačnost pacienta. U poranění pažní pleteně má rekonstrukce nervů zabezpečujících pohyby ruky a prstů (dolní typ) doposud nedostatečné výsledky, po delší době už není návrat funkce vůbec možný – hlavním důvodem je příliš dlouhá dráha pro reinervaci od místa postižení nervu k cílovým svalům. Svaly se totiž po určité době nezvratně mění v nefunkční vazivovou tkáň.\nVlastní operace se provádí v celkové anestézii, řez je veden v podpažní jamce, případně i v nadklíčkové oblasti. Jedná se o velmi jemnou operaci, kdy se používá operační mikroskop a tzv. mikroinstrumentárium - velmi jemné operační nástroje a šicí materiál.\nPooperační péče\n\nPo operaci nerv potřebuje k hojení klid. Končetina je znehybněna – a to minimálně po dobu 21 dnů od operace. Po uplynutí této doby se považuje spoj nervu již za dostatečně pevný a může se začít s rehabilitací. Svaly končetiny je nutné udržovat ve funkčním stavu, to znamená, že je nezbytně nutná pravidelná rehabilitace včetně elektrostimulací (elektrické impulzy vyvolávající záškuby svalu) denervovaných svalů, aby se zabránilo přeměně svalů v nefunkční vazivovou tkáň do doby, než k nim proroste rekonstruovaný nerv. Nerv roste rychlostí 1 mm za den, proto první známky reinervace lze očekávat nejdříve za několik měsíců - většinou jsou první známky zlepšení patrny cca po půl roce od operace.\n\nV současné době je péče koncentrována celosvětově do center, v ČR je léčba prováděna na neurochirurgii ÚVN.\n"}
{"id": "547213", "url": "https://cs.wikipedia.org/wiki?curid=547213", "title": "Jan Fidler", "text": "Jan Fidler\n\nJan Fidler (* 14. května 1927, Jindřichův Hradec – 8.května 2018, Praha ) československý diplomat, vedoucí diplomatického protokolu ministerstva zahraničí, čs. velvyslanec v Londýně.\n\nJan Fidler pracoval v diplomatických službách od roku 1962. V letech 1964 – 1968 jako velvyslanecký rada ve Švédsku, jako zástupce velvyslance v letech 1970 – 75 ve Finsku a v letech 1980 – 85 v Polsku. V období l986 – 1987 pracoval jako vedoucí diplomatického protokolu tehdejšího Federálního ministerstva zahraničních věcí ČSFR a v roce l987 byl jmenován velvyslancem ve Velké Británii, kde působil do roku 1989.\n\n"}
{"id": "547214", "url": "https://cs.wikipedia.org/wiki?curid=547214", "title": "Max Lobkowicz", "text": "Max Lobkowicz\n\nMaximilian Erwin Lobkowicz, celým jménem Maximilián Ervín Marie Josef Antonín Paduánský Jindřich Tomáš Lobkowicz (26. prosince 1888 Bílina – 1. dubna 1967 Dover, Massachusetts) byl šlechtic z knížecí roudnické primogeniturní větve Lobkoviců, právník, politik a diplomat. Kvůli nerovnorodému sňatku byl zbaven práva užívat titul vladař domu lobkowiczkého a vévoda z Roudnice.\n\nMaturoval na německém gymnáziu na Malé Straně v Praze a v roce 1913 získal titul doktor práv na Univerzitě Karlově. Aktivně se podílel na vzniku republiky v roce 1918, kterou představitelé jeho rodu podpořili i v jejích nejtěžších chvílích v roce 1938 a 1939, kdy se připojili k prohlášením věrnosti české a moravské šlechty. V roce 1936 nakoupil velký balík akcií firmy Jindřich Mattoni. Před nacisty emigroval a z pověření Edvarda Beneše pracoval nejprve od října 1941 jako vyslanec a od června 1942 jako československý velvyslanec ve Spojeném království. V československém vojsku na západě bojoval také jeho příbuzný Eduard Lobkowicz, vyznamenaný československým vojenským křížem.\n\nPro nacisty byl Max Lobkowicz vlastizrádcem, jeho jmění bylo zabaveno a například Roudnický zámek byl dislokován pro potřeby školy Schutzstaffel (SS). Po osvobození byl sice rodový majetek (Lobkovický palác, hrad Střekov, zámek Nelahozeves atd.) na krátkou dobu vrácen, ale když byl kompletně po osvobození zkonfiskován, opustil Max Lobkowicz, (od 19. října 1947 čestný občan Roudnice nad Labem) Československo a usadil se v Spojených státech amerických, kde také v roce 1967 ve věku 79 let zemřel.\n\nPo roce 1989 byl majetek rodu vrácen a jeho syn Martin (1928–2014) a vnuk William Lobkowicz (* 1961) se zasloužili o zpřístupění sbírky rodu Lobkoviců v Lobkovickém paláci v Praze a také na zámku Nelahozeves.\n\nMaximilián Ervín se 1. prosince 1924 v Londýně oženil s Gillian Margarette Hope, rozenou Somerville of Drishane (16. října 1890 Londýn – 2. března 1982, Dover, Massachusetts), dcerou Aylmera Coghilla Somerville na Penleight House a Emmeliny Sophie Sykesové. Gillian se vdávala podruhé, jejím prvním manželem byl od roku 1911 Francis Hugh Bonham-Carter (1879–1960), rozvedli se v roce 1923.\n\nMax a Gillian spolu měli 3 syny:\n\n\n\n"}
{"id": "547216", "url": "https://cs.wikipedia.org/wiki?curid=547216", "title": "Guvernorát", "text": "Guvernorát\n\nGuvernorát (francouzsky \"gouvernorat,\" anglicky \"governorate)\" je územní správní jednotka, v jejímž čele stojí guvernér. Zatímco anglicky mluvící země směřují k pojmenovávání regionů spravovaných guvernérem jako státy, provincie nebo kolonie, označení guvernorát je často používáno pro anglický překlad správních jednotek neanglicky mluvících zemí.\n\nNejčastěji se tento pojem používá při překladu arabského محافظة \"(muḥāfaẓah),\" zřídka \"vilájet\". Může ale také odkazovat na gubernii a generálního guvernéra Ruského impéria nebo na 34 „gobernaciones“ Španělského impéria.\n\nArabský pojem محافظة \"(muḥāfaẓah),\" plurál محافظات \"(muḥāfaẓāt),\" je odvozen od titulu المحافظ \"(al-muḥāfiẓ)\" = „guvernér“, „místodržitel“, „zástupce panovníka“. Arabské \"muḥāfaẓ\" ovšem současně znamená „ochrana“, takže etymologicky lze titul místodržitele přeložit jako „ochránce“. Naproti tomu anglické a francouzské varianty slova \"guvernorát\" jsou odvozené z francouzského \"gouvernement\" („vláda“), potažmo z latinského slovesa \"gubernare\" („řídit“, „vládnout“, „vést“) a řeckého \"kybernan\" („řídit, kormidlovat loď“).\n\nPojem \"guvernorát\" jako správní jednotka arabských zemí se v češtině objevuje až v poslední době pod vlivem angličtiny a francouzštiny. Přímý, ale poněkud zastaralý překlad arabského \"muḥāfaẓah\" by mohl znít \"místodržitelství.\" Není ale důvod, proč tyto územní jednotky nepřeložit do češtiny prostě jako \"provincie\" nebo \"kraj.\"\n\nMuháfaza je správní jednotkou v mnoha arabských zemích. Někde muháfazy spojují více vilájetů; jiné důkladně dodržují tradiční hranice vilájetů z dob Osmanské říše. S výjimkou Tuniska, všechny níže uvedené „guvernoráty“ jsou překladem arabského slova muháfaza.\n\n\n"}
{"id": "547218", "url": "https://cs.wikipedia.org/wiki?curid=547218", "title": "Spadla z oblakov", "text": "Spadla z oblakov\n\nSpadla z oblakov je československý televizní seriál ve slovenštině, natočený v letech 1978–1980 na motivy knihy \"Spadla z nebe\" (1967) českého spisovatele, novináře a scenáristy televizních programů Václava Borovičky.\n\nSeriál vypráví o neobyčejném mimozemském děvčátku Majce z planety Gurun, která se dostala na Zem do malého slovenského městečka Čabovce, kde se seznámila s místními dětmi, se kterými prožívá vzrušující dobrodružství. Majka, jak se patří na mimozemšťanku, má dovednosti, které obyčejné děti neovládají - umí létat bez pomocí přístrojů, chodit po stropě, po vodě, replikovat libovolné předměty, měnit rychlost plynutí času a mnohé jiné. Je přirozené, že Majka s takovými unikátními schopnostmi se stane objektem zájmu jistých záhadných tajných služeb. Přitom všem Majka zůstává dítětem, které nerozumí mnohým jednoduchým věcem. Ale díky svým novým přátelům Majka postupně odkrývá pro sebe svět lidí s jejich radostmi i smutky, přátelstvím a vzájemnou pomocí.\n\n\nFilmové studio Gottwaldov - Československá televízia Bratislava\n\n"}
{"id": "547219", "url": "https://cs.wikipedia.org/wiki?curid=547219", "title": "Fran Levstik", "text": "Fran Levstik\n\nFran Levstik (28. září 1831, Dolnje Retje – 16. listopad 1887, Lublaň) byl slovinský spisovatel, básník, literární kritik a žurnalista.\n\nFran Levstik se narodil v rolnické rodiny v obci Dolnje Retje v dnešní občině Velike Lašče. Již od dětství se Levstik jevil jako bystrý a všestranně nadaný chlapec. Po tříleté docházce do školy ve Velikih Laščah ho otec poslal studovat do Lublaně. Zde navštěvoval dva roky základní školu a poté přestoupil na gymnázium, které ukončil roku 1853. V letech 1854–1855 studoval teologii v Olomouci, odkud byl ale vyloučen kvůli pohoršující básnické sbírce \"Básně\" (1854). Tyto básně byly zakázané a vyšly až dvanáct letech po jejich vzniku. Poté se rozhodl ve Vídni studovat techniku. Zde byl ale bez prostředků, vydal se tedy na cestu domů přes Graz a Maribor, kudy pokračoval v cestě do Krškega. Tam se setkal s bývalým spolužákem Almanem, který mu uvolnil pozici domácího učitele u hraběte Paceju na hradě Turnu pod Čatežem. Zde sečkal po dva roky a seznámil se s krasavicí Tono, dcerou zámožného hospodského Zidara. Na podzim 1857 se přestěhoval do Lublaně, kde stále myslel na krásnou Tono, která ho inspirovala k napsání Toniných básní (Boječnost, Prvi poljub, Toni, Ne jokaj, Zvečer, Otvi, Tiha žalost, Srečni mrak). Roku 1858 mu ale hrabě Pace vypověděl službu a Levstik neměl na živobytí. Jeho dalším zaměstnáním byla opět pozice domácího učitele u básníka Miroslava Vilharja na hradě Kalec blízko Knežaka, kde pracoval až do roku 1861. Tentýž rok dostal práci tajemníka ve slovinské čítárně v Terstu a 1862 na podnět Vilharja spolupracoval s vydavatelstvím listu Naprej. V letech 1864 se stal prvním tajemníkem Slovinské matice. Díky sporům se Staroslovinci ale následný rok z funkce odstoupil. Roku 1872 dostal práci písaře v lublaňské lycijské knihovně, kde pracoval až do smrti. Zemřel po dlouhotrvající nemoci v šestapadesáti letech. Pohřeb byl hodný velikého spisovatele. O dva roky později postavili Levstikovi ve Velikih Laščah pomník.\nNa Levstikovu památku nese dnes náměstí a ulice v Lublani jeho jméno.\n\nFran Levstik je považován za jednoho z prvních klasiků slovinské vypravěčské prózy. Hlavní období jeho tvorby spadá do let 1850–1859. Levstik psal spíše kratší vyprávění, jako jsou umělecké povídky, literární cestopisy, satirická groteska a vyprávění ze života. Jeho nejznámější povídky jsou a cestopisnokritická esej s knižním plánem , který je důležitý především díky literárnímu programu, rozvoji kratší prózy, zejména novely a románu, humoristické prosté psaní pro lid. V cestopisu pozoruje, zaznamenává a komentuje svět kolem sebe. Pro vzpomínku na toto cestování se každý rok organizuje pochod po Levstikově cestě. Své jazykovědné vlohy prokázal také v díle .\n\nDalším jeho významným dílem je příběh o Martinu Krpanovi, který slyšel od nějakého sedláka a poté ho podle sebe upravil a napsal o něm povídku. Povídka je o silném, vynalézavém a dobráckém Martinovi a jeho kobyle, kteří vozí pašovanou sůl; díky své síle, kterou Martin předvede při přemístění kobyly i s nákladem, je pozván do Vídně, kde se utká v souboji s obrem Brdavsem, vtipem a nebojácností zvítězí a vrací se domů.\n\nVedle Martina Krpana je známé Levstikovo dílo pro mládež . Povídka hovoří o chlapci, který pochází z chudé rodiny a který má hodně sourozenců. Protože je nejmladší, musí stále nosit staré a záplatované oblečení. Jednoho dne se jeho stará košilka tak roztrhá, že mu spadne s ramen a chlapec zůstane nahý. Na pomoc mu přijdou zvířátka. Ovečka dá chlapci vlnu, keř z ní vyčeše přízi, pavouk z příze usouká nitku, z které se utká látka, rak ji poté rozstříhá a ptáček ji sešije. Chlapec celý šťastný utíká domů, aby ukázal své rodině novou košilku.\n\nFran Levstik začal psát básně již na gymnáziu. První báseň, kterou napsal, se jmenovala a vyšla ve Slovinském listu.\n\n\n\n\n\n"}
{"id": "547220", "url": "https://cs.wikipedia.org/wiki?curid=547220", "title": "Christian Hermann Benda", "text": "Christian Hermann Benda\n\nChristian Hermann Benda (pokřtěn 7. srpna 1759, Gotha – 30. listopadu 1805, Výmar) byl operní zpěvák a divadelní herec. Pocházel z muzikantské rodiny Bendů.\n\nNarodil se v Gotě v Durynsku. (Některé zdroje uvádějí rok narození 1763.) Jeho otcem byl hudební skladatel Jiří Antonín Benda. Vyrůstal v hudebním prostředí hudebníků na dvoře vévody Friedricha III.. Otec zde byl kapelníkem dvorské kapely, ve které působil i jeho strýc houslista Dismas Hataš, manžel Anny Františky Hatašové, rozené Bendové. Anna Hatašová byla nejenom výbornou zpěvačkou, ale techniku zpěvu také vyučovala a lze předpokládat, že Christian Benda patřil mezi její žáky.\n\nV Gotě roku 1778 vystoupil poprvé v divadle, když zpíval roli Lukáše v opeře svého otce \"Der Dorfjahrmarkt\" (Vesnický trh). V listopadu 1778 doprovázel otce na jeho cestě do Vídně, kde měli spolu několik vystoupení (např. v Burgtheatru a v Kärntnertortheater). Na jaře 1779 se vrátili zpět. \nJe uváděn mezi zpěváky při uvedení Mozartova Únosu ze serailu v Německu 16. října 1788. V roce 1791 se stal hercem a zpěvákem ve výmarském Hoftheatru, kde působil až do své smrti.\n\nTaké jeho mladší bratr Karl Ernst Eberhard Benda (9. února 1764 Gotha – 27. ledna 1824 Berlín) byl divadelním hercem a zpěvákem.\n"}
{"id": "547221", "url": "https://cs.wikipedia.org/wiki?curid=547221", "title": "Monument znovuzrození Afriky", "text": "Monument znovuzrození Afriky\n\nMonument znovuzrození Afriky () nazývaný také Africká renesance byl slavnostně otevřen dne 4. dubna 2010 v senegalském hlavním městě Dakaru. Jedná se o 49 metrů vysoké bronzové sousoší v sovětském stylu. Socha vznikla v souvislosti s 50. výročím nezávislosti Senegalu, který byl do 4. dubna 1960 v područí Francie. Výstavba tohoto monumentu začala v roce 2006 a náklady na výstavbu převýšily 20 milionů €. Socha znázorňuje rozmáchlého muže, ženu a dítě, kteří hledí k Atlantskému oceánu.\n\nS výstavbou a návrhem tohoto sousoší je pevně spjato jméno senegalského prezidenta Abdoulaye Wadeho. Výstavbu prováděla společnost z KLDR.\n\n"}
{"id": "547222", "url": "https://cs.wikipedia.org/wiki?curid=547222", "title": "Plavuň", "text": "Plavuň\n\nPlavuň (\"Lycopodium\") je rod plavuní řazených do rostlinné čeledi plavuňovitých (\"Lycopodiaceae\"). Je úzce příbuzný s rodem plavuník (\"Diphasiastrum\"). Některé druhy se z vnějšku podobají velmi malým nahosemenným rostlinám a například v angličtině mají tyto podobné druhy lidová jména jako „ground-pine“.\n\nSpory plavuní setrvávají v půdě několik let (obvykle 5 až 7), než začnou klíčit v malý prvoklíček hlízovitého tvaru. Prvoklíček je bez chlorofylu, a proto jeho výživa závisí na symbióze s některými druhy hub. Vyvíjí se velmi dlouho, často 10 až 15 let, než dosáhne pohlavní zralosti a začnou se na něm vyvíjet samčí pohlavní orgány. Jako „lákací“ látku pro spermatozoidy při oplozování vylučují archegonia plavuní kyselinu citrónovou.\n\nProtože při tomto zdlouhavém a složitém způsobu pohlavního rozmnožování by plavuně neměly mnoho naděje na přežití, je u nich časté vegetativní rozmnožování pomocí opadaných pupenů a krátkých větviček, které se vytvářejí v horní části výhonů. Sporofyt plavuní tvoří plazivá nebo vzpřímená nečlánkovaná plná lodyha s drobnými přisedlými listy. Sporofyly, na nichž se vytvářejí výtrusy, se tvarově neliší od listů asimilačních, bývají však většinou uspořádány ve výtrusnicové klásky. Výtrusnice sedí jednotlivě na vrchní straně lístků nebo v jejich úžlabí.\n\nPlavuně nalezneme nejčastěji v lesích a horských oblastech, někdy také na zaplavovaných stanovištích. Rostou vesměs jednotlivě a nevytvářejí proto souvislé porosty. Vyhovují jim humózní půdy a zastíněná stanoviště se stálou vzdušnou vlhkostí. Všechny naše druhy plavuní patří k vzácným a chráněným rostlinám. Na území České republiky se vyskytují 2 druhy plavuní rodu \"Lycopodium\".\n\n\n\n\n \n"}
{"id": "547224", "url": "https://cs.wikipedia.org/wiki?curid=547224", "title": "Kočkor", "text": "Kočkor\n\nKočkor (kyrgyzsky \"Кочкор\", rusky \"Кочкорка\", v dobách Ruské říše \"Столыпин\") je město v Narynské oblasti v Kyrgyzstánu. Nachází se v nadmořské výšce 1 800 m n. m. a má přibližně 14 tisíc obyvatel. Ve městě je oblastní muzeum.\n"}
{"id": "547225", "url": "https://cs.wikipedia.org/wiki?curid=547225", "title": "Roni Milo", "text": "Roni Milo\n\nRoni Milo (: רוני מילוא‎, rodným jménem Ron Milikovsky; * 26. listopadu 1949) je izraelský politik, právník a novinář. Více než dvacet let byl poslancem Knesetu za stranu Likud a během své politické kariéry zastával řadu ministerských funkcí v izraelské vládě; jmenovitě například ministra policie či ministra zdravotnictví. V letech 1993 až 1998 byl starostou Tel Avivu.\n\nPolitickou kariéru zahájil již jako student, tehdy jako předseda svazu izraelských studentů. Po absolvování Telavivské univerzity, kde studoval právo, vstoupil do politiky a stal se předsedou informačního oddělení frakce Cherutu v rámci strany Likud. Poslancem byl poprvé zvolen ve volbách v roce 1977 za stranu Likud. V roce 1988 se stal vůbec prvním izraelským ministrem životního prostředí (ve vládě Jicchaka Šamira). V roce 1990 byl jmenován ministrem práce a sociálních věcí a následující rok v rámci změnám ve vládě jmenován ministrem policie. Stal se rovněž předsedou Světového Likudu a šéfredaktorem týdeník Joman ha-Šavua (doslova „Deník týdne“).\n\nV roce 1993 byl zvolen starostou města Tel Aviv-Jaffa. Dne 30. prosince téhož roku rezignoval na svůj poslanecký mandát, aby se mohl plně věnovat svým povinnostem starosty. Po skončení funkčního období starosty kandidoval ve volbách v roce 1999 za nově založenou Stranu středu a v roce 2000 byl jmenován ministrem zdravotnictví ve vládě Ehuda Baraka. Poté, co Ariel Šaron zvítězil v roce 2001 ve volbách premiéra, byl Milo jmenován ministrem pro regionální spolupráci v nové vládě. Poté opustil Stranu středu a společně s Jechi'elem Lasrim založil stranu Lev, která se však již několik minut po svém vzniku sloučila s Likudem. O svůj poslanecký mandát přišel ve volbách v roce 2003.\n\n"}
