{"id": "398911", "url": "https://cs.wikipedia.org/wiki?curid=398911", "title": "Schlaraffia", "text": "Schlaraffia\n\nSchlaraffia je mužský recesistický spolek, který byl založen 10. října 1859 v Praze.\n\nZakladateli Schlaraffie byl ředitel Německého divadla v Praze Franz Thomé a basista téhož divadla Albert Eilers, k zakládajícím členům patřili další německy mluvící herci a německy mluvící obchodníci, zejména židovští, sdružení ve spolku \"Arkadia\" milovníků výtvarného umění a uměleckých památek. Roku 1861 uspořádali výstavu umění na Žofíně. Němčina je stále jazykem Schlaraffie po celém světě. Třemi cíli tohoto celosvětového spolku jsou přátelství, umění a humor. Schlaraffia nemá nic společného se Svobodnými zednáři ani s klubem Rotary International. Schlaraffové se distancují též od karnevalových spolků, s nimiž je lze lehko zaměnit kvůli jejich sklonu k humoru i kvůli jejich pestrému oblečení připomínajícímu nezasvěcenému karneval. Symbolem Schlaraffie je výr symbolizující moudrost.\n\nNázev \"Schlaraffe\" pochází pravděpodobně ze středohornoněmeckého slova \"slur-affe\", co znamená ‚bezstarostný požitkář‘. Devizou spolku je latinská věta: „In arte voluptas,“ tedy „V umění je rozkoš.“\n\nIdeály Schlaraffie jsou, jak bylo uvedeno výše, přátelství, humor a umění. Spolek se nezapojuje do všedního života a neobsahuje žádnou ideologii. Naopak se ohraničuje proti všednímu (= „profánnímu“), životu, aby členové, alespoň na čas, zapomněli na všední problémy a uvolnili se, věnujíce se přátelství, humoru a umění. Proto je na setkáních (\"Sippungen\") zapovězěno diskutovat o „profánních“ tématech, která mohou dovést ke sporu, např. politika a náboženství.\n\nSchlaraffia se chápe jako hra, v níž si její členové hrají na rytíře. Jako každá jiná hra má i Schlaraffia svoje pravidla, která jsou dopodrobna uvedena v „Spiegel und Ceremoniale“.\n\nExistují tři stupně členství: nováček začíná jako zbrojnoš (\"Knappe\"); po čase je povýšen na zeman (\"Junker\") a posléze jsou pasováni na rytíře (\"Ritter\").\n\n\"Knappen\" dostanou číslo, které se řídí dosavadním počtem bývalých a stávajících zbrojnošů v říši, např. Knappe 59.\n\nJunkeři jsou zpravidla oslovováni svými křestními jmény s předcházejícím titulem \"Junker\", např. \"Junker Michael\". Zde najdeme i výjimky, obzvlášť když se v říši nachází více junkerů stejného křestního jména.\n\nNa pasování na rytíře musí junker předložit rytířskou práci, v níž se zabývá schlaraffským tématem. Rytíři si zvolí zvláštní jméno, které bývá vyvozeno z „profánního“ povolání anebo z určitých osobních vlastností nebo koníčka. Mnohdy tu najdeme směs z obojího, např. \"Ritter Linguist aus den böhmischen Wäldern\". Dotyčný rytíř se zabývá jazyky a pracuje v „českých lesích“, čili v Česku.\n\nMístu, kde má Schlaraffia pobočku, se říká \"Reych\" (říše). Říše nese starobylé, mnohdy polatinštěné jméno, které má zdůraznit rytířský, čili středověký charakter této hry, např.: \"Praga\" (Praha), \"Berolina\" (Berlín), \"Lipsia\" (Lipsko) atd. Říše jsou očíslovány podle pořadí vzniku. \"Praga\" nese číslo 1, \"Berolina\" 2, \"Lipsia\" 3 atd.\n\n\nDalší říše na území Čech a Moravy vznikaly koncem 19. století v sudetoněmeckých komunitách:\n\nMezi nejnovější říše ve svazku patří \"Perla Costa Blanca\" (Denia/ Benissa, Španělsko) nesoucí číslo 422 a říše \"Zu den Vinokraten\" (Gamlitz, Rakousko) s řadovým číslem 423. I v Česku vzniká říše, a sice \"Feldlager zu Iglau\" (\"Castellum Iglaviae\") v Jihlavě (k pojmu \"Feldlager\" 'polní tábor' viz níže). I v Praze se Schlaraffia dostala k novému životu. Vznikl tam totiž šlarafský \"Stammtisch.\". K dalším centrum patří Opava.\n\nToho času však sestává Schlaraffia z pouhých 261 říší, neboť mnoho z nich v průběhu času zaniklo, mezi nimi i zakládající říše \"Praga\", která je schlaraffy označována jako \"Allmutter Praga\", matka všech říší. Mnoho říší zaniklo v letech 1937 a 1938, kdy nacisté zakázali většinu spolků a klubů v oblasti svého vlivu, včetně Schlaraffie.\n\nNež se schlaraffský místní spolek může označit za říši, má před sebou poměrně dlouhou cestu. Začíná jako \"Stammtisch\"; po čase je povýšen na \"Feldlager\" (polní tábor), potom na \"Colonie\" (kolonie) a posléze nastane slavnostní povýšení na \"říši\".\n\nKaždá říše se vyznačuje i svými barvami, které mají zpravidla historický původ. Barvy říše \"Dresa Florentis\" (Drážďany, číslo říše 411) např. jsou černá a žlutá, jsou to barvy Saska, říše \"Lympurgia\" (Limburg, č. ř. 322) nese oranžovou a modrou, barvy bývalého vévodství Nasavsko.\n\nJazykem Schlaraffie je po celém světě němčina, což však neznamená, že se členem může stát pouze někdo německé národnosti. Schlaraffia je zásadně otevřená každému, jenž se ztotožní s jejími ideály, čili má smysl pro humor, umění a přátelství – a jenž hovoří německy.\n\nSchlaraffská němčina se však vyznačuje celou řadou zvláštností. Jelikož si schlaraffové hrají na rytíře, snaží se o středověký jazyk, používajíce starobylá slova a výrazy. Tuto „variantu“ němčiny schlaraffové označují jako „Schlaraffenlatein – schlaraffská latina“, což někomu může připadat jako zlom, vždyť je zdůrazněno, že schlaraffským jazykem je němčina.\n\nPříklady: \n\"sippen\" — scházet se\n\"Atzung und Labung\" − Essen und Trinken – jídlo a pití (slovesa: \"atzen\" und \"laben\" – jíst a pít);\n\"Benzinross\" − Auto (doslova: benzinový kůň); \"Benzinelefant\" − Reisebus – autobus (doslova: benzinový slon); \"Burgschreck\" − Schwiegermutter - tchyně (doslova: postrach hradu); \"Burgwonne\" − Freundin - přítelkyně (doslova: slast hradu); \"Clavicimbel\" n. − Klavier - klavír; \"Zinkenmeister\" – ten, který na \"clavicimbel\" hraje.\n\nObvykle se dodržují pravidla německého reformovaného pravopisu; ale nejpoužívanější slova bývají psána starobylým způsobem, např.: \"Ambt\" 'úřad' (místo \"Amt\"), \"Reych\" 'říše' (místo \"Reich\"), \"Kantzler\" 'kancléř' (místo \"Kanzler\"), \"Zeyttung\" 'noviny' (místo \"Zeitung\").\n\nNejdůležitějším slovem Schlaraffie je \"Lulu\" (s přízvukem na druhé slabice). Slouží jako pozdravení, souhlas i pochvala.\n\nPři setkání se členové navzájem oslovují vesměs druhou osobou plurálu, čili si vykají (\"Ihr\", \"Euch\"), což je v němčině starobylým způsobem oslovení, jenž má též připomenout rytířské časy. Přitom nehraje roli, zdali si v profánním životě tykají. Toto vykání je součástí hry.\n\nSchlaraffskému setkání se říká \"Sippung\". Sloveso je \"sippen\", které souvisí se slovem \"Sippe\" 'čeleď, příbuzenstvo'. Koná se zpravidla jednou týdně v době od října do dubna, kteréžto období se schlaraffsky nazývá \"Winterung\" 'zimní období'. V letní době (\"Sommerung\"), od května do září, se \"Sippungen\" nekonají, zato probíhají volná setkání, neboli \"Krystallinen\".\n\n\"Sippung\" sestává ze dvou částí. První část se věnuje „úředním“ věcem: setkání se slavnostně zahájí, přivítají se hosté z jiných říší, přečte se protokol z předešlé \"Sippung\" atd.\n\nDruhá část je věnována umění, tj. každý, kdo chce, může něco podat, buďto něco slovního, anebo hudebního. Může to být něco, co dotyčný složil sám, anebo může podat dílo někoho jiného. Podání pocházející z vlastní ruky se schlaraffsky nazývají \"Fechsung\". (Sloveso je \"fechsen\" a základem tohoto slova je latinské sloveso \"facere\" ‚dělat‘). Za podání dostane přednášející odznak (\"Ahne\"). Mnoho schlaraffů nosí tyto \"Ahnen\" na „brnění“.\n\nPřestávce mezi oběma částmi se říká \"Schmuspause\".\n\nSchlaraffové označují svoje oblečení za \"Rüstung\" (brnění). Jedná se o dlouhé kabáty vyznačující se barvami říše. I \"helma\" je z látky a připomíná jenom vzdáleně rytířskou helmu. Nezasvěcení je považují spíše za karnevalové čepice.\n\n„Profánně“ lze schlaraffy poznat podle \"Rolandnadel\" (Rolandovy jehly), která se nosí na levé klopě žaketu. Je to špendlík se stříbřitou hlavičkou.\n\nSchlaraffia byla založena roku 1859 a tím začíná schlaraffský letopočet. Rok 1860 je rok 1, 1861 rok 2 atd. Rok 2009 tak kupříkladu byl jubilejním rokem 150; letošní rok (2020) je rokem .\n\nI měsíce mají ve Schlaraffii vlastní názvy, které jsou zčásti historicky doložené: \"Eismond\" – leden (doslova: měsíc ledu) \"Hornung\" – únor (doslova: měsíc rohů) \"Lenzmond\" – březen (doslova: měsíc jara) \"Ostermond\" – duben (doslova: měsíc Velikonoc) \"Wonnemond\" – květen (doslova: měsíc slasti) \"Brachmond\" – červen (doslova: měsíc lady) \"Heumond\" – červenec (doslova: měsíc sena) \"Erntemond\" – srpen (doslova: měsíc žně) \"Herbstmond\" – září (doslova: měsíc podzimu) \"Lethemond\" – říjen (doslova: měsíc vína) \"Windmond\" – listopad (doslova: měsíc větru) \"Christmond\" – prosinec (doslova: měsíc Vánoc).\n\nJako všeobecný zpravodaj se vydává časopis \"Derer Schlaraffen Zeyttung\" 'Noviny Schlaraffů', jenž vychází devětkrát ročně. Sídlo redakce je v Judenburgu/ Rakousko. Kromě toho jsou zemské redakce i v Německu, Švýcarsku jakož i v Severní Americe a Jižní Americe.\n\n\n\n\n"}
{"id": "398914", "url": "https://cs.wikipedia.org/wiki?curid=398914", "title": "Vladimír Lulek", "text": "Vladimír Lulek\n\nVladimír Lulek (21. května 1953 Šťáhlavy – 2. února 1989 Věznice Pankrác) byl recidivista a vrah.\n\nPřed spácháním pětinásobné vraždy byl už čtyřikrát soudně trestán.\n\nDne 22. prosince 1986 v Předměřicích nad Labem v podnapilém stavu nejprve 36 bodnými ranami\nusmrtil svoji o devět let starší manželku a poté ubodal k smrti i čtyři děti (10, 8, 7, 1,5 let). Tři starší děti byly manželčiny z předchozích vztahů a nejmladší dcera jeho.\n\nPoté se pokusil zabít i sousedku, která se mu snažila zabránit v jeho konání. Tu těžce zranil.\n\nPopraven byl v ranních hodinách v Pankrácké věznici 2. února 1989. Byl posledním popraveným v Česku. Posledním v Československu byl Štefan Svitek popravený 8. června 1989 v Bratislavě.\n\n"}
{"id": "398915", "url": "https://cs.wikipedia.org/wiki?curid=398915", "title": "Kamenný Dvůr (zámek)", "text": "Kamenný Dvůr (zámek)\n\nZámek Kamenný Dvůr je nově zrekonstruovaný pozdně barokní zámek v osadě Kamenný Dvůr v katastru města Kynšperk nad Ohří, v okrese Sokolov, v kraji Karlovarském. Zámecký park s pohřební kaplí je chráněn jako kulturní památka ČR.\n\nJedná se o trojkřídlou patrovou stavbu postavenou koncem 18. století městem Kynšperk nad Ohří na místě zbořené tvrze. Ta patřila rodu Leuchtenberků, a je poprvé zmiňována ve 14. století.\n\nV roce 1840 zámek koupil Augustin Eusebius Haas, který byl majitelem porcelánky v Horním Slavkově. Jeho synem byl pokračovatel jeho díla Georg Haas z Hasenfelsu, spolumajitel firmy \"Haas & Czjzek.\" Tomu se na zámku v Kamenném Dvoře narodil jediný syn Jiří Julius. Georg Haas i jeho manželka Olga zde byli pochováni v rodinné hrobce. Po druhé světové válce však čeští dosídlenci hrobku vyrabovali a ostatky pohřbených nechali poházené venku. Staly se tak potravou zvěře a toulavých psů.\n\nZámek poté využívala Československá armáda. Později zůstal opuštěný a stal se terčem vandalů a zlodějů. Chátral, a na prahu 21. století z něj byla naprostá troska. Některé z obvodových zdí se dávno zřítily a ze zámecké zahrady byl prales. Z inventáře zámku nezbylo téměř nic.\n\nV roce 2004 byly zbytky zakoupeny soukromým majitelem, a zámek byl nákladně dostavěn a restaurován podle historicky doložených materiálů. Zrekonstruovány a upraveny byly také zámecké zahrady s malou kaplí, jezero a ostrůvek. Dnes slouží jako luxusní hotel a restaurace, ale je dostupný i turistům. Během hlavní turistické sezóny je k dispozici průvodce, s možností prohlédnout si veškerý interiér zámku, a o víkendech také zábavný program, zahrnující vystoupení divadelní a šermířské skupiny.\n\nZ vybavení zámku nezůstalo pravděpodobně vůbec nic. Většina vybavení jsou dobové repliky či originály zakoupené z jiných míst. V horních částech zámku se nacházejí hotelové pokoje a jídelna. Ve spodní části poté upravená kuchyně a recepce. V levém křídle se nachází rytířský sál a ve sklepení vinný sklep, mučírna a několik místností. Ty jsou tematicky vybaveny, například jako pasířova dílna, věštírna, hvězdárna, apatyka či alchymistova laboratoř.\n\nZámek Kamenný Dvůr se nachází v turisticky významné oblasti, v takzvaném lázeňském trojúhelníku, mezi městy Františkovy Lázně, Mariánské Lázně a Karlovy Vary. Stojí přímo u silnice č. 6/E48 mezi Chebem a Sokolovem, a v blízkosti nově budované přípojky na rychlostní silnici R6.\n\n\n"}
{"id": "398924", "url": "https://cs.wikipedia.org/wiki?curid=398924", "title": "Štefan Svitek (vrah)", "text": "Štefan Svitek (vrah)\n\nŠtefan Svitek (23. ledna 1960 Podbrezová – 8. června 1989 Bratislava) byl slovenský recidivista, který v roce 1987 mimořádně brutálním způsobem zavraždil svou těhotnou manželku a dvě dcery. Za tento skutek byl odsouzen k trestu smrti a stal se posledním popraveným člověkem v Československu.\n\nSvitkův otec byl násilník a alkoholik. Rodinu často týral a Svitek si na takové chování zvykl a považoval to za naprosto normální. Už od puberty páchal různorodou trestnou činnost, mimo jiné byl trestán za krádeže a týrání zvířat. Na svobodě většinou nezůstal déle než 1 rok. Nejzávažnějšího zločinu se dopustil na mentálně retardované ženě, kterou unesl, věznil a pravidelně znásilňoval. Minimálně jednou se také musel podrobit ochranné protialkoholní a psychiatrické léčbě. Oženil se s Romkou Márií, která do manželství přinesla dvouletou dceru z předchozího vztahu. Pár se nastěhoval do rodinného domu v Brezně, okres Banská Bystrica. Svitek se začal brzy projevovat velmi agresivně a rodinu pravidelně bil.\n\nBěhem dopoledne 30. října 1987 Svitek společně s kolegou nařezal a odvezl dřevo na topení jejich známému. Ten jim za tuto službu předal 2 lahve rybízového vína, se kterými oba muži odešli do hospody. Tam je společně s objednaným alkoholem vypili a přesunuli se do hotelu Hron, kde dál popíjeli až do zavírací hodiny. Cestou domů měl opilý Svitek problémy s chůzí a usnul na lavičce. Jeho společník se od něho odpojil. Když se asi o hodinu později zimou probudil a došel domů, zjistil, že jeho manželka ani dvě dcery (4 a 6 let) tam nejsou. Došlo mu, že se asi přesunuly na noc do letní přístavby, kam se je vydal hledat. Došel až k ložnici, ale dveře byly zamčené. Svitek bouchal a křičel, ale manželka mu pouze odpověděla, aby se vrátil, odkud přišel. To ho rozzuřilo a rozhodl se dveře vyrazit. Donesenou sekerou dveře vylomil a vstoupil do místnosti. Postavil se nad postel a začal manželce vyčítat, že mu neotevřela. Ta mu věnovala pouze nazlobený pohled a bez odpovědi se k němu otočila zády. \n\nSvitek se přestal ovládat a ženu 16 ranami sekerou umlátil, přičemž jí prakticky oddělil hlavu od těla. Poté si všiml, že se budí i dcery, a proto na ně také zaútočil. Tu, která byla blíže k němu, udeřil třikrát a druhou čtyřikrát. Pohled na krev ho silně sexuálně vzrušil. Kuchyňským nožem, který si donesl z vedlejší místnosti, otevřel manželce trup od břicha po krk a levou rukou z něj vytrhal některé vnitřnosti, které házel na podlahu za sebe. Potom jí odřezal prsy, které pohodil na zem. Z těla vyndal i 6 měsíců starý lidský plod, který se ještě hýbal. Pomocí žiletky ho vypitval. Později si nedokázal vybavit, jestli tak udělal přímo při manipulaci s Máriiným tělem, nebo ho někam odnesl. Těla dcer se rozhodl odnést v jutovém pytli do lesa. Už před domem však dostal chuť zneužít i je. Pytel odnesl do předsíně, kde těla vysypal na podlahu. Žiletkou jim otevřel břišní dutinu a vytrhal část vnitřností. Ty poházel okolo sebe. Některé rozsekal nožem na kousky. Nad mrtvolami potom několikrát masturboval. Z běsnění ho vyrušil až kohout. Svitek si uvědomil, že už svítá a že musí někam utéct.\n\nOdešel do domu, kde se umyl. Utřel se do krvavého svetru, převlékl se a ušpiněné oblečení schoval do hromady dřeva před domem. Potom se vydal směrem od města. Vloupal se do opuštěného stavení, kde se opil a rozhodl se, že spáchá sebevraždu. Ještě než plán provedl, z opilosti usnul. Druhý den se přesunul do dalšího domu, kam se vloupal. V domě našel Alpu, kterou vypil a rozhodl se, že se oběsí a zároveň si pořeže varlata. Nejdříve se pokusil pořezat zavíracím nožem, který byl ale tupý. Když si sáhl do kapsy pro cigaretu, objevil žiletku, kterou se pořezal a pověsil se za trám. Oprátka ale nevydržela, Svitek spadl z velké výšky, poranil si hlavu a upadl do bezvědomí. Když se vzpamatoval, zaslechl před domem nákladní auto a rozhodl se utéct. Tou dobou už rodina zavražděných objevila těla a policie prohledávala okolí. Poraněného Svitka, který silně krvácel z rány v rozkroku, zadržel na silnici jeden z policejních vozů. Odvezli ho k výslechu, kde svůj čin doznal.\n\nRekonstrukce zločinu byla velice náročná. Před domem se začali scházet příbuzní zavražděné, kteří patřili k místní romské komunitě a chtěli se Svitkovi osobně pomstít.\n\nPodle znalců byl agresivní a psychopatická osobnost s úchylkami sadomasochismu, nekrofilie a zoofilie. Přiznal, že kastroval býky pomocí rozbité žárovky a do odřezaných genitálií potom onanoval. Vyhledával také sexuální styk s koňmi, krávami a ovcemi. Vzrušoval se bodáním jehel do svých bradavek, varlat, zaváděním předmětů do konečníku i zabodnutím rezatého drátu do břicha. Dalším problémem Svitkovy osobnosti byl alkoholismus, díky kterému mohl mít problémy potlačovat svou deviaci. Vraždu popsal jako svůj nejsilnější sexuální zážitek, kterého v životě dosáhl. Lítost nad svým skutkem nepociťoval.\n\nNáprava byla naprosto vyloučena a tak Krajský soud v Banské Bystrici vynesl absolutní trest – trest smrti. Příbuzní zavražděné Márie byli přesvědčení, že poprava vykonána nebyla a Svitek se někde pouze ukrývá.\n\nSvitek byl posledním popraveným v tehdejším Československu.\n\n"}
{"id": "398925", "url": "https://cs.wikipedia.org/wiki?curid=398925", "title": "Svazek prověření signálu", "text": "Svazek prověření signálu\n\nSignální svazek (Svazek prověření signálu) je spis, který v komunistickém Československu zakládala Státní bezpečnost (StB) na osoby, u nichž bylo potřeba prověřit signální poznatky, které naznačovaly protistátní činnost podezřelé osoby. Jednalo se zejména o skutečnosti, představující státní tajemství, mimoslužební návštěvy zastupitelských úřadů kapitalistických států, podezřelý styk nebo dopisování s osobami v kapitalistických státech apod.\n\nCílem svazku bylo prověřit sledovanou osobu a rozhodnout, zda jsou signály pravdivé. Při prověřování se vycházelo z poznatků získaných Státní bezpečností, vyšetřováním, hlášením úřadů a občanů.\n\nLhůta k prověření byla obvykle stanovena na 6 měsíců, mohla se o další dva až tři měsíce prodloužit. Pokud se podezření potvrdila, převedl se svazek na jiný druh operativního svazku. Pokud se podezření nepotvrdila, svazek se zrušil, nebo se převedl do pozorovacího svazku nebo se uložil do operativního archivu.\n\n"}
{"id": "398933", "url": "https://cs.wikipedia.org/wiki?curid=398933", "title": "Africký pohár národů 2012", "text": "Africký pohár národů 2012\n\nAfrický pohár národů pořádaný Gabonem a Rovníkovou Guineou byl 28. ročníkem fotbalového mistrovství Afriky. Vítězem turnaje se stal tým Zambie, který 12. února 2012 ve finálovém utkání porazil Pobřeží slonoviny.\n\nPět zemí kandidovalo na hostitele turnajů 2010-2013 včetně jedné společné nabídky.\n\n\nDo kvalifikace se zapojilo 46 reprezentací. Boje o účast na šampionátu přinesly mnohá překvapení. Vítěz posledních tří ročníků Egypt skončil na posledním místě své kvalifikační skupiny, nepostoupily ani takové velmoci jako Nigérie, Kamerun, Alžírsko nebo Jihoafrická republika. Naproti tomu si historicky první účast zajistily Niger a Botswana.\n\nSeznam účastníků podle rozdělení do výkonnostních skupin pro los, který proběhl 29. října 2011 v Malabo. V závorkách jsou koeficienty CAF.\n\nSkupiny A a B se odehrají v Rovníkové Guineji a skupiny C a D v Gabonu.\n\nPůvodní čas začátku zápasu byl 17:00, kvůli dešti byl odložen\n\nPůvodní čas začátku zápasu byl 20:00 ale byl posunut kvůli odložení zápasu Libye – Zambie\n\n"}
{"id": "398939", "url": "https://cs.wikipedia.org/wiki?curid=398939", "title": "Udidlo", "text": "Udidlo\n\nUdidlo je součástí uzdečky a uzdy. Tento nástroj slouží k ovládání koně. Udidel existuje mnoho typů – liší se použitým materiálem (nejčastěji kov, guma, plast, ale také provaz, kůže), lomením, tvarem, tloušťkou a šířkou – tyto faktory společně určují způsob působení na koňskou hubu.\n\nUdidlo spolu s uzdečkou a otěžemi tvoří kompletní uzdění.\n\n\n\nPokud jezdec přílišně trhá za otěže, může udidlo koni závažně poranit hubu. Proto někteří jezdci používají tzv. \" bezudidlové uzdečky\". Proto zde vždy platí pravidlo méně je někdy více.\n"}
{"id": "398943", "url": "https://cs.wikipedia.org/wiki?curid=398943", "title": "Katedrála Nejsvětějšího jména", "text": "Katedrála Nejsvětějšího jména\n\nKatedrála Nejsvětějšího jména je katedrála římskokatolické chicagské arcidiecéze. Nachází se ve městě Chicago ve státě Illinois. Její základy byly položeny v roce 1874 a otevřena byla 21. listopadu 1875, kdy byla zasvěcena Nejsvětějšímu jménu. Nahradila tak katedrálu Nejsvětější Panny Marie a kostel Nejsvětějšího jména, zničené při Velkém chicagském požáru v roce 1871. Několikrát byla rekonstruována; 4. února 2009, krátce po znovuotevření po dokončení oprav střechy ji poškodil požár, zvláště v podkroví, hlavní loď byla zasažena jen vodou použitou k hašení.\n\n"}
{"id": "398969", "url": "https://cs.wikipedia.org/wiki?curid=398969", "title": "Pečeť Michiganu", "text": "Pečeť Michiganu\n\nPečeť Michiganu, jednoho z federálních států USA, byla přijata dne 2. června 1835.\n\nVelkou pečeť tvoří světle modré kruhové pole, v jehož středu je modrý štít, s nápisem TUEBOR („Budu obhajovat“) v hlavě štítu a zobrazující muže se zbraní v ruce stojícího na zeleném břehu jezera při východu slunce. Muž symbolizuje stranu a míru a schopnost hájit svá práva. Štítonošem tohoto znaku je heraldicky vpravo jelen Wapiti a vlevo los evropský. Oba jsou typickým symbolem Michiganu.\n\nNad štítem je heraldicky vpravo hledící orel bělohlavý, který v pařátech drží svazek šípů a olivovou ratolest. Nad ním je červená stuha s bíle napsaným heslem v latině: E PLURIBUS UNUM (). Oba tyto prvky symbolizují Spojené státy (jsou převzaty z velké státní pečeti Spojených států). Pod štítem je bílá stuha opět s latinským heslem: SI QUAERIS PENINSULAM AMOENAM CIRCUMSPICE (). Modrý kruh přechází, ve směru od středu ven, do červeného mezikruží s černým nápisem: THE GREAT SEAL OF THE STATE OF MICHIGAN () v horní a A.D. MDCCCXXXV () v dolní části mezikruží.\n\nPečeť byla přijata 2. června 1835 a vytvořil ji sám druhý guvernér tohoto státu – Lewis Cass. Pečeť je rovněž součástí Michiganské vlajky. Znak (modrý štít uprostřed) může být, na rozdíl od pečeti, vytištěn na dokumenty bez designu nebo slov.\n\n\n"}
{"id": "398970", "url": "https://cs.wikipedia.org/wiki?curid=398970", "title": "Vlajka Michiganu", "text": "Vlajka Michiganu\n\nVlajka Michiganu, jednoho z federálních států USA, byla přijata v roce 1911, a je již třetí vlajkou v pořadí.\n\nVlajka je tvořena tmavě modrým listem o poměru stran 2:3, v jehož středu jsou umístěny všechny prvky, které obsahuje vnitřní kruh velké pečetě tohoto státu. Jedná se o modrý štít, s nápisem TUEBOR („Budu obhajovat“), zobrazující muže se zbraní v ruce, stojícího na zeleném břehu jezera při východu slunce, který drží dva štítonoši: Wapiti a Los. Nad štítem je heraldicky vpravo hledící symbol Spojených států amerických – Orel bělohlavý, který v pařátech drží svazek šípů a olivovou ratolest. Nad ním je červená stuha s bíle napsaným heslem v latině: E PLURIBUS UNUM (). Pod štítem je naopak bílá stuha opět s latinským heslem: SI QUAERIS PENINSULAM AMOENAM CIRCUMSPICE (). Tato vlajka byla zavedena roku 1911 a v pořadí se jedná o třetí vlajku Michiganu.\n\nSoučasný slib věrnosti vlajce Michiganu, jehož autorem je Harold G. Coburn, byl přijat zákonem v roce 1972.\n\nOcelovým mostem ve slibu věrnosti vlajce je míněn Mackinac Bridge.\n\n\n"}
{"id": "398977", "url": "https://cs.wikipedia.org/wiki?curid=398977", "title": "Kirill (patriarcha moskevský)", "text": "Kirill (patriarcha moskevský)\n\nPatriarcha Kirill, světským jménem Vladimir Michajlovič Gunďajev (* 20. listopadu 1946 Leningrad) je ruský náboženský činitel, biskup Ruské pravoslavné církve, od 1. února 2009 patriarcha moskevský a veškeré Rusi, nejvyšší představitel Ruské pravoslavné církve, úřadující archijerej Moskevské eparchie.\n\nDo zvolení patriarchou byl metropolitou smolenským a kaliningradským (na smolenské katedře od 26. prosince 1984); od 14. listopadu 1989 do 1. února 2009 nejvyšší představitel synodálního Oddělení vnějších církevních vztahů (OVCS) a stálý člen Svatého synodu.\n\n27. ledna 2009 byl Místním sněmem Ruské pravoslavné církve zvolen za patriarchu moskevského a veškeré Rusi.\n\nPatriarcha Kirill se narodil 20. listopadu 1946 v Leningradě v rodině hlavního mechanika leningradského závodu M. I. Kalinina (později pravoslavného kněze).\nPodle některých údajů je etnický Mordvinec. Je známo, že Kirillovi předci z otcovy strany pocházeli ze vsi Obročnoje (dnes Ičalkovský okres) a příjmení Gunďajev je mordvinského původu – kromě toho patriarcha ve svých rozhovorech často nazýval Mordvinsko svou malou vlastí.\nO svém dědovi z otcovy strany vyprávěl: \"„Můj děda byl pozoruhodný člověk. Prošel čtyřicet sedm vězení a sedm vyhnanství, byl vězněn téměř třicet let a byl jedním z prvních vězňů na Solovkách. Pracoval jako strojvedoucí na železnici do Kazaně a seděl jen proto, že bojoval proti „obrodnému hnutí“, jež bylo svého času inspirováno Čekou a poté NKVD za účelem likvidace církve.“\"\n\nOtec byl kněz Michail Vasiljevič Gunďajev (18. ledna 1907 – 13. října 1974). Roku 1926 nastoupil na Vyšší teologické kurzy v Leningradě, po jejichž absolvování se „dostal do hledáčku orgánů státní bezpečnosti“, sloužil dva roky v Rudé armádě, roku 1933 absolvoval strojní průmyslovku a nastoupil na Leningradskou průmyslovou vysokou školu. Brzy však byl zatčen, obviněn z politické neloajality a 25. února 1934 odsouzen na tři roky do nápravných pracovních táborů na Kolymě. 9. března 1947 byl vysvěcen na diákona, 16. března téhož roku pak byl metropolitou leningradským Grigorijem (Čukovem) vysvěcen na jereje chrámu Smolenské ikony Bohorodičky na Vasiljevském ostrově. Od roku 1951 působil při chrámu Proměnění Páně, kde záhy začal plnit povinnosti pomocníka představeného pro bohoslužby. Roku 1960 byl ustanoven představeným chrámu Alexandra Něvského v Krasném Sele, poté Serafimovského chrámu a roku 1972 představeného chrámu sv. Mikuláše na Velké Ochtě.\n\nMatka Raisa Vladimirovna Gunďajevová (7. listopadu 1909 – 2. listopadu 1984, rodným jménem Kučinová) pracovala jako učitelka němčiny. Oba rodiče jsou pohřbeni na Bolšeochtinském hřbitově v Petrohradě.\n\nJeho starší bratr, protojerej Nikolaj Gunďajev, byl profesorem Petrohradské duchovní akademie, představený chrámu Proměnění Páně v Petrohradu. Mladší sestra Jelena je ředitelkou pravoslavného gymnázia.\n\nPo absolvování 8. třídy střední školy nastoupil do Leningradské komplexní geologické expedice Severozápadního geologického směru, kde pracoval od roku 1962 do roku 1965 jako technik-kartograf a spojoval práci se studiem na střední škole.\nRoku 1965 nastoupil do Leningradského duchovního semináře a poté na Leningradskou duchovní akademii. Na žádost metropolity leningradského Nikodima (Rotova) absolvoval dva ročníky během jednoho roku.\n\n3. dubna 1969 byl metropolitou leningradským a novgorodským Nikodimem (Rotovem) postřižen na mnicha a dostal mnišské jméno Kirill. 7. dubna téhož roku byl týmž metropolitou vysvěcen na hierodiakona a 1. června na hieromonacha.\nRoku 1970 absolvoval s vyznamenáním Leningradskou duchovní akademii s titulem kandidáta bohosloví (disertace na téma „\"Formování a vývoj církevní hierarchie a učení pravoslavné církve o milosti“\"), zůstal zde jako profesorský stipendista, vyučoval dogmatickou teologii a pracoval jako pomocník inspektora. Od 30. srpna 1970 pracoval jako osobní tajemník metropolity leningradského Nikodima (Rotova). 12. září 1971 byl zvolen archimandritou.\nOd roku 1971 představitel Moskevského patriarchátu při Světové radě církví v Ženevě.\n\n26. prosince 1974 se ve věku 28 let stal rektorem Leningradské duchovní akademie a Leningradského duchovního semináře, kde vytvořil zvláštní regentskou třídu pro dívky a kde se rovněž zabýval výukou tělesné výchovy.\nOd 7. června 1975 předseda eparchiální rady Leningradské metropolie.\nOd prosince 1975 člen ústředního výboru a výkonného výboru Světové rady církví, od roku 1975 člen komise Víra a řád Světové rady církví, od 3. března 1976 člen Synodální komise pro otázky křesťanské jednoty a mezicírkevních vztahů.\n\n14. března 1976 vysvěcen na biskupa vyborského, vikáře leningradské eparchie. Chirotonii v chrámu sv. Trojice kláštera sv. Alexandra Něvského vykonali metropolité: leningradský Nikodim (Rotov), kyjevský Filaret (Děnisenko), tulský Juvenalij (Pojarkov), arcibiskup dmitrovský Vladimir (Sabodan), biskupové penzenský Melchisedek (Lebeděv), tichvinský Meliton (Solovjov), kurský Chrizostom (Martiškin). Od listopadu 1976 do října 1978 působil jako zástupce patriaršího exarchy západní Evropy metropolity Nikodima (Rotova). 9. září 1977 vysvěcen na arcibiskupa.\n\n12. října 1978 zproštěn funkce zástupce patriaršího exarchy západní Evropy a jmenován správcem ruských pravoslavných farností ve Finsku. Téhož roku byl jmenován zástupcem předsedy Oddělení vnějších církevních vztahů.\n\nOd roku 1983 přednášel vr ámci aspirantury na Moskevské duchovní akademii. Od 26. prosince 1984 arcibiskup smolenský a vjazemský, zbaven funkce rektora Leningradské duchovní akademie a semináře. Přeložení na provinční katedru sám podle některých zdrojů vysvětluje tím, že odmítl hlasovat roku 1980 proti rezoluci ústředního výboru Světové rady církví, jež odsoudila invazi sovětských vojsk do Afghánistánu, a také dalšími protináboženskými motivy sovětských úřadů. V dubnu 1989 byl jeho titul změněn na „smolenský a kaliningradský“.\n\n14. listopadu 1989 byl jmenován předsedou Oddělení vnějších církevních vztahů Moskevského patriarchátu, stálým členem Svatého synodu.\nOd roku 1990 předseda komise Svatého synodu pro obnovu nábožensko-morální výchovy a filantropie, člen Synodální biblické komise.\n25. února 1991 vysvěcen na metropolitu.\n\nOd roku 1993 spolupředseda, od roku 1995 zástupce nejvyššího představitele Celosvětového ruského národního církevního sněmu. Od 1994 prezident honoris causa Světové konference Náboženství a mír. Od 26. února 1994 člen Synodální teologické komise.\nOd roku 1994 vede duchovně-osvětový program Slovo pastýře na Prvním kanále ruské televize.\n\nV letech 1995–2000 předseda Synodální pracovní komise pro vypracování koncepce Ruské pravoslavné církve k otázkám vztahu státu a církve a problémům současné společnosti. Pod jeho vedením byly vypracovány Základy sociální koncepce Ruské pravoslavné církve, přijaté roku 2000 Jubilejním arcijerejským sněmem.\n\n6. prosince 2008, druhý den po smrti patriarchy Alexije II., byl na zasedání Svatého synodu pod předsednictvím metropolity petrohradského a ladožského Vladimira (Kotljarova) tajným hlasováním zvolen na patriarší stolec.\nTéhož dne po ukončení celonoční vigilie v moskevském chrámu Krista Spasitele sloužil spolu s arcijereji – stálými členy Svatého synodu – panychidu za patriarchu Alexije II.\n\n10. prosince 2008 stanul v čele Svatým synodem Ruské pravoslavné církve vytvořené komise RPC pro přípravu arcijerejského a místního církevního sněmu, jež byly stanoveny na konec ledna 2009. Členy se stalo 17 arcijerejů, 10 kleriků a dva laici.\n29. prosince 2008 v odpovědi na otázku novinářů v Moskvě prohlásil, že se staví \"„kategoricky proti jakýmkoli reformám“\" v církvi. 30. prosince 2008 na setkání se studenty Sretěnské duchovní akademie (Sretěnský klášter) vyjádřil myšlenku, že obrovský problém církevního života před revolucí spočíval v tom, že se nepodařilo vytvořit silnou pravoslavnou inteligenci, o níž snil Antonij (Chrapovickij), později moskevským patriarchátem zakázaný nejvyšší hierarcha Ruské pravoslavné církve v zahraničí.\n15. ledna 2009 se konala nominace delegátů na Místní církevní sněm, stanovený na konec ledna téhož roku, seznam kandidátů byl diskutován v médiích.\n\n25. ledna 2009 Arcijerejský sněm Ruské pravoslavné církve v Moskvě, konaný pod jeho předsednictvím, zvolil Kirilla za jednoho ze tří kandidátů na post moskevského patriarchy: získal 97 ze 197 platných hlasů. 32 účastníků sněmu hlasovalo pro metropolitu kalužského a borovského Klimenta, 16 pak za metropolitu minského a sluckého Filareta (Vachromejeva).\n\n27. ledna 2009 byl Místním sněmem Ruské pravoslavné církve zvolen za patriarchu moskevského a veškeré Rusi. Získal 508 hlasů ze 677, tj. 75 %.\n28. ledna telegramem blahopřál zvolenému patriarchovi papež Benedikt XVI. Blahopřání novému nejvyššímu představiteli Ruské pravoslavné církve adresovali rovněž mnozí náboženští i političtí lídři z celého světa.\n\n1. února 2009 se konala intronizace metropolity Kirilla během liturgie v chrámu Krista Spasitele. Účastnil se jí patriarcha alexandrijský Theodoros II., jenž Kirilla pozdravil v ruštině, a také nejvyšší představitelé některých autokefálních církví: arcibiskup albánský Anastasius, metropolita všeho Polska Sawa, metropolita Českých zemí a Slovenska Kryštof.\n\n2. února 2009 ve Velkém kremelském paláci prezident Ruska D. Medveděv přijal na oficiálním banketu arcijereje Ruské pravoslavné církve. Předtím patriarcha Kirill ve svém projevu hovořil o„ symfonii“ jako své ideální představě o vztazích mezi církví a státem.\n\n6. února 2009 patriarcha Kirill slavnostně otevřel dvě patriarší rezidence v Moskvě: v Danilovském klášteře a v Čistém pereulku.\nPrvní návštěvu ve funkci nejvyššího představitele Ruské pravoslavné církve vykonal ve dnech 7.–9. února, a to do Smolenské eparchie.\nPrvní pracovní schůzka s představitelem federálních úřadů zastávajícím státní funkci v ruské federaci se konala 12. února 2009 v pracovní rezidenci, a to s tajemníkem Rady bezpečnosti Ruské federace N. P. Patruševem.\n\n8. března 2009 během Týdne pravoslaví ve svém kázání po bohoslužbě prohlásil: „... když slyšíme takové provolání a slogan jako ‚Pravoslaví, nebo smrt!‘, musíme se podobných kazatelů obávat... V dnešní době se čas od času objevují falešní učitelé, kteří svádí lid na scestí tím, že ho vyzývají k záchraně pravoslaví, k záchraně jeho čistoty a přitom opakují ono nebezpečné, hříšné a vnitřně protikladné heslo ‚Pravoslaví nebo smrt!‘“ Některé zde vyslovené patriarchovy výroky vyvolaly kritiku řady pravoslavných věřících.\n11. března 2009 při návštěvě Tuly prohlásil, že hlavním kritériem při hodnocení činnosti církve musí být mravní stav společnosti, a nikoli plné chrámy.\n31. března 2009 byl jmenován prozatímně do čela Kaliningradské eparchie. 16. dubna 2009 na Zelený čtvrtek po skončení liturgie v chrámu zasvěceném Křtu Páně (Bogojavlenskij sobor) vykonal obřad mytí nohou – „poprvé vm oderních dějinách“.\n\n29. dubna 2009 během schůzky s předsedkyní vlády Ukrajiny Julií Tymošenkovou prohlásil: „Pro Ruskou pravoslavnou církev je Kyjev naší Konstantinopolí s její svatou Sofií, je to duchovní centrum a jižní hlavní město ruského pravoslaví.“ 4.–6. července 2009 vykonal svou první zahraniční návštěvu ve funkci nejvyššího představitele Ruské pravoslavné církve, a to do Konstantinopolského patriarchátu (Turecko). Podle závěrů jeho jednání s ekumenickým patriarchou Bartolomějem pozorovatelé usuzovali na zlepšení tradičně (od novověku) napjatých vztahů mezi oběma patriarcháty. Setkal se rovněž s tureckým premiérem Recepem Erdoganem a představitelem Úřadu pro náboženské záležitosti při úřadu vlády Turecka.\n\nNávštěva Ukrajiny na pozvání Synodu Ukrajinské pravoslavné církve, prohlášená za pastýřskou, ač podle názoru některých expertů a politiků měla ryze politický charakter a cíle, ve dnech 27. července až 5. srpna 2009 byla v Kyjevě provázena lokálními nepokoji a protestními akcemi ukrajinských nekanonických církevních jurisdikcí. 29. července na setkání s klérem, laiky, učiteli a studenty Kyjevské duchovní akademie, konané v Kyjevskopečerské lávře, kritizoval „vliv osvícenských idejí a filosofických idejí liberalismu na západní teologii“.\n\n25. září 2009 se během návštěvy v Bělorusku setkal sp rezidentem Alexandrem Lukašenkem a prohlásil mimo jiné: „Církev je vždy připravena podporovat posílení a rozvíjení svazku bratrských států a napomáhat dialogu běloruského vedení s ruskými úřady.“ Vp rojevu k národu v chrámu Všech svatých v Minsku řekl, že sebe vnímá „jako patriarchu národa, jenž vyšel z kyjevské křestní lázně“, což znamená, že moskevský patriarchát nehodlá vytvářet hranice své církevní jurisdikce novými státními hranicemi, jež vznikly po rozpadu SSSR. Tím zpochybnil „reálnost“ suverenity „mnoha zemí“ a vysvětlil, že „ve světě existuje mnoho zemí, jež se pokládají za suverénní, ale které nejsou schopné jednat, a to i na mezinárodním poli, v plném souladu se svými národními zájmy“.\n\nVe svém vystoupení na Arcijerejské radě 2. února 2010 mimo jiné hovořil o vztazích s římskokatolickou církví během roku 2009 a prohlásil, že pozitivní tendence v dialogu s ní „se dále rozvíjely“: „Naše stanoviska k mnoha problémům, jež před křesťany staví současný svět, se shodují. K těmto problémům patří agresivní sekularizace, globalizace, rozplývání norem tradiční morálky. Je třeba zdůraznit, že k těmto otázkám zaujímá papež Benedikt XVI. podobně důslednou pozici jako pravoslavná církev.\n25. února 2010, v den nástupu do funkce čtvrtého prezidenta Ukrajiny V. F. Janukoviče spolu s metropolitou kyjevským a veškeré Ukrajiny Vladimirem (Sabodanem), sloužil před inauguračním obřadem prosebnou bohoslužbu v Kyjevsko-pečerské lávře a obrátil se – poprvé v dějinách Ukrajiny – s kázáním k nejvyššímu představiteli Ukrajiny. Účast patriarchy na inauguraci prezidenta cizího státu (první takový akt v dějinách moskevského patriarchátu) vyvolala kritiku řady ukrajinských politiků.\n\nV listopadu 2010 v souvislosti s nárůstem nespokojenosti v katolických kruzích v Rusku s předáním více než deseti katolických a protestantských kostelů v Kaliningradské oblasti do vlastnictví Ruské pravoslavné církve vystoupil se zvláštním provoláním v regionální televizi a prohlásil, že kultovní objekty budou využívány zde se nacházejícími kulturními institucemi, jak bude libo, nebo do té doby, než se přestěhují do budov, jež pro ně budou vystavěny.\n\nRoku 2011 vykonal 21 arcipastýřských návštěv v 19 eparchiích Ruska, Ukrajiny a Moldávie. Podle výsledků sociologického průzkumu z konce června 2010 realizovaného Všeruským centrem pro výzkum veřejného mínění k němu pociťuje úctu 46 % respondentů, budí naděje ve 27 %, důvěru k němu pociťuje 19 % a sympatie 17 % dotázaných. Nedůvěru k němu chovají 4 %, zklamání pociťují 2 %, lhostejnost 13 %, antipatie vyvolává u 1 % dotázaných. Stejné procento občanů ho odsuzovalo nebo vnímalo skepticky.\n\n12. února 2016 se patriarcha Kirill sešel s papežem Františkem, což bylo první setkání mezi hlavami římskokatolické a Ruské pravoslavné církve v dějinách.\n\nOd 13. ledna 1995 člen Veřejné rady při úřadu předsedy vlády pro otázky regulace situace v Čečensku.\nOd 24. května 1995 člen prezídia Komise při úřadu prezidenta Ruské federace pro udílení státních vyznamenání Ruské federace v oblasti literatury a umění.\n\nOd 2. srpna 1995 do 28. května 2009 člen Rady pro spolupráci s náboženskými uskupeními při úřadu prezidenta Ruské federace (znovu jmenován členem rady 13. října 1996, 17. března 2001, 7. února 2004). Od 19. února 1996 člen kolegia Ruského státního námořního historicko-kulturního centra (Námořního centra).\nOd 4. prosince 1998 člen Ruského organizačního výboru pro přípravu oslav třetího tisíciletí a 2000 let křesťanství.\nOd 10. října 2005 člen organizačního výboru pro realizaci Roku Ruské federace vČ ínské lidové republice a Roku Čínské lidové republiky v Ruské federaci. Od 1. září 2007 člen organizačního výboru pro realizaci Roku Ruské federace v Indické republice a Roku Indické republiky v Ruské federaci.\n\nOd počátku 90. let je Kirill obviňovaný ze spolupráce s KGB během sovětské éry. Jeho údajné krycí jméno bylo \"Mikhailov\".\n\nBěhem své cesty po Latinské Americe se 20. října 2008 sešel s 1. tajemníkem Komunistické strany Kuby Fidelem Castrem. Castro ho označil za spojence v boji proti „americkému imperialismu\". Kirill Fidelovi a Raúlovi Castrovi udělil Řád Svatého Daniela Moskevského na památku patriarchy Alexije II. za rozhodnutí postavit kostel Ruské pravoslavné církve v Havaně pro ruské exulanty.\n\nKirill v roce 2010 „srdečně pogratuloval\" Alexandru Lukašenkovi k vítězství v běloruských prezidentských volbách, které Lukašenko vyhrál s 80 % hlasů. Volby provázelo násilí a byly označovány za zmanipulované.\n\nBěhem setkání moskevských církevních představitelů 8. února v Moskvě Kirill popsal Putinovu éru za \"Boží zázrak\" a zkritizoval jeho oponenty.\n\nNa adresu dívčí punkové skupiny Pussy Riot, která byla odsouzena za hraní písně „Bohorodičko, vyžeň Putina“ v moskevské Katedrále Krista Spasitele, prohlásil, že šlo o \"dílo Satana\" a že by dívky měly být potrestány. Ve své závěrečné soudní řeči členky Pussy Riot uvedly, že Kirill zneužil svou církevní pozici k podpoře Putinovy vlády. Amnesty International Pussy Riot označuje za vězně svědomí.\n\nKirill odmítl nařčení, že nosí švýcarské hodinky značky Breguet za více než 20 000 £ s tím, že veškeré snímky s těmito hodinkami musí být podvrhy. Tyto hodinky byly ovšem na jeho zápěstí k vidění i na jeho oficiálních webových stránkách. Na jedné byl dokonce pokus o vyretušování hodinek – na ruce hodinky chyběly, ale stále byly viditelné v odlesku na stole. Kirill poté uvedl, že lidé odpovědní za vyretušování byli „tvrdě potrestáni\". Jeho mluvčí řekl, že je „neetické\" diskutovat Kirillův osobní život a Ruská pravoslavná církev 4. dubna 2012 prohlásila, že jde o pomstu ze zahraničí za její podporu Putinovi: „Útoky přicházejí především v předvolebním a povolebním období. To ukazuje na jejich politické a zároveň protiruské motivy.\"\n\n"}
{"id": "398989", "url": "https://cs.wikipedia.org/wiki?curid=398989", "title": "Symposion (Platón)", "text": "Symposion (Platón)\n\nSymposion je jeden z Platónových dialogů, jímž byl pravděpodobně založen stejnojmenný literární žánr \"symposia\". Slovo symposion lze přeložit jako hostina. Hostinou není však myšleno jídlo, ale to, co následovalo po něm, může to být chápáno jako setkání za účelem řešit nějaký problém nebo jen výměna názorů.\n\nTato kniha líčí děj, který se odehrává na jedné hostině, konkrétně u Agathóna, který oslavuje svůj úspěch v dramatické soutěži, která byla u Řeků této doby typickou disciplínou během svátků boha Dionýsa. Všichni hosté se shodnou na tématu, které bude probíráno a tím jest názor na boha Eróta. Erós byl viděn jako bůh lásky a pravé mužnosti, byl to „muž pro muže“, protože žen se tento bůh nikterak nedotýkal. Skrze boha Eróta hledal Platón cestu k poznání, zabývá se především otázkou lásky.\n\nProstřednictvím monologů i dialogů vedených každým z hostů zvlášť se také pokoušel obecně charakterizovat jejich myšlení, ale přece všechny řeči nakonec směřují k dialogu Sókrata. Postupně se vystřídali: Faidros („otec“ námětu), Pausanias, lékař Eryximachos, Aristofanés, hostitel Agathón a nakonec Sókratés. Poslední, Sókratés, se o něco zpozdí. Nakonec do střízlivé společnosti vstoupí ještě podnapilý Alkibiadés, a když je vyzván ke slovu, nechválí boha Eróta, ale Sókrata, přičemž se strhne malá pitka. Někteří odejdou, jiní usnou, Sókratés si chvíli ještě s básníky povídá o umění, oni pak ale také usnou. Kniha končí Sókratovým odchodem.\n\nPro dějiny filosofie je tato kniha velice důležitá; již ve starověku na ni reaguje řada filosofů (např. Lúkianos, Plútarchos, Júlianos nebo i Methodios, který napsal přímý nerovný protiklad Symposia). Platónovo dílo nás informuje o tehdejším životě (např. kladen důraz na divadlo, satirická tradice, popíjení vína na lehátkách).\n\nFaidros ve své řeči zdůrazňuje velikost a význam boha Eróta jako jednoho z nejstarších bohů vůbec. Odvolává se při tom na díla starších autorů (Hésiodos, Parmenidés), že nejprve vznikl Chaos, pak Gaia (Země) a pak Erós. Lásku definuje jako: „Stud u věcí ošklivých, horlivý zájem o krásné; neboť bez těchto pohnutek nemůže ani obec ani jednotlivec vykonávati veliké a krásné činy. “ Říká také, že milovníka si bohové cení více než miláčka, považují ho občas za hrdinu (např. že milovník je schopen obětovat svůj život za svého miláčka).\n\nPausanias nemůže uznat názor Faidrův a říká, že Erótové jsou dva. Logicky vychází z toho, že Afrodity jsou dvě. (První je starší dcera boha nebes, matku nemá, proto ji nazýváme Nebeskou. Ta druhá je mladší a dcerou Dia a Dióny, kterou jmenujeme Obecnou.) Erótové tedy musí být též dva. Chválit je třeba všechny bohy, ale měli bychom vědět za co. Hoden Eróta a milování je jen ten, který ke krásnému milování pobízí. Obecná Afrodita je láskou všech, mužů i žen, láskou, která často hledá jen tělesné ukojení. Druhý Erós je synem bohyně Nebeské, tato láska neobsahuje žádný ženský prvek, je to láska k mužům jako k bytostem přirozeně silnějším a rozumnějším. Měl by být ale zákon, který by zakazoval milovat příliš mladé chlapce, protože ti mají před sebou ještě nejistý vývoj své osobnosti. S Faidrem se shoduje v tom, že milovníci mají větší volnost dělat věci jinak pohoršlivé a ponižující pro společnost (např. doprošovat se partnera, dobrovolně pro něj otročit). Špatným milovníkem je milovník obecný, ten, kdo má raději tělo nežli duši, protože miluje věc nestálou. Duše je trvalejší, a láska může pak setrvat po celý život.\n\nEryximachos se ujal řeči místo škytajícího Aristofana. Pokračuje v Pausaniově myšlence tohoto protikladu. Doplňuje jeho řeč tím, že Erós nesídlí tolik v lidských srdcích, jako i v tělech všech živočichů a rostlin. Mluví spíše z hlediska biologického jako lékař (kterým je). Láska se netýká jen krasavců, ale je krásné a nutné vyhovět i lidem ošklivým, uzdravovat je, to je dle Eryximacha lékařství. Domnívá se, že umění lékařské je řízeno právě bohem Erótem. Nebeský Erós tedy usiluje o harmonii, dává pozor na lidi a jejich lásku. Je ale potřeba dávat pozor na obojího Eróta, aby docházelo ke správné směsi a lidé nebo jiní tvorové tak nebyli nemocní. Lidé tak díky oběma Erótům žijí ve vzájemné družnosti, v přátelství, ve štěstí, a činí, že dokážeme být milí jeden na druhého.\n\nAristofanés se dělí s ostatními o úplně jinou myšlenku. Říká, že lidé vůbec Erótovu lásku nezpozorovali, protože by se mu jinak více věnovali (stavěli více větších chrámů, apod. ). Je důležité poznat lidskou přirozenost neboli trojí pohlaví, které ze dávných časů existovalo (mužské, ženské a pohlaví androgynů). Androgynie byli podoby stvořené jak z pohlaví mužského, tak z ženského, tvar člověka byl zcela válcovitý s oblými boky i zády, člověk měl čtyři ruce, tolik nohou a dva obličeje na okrouhlém krku, měl dvoje pohlavní ústroje a tak i vše ostatní. Trojí bylo proto, že muži pocházeli od Slunce (dvojitý muž), ženy ze Země (dvojitá žena) a Androgynie z Měsíce (žena-muž), neboť ten má něco společného s oběma. Byli mocní, silní a mohutní. Pokoušeli se vystoupat do nebes a tak Zeus byl nucen ubrat jim moc tím, že je rozpůlí. Tak lidé začali chodit po dvou, a kdyby se bohy opět pokusili zneuctít, tak by byli znovu rozpůleni a skákali by po jedné noze. Tím, jak k sobě byli těla tehdy složena, vysvětluje heterosexuální a homosexuální sklony lidí (tj. dvojitá žena jsou ženy lesbické, dvojitý muž jsou nyní homosexuálové a androgyn je heterosexuálně orientovaný člověk). Láska je tedy touha po celku, a proto lidé prokazují úctu k bohům, touží být opět ve dřívějším věčném spojení.\n\nPro Agáthóna je Erós nejblaženější, protože je to bůh nejkrásnější a nejlepší. Na Faidra se obrátí s tím, že Erós je naopak nejmladší a věčně mlád. Za důkaz považuje to, že bůh sám utíká před stářím a stýká se s mladými lidmi. Erós je hebký, protože nikdy nestoupá na tvrdé, vždy kráčí v duších a srdcích, tam má své sídlo. Chválí jeho statečnost, uměřenost ovládání rozkoší a chtíčů. Říká, že Erós také dotykem poskytuje jedincům slávu a smysl pro umění. Je potřeba krásy pro lásku, protože ošklivost lásku nevzbuzuje.\n\nSókratés vyslechl a ocenil krásu předchozích chvalořečí a teď je chce postavit před pravdu. Platón vkládá do úst Sókratovi své myšlenky – myšlenky vyššího řádu. Převrací nejprve slova Agathónova. (Že každý touží po tom, co nemá a Erós touží po kráse a lásce, tudíž krásný není a pak není ani dobrý, protože krása je spjata s dobrem. ) Zdůrazňuje, že je i něco mezi dobrem a zlem, stejně jako mezi krásou a ošklivostí (tj. že to co není krásné, nemusí být hned ošklivé). Erós by mohl být daimónem (tzv. „prostředník“ mezi lidmi a bohy), protože skrze něho probíhají rozmluvy mezi lidmi a bohy, jak ve spánku, tak i v bdělém stavu. Kdo je otec a matka Eróta? Na oslavě narození Afrodity počala Penia dítě s Porem, proto je Erós služebníkem Afroditiným. Matka byla chudá a on po ní, takže není ani tak hebký, jak se o něm tvrdí. Erós je filosof, jako takový žije uprostřed mezi moudrým a nevědomým. Láska je touha mít trvale dobro. Nesmrtelnost ve smrtelném tvoru je spojení muže a ženy, plození. Děti jsou pak spojovací pouto mezi mužem a ženou, mnohem mocnější nežli přátelství. Nejkrásnější část moudrosti je rozumnost a spravedlnost.\n\nAlkibiadés po malé hádce pronese chvalozpěv na Sókrata (ironie). Podobá se vzhledem prý satyru Marsyovi. Svými řečmi uchvátí Sókratés vždy každého, dokonce i ženu. Ve svém nitru kypří rozumností. A každou vlastnost, kterou lidi normálně velebí, považuje za špatnou, lidi považuje za nic a bere život s ironií. Považuje Sókrata za svého milovníka a proto mu musí jít po vůli. Jako zajímavost o něm povídá, že ho nikdo nikdy neviděl opilého, apod.\n\nAlkibiadés snad i vystihl Sókratovu povahu v poslední části knihy, protože nejen, že jeho řeč vyzněla před všemi ostatními „osvíceně“, ale zároveň se je možná svými řečmi částečně přece snažil k hádce vyprovokovat. Sókratova řeč byla vskutku zajímavá, ale protiřečila všem ostatním, před ním předneseným a zároveň na ně celkem navazovala.\n\n"}
{"id": "398990", "url": "https://cs.wikipedia.org/wiki?curid=398990", "title": "Josef Poláček (afrikanista)", "text": "Josef Poláček (afrikanista)\n\nJosef Poláček (* 29. ledna 1931 Starý Plzenec–10. února 2012 Praha) byl český afrikanista.\n\nPo absolvování gymnázia v Plzni a úspěšném složení maturitní zkoušky vystudoval filozofickou fakultu Univerzity Karlovy a v roce 1955 získal titul promovaný historik. V roce 1970 získal vědecký titul kandidát historických věd. Ten získal na základě obhajoby kandidátské disertace na Institutu Afriky Akademie věd SSSR v Moskvě. O šest let později získal titul PhDr. na Filozofické fakultě Univerzity Karlovy.\nPo studiích pracoval po dobu pěti let v Ústřední vojenské knihovně MNO v Praze. Od roku 1960 působil v Ústřední škole ROH temtéž a od roku 1963 v Ústavu mezinárodních vztahů (MZV). V roce 1975 přešel na katedru věd o zemích Afriky a Asie Filozofické fakulty Univerzity Karlovy. V roce 1991 odešel do důchodu, kde stále aktivně přispíval do odborných i neodborných periodik. Zemřel dne 10. února 2012 na následky plicní embolie.\n"}
{"id": "398993", "url": "https://cs.wikipedia.org/wiki?curid=398993", "title": "Shearwater", "text": "Shearwater\n\nShearwater je americká folk-rocková skupina. Původem je z Texasu a vznikla v roce 2001. Do skupiny patří v současné době Jonathan Meiburg, Kimberly Burke a Thor Harris. Mezi bývalé členy skupiny se pak řadí Will Sheff a Howard Draper. Někteří členové dříve působili v podobně zaměřené skupině Okkervil River. Název skupiny odkazuje na mořského ptáka; frontman Johnathan Meiburg vystudoval jako obor ornitologii.\n\nJonathan Meiburg a Will Sheff, kteří hráli v Okkervil River nebyli spokojeni se stylem skupiny. Připadal jim příliš hlučný a chtěli hrát klidnější muziku. Proto založili vlastní skupinu, ke které se později přidali i další a vznikli tak Shearwater.\n\nPrvní singl skupiny se jmenoval The Dissolving Room. Teprve ale až po jeho vydání se přidal ke skupině bubeník a vibrafonista Thor Harris. Na jeho místě předtím byla Meiburgova bývalá žena.\n\nPostupem času nahrávala skupina nová alba, jako například Everybody Makes Mistakes a Winged Life. Významnou deskou pak je Palo Santo, která byla vydána v květnu 2006 a později se objevila ještě v různých dalších verzích. Posledním albem pak je Rooks, které se objevilo v červnu 2008. První singl, který má stejný název jako celá deska, je k dispozici volně ke stažení.\n\n\n"}
{"id": "398994", "url": "https://cs.wikipedia.org/wiki?curid=398994", "title": "Askarióza", "text": "Askarióza\n\nAskarióza je onemocnění způsobené parazitickou škrkavkou \"Ascaris lumbricoides\". Ve více než 85 % případů se neprojevují žádné příznaky, zejména pokud je počet červů malý. S rostoucím počtem červů se příznaky začínají stupňovat a na počátku onemocnění mohou zahrnovat dýchavičnost a horečku. Tyto příznaky může následovat otok a bolest břicha a průjem. Nejběžněji toto onemocnění postihuje děti, přičemž u této věkové skupiny může infekce zapříčinit také úbytek váhy, podvýživu a problémy s učením.\nK nákaze dochází konzumací potravin nebo nápojů kontaminovaných vajíčky \"Ascaris\" z výkalů. Vajíčka se vylíhnou ve střevech, larvy se provrtají skrze střevní stěnu a krví se dostanou do plic. Tam se dostanou do plicních sklípků a postoupí nahoru do průdušnice, kde dojde k jejich vykašlání a následnému spolknutí. Larvy projdou žaludkem do střev, kde se z nich stanou dospělí červi.\nPrevenci zlepšují hygienická opatření, která zahrnují zlepšení přístupu k toaletám a správnou likvidaci výkalů. Ochranný účinek má také mytí rukou mýdlem. V oblastech, kde je postiženo více než 20 % populace, se doporučuje obecná léčba v pravidelných intervalech. Vracející se infekce jsou běžné. Na onemocnění není k dispozici žádná vakcína. Mezi léky doporučované Světovou zdravotnickou organizací patří albendazol, mebendazol, levamisol nebo pyrantel pamoát. Mezi další účinné přípravky patří tribendimidin a nitazoxanid.\nNa celém světě je askariózou postiženo přibližně 0,8 až 1,2 miliardy osob, přičemž nejzávažněji postižené populace jsou v subsaharské Africe, Latinské Americe a v Asii. Askarióza je tak nejběžnější formou půdou přenášené helmintózy. V roce 2010 onemocnění zapříčinilo přibližně 2 700 úmrtí, oproti přibližně 3 400 úmrtím v roce 1990. Další typ škrkavky \"Ascaris\" infikuje prasata.\n"}
{"id": "399018", "url": "https://cs.wikipedia.org/wiki?curid=399018", "title": "Estadio Ramón Sánchez Pizjuán", "text": "Estadio Ramón Sánchez Pizjuán\n\nStadion Ramón Sanchez Pizjuán je fotbalový stadion ve španělské Seville. Jeho projekce byla započata v roce 1937, stalo se tak v témže roce, kdy Don Ramón Sánchez Pizjuán, tehdejší prezident Sevilla FC, koupil pozemek, na kterém chtěl postavit nový stadion. Nicméně s prvními kroky se muselo počkat až do roku 1954. V této době se uskutečnila soutěž designérů, kterou vyhrál Manuel Muňoz Monasterio, stejný architekt, který navrhl stadion Realu Madrid Santiago Bernabéu.\n\nVelkým snem Ramóna Sanchéze Pizjuána bylo postavit takový stadion, který by odpovídal skvělým výkonům tehdejšího mužstva FC Sevilla. Na konci října roku 1956, pár týdnů předtím, než bylo započato se stavbou, však všechny Sevilliany zastihla smutná zpráva – Don Ramón Sánchez Pizjuán zemřel. Jeho následovník ve funkci Ramón de Carranza slíbil nad jeho hrobem, že bude stadion dostavěn přesně podle návrhu a také, že ponese jméno zesnulého prezidenta. Základní kámen této stavby byl položen 2. prosince téhož roku.\n\nPráce na stavbě byly ukončeny v létě roku 1958 a stadion byl slavnostně otevřen 7. září přátelským utkáním proti Realu Jaén, který skončil nerozhodně 3:3. Avšak stadion měl vystavěnu spodní část tribuny, do dnešní podoby , dorostl v roce 1974 pod vedením prezidenta Eugenia Montea Cabezy. V této době dosáhl také největší kapacity – více než 70 tisíc diváků.\n\nNásledovaly ale další změny. V očekávání mistrovství světa 1982, které tehdy Španělsko hostilo, byla snížena jeho kapacita na 66 tisíc diváků. Poslední změna proběhla v polovině devadesátých let dvacátého století, kdy podle norem FIFA musela být odstraněna všechna místa k stání. Od té doby činí kapacita stadionu Ramóna Sáncheze Pizjuána 45 500 diváků. V nejbližší době se počítá s jeho modernizací. Stavební práce počítají s rozpočtem mezi 80 a 100 miliony eur a za cíl budou mít zvýšení kapacity stadionu až na 66 000 diváků, dojde také ke změně vzhledu a budou přistavěna čtyři schodiště v rozích stadionu, podobně jako je tomu například na stadion Santiago Bernabéu.\n\nSevillský stadion je prestižním fotbalovým sportovištěm pro celou Andalusii a jedním z nejlepších ve Španělsku. Hostil například semifinále mistrovství světa v roce 1982, ve kterém se utkali Francie s Německem nebo finále Poháru mistrů evropských zemí (předchůdce Ligy mistrů), ve kterém porazila Steaua Bukurešť FC Barcelonu v penaltovém rozstřelu. Ve své době to byl teprve druhý španělský stadion, který měl tu čest hostit takovýto zápas. Jediným stadionem, kterému se to povedlo dříve než stánku v Seville, byl Santiago Bernabéu.\n\nStadion Ramón Sánchez Pizjuán je také jediným hřištěm na kterém hraje pravidelně španělská fotbalová reprezentace bez porážky – s bilancí 19 výher a tři remízy (2009).\n\n"}
{"id": "399036", "url": "https://cs.wikipedia.org/wiki?curid=399036", "title": "Geir Haarde", "text": "Geir Haarde\n\nGeir Hilmar Haarde (* 8. dubna 1951 Reykjavík) je bývalý předseda islandské vlády. Od 16. října 2005 je předsedou konzervativní Strany nezávislosti (\"Sjálfstæðisflokkurinn\"). Geir 23. ledna 2009 oznámil, že se vzhledem k onemocnění rakovinou vzdá v březnu předsednictví strany. Na post premiéra rezignoval 26. ledna 2009 poté, co byl jeho kabinet od podzimu 2008 obviňován ze zodpovědnosti za islandskou finanční krizi. Prezident Ólafur Ragnar Grímsson rezignaci přijal a současně vládu vyzval, aby pokračovala v práci až do sestavení vlády nové, což se stalo 1. února 2009, kdy byla premiérkou jmenována Jóhanna Sigurðardóttir.\n\nV současnosti je Geir v souvislosti s finanční krizí souzen a hrozí mu dva roky vězení.\n"}
{"id": "399064", "url": "https://cs.wikipedia.org/wiki?curid=399064", "title": "Kristýna Leichtová", "text": "Kristýna Leichtová\n\nKristýna Leichtová (* 14. září 1985 Plzeň) je česká herečka.\n\nNarodila se v Plzni. Otec Miroslav „Míša“ Leicht je kapelníkem bluegrassové skupiny Cop, hudebním dramaturgem a moderátorem. Už během studia hudebně-dramatického oddělení Pražské konzervatoře, kterou absolvovala v roce 2007 pod vedením profesorů Petry Špalkové a Ivana Řezáče, účinkovala v menších rolích na pražských scénách (Divadlo Komedie, Stavovské divadlo, Divadlo Na zábradlí, Žižkovské divadlo, Divadlo Ta Fantastika). Také se představila na filmovém plátně. Ve svých jednadvaceti letech ztvárnila jednu z postav v komedii \"Účastníci zájezdu\" a spolu s Oldřichem Kaiserem si zahrála v komedii \"Žralok v hlavě\". Vytvořila jednu z hlavních postav seriálu \"Comeback\" a \"Gympl s (r)učením omezeným\", zahrála si ve filmech \"Child 44\" a \"Intimity\".\n\nVěnuje se tanci, zpěvu a výtvarnému umění. V současné době je členkou divadla Komedie, hostuje v divadlech Palace, Baráčnická rychta a TEĎ!. V roce 2016 se zúčastnila taneční soutěže \"StarDance\", kde tančila s Václavem Masarykem.\n\nKristýna Leichtová mluví francouzsky a anglicky.\n\nS přítelem Vojtěchem Štěpánkem má dceru Dorotu. Narodila se 19. srpna 2018.\n\nV lednu 2020 oznámila, že s přítelem čeká druhé dítě.\n\n\n\n\n\n\n\n\n\n"}
{"id": "399065", "url": "https://cs.wikipedia.org/wiki?curid=399065", "title": "Sorel", "text": "Sorel\n\nPříjmení Sorel může odkazovat k:\n\n\n"}
{"id": "399066", "url": "https://cs.wikipedia.org/wiki?curid=399066", "title": "Diskografie Karla Štědrého", "text": "Diskografie Karla Štědrého\n\nToto je diskografie Karla Štědrého.\n\n\n\nWesterns je společné EP Waldemara Matušky a Karla Štědrého. Celkem se zde objevují čtyři anglicky zpívané skladby. Singl vydal v roce 1965 Supraphon.\n\n\nAlbum, C 1741 (A), C 1742 (B), P 1963, Krátký záznam, Číslo alba Supraphonu: SUP 33526,\n\n\"Nahoru\"\n\nVeronika/Loupežník je kompilační singl na kterém zpívají interpreti: Waldemara Matušku, Karel Štědrý, Yvetta Simonová. Singl vydal v roce 1964 Supraphon.\n\n\nAlbum, F 09 43251, D 01448 (Veronika), D 01447 (Loupežník), P 1964, Krátký záznam, Číslo alba Supraphonu: 013605,\n\n\"Nahoru\"\n\nKdyby sis oči vyplakala/Milenci v texaskách je kompilační singl na kterém zpívají interpreti: Karel Gott, Karel Štědrý, Josef Zíma. Singl vydal v roce 1964 Supraphon.\n\n\nAlbum, F 09 42655, D 0---- (Kdyby sis oči vyplakala), D 01366 (Milenci v texaskách), P 1964, Krátký záznam, Číslo alba Supraphonu: 013153,\n\n\"Nahoru\"\n\n20x Karel Štědrý - Stará láska nerezaví (a pět navíc) je výběrové album Karla Štědrého, které vyšlo v roce 1997 na CD. Vydal ho Bonton Music v edici 20x.\n\n\n\"Nahoru\"\n\nPop galerie - Karel Štědrý je výběrové album Karla Štědrého, které vyšlo v roce 2007 na CD. Vydal ho Supraphon v edici Pop galerie.\n\n\n\n\n\"Nahoru\"\n\n\n"}
{"id": "399072", "url": "https://cs.wikipedia.org/wiki?curid=399072", "title": "Tony Yayo", "text": "Tony Yayo\n\nMarvin Bernard (* 31. března 1978, Queens, New York), známý spíše jako Tony Yayo, je americký rapper a člen skupiny G-Unit.\n\nNarodil se ve čtvrti South Jamaica, Queens ve městě New York v roce 1978. Má haitské kořeny. Vyrůstal ve společnosti svých kamarádů Curtise \"50 Cent\" Jacksona a Christophera \"Lloyd Banks\" Lloyda, se kterými v roce 1998 založili skupinu G-Unit. Na konci roku 2002 byl odsouzen na rok do vězení za držení ilegální zbraně. Dne 8. ledna 2004 byl propuštěn, ale ještě nějaký čas nesměl opustit stát New York, což ovšem porušil hned druhého dne a byl na dalších pět měsíců uvězněn ve federální věznici. Během tohoto uvěznění jeho přátelé rozjeli podpůrnou kampaň \"Free Yayo\".\n\nKvůli uvěznění nemohl vychutnávat úspěch skupiny G-Unit. V roce 2003 50 Cent vydal své veleúspěšné album \"Get Rich Or Die Tryin'\", Yayo na něm hostoval na písni \"Like My Style\", jeho verš byl nahrán ještě před uvězněním. Ovšem společné album G-Unit už takto vyřešit nešlo, a tak zbývající členové přijali Young Bucka, který tak převzal Yayovo místo. Samozřejmě se využilo dříve nahraných Yayových veršů i pro album \"Beg for Mercy\", a tak se objevil na dvou písních \"Groupie Love\" a \"I Smell Pussy\". Avšak následný úspěch a tour mohl sledoval jen ze své cely.\n\nPo druhém propuštění znovu začal nahrávat písně pro mixtapy a plánované album. Jeho debut \"Thoughts of a Predicate Felon\" byl vydán v roce 2005. Alba se prodalo 900 000 kusů v USA a dalších 200 000 kusů v ostatních zemích. Úspěšným singlem z alba byla píseň \"So Seductive\" (ft. 50 Cent), zajímavostí je, že koncept písně použil poprvé 50 Cent v písni \"Candy Shop\", ale jedná se o Yayův nápad.\n\nPoté především vystupoval na koncertech G-Unit a 50 Centa. Roku 2007 byl obviněn z napadení syna Gameova manažera, ale soudem byl shledán nevinným, navíc se objevila nahrávka dokazující, že v osudnou dobu byl na jiném místě. Brzy poté kdosi střílel na dům Yayovy matky, nikomu se nic nestalo. Tony Yayo měl za svou kariéru také několik beefů, především stále trvající s The Gamem, ale také s Jimem Jonesem a Cam'ronem, ty jsou však již urovnány.\n\nRoku 2008 se podílel na vytvoření druhého společného alba skupiny G-Unit \"T.O.S.\", které však nebylo ani zdaleka tak úspěšné jako album první.\n\nV roce 2009 oznámil práci na novém sólo albu. To původně mělo být vydáno během roku 2011. Prvním singlem z alba byla neúspěšná píseň \"Pass the Patron\" (ft. 50 Cent). Jelikož Interscope Records ukončil smlouvu s G-Unit Records, toto album měla distribuovat společnost EMI. Album však v současnosti nemá stanveno ani přibližné datum vydání a je možné, že bylo zrušeno. Ve stejném roce spoluzaložil nezávislý podlabel \"G-Unit Philly Records\". Také získal drobnou roli ve filmu \"S.W.A.T.: Fire Fight\".\n\n\"T.O.S.\" (s G-Unit) (2008)\n\n\n"}
{"id": "399073", "url": "https://cs.wikipedia.org/wiki?curid=399073", "title": "Posse comitatus", "text": "Posse comitatus\n\nPosse comitatus je všeobecné právo místní autority (v západních a speciálně anglofonních zemích oblastního šerifa) povolat domobranu z mužů starších 18 let za účelem udržení pořádku nebo pronásledování a zadržení zločince (tzv. \"hutesium et clamor\"). Je ekvivalentem povolání milice pro vojenské účely u „zákon-vynucujících“ státních složek.\n\nFráze \"Posse comitatus\" v latině znamená „moc země,“ ale ryze právně je myšlena jako moc místní domobrany (propůjčená tímto zákonem).\n\nBěhem anglické občanské války, v roce 1642, Sir Ralph Hopton použil \"posse comitatus\" před Vrchním soudem pro obvinění parlamentaristů z vytváření milic na základě nelegitimní autority a podněcování nepokojů, čímž dokázal přesunout dění války z Cornwallu.\n\"Posse comitatus\" doposud existuje v těch státech USA, které jej nezrušily místními statuty. V době „divokého západu“ existovala reálná nebezpečí eskalace bezpráví a teroru samozvanými gangy, na druhé straně toto právo mohlo být i zneužito (například v roce 1897 v masakru u Lattimerského dolu v Pensylvánii).\n\nV roce 1878 byl ve Spojených státech amerických schválen \"Posse Comitatus Act\", který zakazuje, aby vláda použila armádu v případech, které řeší orgány činné v trestním řízení. V říjnu 2006 prezident G. W. Bush však podepsal \"John Warner Defense Authorization Act of 2007\", který \"Posse comitatus\" téměř zcela ruší a umožňuje prezidentovi vyhlásit stav nouze a poslat vojáky kdekoli uvnitř Spojených států i navzdory nesouhlasu guvernéra daného státu či místní autority (např. starosty); dále použít armádu v případě pohromy (doposud se o to staral úřad FEMA), epidemie, teroristického útoku nebo (obecně jakéhokoli) incidentu na území jakéhokoli státu nebo závislého území Spojených států. Tento výnos (který byl kritizován za to, že dává prezidentovi příliš velké pravomoci) byl v roce 2008 zrušen.\n\n"}
{"id": "399074", "url": "https://cs.wikipedia.org/wiki?curid=399074", "title": "Seznam písní Karla Štědrého", "text": "Seznam písní Karla Štědrého\n\nToto je seznam písní zpěváka Karla Štědrého.\n\npoz. -píseň - duet s - (autor hudby písně/autor textu písně)\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n"}
{"id": "399075", "url": "https://cs.wikipedia.org/wiki?curid=399075", "title": "Byzantsko-osmanské války", "text": "Byzantsko-osmanské války\n\nByzantsko-osmanské války byla série válečných konfliktů mezi Osmanskými Turky a Byzantskou říší, která vedla k pádu Byzantské říše a nástupu Osmanské říše.\n\nPo ztrátě Konstantinopole roku 1204 byla Byzantská říše rozdělena a v chaosu. Využívaje situace Rúmský sultanát obsadil území západní Malé Asie, dokud Nikájské císařství nebylo schopno odrazit seldžudské Turky. Nakonec byla Konstantinopol roku 1261 dobyta zpět od Latinského císařství. Přesto zůstalo postavení Byzantské říše nejisté důsledkem Epirského despotátu, Srbska a Bulharského carství.\n\nTo v kombinaci s oslabením Rúmského sultanátu vedlo k přesunu vojsk z Malé Asie do Thrákie k zajištění vlády nad ní. Zatímco se mnoho tureckých bejů zúčastnilo dobývání byzantského a seldžudského území, největší hrozbu pro Nikaiu a Konstantinopol představoval Osman I. V roce 1299 se Osman I. prohlásil sultánem a jeho území se později stalo Osmanskou říší.\n\nBěhem padesáti let vlády Osmana I., přestala existovat byzantská Malá Asie a kolem roku 1380 byzantská Thrákie padla do rukou Osmanů.\n\nNásledujíce byzantsko-seldžucké války, se mnoho Turků usadilo v Malé Asii a dobyli si území a polosamostatné státy pro sebe po zhroucení Rúmského sultanátu na konci 13. století. Jedním šlechticem (bejem) starého sultanátu byl Osman I. Osmanova država byla v severozápadním regionu Anatolie, blízko Konstantinopole. Osman využil oslabeného postavení Byzance na konci 13. století k nájezdům a výpadům na jeho území. Byzantský ústup byl způsoben ambicí císaře Michaela VIII., jež se pokoušel vytlačit křižáky z Řecka a ponechal tak Malou Asii otevřenou pro Osmanův útok.\n\nPo dobytí Konstantinopole Michaelem Palaiologem, byla Byzantská říše ve vážném postavení. Mezi křižáckými státy v Řecku a dalších regionech probíhaly rozhovory o znovudobytí Konstantinopole pro Latinské císařství zatímco na severu byla hlavní hrozbou Srbská expanze na Balkáně vedená králem Štěpánem. Aby vyřešil tyto problémy, začal Michael Palaiologos konsolidovat svoji vládu, nechal svého jedenáctiletého spoluvládce Jana IV. oslepit a uvěznit, což vyvolalo velkou nelibost. Za tento čin byl Michael exkomunikován konstantinopolským patriarchou Arseniem a vedl také ke vzpouře vedené falešným Janem IV., která vypukla poblíž Nikaie. Michael Palaiologos jmenoval nového patriarchu v Konstantinopoli nařídil mu odvolat svoji exkomunikaci učiněnou Arseniem a podvolit se papeži, aby tak zmírnil křižáckou hrozbu. Jak Byzantinci dobývali latinská teritoria, Turci pod vedením Osmana I. vedli nájezdy na byzantskou Anatolii. Sogut a Eskişehir byli obsazeny roku 1265 a 1289. Michael Palaiologos nebyl schopen tyto útoky zastavit kvůli postupu na Západě. V roce 1282 císař zemřel a vládu převzal jeho syn Andronikos II.\n\nPostupující Turci byli považováni za osvoboditelé a mnoho obyvatel brzy konvertovalo k islámu, podlamujíce byzantskou ortodoxní základnu. Andronikova vláda byla nekompetentní a v dlouhodobém měřítku poškodila Byzantskou říši. Císař měl zájem na udržení Anatolie a nařídil stavbu pevností v Malé Asii a trénování armády, přesunul svůj dvůr do Anatolie, aby měl přehled o protiturecké kampani vedené generálem Alexiem. Počáteční postup byl marný, poté co se Alexios pokusil o převrat a byl oslepen a jeho tažení bylo ukončeno. To umožnilo Osmanům oblehnout Nikaiu v roce 1301. Další porážku zasadili Osmané Andronikovu synovi Michaelovi IX. roku 1302 v bitvě u Baphea.\n\nI přesto se Andronikos pokusil o úder proti Turkům, tentokrát s pomocí katalánských žoldnéřů. Pod velením císařova syna Michala IX. a Rogera de Flor 6500 žoldnéřů vytáhlo na jaře a na podzim 1303 proti Turkům. V důsledku těchto porážek nebyl Andronikos schopen vyslat mnoho vojáků. Roku 1320 byl Andronikos III. vyděděn po smrti syna Andronika II. a o rok později vytáhl na Konstantinopol. Poté dostal Trákii jako úděl. Jak Andronikos III. konsolidoval svou moc v Byzanci, Osmané dobyli Bursu v roce 1326.\n\nVláda Andronika III. byla posledním opravdovým a slibným pokusem o obnovení „slávy antického Říma“; Byzantská říše byla nástupcem starověké Římské říše. V roce 1329 Byzantinci vytáhli proti\nOsmanským vojskům, jež uvalila blokádu a obléhala Nikaiu od roku 1301. Byzantský protiútok spolu s obranu Nikaie odradil Osmanské pokusy o dobytí dalších měst.\n\nOsud Nikaie byl zpečetěn, když byla byzantská vojska poražena v bitvě u Pelekanu 10. června 1329. V roce 1331 Nikaia kapitulovala, což byl zničující úder říši, jelikož Nikaia byla před 70 lety hlavním městem říše.\n\n\n"}
{"id": "399077", "url": "https://cs.wikipedia.org/wiki?curid=399077", "title": "Dragon fruit", "text": "Dragon fruit\n\nDragon fruit, dračí ovoce, čínsky \"火龍果/龙果\" (ohnivý drak) či vietnamsky \"thanh long\" (zelený drak), je označení pro plody rodu \"Hylocereus\" z čeledi kaktusovitých. Jsou více známé pod názvem \"pitahaya\", zkráceně \"pitaya\", ale tento název je používán i pro mnoho dalších druhů kaktusů, které nespadají pod dračí ovoce a do rodu \"Hylocereus\". Jsou široce pěstované v tropickém pásmu, mimo Ameriku zejména v Asii, kde nejsou původní. Plody jsou dodávány do obchodních řetězců po celém světě.\n\nRostliny rodu \"Hylocereus\" koření v zemi a šplhají do korun stromů. Nejde tedy o pravý epifyt, ale o liánu. Popínavé stonky mají obvykle 3, méně často 2 – 4, velmi plochá žebra a mohou být až 100 m dlouhé. Jsou zaškrcené na jednotlivé segmenty-články. Tvoří přísavné kořeny. Stonky jsou na okrajích mírně oble vykrajované, v zářezech jsou areoly. Areoly jsou plstnaté, bez trnů nebo jen s malými trníčky. Květy jsou velké, až 37 cm dlouhé a široké až 30 cm, noční. Jsou opylovány můrami a netopýry. Bez opylení a u mnoha druhů i při samoopylení k tvorbě plodů nedochází. Květy mají vnitřní široké korunní lístky tvořící polouzavřený kalich, obvykle bílé, někdy až krémové, u několika planých druhů růžové barvy. Vnější korunní lístky jsou užší, barevnější, kolmo odstávající až mírně zpětně ohnuté. Mezi vnitřními a vnějšími okvětními lístky je výrazná mezera. Celkový vzhled květu lze popsat jako světlý kávový šálek posazený na barevnější široký podšálek. Na farmách pěstované rostliny jsou udržované řezem jako převislé keříky, asi 1,5 m vysoké, nebo jako komolovitě udržované rostliny na konstrukci, pro usnadnění sklizně. V domácích podmínkách se používají též k popnutí zdí, nebo i pro tvorbu živých plotů. \"Hylocereus undatus\" je pro velké, vanilkou vonící květy pěstován i jako okrasná rostlina. \n\nPlody jsou bobule, vejčitě protáhlé. Slupka je tužší a nese několik špičatých, odstávajících šupin, zejména na vrcholu plodu po odpadnutém květu. Konce šupin mohou být i u zralých červených plodů zeleně zbarvené. Trny chybí, štětiny jsou velmi vzácné, občas se za šupinami objeví chomáčky vaty. Obvyklá hmotnost je 300 až 850 g, rekordní je 1,5 kg. Plody mají jedlou šťavnatou dužinu a v ní roztroušená, drobná, černá, početná semena. Semena jsou početná, rozptýlená v dužině, černá, asi 1 mm velká, olejnatá, jedlá. Tuhá vnější slupka je nejedlá. Vnitřní měkčí část slupky se někdy při servírování ponechává.\n\nJsou rozeznávány tři druhy dragon fruit/pitahají, přičemž botanické zařazení není úplně vyjasněné. Jednak botanici pod hlavní druhy slučují další druhy, případně používají synonymní názvy, jednak se jako plody nesoucí uvádí i další minoritní druhy. \n\nbílá pitahaya, je nejběžnější druh, široce pěstovaný, známý i u nás z obchodů. Má červenou slupku a bílou dužinu s množstvím drobných, černých, jedlých semen. Hlavní druh je \"Hylocereus undatus\", dále je uváděn příbuzný \"Hylocereus triangularis\". Pro velké, vanilkou vonící květy je \"Hylocereus undatus\" pěstován i jako okrasná rostlina a též jako pokryvná rostlina k pokrytí nevzhledných ploch velkých zdí. \n\nžlutá pitahaya, má žlutou slupku a bílou dužinu. Hlavní druh je \"Hylocereus megalanthus\" synonymum je \"Selenicereus megalanthus\". Pěstování je náročnější a proto jsou tyto plody méně dostupné a dražší. \n\nčervená pitahaya, má červenou slupku i dužinu. Jsou uváděny botanické druhy \"Hylocereus polyrhizus, Hylocereus costaricensis \"(je nedostatečně botanicky poznán ), \" Hylocereus monacanthus.\" Chuť dužiny je výraznější než u typů s bílou dužinou. Též je vzácnější a dostupná jen v oblasti pěstování.\n\nProbíhá hybridizace různých typů s cílem dosáhnout lepších vlastností a intenzivnější chuti, zejména v Izraeli.\n\nPůvodem jsou z vlhčích oblastí Střední Ameriky. \n\nPůvodně byl domorodci mimo oblast výskytu po střední Americe na další ostrovy i na pevninu šířen \"Hylocereus undatus\". Nyní je široce pěstován, méně i další druhy, v Jihovýchodní a Východní Asii, zejména v Kambodži, Thajsku, Malajsii, Indonésii, Bangladéši, ve Vietnamu, na Filipínách, Srí Lance, Tchaj-wanu, jižní Číně, dále pak na Okinavě, Havaji, v Izraeli, v Guatemalae, v severní Austrálii, na ostrově Réunion a ve francouzské Polynésii a též na Kypru. \n\nRod \"Hylocereus\" je jako epifytický kaktus přizpůsoben k růstu v suchých teplých oblastech s nepravidelným deštěm. Tím je vhodný pro pěstování v oblastech nevhodných pro náročnější plodiny. Plody se po odkvětu vyvíjí 30 až 50 dní. Při dodatečné zálivce může kvést a poskytnout až 5 – 6 sklizní za rok. Nejlepší farmy ve Vietnamu produkují až 30 tun ovoce z ha ročně. Naopak přelití nebo trvalý déšť může vést k opadu květů až k zahnívání kořenů.\n\n\"Hylocereus\" lze pěstovat i v našich podmínkách jako dekorativní kaktus. Ve skleníku může i kvést a vytvořit plod. \"Hylocereus undatus\" je v pěstírnách široce používán jako podnož pro roubování choulostivých nebo bezchlorofylových forem kaktusů, jako je bezchlorofylové, červené, fialové, hnědé či žluté \"Gymnocalycium mihanovichii\" cv. \"Hibotan\", žlutá bezchlorofylová forma \"Echinopsis chamaecereus\" nebo kulturní formy rodu \"Astrophytum\". Takto se s ním lze setkat v našich květinářstvích.\n\nChuť dužiny je jemná, což bývá v Asii uváděno jako kontrast s tradičně pojímaným dračím vzhledem slupky. Chuť připomíná meloun nebo kiwi a je jemně nasládlá. Žlutá pitahaya má chuť silnější, až angreštovitou. Dužina je nízkokalorická. S dužinou jsou pojídána i početná drobná semena, která mají oříškovou chuť a jsou bohatá na tuky. Pokud ale nejsou rozžvýkána, procházejí trávicím traktem neporušená. Plody jsou používány v Americe domorodci na výrobu džusů nebo na víno. Domorodci též jedí květy, nebo z nich připravují čaj.\n\nDužina je bez tužších vláken a obsahuje asi 90 % vody. Obsahuje hodně železa, vápníku a fosforu. Nutriční hodnota je nízká, 210 kJ na 100 g (50 kcal/100g). Dále obsahuje vitamíny B, C, E (116-171 mg na gram čerstvé dužiny), antioxidanty jako je betacyanin (0,32-0,41 mg) a fenolové sloučeniny. Snižují hladinu kyseliny močové v krvi a jsou tak prevencí dny. Olej v semenech má projímavý účinek.\n\nPojídání červené pitahaye může způsobit zdraví neškodné červené zbarvení moče (pseudohematurie) i fekálií.\n\nPyl je zkoumán pro obsah polyfenolů a jejich protinádorové účinky. \n\n\n"}
{"id": "399086", "url": "https://cs.wikipedia.org/wiki?curid=399086", "title": "Přírodní park Chřiby", "text": "Přírodní park Chřiby\n\nPřírodní park Chřiby se rozkládá na území stejnojmenné vrchoviny a zasahuje do 3 okresů: Uherské Hradiště, Zlín a Kroměříž. Jeho rozloha je 26 025 hektarů.\n\nNa území okresu Kroměříž byl vyhlášen jako oblast klidu dne 3. dubna 1991. O 5 let později, roku 1996, se z něj stal přírodní park. V roce 2000 došlo k jeho rozšíření i na území okresů Uherské Hradiště a Zlín.\n\n\n"}
{"id": "399089", "url": "https://cs.wikipedia.org/wiki?curid=399089", "title": "Helmstedt", "text": "Helmstedt\n\nHelmstedt je bývalé hanzovní a univerzitní německé město v Dolním Sasku.\nV období reformace zde vévoda Julis Brunšvicko-Wolffenbütelský založil univerzitu (1576) pod názvem \"Academia Julia\". Kolem roku 1588 zde krátce působil Giordano Bruno. Tato univerzita byla zrušena roku 1810, kdy Helmstedt spadal pod napoleonské Vestfálské království.\n\nV období rozdělení Německa byl Helmstedt na západoněmecké straně nejvýznamnějšího hraničního přechodu na dálnici Hannover – Berlín a železniční trati Hannover – Magdeburg. Spojenecký kontrolní bod na dálnici byl označován jako Checkopoint Alpha. (Checkpoint Bravo byl na dálnici mezi NDR a Západním Berlínem a Checkpoint Charlie mezi Západním a Východním Berlínem.)\n\nV okolí města se nacházel hnědouhelný revír, kde byla těžba ukončena roku 2002.\n\n\n"}
{"id": "399091", "url": "https://cs.wikipedia.org/wiki?curid=399091", "title": "Bělozubka nejmenší", "text": "Bělozubka nejmenší\n\nBělozubka nejmenší (\"Suncus etruscus\") je savec z čeledi rejskovitých. Jde o nejmenšího známého savce podle hmotnosti. Nejmenší podle velikosti je netopýrek thajský (\"Craseonycteris thonglongyai\").\n\nJe rozšířena v jižní Evropě, Zakavkazsku, Turkmenistánu a Africe.\n\nVáží přibližně 2 gramy. Délka hlavy a trupu dosahuje od 35 do 48 mm. Tělo má tmavé. Ocas měří 24 až 29 mm. Zuby jsou bílé.\n\n\nBělozubky nejmenší patří mezi velmi raritně chované druhy. V létě 2018 byly chovány jen v pěti evropských zoo: čtyřech německých (Tierpark Berlin, Zoo Dresden, Tierpark Görlitz a Zoo Karlsruhe) a jedné české (Zoo Praha). V průběhu roku 2018 se stala chovatelem tohoto druhu také Zoo Wroclaw. V průběhu roku 2018 se bělozubky nejmenší dostaly do dalších dvou českých zoo: Zoo Jihlava a Zoo Plzeň. Počet evropských zoo s tímto druhem se tak dostal na osm.\n\nDo Zoo Praha přišli první jedinci tohoto druhu v závěru roku 2017. Jednalo se o dva páry ze zoo v německých Drážďanech (Zoo Dresden). Zpočátku byli v zázemí, aktuálně jsou již v expozici v pavilonu Afrika zblízka. První odchovy se podařily v březnu 2018 a další následovaly ve čtyřtýdenních intervalech. Na počátku srpna 2018 tak žilo v Zoo Praha již 9 dospělých jedinců (vč. jedné březí samice) a 24 mláďat (pocházejí z 6 pražských vrhů). Rozmnožuje se již druhá generace. 14. srpna 2018 se narodily dvě bělozubky nejmenší a 18. srpna téhož roku se narodily další čtyři. Další mládě následovalo i v prosinci 2018, kdy zároveň přišli noví jedinci z německé Zoo Karlsruhe. Celkově se v průběhu roku 2018 narodilo a bylo odchováno 17 mláďat. Ke konci roku 2018 bylo v Zoo Praha chováno 11 jedinců. Další mláďata přišla na svět v únoru, březnu, květnu, červnu, červenci, srpnu, září, říjnu i listopadu 2019, tedy takřka ve všech měsících.\n\n"}
{"id": "399095", "url": "https://cs.wikipedia.org/wiki?curid=399095", "title": "Viktor Polesný", "text": "Viktor Polesný\n\nViktor Polesný (* 13. května 1948, Praha) je český režisér a scenárista.\n\nOtec Viktor (1899–1972) byl důstojníkem, matka Emilie Hořejšová (1912–1977). Vystudoval dokumentární tvorbu v Praze na FAMU (absolvoval 1977). Poté nastoupil do Československé televize (do roku 1986), následně do roku 1990 v Krátkém filmu Praha.\n\n\n\n\n\n\n\n\nNaděje – Zrada – Bezčasí v rámci projektu Cirkus totality. Naděje, první díl triptychu, zachycuje společenské a kulturní uvolnění v Československu před sovětskou okupací 21. srpna 1968. Zrada vypráví o postupném procitání z euforie do reality posrpnových měsíců. Závěrečná část Bezčasí zobrazuje československou společnost v období normalizace na cestě ke kolaboraci a zapomnění. Diváka dovede až k listopadu 1989. Viktor Polesný při tvorbě dokumentů vycházel z archivních materiálů Krátkého filmu a České televize.\n\n"}
{"id": "399098", "url": "https://cs.wikipedia.org/wiki?curid=399098", "title": "NPO Mašinostrojenija", "text": "NPO Mašinostrojenija\n\nNPO Mašinostrojenija je jednou z předních firem raketového a kosmického průmyslu Ruska. Oficiální název společnosti je OAO VPK NPO Mašinostrojenija (\"ОАО «Военно-промышленная корпорация «Научно-производственное объединение машиностроения»\"). Založena byla roku 1944 pod vedením V. N. Čeloměje jako konstrukční kancelář pro konstrukci letounových střel při leteckém závodě č. 51.\n\n\nV sovětských dobách společnost do roku 1965 spadala pod lidový komisariát (od 1946 ministerstvo) leteckého průmyslu. Roku 1965 byla převedena k ministerstvu všeobecného strojírenství. V současnosti 100 % akcií společnosti vlastní ruský stát prostřednictvím Federální agentury pro správu federálního majetku (Федерального агентства по управлению федеральным имуществом).\n\n\nV prvních letech činnosti kancelář konstruovala letounové střely určené k výzbroji letadel Tu-2, Tu-4 a Pe-8. Roku 1954 byla tato činnost předána Mikojanově konstrukční kanceláři. Čelomejův kolektiv se v Tušinu soustředil na vývoj letounové střely startující ze země.\n\nRoku 1955 se z iniciativy Vladimíra Čelomeje kancelář zúčastnila konkursu na křídlaté rakety určené pro ponorky a konkurs vyhrála. Kancelář byla poté přejmenována a přemístěna do Reutova. Námořní křídlaté rakety jsou důležitou částí produkce společnosti do dnešních dnů.\n\nZačátkem šedesátých let se konstrukční kancelář začala zabývat i kosmickou technikou. Vyvíjela družice námořní rozvědky, nosné rakety pro tyto družice, první manévrující družici (Poljot-1). Do výzbroje strategických raketových sil bylo k roku 1970 zařazeno na tisíc raket UR-100, modernizované verze rakety jsou dosud ve výzbroji raketových vojsk Ruska.\n\nNejvýraznějším přínosem kanceláře sovětské kosmonautice je raketa Proton a vojenské orbitální stanice řady Almaz vypuštěné pod názvem Saljut 3 a Saljut 5. I civilní Saljuty vyrobené konkurenční CKBEM (dnes RKK Eněrgija) vycházely z konstrukce Almazu. CKBM zkonstruovala k orbitální stanici Almaz i dopravní kosmickou loď TKS. Pro lety touto lodí sestavila vlastní skupinu kosmonautů existující v letech 1972 – 1987. Loď TKS byla vyzkoušena v bezpilotním režimu, před zahájením pilotovaných letů byl program zrušen.\n\n\n\n"}
{"id": "399102", "url": "https://cs.wikipedia.org/wiki?curid=399102", "title": "Kosmopolitismus", "text": "Kosmopolitismus\n\nKosmopolitismus (z řec. \"kosmos\", svět, a \"polis\", obec), česky světoobčanství, je teoretický postoj člověka, který chce být občanem kdekoli na světě. Takový člověk se nazývá kosmopolita.\n\nSlovo patrně poprvé použil řecký kynický filosof Diogenes ze Sinopé (5. stol. př. n. l.), který když se ho ptali, odkud pochází, odpověděl prý: „Jsem občan světa“. Snahu o překlenutí místních a národních rozdílů převzali později stoikové, podle nichž je člověk občanem jednak svého města, jednak celého světa. Toto rozšíření obzoru a překonání jazykových i kulturních bariér silně podporovalo křesťanství, které také relativizovalo národní rozdíly. V novověku tímto směrem uvažoval například Immanuel Kant, který v několika spisech dokonce hovoří o možnostech světové vlády.\nKosmopolitismus vznikl jako individuální reakce lidí na nacionalismy 19. století, zejména pod vlivem Francouzské revoluce a napoleonských válek, kdy se témata občanské rovnosti a svobody šířila přes hranice států. Významným zastáncem kosmopolitismu byl například Stendhal. Národní hnutí jej často pokládala za svého nepřítele a i v české společnosti se někdy používal jako hanlivé označení – například vůči Máchovi. Důkladný rozbor kosmopolitismu podal Tomáš Garrigue Masaryk, například v „České otázce“.\n\nKosmopolitismus je postoj vzdělaných jednotlivců a jako takový byl předmětem kritik jako elitářský. Podstatnější námitka spočívá v tom, že kosmopolitismus přehlíží úlohu a význam jazyka: každý kosmopolita musí i tento svůj postoj vyjadřovat v určitém jazyce, který je někde srozumitelný a jinde nikoli. Člověk se do společnosti integruje především jazykem a pokud žije někde, kde „domácí“ jazyk neovládá, žije tam jako cizinec, případně turista a s místní společností může mít jen omezené a spíše povrchní vztahy.\n\n\n\n"}
{"id": "399103", "url": "https://cs.wikipedia.org/wiki?curid=399103", "title": "Diskografie Shakiry", "text": "Diskografie Shakiry\n\nDiskografie kolumbijské latino popové zpěvačky a skladatelky Shakiry. Její diskografie se skládá z pěti studiových,\ns třimí kompilačními a třech živých alb. Shakira také vydala třicet dva singlu, natočila pětatřicet videoklipů a také vydala dvě hudební DVD.\n\nShakira napsala svou první píseň, když jí bylo osm let, a v pozdějších letech, získala několik uznání prostřednictvím různých akcí ve svém městě Barranquilla. V roce 1991 ve věku třinácti let vydala své debutové album \"Magia\".\nObsahuje čtyři singly včetně sglu \"Magia\", alba se prodalo 1200 kopií. V roce 1993 bylo vydáno druhé album \"Peligro\" které sloužilo spíše propagací. Přestože toto album bylo lepší než album \"Magia\", bylo považováno za komerční neúspěch.\n\nShakira v lednu 1994 vydala singl \"¿Dónde estás Corazón?\", který dosáhl nejvyšší úrovně číslem #5 v Billboard Hot Latin Tracks. Pak následoválo Shakiřino první oficiální španělské studiové album Pies descalzos, které bylo vydáno 13. února 1996. Debutovalo s číslém #1 v 8 různých zemích a chlubí se s 4 miliony prodaných kopií po celém světě. Nicméně, v USA Billboard 200, album dosáhlo svého vrcholu s pozici #180 a také s pozici #5 v USA Billboard Top Latin Albums. Album nese další čtyři hit-singly: \"Estoy Aqui\", \"Pies Descalzos, Sueños Blancos\", \"Un Poco de Amor\", \"Antología\" a \"Quiere Se, Se Mata\". Dne 21. října 1997, bylo vydáno The Remixes, Shakiříno první remixové album.\n\nCelkem prodala více než 60 milionů kusů svých alb\n\n\n\n\n"}
{"id": "399106", "url": "https://cs.wikipedia.org/wiki?curid=399106", "title": "Státní znaky Jugoslávie", "text": "Státní znaky Jugoslávie\n\nJugoslávie během své existence měla tři státní znaky. První za Království Srbů, Chorvatů a Slovinců resp. Království Jugoslávie, druhý za socialistické Jugoslávie a poslední za Svazové republiky Jugoslávie čili Srbska a Černé Hory.\n\n"}
{"id": "399108", "url": "https://cs.wikipedia.org/wiki?curid=399108", "title": "Bleskový prášek", "text": "Bleskový prášek\n\nBleskový prášek je pyrotechnická směs, které se používá při divadelních efektech, ohňostrojích a používal se pro záblesky ve fotografii. Používá se také ve vojenské pyrotechnice, při výrobě velkého množství hluku, světla, infračerveného záření; například u falešných raket, na které se mají navádět vypálené rakety nebo u oslepujících granátů. Bleskový prášek je velmi citlivý na tření, teplo a statickou elektřinu.\n\nNa výrobu bleskového prášku se používají materiály, které při hoření vydávají vysoký světelný výkon. K tomu se používá práškových kovů, jako hliníku, častěji hořčíku. Jelikož kov potřebuje k hoření velké množství kyslíku, je nutné přidat do slože materiál, který ve vysoké teplotě vytváří dostatečné množství kyslíku. Této složce se říká okysličovadlo. Jako okysličovadla slouží chlornany a chloristany sodíku, draslíku, baria, stroncia atd. Čím více okysličovadla směs obsahuje, tím rychleji hoří. Na rychlost hoření má také vliv jemnost mletí použitého kovu. Rozhodně se na bleskový prášek nehodí velmi jemné mletí kovů (pudry), protože pak rychlost hoření již při malém množství přechází v explozi. Jako nejbezpečnější směs je ověřena směs 40 % drceného hořčíku (na velikost zrn cca 0,3 mm) a 60 % chloristanu draselného. U této směsi je bezpečné množství pro zapálení cca 50 g najednou.\n\nPokud je nutné větší množství světla, je nutné použít více odpalovacích stanovišť nebo směs slisovat za pomoci vhodného pojiva pod vysokým tlakem do tablety. Toto řešení je používáno u vojenských osvětlovacích raket (ROS). Díky slisování do tablety materiál hoří podstatně pomaleji a nemůže přejít v explozi jako u většího množství volně sypané směsi.\n\nJako pojivo je nejvýhodnější starý, již zhoustnutý čirý nitrocelulózový lak. Tento nezmění vlastnosti směsi, jelikož nitrocelulóza je základem bezdýmého střelného prachu. Stačí směs smíchat s malým množstvím hustého laku a dobře promíchat. Laku musí být pouze tolik, aby směs nelepila. Poté ve vhodné trubce s pístem lisujeme s využitím hydraulického zvedáku (panenky). Ideální tlak je 100 kg/cm. Při nízkém lisovacím tlaku hrozí nízká kompaktnost tablety roztržení tablety během hoření.\n\nPřestože bleskové prášky byly doménou fotografů minulého a předminulého století, dokud nebyl vyvinut stejně kvalitní elektrický blesk a používají se v omezené míře dodnes, například během velmi úzce specializovaných fotografických prací, kdy není, či nemůže být k dispozici zdroj elektrické energie v dostatečném množství. Například při fotografování v jeskyních, kde ve větších prostorách je třeba velký světelný výkon, který by z bateriových blesků nebyl dostatečný, či by byl energeticky velmi náročný. Použití bleskového prášku má ale i jiné výhody a to daleko měkčí podání stínů, což odstraní extrémní kontrasty, vznikající ve fotografované scéně při použití klasických blesků (bez použití difuzérů, které zase snižují světelný výkon).\n\nSložení směsi:\n\nNejběžnější používaný flash prach, kterým se prakticky výhradně plní dělobuchy a petardy, je směs chloristanu draselného a práškového hliníku (kulovité částice, kolem 5 mikronů veliké) v poměru 70 % chloristanu draselného a 30 % hliníku. Tento typ bleskového prachu je z celé řady běžných bleskových prachů nejvíce stály a nejvíce hlučný.\n\nBleskový prášek vynalezli v roce 1887 tehdejší asistenti Astrofyzikálního institutu v Postupimi (\"Astrophysikalisches Institut Potsdam\", dnes \"Leibniz-Institut für Astrophysik Potsdam\") Adolf Miethe a Johannes Gaedicke. O dva roky později zkonstruovali i magnéziové zábleskové zařízení (lampu). Jeho vynalezení umožnilo fotožurnalistům fotografovat s použitím velmi krátkého času. Do té doby byla reportážní fotografie prakticky nemožná, protože citlivost tehdejších fotografických materiálů byla podstatně nižší než dnes.\n\n"}
{"id": "399110", "url": "https://cs.wikipedia.org/wiki?curid=399110", "title": "Netopýrek thajský", "text": "Netopýrek thajský\n\nNetopýrek thajský (\"Craseonycteris thonglongyai\") je netopýr z čeledi netopýrkovitých. Jedná se o nejlehčího netopýra a o nejmenšího savce, co do velikosti vůbec.\n\nTento netopýr je dlouhý asi tři centimetry a rozpětí křídel má přibližně 13 centimetrů. Je to nejmenší známý netopýr a současně jeden z nejmenších savců. Je tak malý, že se mu někdy říká čmeláčí netopýr. Dalším jeho význačným znakem je nos, který se podobá prasečímu rypáku. Kromě toho nemá ocásek a má velké uši s nápadnými záklopkami zvukovodu.\n\nNetopýrek thajský žije pouze v thajském Národním parku Sai Yok a v jeho blízkosti na území sousední Barmy. Podobně jako mnohé jiné druhy netopýrů používá při lovu hmyzu echolokátor. V poměru ke své velikosti má dlouhá křídla a díky tomu se dokáže vznášet na místě a lovit kořist na listech stromů. Netopýrci odpočívají v teplých horních částech vápencových jeskyní, které mají vysoký strop. Taková místa jim poskytují dobrou ochranu a netopýrci neztrácejí tělesné teplo, což je pro tak drobná teplokrevná zvířata velmi důležité.  \n\nThajský biolog Kitti Thonglongya se svými spolupracovníky chytil na začátku 70. let 20. století v jeskyních poblíž vodopádu Sai Yok v Thajsku asi 50 netopýrů neznámého druhu. Několik exemplářů poslal doktoru J. E. Hillovi z Britského přírodovědného muzea v Londýně. Kitti Thonglongya zemřel dříve, než se dozvěděl, že vlastně objevil nový druh netopýra. Z úcty k němu doktor Hill netopýra pojmenoval \"Craseonycteris thonglongyai\", česky netopýrek thajský.\n\n"}
{"id": "399136", "url": "https://cs.wikipedia.org/wiki?curid=399136", "title": "Prago Union", "text": "Prago Union\n\nPrago Union je pražská hip-hopová skupina, založená okolo roku 2002. V současnosti působí ve složení Kato a DJ Maro z kapely Gambrz Reprs. Prago Union někdy vystupuje s živou kapelou, na těchto koncertech vystupují pod jménem Prago Union + Champion Sound (dříve Livě band). Skupina nahrává ve vlastním studiu Strojovna.\n\nSkupinu Prago Union založili roku 2002 dva bývalí členové skupiny Chaozz – rapper Kato (dříve Deph) a DJ Skupla. Na koncertech vypomáhal MC Děděk (dříve 6 polnic) a DJ Bufe. V roce 2005 vydalo Prago Union první vinyl singl „Gold Chain Mew-Zick II / Verbální atentát“ a později i debutové album \"HDP (Hrubej Domácí Produkt)\", na kterém se objevili i zahraniční hosté, jako Masta Ace, Planet Asia, EdO G, KutMasta Kurt a Dendemann. Videoklip na skladbu „Zvyřátka“ byl oceněný na Golden Awards ve Švýcarsku.\n\nV roce 2010 vydala své pět let očekávané druhé album \"Dezorient Express\". To bylo kritiky velmi dobře přijato a získalo cenu Anděl v kategorii Hip hop & r'n'b. S vydáním desky kapela vyrazila na turné, na kterém od května do prosince 2010 stihla 53 koncertů, na kterých hrála pro více než 50 tisíc lidí. V listopadu 2010 měl pak premiéru projekt Prago Union s živou kapelou Livě Band. Pouze na těchto koncertech se dalo sehnat album \"Metronom\". Kato ho však poté umístil volně ke stažení na oficiální stránky kapely. \n\nV rozhovorech po Dezorient Expressu se Kato začal zmiňovat o zahrávání si s nápadem na koncepční „barevnou“ desku. 1. září 2011 bez jakéhokoliv přerušení koncertního maratonu vyšla deska \"V barvách\". Ta byla kritiky také dobře přijata. Kapela po vydání opět vyrazila na turné a jen od září do prosince stihla odehrát 37 koncertů. Mezi koncerty však Kato nepřestal tvořit a i na cestách skládal nové beaty a průběžně je posílal ven. Některé už ve finální podobě – zamračený „Rolák“, remake skladby Mňágy a Žďorp „Některé otázky už si nekladu“ nebo nové koncertní intro „PPS“. Další pak jen během koncertů buď ve svém DJ setu nebo naživo („Spíš ne“, „Rapvi3m“, „Kramle“, „Recept“…). \n\nNa začátku roku 2012 vyhrálo Prago Union již druhou cenu Anděl, tentokrát za album \"V barvách\". Stalo se tak historicky prvním interpretem, který dokázal obhájit cenu Anděl v kategorii Hip hop & r'n'b. 21. května 2012 vydala skupina hned dva videoklipy, a to k písním „Bezedná noc“ a „Černá“. 23. července pak klip i k písni „Některé otázky už si nekladu“. V seriálu \"Nevinné lži\", kde si Kato zahrál menší roli, zazněla nová skladba „Naodpis“ (zde však pod názvem „Den Zúčtování“ jako remix od skupiny WWW).\n\nV roce 2019 ohlásili nové album, Perpetuum promile. 23. října 2019 vydal Kato na svém youtubovém kanálu po domácku vyrobený klip natočený na webkameru na písničku Kretén. Samotné album pak vyšlo 1. listopadu 2019.\n\n\n"}
{"id": "399137", "url": "https://cs.wikipedia.org/wiki?curid=399137", "title": "Lední hokej na Zimních olympijských hrách 1960", "text": "Lední hokej na Zimních olympijských hrách 1960\n\n27. mistrovství světa a 38. mistrovství Evropy v ledním hokeji probíhalo v rámci VIII. zimních olympijských her na stadionech Blyth Arena a Squaw Valley Olympic Skating Rink ve Squaw Valley. 9 účastníků bylo rozlosováno do tří skupin, z nichž první dvě mužstva postupovala do finálové skupiny, kde se hrálo systémem každý s každým; ostatní mužstva hrála dvoukolově o umístění v soutěži útěchy. Hokejový tým SRN byl na ZOH součástí Společného německého družstva (SND). Do mistrovství světa a Evropy jsou výsledky SRN započítány samostatně.\n\n Kanada – Švédsko 5:2 (2:1, 1:1, 2:0)\n\n19. února 1960 (13:00) - Squaw Valley (Blyth Arena)\nBranky Kanady: 8:26 Floyd Martin, 17:03 Robert Attersley, 31:00 George Samolenko, 51:37 Fred Etcher, 56:06 Fred Etcher \nBranky Švédska: 11:43 Carl Öberg, 31:47 Lars Lundvall\nRozhodčí: Robert Barry, Everett Riley (USA)\nVyloučení: 7:4 (3:1) + Sly (CAN), Stoltz a Johansson (SWE) na 5 minut, Martin (CAN) na 10 minut.\n\n20. února 1960 (13:00) - Squaw Valley (Blyth Arena)\nBranky Kanady: 4:52 Robert Attersley, 7:28 Bobby Rousseau, 10:31 Fred Etcher, 11:24 Harry Sinden, 11:51 George Samolenko, 22:00 Robert Attersley, 24:15 Harry Sinden, 25:54 Bobby Rousseau, 31:15 George Samolenko, 34:13 Floyd Martin, 36:20 Jim Connelly, 39:26 Bobby Rousseau, 43:37 Fred Etcher, 44:59 Fred Etcher, 46:00 Don Rope, 48:35 Floyd Martin, 48:51 Bob McKnight, 51:45 George Samolenko, 52:24 Bobby Rousseau \nBranky Japonska: 28:28 Acuo Irie \nRozhodčí: Kurt Hauser (SUI), Richard Wagner (GER)\nVyloučení: 1:3 (2:0)\n\n21. února 1960 (18:00) - Squaw Valley (Blyth Arena)\nBranky Švédska: 1:00 Ronald Pettersson, 3:51 Ronald Pettersson, 7:15 Carl Öberg, 7:23 Carl Öberg, 7:51 Anders Andersson, 13:57 Gert Blomé, 15:33 Gert Blomé, 18:05 Einar Granath, 26:48 Anders Andersson, 29:07 Lars Lundvall, 30:00 Sven Tumba Johansson, 30:33 Sven Tumba Johansson, 33:28 Gert Blomé, 41:09 Nisse Nilsson, 41:29 Sven Tumba Johansson, 47:56 Ronald Pettersson, 56:14 Carl Öberg, 56:49 Nisse Nilsson, 57:17 Hans Svedberg \nBranky Japonska: nikdo\nRozhodčí: Everett Riley, Marshall Ryman (USA)\nVyloučení: 3:9 (6:0)\n\n SSSR – SRN (SND) 8:0 (3:0, 3:0, 2:0)\n\n19. února 1960 (18:00) - Squaw Valley (Blyth Arena)\nBranky SSSR: 1:32 Jurij Baulin, 4:01 Viktor Prjažnikov, 18:44 Venjamin Alexandrov, 22:55 Stanislav Pjetuchov, 31:53 Jevgenij Grošev, 38:16 Alexandr Almetov, 45:19 Nikolaj Sologubov, 49:06 Konstantin Loktěv \nBranky SRN: nikdo\nRozhodčí: Everett Riley, Marshall Ryman (USA)\nVyloučení: 8:7 (1:0) + Rampf a Egen (GER) na 5 minut.\n\n20. února 1960 (15:30) - Squaw Valley (Blyth Arena)\nBranky SSSR: 4:43 Vladimir Grebennikov, 9:35 Jevgenij Grošev, 22:36 Nikolaj Karpov, 29:36 Viktor Jakušev, 36:21 Jurij Cicinov, 37:30 Jevgenij Grošev, 44:31 Konstantin Loktěv, 56:28 Vladimir Grebennikov \nBranky Finska: 18:09 Matti Lampainen, 43:20 Heino Pulli, 47:15 Pertti Nieminen, 59:42 Pertti Nieminen\nRozhodčí: Hugh McLean, Bill McKenzie (CAN)\nVyloučení: 8:4 (2:2) + Alexandrov na 10 minut.\n\n21. února 1960 (15:30) - Squaw Valley (Blyth Arena)\nBranky SRN: 16:16 Kurt Sepp, 21:03 Kurt Sepp, 32:16 Josef Reif, 54:56 Hans Rampf \nBranky Finska: 47:27 Teppo Rastio\nRozhodčí: Robert Barry, Everett Riley (USA)\nVyloučení: 3:4 (1:1)\n\n Československo – USA 5:7 (1:2, 3:1, 1:4)\n\n19. února 1960 (15:30) – Squaw Valley (Blyth Arena)\nBranky Československa: 7:04 Josef Černý, 23:37 Vlastimil Bubník, 29:57 Miroslav Vlach, 33:37 Václav Pantůček, 58:32 Jozef Golonka \nBranky USA: 5:50 John Mayasich, 16:56 John Mayasich, 28:54 Tom Williams, 41:58 Paul Johnson, 44:29 John Mayasich, 47:12 Tom Williams, 53:54 Bill Cleary\nRozhodčí: Hugh McLean, Bill McKenzie (CAN)\nVyloučení: 4:4 (1:1)\n\nČSR: Vladimír Nadrchal – Rudolf Potsch, Jan Kasper, Karel Gut, František Tikal – Jozef Golonka, Miroslav Vlach, Ján Starší – František Vaněk, Václav Pantůček, Vlastimil Bubník – Jaroslav Volf, Josef Černý.\n\nUSA: Jak McCartan – John Mayasich, Jack Kirrane, Edwyn Owen, Rodney Paavola – Paul Johnson, Weldon Olson, Gene Grazia – Bill Christian, Robert McVey, Tom Williams – Dick Rodenheiser, Bill Cleary, Robert Cleary\n\n20. února 1960 (18:00) – Squaw Valley (Blyth Arena)\nBranky Československa: 2:35 Jozef Golonka, 3:29 Jaroslav Volf, 6:31 Rudolf Potsch, 8:30 Jozef Golonka, 9:30 Josef Černý, 14:30 Ján Starší, 15:56 Josef Černý, 20:32 Václav Pantůček, 22:07 Rudolf Potsch, 33:24 Ján Starší, 41:57 Ján Starší, 45:02 Karel Gut, 45:49 Miroslav Vlach, 46:42 Miroslav Vlach, 49:09 Vlastimil Bubník, 49:45 Jozef Golonka, 53:44 Miroslav Vlach, 54:24 Jozef Golonka\nBranky Austrálie: 5:17 David Cunningham\nRozhodčí: Robert Barry, Everett Riley (USA)\nVyloučení: 3:1\n\nČSR: Vladimír Nadrchal (40. Vladimír Dvořáček) – Rudolf Potsch, Jan Kasper, Karel Gut, František Tikal, František Mašlaň – Vlastimil Bubník, Jaroslav Jiřík, Václav Pantůček – Ján Starší, Jozef Golonka, Miroslav Vlach – Josef Černý, Jaroslav Volf.\n\nAustrálie: Robert Reid (Noel McLoughlin) – Basil Hansen, Kenneth Wellman, Victor Ekberg, John Nicholas – David Cunningham, Russel Jones, Noel Derrick – Zdeněk Tikal, Peter Parrott, John Thomas – Ivan Veselý, Ron Amess, Clive Hitch.\n\n21. února 1960 (13:00) - Squaw Valley (Blyth Arena)\nBranky USA: 1:01 Weldon Olson, 5:13 Dick Rodenheiser, 9:37 Tom Williams, 14:07 Robert Cleary, 16:31 Dick Meredith, 17:36 John Mayasich, 22:39 John Mayasich, 29:39 Jack Kirrane, 31:23 Bill Christian, 42:21 Dick Meredith, 44:10 Paul Johnson, 47:40 Edwyn Owen \nBranky Austrálie: 41:02 Russel Jones\nRozhodčí: Hugh McLean, Bill McKenzie (CAN)\nVyloučení: 0:2 (0:0)\n\n Československo – SSSR 5:8 (2:3, 1:2, 2:3)\n\n22. února 1960 (13:00) – Squaw Valley (Blyth Arena)\nBranky Československa: 14:17 Vlastimil Bubník, 19:34 Josef Černý, 35:01 Václav Pantůček, 45:03 Václav Pantůček, 50:13 Václav Pantůček \nBranky SSSR: 7:33 Jurij Cicinov, 15:56 Konstantin Loktěv, 18:26 Venjamin Alexandrov, 25:38 Jurij Cicinov, 30:31 Konstantin Loktěv, 41:08 Venjamin Alexandrov, 44:28 Stanislav Pjetuchov, 53:09 Konstantin Loktěv \nRozhodčí: Hugh McLean, Bill McKenzie (CAN)\nVyloučení: 3:7 (1:1)\n\nČSR: Vladimír Nadrchal (31. Vladimír Dvořáček) – Rudolf Potsch, Jan Kasper, Karel Gut, František Tikal – Václav Pantůček, Bronislav Danda, Vlastimil Bubník – Jozef Golonka, Miroslav Vlach, Ján Starší – Josef Černý, Jaroslav Volf.\n\nSSSR: Nikolaj Pučkov – Nikolaj Sologubov, Jurij Baulin, Henrich Sidorenko, Alfred Kučevskij – Alexandr Almetov, Konstantin Loktěv, Venjamin Alexandrov – Vladimir Grebennikov, Michail Byčkov, Jurij Cicinov – Viktor Jakušev, Jevgenij Grošev, Stanislav Pjetuchov.\n\n22. února 1960 (15:30) – Squaw Valley (Blyth Arena)\nBranky USA: 3:26 Roger Christian, 10:19 Robert McVey, 15:52 Robert Cleary, 17:21 Paul Johnson, 27:41 Roger Christian, 53:30 Roger Christian \nBranky Švédska: 20:14 Ronald Pettersson, 22:32 Nisse Nilsson, 43:49 Anders Andersson\nRozhodčí: Richard Wagner (GER), Kurt Hauser (SUI)\nVyloučení: 2:0 (0:0)\n\n22. února 1960 (18:00) – Squaw Valley (Blyth Arena)\nBranky Kanady: 6:58 Fred Etcher, 7:10 Fred Etcher, 8:04 Jack Douglas, 8:41 Bob McKnight, 11:03 Don Rope, 18:50 Robert Attersley, 26:15 Jack Douglas, 43:40 Don Rope, 46:01 Robert Attersley, 51:33 George Samolenko, 52:17 Jack Douglas, 55:59 Bob Forhan\nBranky SRN: nikdo\nRozhodčí: Robert Barry, Everett Riley (USA)\nVyloučení: 2:2 (0:0)\n\n24. února 1960 (13:00) – Squaw Valley (Blyth Arena)\nBranky USA: 12:37 Bill Cleary, 13:29 Robert Cleary, 20:55 Tom Williams, 22:57 Bill Cleary, 29:52 Bill Cleary, 45:09 Paul Johnson, 46:02 John Mayasich, 57:58 Bill Cleary, 58:49 John Mayasich \nBranky SRN: 25:42 Kurt Sepp \nRozhodčí: Hugh McLean, Bill McKenzie (CAN)\nVyloučení: 3:6 (4:1) + R. Christian na 10 minut.\n\n24. února 1960 (15:30) – Squaw Valley (Blyth Arena)\nBranky SSSR: 48:07 Konstantin Loktěv, 51:49 Venjamin Alexandrov \nBranky Švédska: 42:39 Nisse Nilsson, 58:32 Nisse Nilsson \nRozhodčí: Robert Barry, Everett Riley (USA)\nVyloučení: 2:2 (1:0)\n\n24. února 1960 (18:00) – Squaw Valley (Blyth Arena)\nBranky Československa: nikdo\nBranky Kanady: 6:41 Darryl Sly, 16:45 Floyd Martin, 18:22 George Samolenko, 31:36 Floyd Martin\nRozhodčí: Kurt Hauser (SUI), Richard Wagner (GER)\nVyloučení: 2:5 (0:0)\n\nČSR: Vladimír Nadrchal – Rudolf Potsch, Jan Kasper, František Tikal, Miroslav Vlach, František Mašlaň – Václav Pantůček, Jaroslav Jiřík, Vlastimil Bubník – Jaroslav Volf, Josef Černý, Jozef Golonka – Ján Starší, František Vaněk.\n\nKanada: Don Head – Harry Sinden, Jack Douglas, Darryl Sly, Moe Benoit – Robert Attersley, Fred Etcher, George Samolenko – Cliff Pennington, Floyd Martin, Jim Connelly – Bob Forhan, Don Rope, Bobby Rousseau.\n\n25. února 1960 (13:00) – Squaw Valley (Blyth Arena)\nBranky SSSR: 27:47 Vladimir Grebennikov, 31:33 Jurij Cicinov, 33:40 Venjamin Alexandrov, 34:42 Stanislav Pjetuchov, 50:41 Jurij Cicinov, 53:24 Stanislav Pjetuchov, 59:16 Henrich Sidorenko \nBranky SRN: 3:17 Hans Huber\nRozhodčí: Robert Barry, Everett Riley (USA)\nVyloučení: 3:5 (2:0)\n\n25. února 1960 (15:30) – Squaw Valley (Blyth Arena)\nBranky USA: 12:47 Robert Cleary, 34:00 Paul Johnson \nBranky Kanady: 53:38 Jim Connelly\nRozhodčí: Kurt Hauser (SUI), Richard Wagner (GER)\nVyloučení: 2:3 (1:0)\n\n25. února 1960 (18:00) – Squaw Valley (Blyth Arena)\nBranky Československa: 12:17 Václav Pantůček, 18:02 Jan Kasper, 18:35 Václav Pantůček \nBranky Švédska: 33:19 Nisse Nilsson\nRozhodčí: Bill McKenzie, Hugh McLean (CAN)\nVyloučení: 4:5 (2:1, 1:0)\n\nČSR: Vladimír Nadrchal – Rudolf Potsch, Jan Kasper, Karel Gut, Miroslav Vlach – Josef Černý, František Vaněk, Jaroslav Volf – Ján Starší, Václav Pantůček, Vlastimil Bubník – Jaroslav Jiřík, Jozef Golonka, Bronislav Danda.\n\nŠvédsko: Kjell Svensson – Roland Stoltz, Bert-Olov Nordlander, Hans Svedberg, Gert Blomé – Nisse Nilsson, Ronald Pettersson, Lars Lundvall – Sigurd Bröms, Einar Granath, Ulf Sterner – Sune Wretling, Anders Andersson, Sven Tumba Johansson.\n\n27. února 1960 (11:00) – Squaw Valley (Blyth Arena)\nBranky Československa: 12:41 František Tikal, 14:46 Miroslav Vlach, 17:17 Vlastimil Bubník, 30:59 Miroslav Vlach, 33:20 Rudolf Potsch, 36:54 Jan Kasper, 39:30 Jaroslav Jiřík, 54:44 František Vaněk, 55:22 František Vaněk \nBranky SRN: 4:26 Horst Franz Schuldes\nRozhodčí: Hugh McLean, Bill McKenzie (CAN)\nVyloučení: 5:7 (1:0)\n\nČSR: Vladimír Nadrchal – Rudolf Potsch, Jan Kasper, Karel Gut, František Tikal – Václav Pantůček, Bronislav Danda, Vlastimil Bubník – Ján Starší, Miroslav Vlach, František Vaněk – Josef Černý, Jaroslav Jiřík, Jozef Golonka.\n\nSRN (SND): Ulrich Jansen – Paul Ambros, Ernst Eggerbauer, Hans Huber, Leonhard Waitl – Horst Franz Schuldes, Josef Reif, Georg Eberl – Kurt Sepp, Xaver Unsinn, Ernst Trautwein – Hans Rampf, Markus Egen, Otto Schneitberger.\n\n27. února 1960 (13:30) – Squaw Valley (Blyth Arena)\nBranky USA: 4:04 Bill Cleary, 31:01 Bill Christian, 54:59 Bill Christian \nBranky SSSR: 5:03 Venjamin Alexandrov, 9:37 Michail Byčkov \nRozhodčí: Kurt Hauser (SUI), Richard Wagner (GER)\nVyloučení: 2:3 (0:0)\n\n27. února 1960 (16:00) – Squaw Valley (Blyth Arena)\nBranky Kanady: 15:23 George Samolenko, 36:41 Jim Connelly, 43:11 Bobby Rousseau, 51:17 Harry Sinden, 55:32 Moe Benoit, 57:31 Jim Connelly \nBranky Švédska: 1:35 Lars Lundvall, 4:36 Sigurd Bröms, 14:55 Sven Tumba Johansson, 18:22 Lars Lundvall, 52:55 Lars Lundvall\nRozhodčí: Robert Barry, Everett Riley (USA)\nVyloučení: 5:3 (0:0) + Connelly na 10 minut.\n\n28. února 1960 (8.00) - Squaw Valley (Blyth Arena)\nBranky Československa: 0:08 Miroslav Vlach, 11:20 Vlastimil Bubník, 14:40 František Vaněk, 26:58 Miroslav Vlach \nBranky USA: 4:19 Weldon Olson, 9:32 Robert McVey, 13:33 Roger Christian, 45:59 Roger Christian, 47:40 Robert Cleary, 51:36 Robert Cleary, 52:05 Roger Christian, 52:43 Bill Cleary, 57:56 Roger Christian \nRozhodčí: Hugh McLean, Bill McKenzie (CAN)\nVyloučení: 4:5 (0:3, 1:0) + McVey na 10 minut.\n\nČSR: Vladimír Nadrchal – Rudolf Potsch, Jan Kasper, Karel Gut, František Tikal – Jozef Golonka, Miroslav Vlach, Ján Starší – František Vaněk, Jaroslav Volf, Josef Černý – Václav Pantůček, Vlastimil Bubník, Bronislav Danda.\n\nUSA: Jak McCartan – Jack Kirrane, John Mayasich, Edwyn Owen, Rodney Paavola - Paul Johnson, Weldon Olson, Dick Rodenheiser – Bill Cleary, Robert Cleary, Robert McVey – Roger Christian, Bill Christian, Tom Williams \n\n28. února 1960 (10:30) - Squaw Valley (Blyth Arena)\nBranky Švédska: 1:15 Lars Lundvall, 3:18 Gert Blomé, 30:50 Hans Svedberg, 39:57 Nisse Nilsson, 47:33 Sven Tumba Johansson, 52:56 Sven Tumba Johansson, 55:46 Lars Lundvall, 58:56 Lars Lundvall \nBranky SRN: 31:16 Georg Eberl, 39:34 Markus Egen\nRozhodčí: Robert Barry, Everett Riley (USA)\nVyloučení: 2:5 (1:0)\n\n28. února 1960 (13:00) - Squaw Valley (Blyth Arena)\nBranky Kanady: 7:32 Fred Etcher, 18:12 Harry Sinden, 18:27 George Samolenko, 22:37 Don Rope, 45:33 Fred Etcher, 46:48 Jim Connelly, 47:53 Floyd Martin, 59:52 Robert Attersley \nBranky SSSR: 25:28 Alexandr Almetov, 25:51 Venjamin Alexandrov, 29:56 Vladimir Grebennikov, 50:16 Jevgenij Grošev, 55:02 Viktor Prjažnikov \nRozhodčí: Kurt Hauser (SUI), Richard Wagner (GER)\nVyloučení: 8:3 (0:3)\n\n Finsko – Austrálie 14:1 (8:1, 4:0, 2:0)\n\n22. února 1960 (10:30) - Squaw Valley (Blyth Arena)\nBranky Finska: 3:25 Jouni Seistamo, 5:19 Raimo Kilpiö, 6:21 Pertti Nieminen, 7:51 Esko Luostarinen, 9:22 Raimo Kilpiö, 15:54 Voitto Soini, 16:04 Raimo Kilpiö, 18:07 Pertti Nieminen, 23:24 Kalevi Numminen, 36:54 Juhani Wahlsten, 37:51 Juhani Wahlsten, 39:19 Esko Luostarinen, 43:59 Jouni Seistamo, 56:40 Raimo Kilpiö \nBranky Austrálie: 18:48 David Cunningham\nRozhodčí: Buck Riley (USA), Hiroshi Hayashi (JPN)\nVyloučení: 3:3 + Koiso (FIN) na 5 minut.\n\n23. února 1960 (10:30) - Squaw Valley (Blyth Arena)\nBranky Finska: 0:30 Raimo Kilpiö, 7:57 Jouni Seistamo, 27:02 Pertti Nieminen, 33:33 Matti Lampainen, 40:17 Voitto Soini, 41:57 Voitto Soini \nBranky Japonska: 12:06 Tošihiko Jamada, 23:54 Masamu Tanabu, 35:40 Isao Ono, 49:04 Takaši Kakihara, 49:57 Mamoru Takašima, 55:59 Mamoru Takašima\nRozhodčí: Marshall Ryman (USA), Hugh McLean (CAN)\nVyloučení: 7:9 (4:0) + Tanabu na 10 minut.\n\n24. února 1960 (10:30) - Squaw Valley (Blyth Arena)\nBranky Japonska: 14:37 Tošihiko Jamada, 15:21 Hidenori Inacu, 16:14 Takaši Kakihara, 22:30 Mamoru Takašima, 27:27 Jošihiro Mijazaki, 31:17 Jošihiro Mijazaki, 32:07 Tošihiko Jamada, 42:16 Judži Iwaoka, 44:21 Isao Ono, 47:36 Judži Iwaoka, 49:35 Isao Ono, 50:29 Tošihiko Jamada, 53:21 Judži Iwaoka \nBranky Austrálie: 43:11 Noel Derrick, 49:28 David Cunningham \nRozhodčí: Buck Riley, Marshall Ryman (USA)\nVyloučení: 3:8 (3:0) + Acton (AUS) na 5 minut.\n\n25. února 1960 (10:30) - Squaw Valley (Blyth Arena)\nBranky Finska: 0:45 Juhani Wahlsten, 4:29 Juhani Wahlsten, 5:13 Raimo Kilpiö, 5:18 Heino Pulli, 7:58 Esko Luostarinen, 18:35 Heino Pulli, 21:25 Pertti Nieminen, 23:49 Raimo Kilpiö, 28:16 Pertti Nieminen, 33:19 Esko Luostarinen, 34:19 Pertti Nieminen, Jouni Seistamo, Jorma Salmi, Teppo Rastio, Jouni Seistamo, Pertti Nieminen, Heino Pulli, Pertti Nieminen, Jouni Seistamo \nBranky Austrálie: 11:08 Russel Jones, 20:15 John Thomas\nRozhodčí: Marshall Ryman (USA), Hiroshi Hayashi (JPN)\nVyloučení: 5:8 (1:0)\n\n26. února 1960 (10:30) - Squaw Valley (Blyth Arena)\nBranky Finska: 6:35 Heino Pulli, 7:53 Teppo Rastio, 24:58 Raimo Kilpiö, 26:54 Jouni Seistamo, 28:41 Pertti Nieminen, 33:43 Jouni Seistamo, 36:52 Heino Pulli, 37:10 Teppo Rastio, 51:48 Raimo Kilpiö, 55:59 Pertti Nieminen, 59:19 Esko Luostarinen \nBranky Japonska: 11:40 Akioši Segawa, 52:58 Tošihiko Jamada \nRozhodčí: Robert Barry, Everett Riley (USA)\nVyloučení: 10:7 (0:1) + Tanabu na 10 minut.\n\n27. února 1960 (7:30) - Squaw Valley (Blyth Arena)\nBranky Japonska: 0:52 Takaši Kakihara, 1:25 Isao Ono, 2:40 Acuo Irie, 8:57 Tošihiko Jamada, 12:31 Mamoru Takašima, 15:00 Akioši Segawa, 26:32 Acuo Irie, 32:50 Maso Murano, 42:09 Hidenori Inacu, 53:45 Isao Ono, 54:16 Isao Ono \nBranky Austrálie: 28:07 Noel Derrick, 47:24 Basil Hansen, 51:13 David Cunningham\nRozhodčí: Marshall Ryman, Everett Riley (USA)\nVyloučení: 1:5 (1:0)\n\n USA\nBrankáři: Jak McCartan, Laurence Palmer\nObránci: John Mayasich, Jack Kirrane, Edwyn Owen, Rodney Paavola\nÚtočníci: Robert Cleary, Bill Christian, Roger Christian, Bill Cleary, Tom Williams, Paul Johnson, Robert McVey, Dick Meredith, Weldon Olson, Dick Rodenheiser, Gene Grazia\nTrenér: Jack Riley\n\n Kanada (Kitchener-Waterloo Dutchmen)\nBrankáři: Don Head, Harold Hurley\nObránci: Harry Sinden, Jack Douglas, Moe Benoit, Darryl Sly\nÚtočníci: Fred Etcher, Robert Attersley, George Samolenko, Floyd Martin, Bobby Rousseau, Jim Connelly, Don Rope, Bob Forhan, Bob McKnight, Ken Laufman, Cliff Pennington\nTrenér: Bobby Bauer\n\n SSSR\nBrankáři: Nikolaj Pučkov, Jevgenij Jerkin.\nObránci: Nikolaj Sologubov, Nikolaj Karpov, Jurij Baulin, Henrich Sidorenko, Alfred Kučevskij.\nÚtočníci: Venjamin Alexandrov, Jurij Cicinov, Konstantin Loktěv, Stanislav Pjetuchov, Vladimir Grebennikov, Jevgenij Grošev, Alexandr Almetov, Michail Byčkov, Viktor Jakušev, Viktor Prjažnikov.\nTrenér: Anatolij Tarasov, Vladimir Jegorov.\n\n4. Československo\nBrankáři: Vladimír Nadrchal, Vladimír Dvořáček.\nObránci: Karel Gut, Rudolf Potsch, Jan Kasper, František Tikal, František Mašlaň.\nÚtočníci: Václav Pantůček, Miroslav Vlach, Vlastimil Bubník, Jozef Golonka, Ján Starší, Josef Černý, František Vaněk, Jaroslav Volf, Jaroslav Jiřík, Bronislav Danda.\nTrenér: Eduard Farda, Ladislav Horský.\n\n5. Švédsko\nBrankáři: Bengt Lindqvist, Kjell Svensson.\nObránci: Gert Blomé, Bert-Olov Nordlander, Roland Stoltz, Hans Svedberg.\nÚtočníci: Anders Andersson, Sigurd Bröms, Einar Granath, Lars Lundvall, Nisse Nilsson, Ronald Pettersson, Ulf Sterner, Sven Tumba Johansson, Sune Wretling, Carl Öberg.\nTrenér: Ed Reigle, Pelle Bergström.\n\n6. SRN (SND)\nBrankáři: Michael Hobelsberger, Ulrich Jansen.\nObránci: Paul Ambros, Ernst Eggerbauer, Hans Huber, Leonhard Waitl,\nÚtočníci: Markus Egen, Hans Rampf, Xaver Unsinn, Kurt Sepp, Ernst Trautwein, Georg Eberl, Horst Franz Schuldes, Siegried Schubert, Josef Reif, Otto Schneitberger.\nTrenér: Karl Wild (tehdejší trenér Gerhard Kiessling jako uprchlík z NDR nesměl tým vést).\n\n7. Finsko\nBrankáři: Juhani Lahtinen, Esko Niemi.\nObránci: Kalevi Numminen, Yrjö Hakala, Matti Lampainen, Erkki Koiso.\nÚtočníci: Raimo Kilpiö, Esko Luostarinen, Heino Pulli, Jouni Seistamo, Juhani Wahlsten, Pertti Nieminen, Kalevi Rassa, Teppo Rastio, Jorma Salmi, Voitto Soini, Seppo Vainio.\nTrenér: Joe Wirkkunen, Aarne Honkavaara.\n\n8. Japonsko\nBrankáři: Toiei Honma, Šoiči Tomita.\nHráči: Jošihiro Mijazaki, Kunito Takagi, Šiniči Honma, Hidenori Inacu, Acuo Irie, Isao Ono, Šigeru Šimada, Masamu Tanabu, Mamoru Takašima, Šikaši Akazawa, Judži Iwaoka, Takaši Kakihara, Maso Murano, Akioši Segawa, Tošihiko Jamada.\nTrenér: Kijoši Jošidžima.\n\n9. Austrálie\nBrankáři: Robert Reid, Noel McLoughlin.\nObránci: Basil Hansen, Kenneth Wellman, John Nicholas, Victor Ekberg\nÚtočníci: Russel Jones, Ivan Veselý, John Thomas, Clive Hitch, Noel Derrick, David Cunningham, Peter Parrott, Ben Acton, Kenneth Pawsey, Ron Amess, Zdeněk (Steve) Tikal, Rob Dewhurst.\nTrenér: William McEachern.\n\n\n"}
{"id": "399139", "url": "https://cs.wikipedia.org/wiki?curid=399139", "title": "Železniční nehoda u Řikonína", "text": "Železniční nehoda u Řikonína\n\nK železniční nehodě u Řikonína na železniční trati Brno – Havlíčkův Brod došlo v ranních hodinách v pátek 11. prosince 1970. Při jedné z nejtragičtějších nehod na území dnešního Česka došlo k pádu dvou osobních vozů mezinárodního expresu č. 57 \"Pannonia\" z viaduktu do údolí říčky Libochovky. Zemřelo při tom 31 cestujících, z nichž 30 bylo polských občanů.\n\nSamotná nehoda mezinárodního expresu č. 57 \"Pannonia\" proběhla v návaznosti na srážku lokomotivy s nákladním vlakem, ke které došlo krátce předtím.\n\nNíhovem projel nákladní vlak (46 vozů, celková hmotnost 1203 tun, lokomotiva S 499.0015 z depa Bratislava), ale o několik minut později byl nucen zastavit před vjezdovým návěstidlem následující železniční stanice Řikonín. Po průjezdu tohoto nákladního vlaku nepočkala hláskařka z hlásky Níhov na odhlášku z Řikonína a vpustila na obsazenou kolej lokomotivní vlak tvořený strojem S 489.0041. Tato lokomotiva na začátku viaduktu přes Libochůvku (rozhraní katastrálních území Lubné a Žďárec) narazila do konce stojícího nákladního vlaku, přičemž došlo k vykolejení posledních osmi vozů soupravy, které se dostaly do průjezdného profilu sousední traťové koleje. Strojvedoucí nákladního vlaku sice vyslal pomocníka zjistit příčinu nárazu, nevaroval však protijedoucí vlak návěstím „Stůj, zastavte všemi prostředky“. Po druhé traťové koleji právě opačným směrem projížděl 20 minut zpožděný mezinárodní expres \"Pannonia\" (12 vozů o celkové hmotnosti 315 tun, vedených bratislavskou lokomotivou S 499.0117), který do vykolejených nákladních vozů v plné rychlosti narazil. Při srážce spadla z viaduktu skříň polského lůžkového vozu (do hloubky 36 m) a celý jídelní vůz ČSD (do hloubky 12 m); jednalo se o první dva vozy, které byly řazeny hned za lokomotivou.\n\nExpres odjel z Brna v 6:45 ráno, takže se v jídelním voze nacházelo mnoho cestujících, kteří se šli nasnídat. Při nehodě zahynulo 31 lidí (celkem 30 polských občanů a jeden Čech; jiné zdroje uvádí 32 mrtvých), dalších 18 osob bylo zraněno (jiné zdroje uvádí 17 zraněných). Práce na vyprošťování obětí trvaly dva dny. Hmotná škoda dosáhla na tehdejší poměry obrovské výše 4,6 milionu Kčs, celková škoda včetně odškodnění obětí pak 13 milionů Kčs. Lokomotiva S 489.0041 se po necelých dvou měsících vrátila do pravidelného provozu.\n\n\n"}
{"id": "399143", "url": "https://cs.wikipedia.org/wiki?curid=399143", "title": "Česnek kýlnatý", "text": "Česnek kýlnatý\n\nČesnek kýlnatý (\"Allium carinatum\") je druh jednoděložné rostliny z čeledi amarylkovitých.\n\nJedná se o vytrvalou cca 15-40 cm vysokou rostlinu s podzemní cibulí, cibule je vejcovitá, asi 1 cm v průměru, obalné šupiny jsou tmavé, podélně rozpadavé. Lodyha asi v dolní polovině až 2/3 zahalena pochvami listů. Listy jsou přisedlé, čepele jsou čárkovité, mělce žlábkovité, na rubu se 3-5 podélnými žebry, asi 1-1,5 mm široké. Květy jsou uspořádány do květenství, jedná se o lichookolík (stažený šroubel), který je dosti řídký. Pacibulky v květenství jsou přítomny, většinou je však více květů než pacibulek. Květenství je podepřeno 12 cm dlouhým, dvoudílným toulcem, díly jsou nestejné, protažené v dlouhou špičku. Okvětní lístky jsou cca 4-6 mm dlouhé a 1,5-2 mm široké, fialové, na hřbetě kýlnaté. Tyčinky jsou o něco delší než okvětí, prašníky jsou nachové. Plodem je tobolka.\n\nJedná se o druh s převážně evropským rozšířením. Roste na západ po Francii (málo až v severním Španělsku), na sever po Velkou Británii a jižní Skandinávii, na jih po severní Balkán, na východ po Ukrajinu.\n\nV ČR roste vzácně a jedná se o silně ohrožený druh květeny ČR, kategorie C2. Roste od nížin po pahorkatiny na JV Moravě, hlavně v Bílých Karpatech, jinde jen výjimečně, např. u Hojsovy Stráže v Předšumaví a u Mělnické Vrutice v Polabí. Jeho biotopem jsou slatinné louky a výslunné stráně. Někdy je pěstován jako okrasná rostlina na skalkách a může i zplaňovat.\n\n\n \n"}
{"id": "399149", "url": "https://cs.wikipedia.org/wiki?curid=399149", "title": "Česnek planý", "text": "Česnek planý\n\nČesnek planý (\"Allium oleraceum\") je druh jednoděložné rostliny z čeledi amarylkovitých.\n\nJedná se o vytrvalou cca 25–80 cm vysokou rostlinu s podzemní cibulí, cibule je vejcovitá, asi 1–1,5 cm v průměru, obalné šupiny blanité. Lodyha je v dolní polovině zahalena pochvami listů. Listy jsou přisedlé, čepele jsou čárkovité, dole trubkovité, nahoře až žlábkovité, na rubu žebernaté, asi 0,5–4 mm široké. Květy jsou uspořádány do květenství, jedná se o lichookolík (stažený šroubel), který je dosti řídký. Pacibulky v květenství jsou přítomny, většinou jsou početnější než květy, někdy jsou přítomny jen pacibulky a květy zcela chybí. Některé populace mohou být i sterilní. Květenství je podepřeno až 10 cm dlouhým, dvoudílným toulcem, díly jsou nestejné, protažené v dlouhou špičku. Okvětní lístky jsou cca 7 mm dlouhé a 3 mm široké, zelenavé až špinavě červenofialové s barevnější střední žilkou. Tyčinky jsou o něco kratší než okvětí, prašníky jsou žluté až červenavé. Plodem je tobolka, která se však vytváří jen zřídka.\n\nJedná se o druh s evropským rozšířením. Roste na západ po severní Španělsko, na sever po Velkou Británii a jižní Skandinávii, na jih po severní Balkán, na východ po evropskou část Ruska. Byl zavlečen na severovýchod USA (Nová Anglie).\n\nV ČR roste celkem běžně od nížin do podhůří. Vyskytuje se po příkopech, v křovinách, na okrajích lesů a na mezích. Někdy roste i ve světlých lesích, např. v luzích a akátinách, na zastíněných místech bývá sterilní.\n\nUž staří Slované tento druh česneku zřejmě využívali jako zeleninu.\n\n"}
{"id": "399158", "url": "https://cs.wikipedia.org/wiki?curid=399158", "title": "Česnek podivný", "text": "Česnek podivný\n\nČesnek podivný (\"Allium paradoxum\") je druh jednoděložné rostliny z čeledi amarylkovité.\n\nJedná se o vytrvalou cca 15–30 cm vysokou rostlinu s podzemní cibulí, cibule je vejčitě kulovitá až kulovitá, asi 0,5–1 cm v průměru, obalné šupiny blanité. Lodyha je trojhranná, chabá, na bázi jsou 1-2 přízemní listy, listy na lodyze chybí. Listy jsou přisedlé, čepele jsou kopinaté, dole zúžené, kýlnaté, asi 20 cm dlouhé a 0,5–2 cm široké. Květy jsou uspořádány do květenství, jedná se o lichookolík (stažený šroubel). Častější je typ s pacibulkami, kdy se vyvíjí jeden nebo žádný květ a více (až 20) bělavých až průhledných pacibulek (var. \"paradoxum\"). Řidčeji se vyskytuje var. \"normale\", kdy je v květenství několik květů a pacibulky chybí. Květenství je podepřeno 2-3dílným bělavým toulcem. Okvětí je zvonkovité, okvětní lístky jsou cca 12 mm dlouhé a 6 mm široké, bílé. Tyčinky jsou o něco kratší než okvětí, nitky jsou bez zoubků, na bázi srostlé. Plodem je tobolka, která se však často nevytváří.\n\nDruh má svojí domovinu na Kavkaze, v horách Turkmenistánu a severního Íránu.\n\nV ČR to je nepůvodní druh. Je někdy pěstován jako okrasná rostlina a někde (hlavně v Praze) je zdomácnělý v parkových trávnících.\n\n\n \n"}
{"id": "399163", "url": "https://cs.wikipedia.org/wiki?curid=399163", "title": "JS", "text": "JS\n\nSpojení písmen J a S může mít různé významy:\n\n"}
{"id": "399167", "url": "https://cs.wikipedia.org/wiki?curid=399167", "title": "Christopher Kas", "text": "Christopher Kas\n\nChristopher Kas (* 13. června 1980 v Trostbergu, Německo) je německý profesionální tenista. \n\nVe své dosavadní kariéře vyhrál zatím 2 turnaje ATP ve čtyřhře.\n\nChristopher Kas se zúčastnil 1 zápasu v Davisově poháru za tým Německa s bilancí 0-1 ve dvouhře.\n\n\n"}
{"id": "399172", "url": "https://cs.wikipedia.org/wiki?curid=399172", "title": "Travis Parrott", "text": "Travis Parrott\n\nTravis Parrott (* 16. srpna 1980 v Portlandu, Oregon, USA) je současný americký profesionální tenista. Ve své dosavadní kariéře zatím vyhrál 3 turnaje ATP ve čtyřhře.\n\n"}
{"id": "399178", "url": "https://cs.wikipedia.org/wiki?curid=399178", "title": "Bitva u Ludford Bridge", "text": "Bitva u Ludford Bridge\n\nBitva u Ludford Bridge byla nejhorší porážkou Yorků v počátečním období války růží.\n\nPo vítězství v bitvě u Blore Heath na hranici hrabství Shropshire a Staffordshire yorské vojsko pochodovalo směrem na Worcester. Poté co zjistili, že jsou zastiženi mnohem silnějším vojskem Lancasterů, zaujali obrannou pozici u Ludford Bridge (poblíž města Ludlow v hrabství Shropshire).\n\n12. října 1459 sir Andrew Trollope, který velel oddílů vojáků z Calais, zradil a přešel na stranu krále, který mu přislíbil omilostnění. Spolu s ním přešli na stranu Lancasterů i jeho vojáci. Trollope vyzradil Yorským nepřátelům jejich plány a poskytl jim informace o jejich vojsku. Yorkové tak byli postaveni proti více než trojnásobné přesile.\n\nVečer se Richard z Yorku, jeho dva synové, Richard, hrabě z Warwicku a Richard, hrabě ze Salisbury rozhodli utéci z boje, který neměl šanci na úspěch a unikli do Calais a Irska. Poté co Yorské vojsko druhý den ráno zjistilo, že je velitelé opustili, rozprchli se a ponechali město Ludlow, spřízněné s Yorky, Lancasterům bez boje.\n"}
{"id": "399179", "url": "https://cs.wikipedia.org/wiki?curid=399179", "title": "Bitva u Mortimers Cross", "text": "Bitva u Mortimers Cross\n\nBitva u Mortimers Cross se odehrála 2. února 1461 nedaleko Wigmore v hrabství Herefordshire. Byla jednou ze série bitev války růží mezi znepřátelenými rody Lancasterů a Yorků.\n\nPo smrti Richarda, vévody z Yorku v bitvě u Wakefieldu v prosinci předešlého roku se vůdčí postavou Yorků stal osmnáctiletý Eduard, hrabě z Marchu (později král Eduard IV.). Snažil se zabránit tomu, aby se vojsko Lancasterů vedené Owenem Tudorem a jeho synem Jasperem, nacházející se ve Walesu, spojilo s jádrem Lancasterské armády. Eduard sestavil s podporou svých spojenců na pomezí Anglie a Walesu vojsko aby Lancasterům zabránil v postupu.\n\nYorkové v této bitvě zvítězili, Jasper Tudor unikl, ale Owen Tudor byl zajat a popraven. Podle některých odhadů v bitvě padlo asi 4000 mužů. Vítězství v této bitvě připravilo Eduardovi cestu ke korunovaci anglickým králem.\n\nBitva je také známá tím, že se před ní objevil na nebi zrcadlový obraz tří sluncí, což později vyústilo v použití Slunce jako symbolu Yorků.\n"}
{"id": "399183", "url": "https://cs.wikipedia.org/wiki?curid=399183", "title": "Druhá bitva u St Albans", "text": "Druhá bitva u St Albans\n\nDruhá bitva u St Albans byla bitvou války růží, která se odehrála 17. února 1461 u St Albans nedaleko Londýna. Část yorského vojska, vedená Richardem, hrabětem z Warwicku se pokusila zablokovat cestu k Londýnu u města St Albans. Lancasterská armáda provedla obchvat a překvapené Warwickovo vojsko napadla zboku. Vítězové také osvobodili Jindřicha VI., kterého Yorkové věznili. Nicméně Lancasterové nebyli schopni toto vítězství dále využít.\n\nPo bitvě u Wakefieldu, která skončila porážkou Yorků a smrtí Richarda, vévody z Yorku, se přesouvala Lancasterská armáda na jih směrem na Londýn. Jejich vojsko tvořili částečně muži z West Country, ale hlavní část pocházela ze skotského pohraničí nebo ze samotného Skotska. Jejich velitelé byli mladí šlechtici Jindřich, vévoda ze Somersetu, Jindřich, hrabě z Northumberlandu a lord John Clifford, jehož otec padl v první bitvě u St Albans.\n\nPo smrti Roberta z Yorku se jeho následníkem v nároku na anglický trůn stal jeho nejstarší syn Eduard, hrabě z Marchu (později král Eduard IV.). Na hranicích Anglie a Walesu shromáždil vojsko, zatímco Warwick se stal velitelem vojska na jihovýchodě země. Oba chtěli své armády spojit, aby mohli zadržet Lancasterské vojsko postupující ze severu, ale Eduardův postup byl zpomalen Lancasterským vojskem z Walesu v bitvě u Mortimers Cross.\n\nWarwick se zajatým králem Jindřichem se přesunul na sever od Londýna k St Albans. Jeho vojsko zaujalo obrannou pozici okolo hlavní silnice nedaleko města. I když bylo jeho vojsko dost početné, nechal postavit obrannou linii jen ve směru na sever, odkud očekával příchod nepřítele. Markéta se o jeho plánech dověděla (zřejmě od zrádce jménem Lovelace). 11. února její vojsko zprudka zabočilo na západ a obsadilo město Dunstable. Warwickovi zvědové tento manévr nezachytili.\n\nZ Dunstable se Markétino vojsko v noci přesunulo na jihovýchod, aby zaútočilo na St Albans. Přední voj zaútočil krátce po rozbřesku, ale byl odražen lučištníky, kteří na ně začali střílet z oken domů v centru města. První nápor byl odražen a Lancasterové hledali další cestu, kudy by se do města dostali. Druhý útok byl veden podél ulicí Folly Lane a Catherine Street a nesetkal se s Yorským odporem. Poté pokračoval boj muže proti muži, ve kterém byli Yorkové nuceni vzdorovat přesile, které několik hodin odolávali.\n\nPoté, co obsadili město, vydali se Lancasterové na sever směrem k oddílům Johna Nevilla, které se nacházely na Bernard Heath. Yorští vojáci byli rozptýleni a místo, aby organizovali koordinovanou obranu, přistoupili na boj muže proti muži. Yorkové, kteří se pokusili podpořit obránce města, byli rozprášeni. Oddíl vojáků z Kentu pod vedením Lovelaceho zřejmě v té době zradil a přispěl ke zmatku v řadách Yorků. Warwick zjistil, že vyvedení jeho jednotek z opevnění na podporu Johnova vojska by bylo problematické.\n\nPozdě odpoledne Lancasterové začali útočit na hlavní síly Yorků na jihovýchodě pod vedením Warwicka a Norfolka. V té době se začala nad bojištěm snášet mlha, a když Warwick zjistil, že jeho vojsko, znatelně demoralizované vývojem bitvy, by muselo vzdorovat velké přesile, ustoupil se zbylými vojáky (asi 4 000 mužů) k Chipping Norton v Oxfordshire.\n\nKrál Jindřich, který strávil bitvu sedě pod stromem v doprovodu dvou rytířů, byl vítězi osvobozen. Nenávist mezi jednotlivými stranami dosáhla takového rozsahu, že Markéta se druhý den ptala svého sedmiletého syna jakým způsobem, nikoli jestli vůbec, mají být oba rytíři doprovázející krále v době bitvy popraveni.\n\nI když Markéta se svým vojskem mohla pochodovat na Londýn, změnila plán. Pověst Lancasterského vojska doprovázely zvěstí o rabování při jejich cestě na jih a tak Londýňané nechali před nimi zavřít brány města. To Markétu, podobně jako zpráva o Eduardově vítězství v bitvě u Mortimers Cross, rozčílilo. Lancasterové se tak stáhli zpět přes město Dunstable. Její armádu opustilo mnoho Skotů, kteří se spokojili s kořistí nabytou po cestě k St Albans. Eduard a Warwick vstoupili do Londýna 2. března a Eduard byl brzy jmenován anglickým králem.\n"}
{"id": "399185", "url": "https://cs.wikipedia.org/wiki?curid=399185", "title": "Něrl", "text": "Něrl\n\nNěrl může znamenat:\n\n\n"}
{"id": "399190", "url": "https://cs.wikipedia.org/wiki?curid=399190", "title": "25. dynastie", "text": "25. dynastie\n\n25. dynastie v třetím přechodném období představuje jistou vrcholnou fázi kolapsu egyptské společnosti, kdy za vlády Ramesse II. přestavovala rozkvět kultury, monumentálních staveb a úspěšné obrany proti expanzi populací z oblastí Levanty do úrodné delty Nilu. Uplynulo vice jak 300 let a v Egyptu se rozpadla jednota Horního a Dolního Egyptu, vlády se domohli libyjští vládcové v 21.-24. dynastii, vznikl teokratický stát v Thébách. Dolní Egypt ovládalo několik lokálních vládců, kteří mezi sebou vzájemně soupeřili, až Egypt ovládli nubijští králové v 25. dynastii. \n\n<br>Ve zmíněném období se naopak mocensky rozmohla Asýrie a posléze i expandující Perská říše. <br>Souhrnnější historické údaje a rozptýlené archeologické lokální výzkumy z 25. dynastie jsou dosud předmětem četných odborných studií.Sídlo králů v Nubii bylo v lokalitě u města Napata a nekropole v Meroe. Obdobně jak v Egyptě si nubijští králové v prehistorické době budovali pyramidy, rozlohou menší, výrazně špičatější. Většina z nich byla pobořena a hrobky vykradeny. Jednou ze zachovalejší je hrobka faraona Tantamani, posledního vládce z 25. dynastie.\nPrvní čtyři faraonové \"\"nubijské dynastie\"\" usilovali o sjednocení Egypta a obnovení imperiálního významu říše. Se střídavým úspěchem ovládli část severu a nějaký čas měli sídlo v Memphis, nicméně sílící tlak a mocenský vliv Asýrie v Dolním Egyptě vedl, zejména za vlády Aššurbanipala (685-631), k porážce nubijského vládce Taharku a jeho zatlačení zpět na jih až do sídla Nepata v Nubii. V Dolním Egyptu dosadil podřízeného vládce Nacho I. (Nekau I.), opět v městě Sais. Za zakladatele 26. dynastie \"\"Saiské\"\" se uvádí jeho syn Psammetik I. (672-664) se sídlem v Sais. Asýrie za Aššurbanipala a jeho nástupci uplatnili mocenský vliv na Egypt až po Théby.<br>Po smrti Aššurbanipala (~631) se Asýrie vnitřními rozpory v boji o následnickou moc, občanskými válkami a vnějším tlakem okolních států postupně oslabila tak, že se za vlády perských Achaimenovců přibližně po roce ~620 dostala do područí Perské říše. Peršané za vlády Kýrose II. ovládli Egypt a založili zde 27.dynastii.\nKněžka s \"\"Božským posvěcením\"\" Amona (\"\"Divine Adoratrice of Amun\"\") byla, po \"\"Boží manželce Amuna\"\" pro hlavní kněžku staroegyptského božstva, druhým titulem kterým se v Thébách realizoval (legalizoval) přenos moci z jednoho faraona na dalšího, jestliže se jeho dcera stala držitelkou tohoto kněžského titulu. Principiálně se jednalo o propojení Amonova božství s mocí faraona. V Thébách byl Bůh Amon považován za krále. Institut kněžství žen, zasvěcených hlavnímu bohu Amonovi, který zahrnoval neobvyklý rozsah moci se realizoval zejména za vlády 23. libyjské dynastie, byl zosobněn princeznou Shepenwepet I. dcerou Osorkona III. Pokračovatelkami v 25. nubijské dynastii byly princezny Amenridis I. a Shepenwepet II. Další jsou zaznamenány v 26. dynastii. V areálu zádušního chrámu Ramesse III. v Medínet Habu se pro každou z kněžek Amona, budovaly zádušní kaple. Jednou ze zachovaných a prozkoumaných, je zádušní kaple Amenirdis I. Zasvěcené kněžky měly značné pravomoci v ekonomickém rozhodování a nezávislém financování. Na stéle z červené žuly, nalezené 1897 G. Legrainem v Karnaku, jsou zápisy, které lze interpretovat jako určení kompetencí a závazků faraona, jmenovitě Psammeticha I. zakladatele 26. dynastie, své dceři a kněžce Nitokris I. Institut Amonových kněžek se zachoval i v pozdějších dynastiích dalších asi 200 let. \n\n"}
{"id": "399191", "url": "https://cs.wikipedia.org/wiki?curid=399191", "title": "Insolvenční zákon", "text": "Insolvenční zákon\n\nInsolvenční zákon neboli zákon ze dne 30. března 2006, č. 182/2006 Sb., o úpadku a způsobech jeho řešení je český zákon, který upravuje řešení úpadku a hrozícího úpadku dlužníka soudním řízením některým ze stanovených způsobů tak, aby došlo k uspořádání majetkových vztahů k osobám dotčeným dlužníkovým úpadkem nebo hrozícím úpadkem a k co nejvyššímu a zásadně poměrnému uspokojení dlužníkových věřitelů; dále upravuje oddlužení dlužníka.\n\nInsolvenční zákon nabyl účinnosti dnem 1. ledna 2008 a nahradil dosavadní zákon č. 328/1991 Sb., o konkursu a vyrovnání.\n\n\n"}
{"id": "399199", "url": "https://cs.wikipedia.org/wiki?curid=399199", "title": "Něrl (přítok Volhy)", "text": "Něrl (přítok Volhy)\n\nNěrl ( ) je řeka v Jaroslavské a ve Tverské oblasti v Rusku. Je dlouhá 112 km. Povodí řeky je 3270 km².\n\nOdtéká z jezera Somino, jehož hlavní zdrojnicí je Vjoksa, která vytéká z jezera Pleščejevo a je v některých pramenech označována za horní tok vlastní \"Něrli\". Ústí zprava do Volhy.\n\nZdrojem vody jsou převážně sněhové srážky. Průměrný roční průtok vody ve vzdálenosti 55 km od ústí činí přibližně 12,8 m³/s. Zamrzá v listopadu a rozmrzá v dubnu.\n"}
{"id": "399200", "url": "https://cs.wikipedia.org/wiki?curid=399200", "title": "Archeologický ústav Akademie věd České republiky (Praha)", "text": "Archeologický ústav Akademie věd České republiky (Praha)\n\nArcheologický ústav AV ČR, Praha, v. v. i. (zkr. ARÚ) je veřejnou výzkumnou institucí zaměřenou na archeologii. Od roku 1992 je ARÚ součástí Akademie věd České republiky a v jejím rámci je zařazen do Sekce historických věd. Ústav byl založen v roce 1919 jako Státní archeologický ústav, který spadal pod Ministerstvo školství a národního vzdělávání. V roce 1953 se stal součástí Československé akademie věd, od roku 1992 je začleněn do struktury Akademie věd České republiky. ARÚ se po celou dobu své existence specializuje na profesionální archeologický výzkum.\n\n\nKUNA, Martin, STARCOVÁ, Marcela, MAŘÍKOVÁ-KUBKOVÁ Jana (a kol.). \"Sto let v archeologii: Objevy, nálezy a expedice Archeologického ústavu v Praze 1919-2019\". Praha: Academia 2019. ISBN 978-80-200-3085-6\n"}
{"id": "399206", "url": "https://cs.wikipedia.org/wiki?curid=399206", "title": "Zemský okres Schwalm-Eder", "text": "Zemský okres Schwalm-Eder\n\nZemský okres Schwalm-Eder ( ) je okresem na severu německé spolkové země Hesenska. Okres má rozlohu 1 538,6 km², a roku 2007 v něm žilo 187 058 obyvatel. Protékají jím řeky Schwalm, Eder a Fulda. Zemský okres Schwalm-Eder vznikl 1. ledna 1974, spojením zemských okresů \"Fritzlar-Homberg\", \"Melsungen\" a \"Ziegenhain\".\n"}
{"id": "399208", "url": "https://cs.wikipedia.org/wiki?curid=399208", "title": "Ladysmith", "text": "Ladysmith\n\nLadysmith je město v Jihoafrické republice v provincii KwaZulu-Natal. Počet obyvatel je 225 000. Jde o potravinářské a textilní centrum, ve městě se nachází vojenská základna se střelnicí.\n\nMěsto se nachází na březích řeky Klip River v podhůří Dračích hor (Drakensberg).\n\nRoku 1847 se zde usadili búrští sedláci, hned poté však oblast anektovalo Spojené království. Roku 1850 obdrželo toto sídlo jméno Windsor, ale ještě téhož roku byl Windsor přejmenován na Ladysmith na počest manželky guvernéra Kapské kolonie Harryho Smithe.\nDo historie vstoupilo Ladysmith během anglo-búrské války, kdy zde britská posádka byla v letech 1899–1900 obléhána Búry po dobu 118 dní. Detaily o této bitvě a celé válce je možno se dozvědět v Muzeu obléhání (Siege Museum) v centru města.\n\n\nMěsto se stalo známým hlavně díky místní hudební skupině Ladysmith Black Mambazo, která v osmdesátých letech vystupovala s Paulem Simonem.\n\n"}
{"id": "399210", "url": "https://cs.wikipedia.org/wiki?curid=399210", "title": "Amorphis", "text": "Amorphis\n\nAmorphis [amorfis] je finská metalová skupina založená v roce 1990 Janem Rechbergerem (bicí), Tomim Koivusaarim (kytara a zpěv) a Esou Holopainem (kytara) v roce 1990. Kapela hrála v počátcích především death metal, resp. death/doom, v pozdějších albech se ale přiklání i k jiným žánrům, zejména k folk metalu. Zdrojem jejich textů je často finský národní epos Kalevala, zpívají ovšem výhradně anglicky. Název je odvozen z řeckého slova znamenajícího \"beztvarý\", \"amorfní\".\n\nSkupina vznikla v roce 1989 z několika deathmetalových a speedmetalových hudebníků, počátkem roku 1990 se do skupiny přidal baskytarista Oppu Laine. První demonahrávku nahráli v roce 1991, jmenovala se \"Disment of Soul\". V roce 1992 vydali svou první komerční nahrávku, \"The Karelian Isthmus\", inspirovanou dávnými válečnickými legendami. Druhým albem bylo koncepční album \"Tales from the Thousand Lakes\" (1994), v němž skupina poprvé přímo čerpá z Kalevaly. Album mělo okamžitý úspěch a kapela pokračovala ve vydávání studiových alb -\" Elegy\" (1996), \"Tuonela\" (1999), \"Am Universum\" (2001), \"Far from the Sun\" (2003), \"Eclipse\" (2006), \"Silent Waters\" (2007), \"Skyforger\" (2009), \"The Beginning of Times\" (2011) a \"Circle\" (2013). Zatím poslední album \"Under the Red Cloud\" vyšlo v roce 2015. Na jaro 2018 je plánováno vydání nového alba \"Queen of Time\".\n\nSoučasnými členy jsou zpěvák Tomi Joutsen, kytaristé Esa Holopainen a Tomi Koivusaari, baskytarista Niclae Etelävuori, klávesista Santeri Kallio a hráč na bicí Jan Rechberger. Dříve ve skupině hráli také zpěvák Pasi Koskinen (1996–2004), baskytarista Olli-Pekka Laine (1992–1999), bubeník Pekka Kasari (1996–2002), klávesisté Kim Rantala (1994–1998) a Kasper Mårtenson (1993–1994).\n\n\n\n\n\n\n+ několik split nahrávek a singlů\n\n"}
{"id": "399217", "url": "https://cs.wikipedia.org/wiki?curid=399217", "title": "Jakub Blacký", "text": "Jakub Blacký\n\nJakub Blacký (10. září 1915 - 3. února 2009) byl český bojovník proti nacismu i komunismu a politický vězeň komunistického režimu.\n\nV 50. letech byl ve vykonstruovaném procesu odsouzen za údajnou velezradu, deset let byl vězněn. Za normalizace byl pevnou oporou disidentských organizací. Po roce 1989 se podílel na opravě církevních památek na Domažlicku.\n\nPohřeb proběhl 7. února v Domažlicích pod vedením biskupa Radkovského.\n\n\n"}
{"id": "399222", "url": "https://cs.wikipedia.org/wiki?curid=399222", "title": "Obojživelné letadlo", "text": "Obojživelné letadlo\n\nObojživelné letadlo nebo amfibie je druh vodního letadla (hydroplánu), který je opatřen podvozkem a může tak vzlétat a přistávat jak ze země tak i z vody. Podvozek těchto amfibií je většinou zatahovací, u menších strojů polo-zatahovací.\n\nAmfibická letadla se v současnosti používají především k hašení požárů. Nejslavnější letadlo tohoto druhu je Consolidated PBY Catalina.\n\n\nDnes se opět začínají v omezené míře zase vyrábět, především menší stroje, výjimkou je ruský Berijev Be-200.\n\n"}
{"id": "399226", "url": "https://cs.wikipedia.org/wiki?curid=399226", "title": "Seznam představitelů Islandu", "text": "Seznam představitelů Islandu\n\nSeznam představitelů Islandu může znamenat:\n"}
{"id": "399228", "url": "https://cs.wikipedia.org/wiki?curid=399228", "title": "Pim (řeka)", "text": "Pim (řeka)\n\nPim ( ) je řeka v Chantymansijském autonomním okruhu v Ťumeňské oblasti v Rusku. Je dlouhá 390 km. Plocha povodí měří 12 700 km².\n\nPramení v Sibiřských úvalech a teče na jih bažinatou nížinou. Ústí zprava do Obu.\n\nZdrojem vody jsou převážně sněhové srážky. Průměrný roční průtok vody ve vzdálenosti 166 km od ústí činí 68 m³/s. Zamrzá ve druhé polovině listopadu a rozmrzá v květnu. Nejvyšších vodních stavů dosahuje od května do října, přičemž v srpnu dochází k výraznému poklesu.\n"}
{"id": "399248", "url": "https://cs.wikipedia.org/wiki?curid=399248", "title": "Rogier Wassen", "text": "Rogier Wassen\n\nRogier Wassen (* 9. srpna 1976 v Roermondu, Nizozemsko) je současný nizozemský profesionální tenista. Ve své dosavadní kariéře vyhrál 4 turnaje ATP ve čtyřhře.\n\nRogier Wassen se zúčastnil 3 zápasů v Davisově poháru za tým Nizozemska s bilancí 0-3 ve čtyřhře.\n\n\n"}
{"id": "399249", "url": "https://cs.wikipedia.org/wiki?curid=399249", "title": "Silniční aféra", "text": "Silniční aféra\n\nSilniční aféra v Jugoslávii na přelomu léta a podzimu roku 1968 spočívala ve sporu Slovinska s federální vládou v Bělehradě o financování výstavby silnic. Vystihuje atmosféru doby, ve které docházelo k bouřlivým diskusím o ekonomice v zemi, ale také kvůli zvýšenému vlivu členských republik i rozmělnění celé federace. Do té doby byl konflikt mezi federální vládou a jednou republikou SFRJ nemyslitelný.\n\nVe Slovinsku už delší dobu panovala v 60. letech atmosféra nespokojenosti s tím, že nejbohatší republika Jugoslávie doplácí na své jižní, méně rozvinuté sousedy. Toto tvrzení podporovaly i statistiky, ve kterých se uváděl jasný nepoměr mezi platbami do federální pokladny a počtem obyvatel v porovnání s ostatními pěti republikami. Protože Slovinsko bylo pro mezinárodní dopravu hlavně tranzitní oblastí a většina dopravy ze západní Evropy, tedy Rakouska a Itálie tudy projížděla dále na jih, bylo nezbytné modernizovat silnice či rovnou budovat komunikace nové, splňující moderní dopravní nároky. V souvislosti s tím byl proto vypracován projekt dálnice Šentilj - Gorica, který plánovala republika financovat z velké části sama vlastními prostředky a tam, kde by se peněz nedostávalo, získat finance ze zahraničních bank a fondů, které byly v této době Jugoslávii k dispozici. \n\nV červenci 1969 však federální vláda tento projekt zrušila a dala přednost výstavbě nových silnic v Srbsku a Bosně a Hercegovině, tedy opět v málo rozvinutých částech federace, do kterých se investovalo dlouhodobě velké množství prostředků. Hlavním důvodem bylo, že jako nezbytné je budovat spoje vnitrostátní, nikoliv na hranice s \"kapitalistickými\" (a tedy nepřátelskými) státy. Slovinští představitelé byli silně znepokojeni, stejně jako slovinská veřejnost, která se rozhodla pro veřejné protesty v ulicích. Slovinský tisk navrhoval diskuzi na téma přehodnocení finančních závazků vůči Bělehradu. \n\nZačala rozsáhlá diskuse o tom, kdo má v celé zemi poslední slovo při přidělování investic, a opět se začalo přemýšlet i o faktu, jaké postavení a jakou míru autonomie mají mít jednotlivé členské republiky. Slovinsko, které bylo nejbohatší členskou republikou, platilo značnou část společného fondu pro nerozvinuté republiky, ze kterého čerpaly hlavně Bosna a Hercegovina, Kosovo a Makedonie. Záměrem slovinského vedení bylo zcela přirozeně moc tohoto nástroje oslabit. Krize, kterou daná aféra vyvolala, ohrožovala pozici samotného jugoslávského premiéra Mitji Ribičiče (shodou okolností Slovince). V celé záležitosti se nakonec angažoval i Josip Broz Tito, který zkritizoval slovinské představitele z přístupu štěpící monolitnost Jugoslávie. \n\nS budováním dálnice, která byla svého typu první v celé Jugoslávii, se nakonec začalo v roce 1970 a po dvou letech usilovných prací byl první úsek dokončen. Přesto Slovinci nedostali celou částku, která byla na modernizaci zoufale zaostalé silniční sítě určena, ale jen těsnou většinu (54 %; zbytek šel na projekty v méně rozvinutých oblastech federace).\n\n\n"}
{"id": "399262", "url": "https://cs.wikipedia.org/wiki?curid=399262", "title": "Splitter", "text": "Splitter\n\nSplitter může odkazovat na:\n"}
{"id": "399267", "url": "https://cs.wikipedia.org/wiki?curid=399267", "title": "Nabucco (plynovod)", "text": "Nabucco (plynovod)\n\nPlynovod Nabucco je název dosud nepostaveného plynovodu, který má podle plánu za cíl snížit závislost států Evropské unie na ruských dodávkách plynu. Tento plynovod má přivést kaspický plyn do Rakouska přes balkánské státy. Jen přes Ukrajinu pošle Rusko do Evropy 120 miliard kubíků plynu za jeden rok. Kapacita Nabucca by měla být nanejvýš 31 miliard kubíků, přesto by to vedlo k větší diverzifikaci zdrojů.\n\nPřípravy tohoto projektu začaly v únoru v roce 2002, kdy proběhla první jednání mezi rakouskou OMV a tureckou společností Botas. V červnu 2002 pět společností (OMV z Rakouska, MOL z Maďarska, RWE z Německa, Bulgargaz z Bulharska, rumunský Transgaz a Botas z Turecka) podepsalo protokol o záměru na stavby plynovodu Nabucco, následuje dohoda o spolupráci v říjnu 2002. V prosinci roku 2003 dala EU grant projektu ve výši 50 % odhadovaných celkových nákladů na studie proveditelnosti, včetně analýzy trhu, technické, ekonomické a finanční studie. Oživení projektu přinesla v roce 2009 hlavně plynová krize, kdy přes Ukrajinu netekl ruský plyn dál a jeden ruský plynovod byl tak prakticky zcela odstaven.\n\nSkutečná realizace stavby tohoto plynovodu je však nejistá, protože EU zatím nedohodla podmínky např. spolufinancování. Nabucco má navíc silnou konkurenci hlavně ruských projektů, které si kladou za cíl stavbu dalších plynovodů z Ruska do Evropy (plynovody Nord Stream, South Stream). Tři členové konsorcia firem, které mají budovat plynovod Nabucco (ÖMV, MOL a Bulgargaz) již uzavřely smlouvu s Gazpromem na plynovod South Stream, což vyvolává otázku konfliktu zájmů. Některé evropské vlády (například Německo, Francie a Itálie), které mají dlouhodobé dohody s Gazpromem o přínosu plynovodu Nabucco, nejsou zcela přesvědčeny.\n\nV roce 2009 na summitu v Budapešti EU rozhodla nefinancovat výstavbu Nabucca, ale přispěla 250 miliony eur na prostředek, který má zajistit půjčky bank za lepších podmínek než jsou nabízeny na trhu. Další problémem je, že země, které by měly plyn dodávat, se zdráhají za těchto nejistých podmínek slíbit dodávky. Turecko chce navíc být prostředníkem a vydělávat na přeprodeji plynu, ne pouze pobírat tranzitní poplatky, což situaci komplikuje. Turci si navíc nárokují, aby až 35 % kapacity plynovodu mohli použít pro vnitřní spotřebu a přitom neplatit tranzitní poplatky. Jedním z potenciálně možných dodavatelů zemního plynu je i Írán, který má zásoby na to, aby z vlastních zdrojů naplnil celé Nabucco. Tuto možnost ale nepreferují USA. Rusko skupuje plyn i jeho naleziště ve Střední Asii a jednostranně uznalo nezávislost separatistických území v Gruzii a v těchto místech by měla vést také jedna část potrubí k Nabuccu.\n\nV červenci 2009 byla v Ankaře podepsána dohoda, že bude Nabucco vybudován. V roce 2011 od projektu coby vedlejší poskytovatel odešel Ázerbájdžán (společnost Azerbajdžana – GNKAR), který dal přednost dohodě s Tureckem a projektu Transanatolského plynovodu. 23. dubna 2012 řekl Viktor Orbán, maďarský premiér, že z konsorcia pro výstavbu Nabucco vystoupila maďarská naftařská společnost MOL a v polovině května informoval o odstoupení německý koncern RWE. 25. května uvedla britská nadnárodní společnost British Petroleum, že nebude dodávat plyn přes plynovod Nabucco.\n\n"}
{"id": "399271", "url": "https://cs.wikipedia.org/wiki?curid=399271", "title": "Can Tho", "text": "Can Tho\n\nCan Tho () je město v jižním Vietnamu. Leží na řece Sông Hậu, která je jedním z ramen Mekongu v jeho deltě.\n\nV roce 2006 se počet obyvatel města i s periferními oblastmi odhadoval na více než 1 milion. Can Tho je jedním z pěti vietnamských měst, která mají status \"města pod ústřední správou\", což odpovídá statutu provincie. V současnosti zažívá - i díky své poloze ve středu delty Mekongu - značný rozkvět, roste jeho hospodářský význam a zároveň se stává i universitním a turistickým centrem.\n\nMěsto je rozděleno do osmi okresů.\n\n\n"}
{"id": "399276", "url": "https://cs.wikipedia.org/wiki?curid=399276", "title": "Topný faktor", "text": "Topný faktor\n\nTopný faktor tepelného čerpadla udává poměr vyprodukovaného tepla a spotřebované energie, jinými slovy poměr topného výkonu k příkonu.\n\nJe jedním ze základních parametrů, které stanovují „účinnost“ tepelného čerpadla. Čím vyšší topný faktor je uveden na tepelném čerpadle, tím levnější je samotný provoz zařízení. O \n\nV praxi jsou používány 2 druhy topných faktorů\n\nTento ukazatel se dne řídí normou EN 14 511\n\nVzoreček pro výpočet topného faktoru (COP) je\n\nkde formula_2 je změna tepla, a formula_3 je mechanická práce spotřebovaná tepelným čerpadlem.\n\nTento topný faktor se řídí normou EN 14 825. \n\nTato norma počítá průměrný roční výkon tepelného čerpadla v 3\nrůzných klimatických podmínkách (chladnější podnebí, mírné podnebí,\nstředomořské podnebí), kdy kalkulovaný počet hodin topné sezóny činí:\n\nNorma  EN 14 825 rovněž udává, v jakých teplotách musí být tepelná čerpadla testována, aby bylo možné určit jejich SCOP v jednotlivých klimatických podmínkách.\n\nPříklad: Tepelné čerpadlo má výkon 12 kW a elektrický příkon 3 kW. Topný faktor je 12/3 = 4. Pokud má jedno tepelné čerpadlo při stejných podmínkách topný faktor 4,5 a druhé 3,3 znamená to, že druhé spotřebuje pro svůj provoz o 36 % více elektrické energie než první a tudíž jeho provoz je podstatně dražší. Topný faktor se u tepelného čerpadla mění podle podmínek ve kterých pracuje. Ten samý stroj může mít topný faktor 7 a při jiných podmínkách třeba jen 2. Proto srovnávejte topné faktory vždy při stejných podmínkách. Podmínky se uvádějí například takto: 0/35 EN 14 511, což znamená, že na vstupu do tepelného čerpadla je tekutina o teplotě 0 °C a na výstupu do topného systému tekutina o teplotě 35 °C. To vše je měřeno podle metodiky normy EN 14 511.\n\nObecně platí, že tepelná čerpadla se hodí do nových výstaveb s podlahovým topením a radiátory, bytů s dálkovým vytápěním a také pasivních domů s nízkými tepelnými ztrátami. Naopak tepelná čerpadla není z hlediska dnešních nákladů finančně výhodné umístit do domu, kde se topí v kotlích na tuhá paliva, jakkoliv z hlediska ochrany klimatu a redukce produkce CO2 má vzhledem k typické účinnosti čerpadla mezi 3 a 4 význam téměř každé nainstalované tepelné čerpadlo.\n\n"}
{"id": "399287", "url": "https://cs.wikipedia.org/wiki?curid=399287", "title": "Pozemské technologie ve Hvězdné bráně", "text": "Pozemské technologie ve Hvězdné bráně\n\nLidé ze Země mají ve \"Hvězdné bráně\" k dispozici mnoho pokročilých technologií založených na výzkumu zařízení, která objevily SG týmy při průzkumu jiných planet, a na znalostech poskytnutých Zemi spřátelenými rasami jako jsou Asgardé nebo Tok'rové.\n\n\n\n\n\n\n\n\n\n\n\n\n\n\n\n\n\n\nIris je titano-triniová ochranná clona složená z velkých, kovových plátů, která je instalována na pozemské hvězdné bráně. Byla vyvinuta v Oblasti 51 a slouží k ochraně země před útokem skrz bránu.\n\nSkládá se z dvaceti plátů, které se otevírají a zavírají jako klasická irisová clona. Je umístěna 3 µm od hranice červí díry, což zabraňuje rekonstrukci hmoty a slouží tak jako obrana proti jakémukoli předmětu (výbušninám, biologickým i chemickým zbraním). Původní iris byla nainstalována v pilotní epizodě \"Děti Bohů\", poté co Apophis zaútočil na Zemi. Byla vyrobena z čistého titanu, ale v epizodě \"Černá díra\" byla gravitační silou vtažena do červí díry poté, co SGC navázalo spojení s bránou na planetě, kterou zrovna pohlcovala černá díra. Nově nainstalovaná iris byla vyrobena ze slitiny titanu a trinia.\n\nDeaktivace se provádí z řídící místnosti. Poté, co počítač přijme a potvrdí IDC, může být Iris otevřena. Odvysílání IDC se provádí pomocí vysílače kódu, který mají všechny SG týmy a spojenci Země. Později byla deaktivační konzole doplněna o identifikaci otiskem dlaně.\n\nHvězdná brána na Atlantidě má také štít. Byl nainstalován Antiky. Na rozdíl od Iris se jedná o energetický štít. K ověření totožnosti se stejně jako na Zemi používá IDC.\n\nNepřátelům Země se několikrát podařilo Iris překonat:\n\nBa'al a Anubis používali hologram, který se objeví v prostoru brány i když je Iris zavřená ke komunikaci s SGC.\n\n\n\n\n\n\n\n\n\n"}
{"id": "399288", "url": "https://cs.wikipedia.org/wiki?curid=399288", "title": "Letecký motor", "text": "Letecký motor\n\nLetadlové motory (nesprávně letecké motory) slouží k pohonu letadel. Ve většině případů jde o pístový motor nebo spalovací turbínu. Bývají zavěšeny pod křídlem nebo v trupu, ale některé konstrukce letecké motory umisťují na záď letounu, případně jinam.\n\nPístový spalovací motor pohání vrtuli přes reduktor. Tento typ pohonu se používá pro malá sportovní nebo dopravní letadla. Je výhodný díky své jednoduchosti a spolehlivosti a také díky nízké spotřebě paliva oproti motorům založeným na spalovací turbíně (turbovrtulový, turbodmychadlový nebo proudový motor). Kvůli přenosu hnací síly prostřednictvím vrtule jsou pístové motory vhodné pro malé letové rychlosti.\nTurbína pohání vrtuli přes reduktor. Tento typ motoru je vhodný pro menší letadla, tzv. komutery, (ATR, Dash 8) na regionální a krátké tratě. Kvůli přenosu hnací síly prostřednictvím vrtule (stejně jako pístové motory) jsou turbovrtulové motory vhodné pro malé letové rychlosti. Oproti turbodmychadlovým a proudovým motorům mají turbovrtulové motory lepší účinnost a tedy nižší spotřebu paliva.\nPoužívá se především u velkých dopravních letadel nebo mnoha vojenských letadel. Je vhodný pro vysoké podzvukové rychlosti.\nVysoký tlak plynu vycházejícího z jeho výfuku je ideální pro dosažení nadzvukové rychlosti. Příkladem letounu s proudovými motory je Concorde nebo mnohé nadzvukové stíhací letouny.\nRaketový motor je výhodný pro dosažení nejvyšších rychlostí letu. Dále je výhodný pro použití v extrémních letových výškách, kde by mohl být nedostatek atmosférického kyslíku pro chod proudových motorů. Na druhou stranu má raketový motor nejnižší efektivitu, protože kromě paliva musí letoun nést i okysličovadlo nutné pro spalování.\nPohon letounů pomocí raketového motoru není příliš obvyklý. Většinou se používá pouze pro experimentální letadla nebo jako doplňkový pohon v kombinaci s jiným z výše uvedených typů pohonů.\n\n\n"}
{"id": "399289", "url": "https://cs.wikipedia.org/wiki?curid=399289", "title": "Goa'uldské technologie ve Hvězdné bráně", "text": "Goa'uldské technologie ve Hvězdné bráně\n\nGoa'uldové jsou hlavním nepřítelem lidí ze Země v prvních řadách seriálu \"Hvězdná brána\". Většinu svých technologií ukradli nebo vydobyli od jiných ras, avšak existují mezi nimi i technologičtí inovátoři jako Anubis či Ba'al. Mnoho goa'uldských zbraní, jako jsou například tyčové zbraně, je spíše než prakticky navrženo pro efekt, což je zamýšleno k ještě většímu upevnění pozice Goa'uldů coby „božstva.“ Některé goua'uldské technologie, jako například ozbrojená ruka nebo léčebné zařízení, mohou být ovládány pouze mentálně a je k tomu zapotřebí, aby uživatel měl v krvi stopové množství naquahdahu. Tento mimořádně energetický prvek je základním stavebním kamenem všech goa'uldských technologií, jakož i palivem goa'uldských vesmírných lodí.\n\n\n\n\n\n\n\n"}
{"id": "399292", "url": "https://cs.wikipedia.org/wiki?curid=399292", "title": "Mezinárodní hudební festival Lípa Musica", "text": "Mezinárodní hudební festival Lípa Musica\n\nMezinárodní hudební festival Lípa Musica je hudební festival, který vznikl v roce 2000. Koná se vždy v období podzimu na Českolipsku, postupem času i mimo okres, kraj i Českou republiku. Organizují jej firma Bohemorum s.r.o. (jednatel Martin Prokeš) a občanské sdružení Arbor.\n\nFestival od svého počátku sází na kvalitní programovou nabídku, která přitahuje kulturně náročné posluchače a další k této náročnosti vychovává. Město Česká Lípa není jen regionálním centrem, ale i místo v Evropské unii, kde lidé navazují kulturní, obchodní a obecně lidské vztahy se širším okolím, bez ohledu na bariéru hranic.\nJedním z hlavních cílů je přínášet kvalitní hudbu do malých obcí a znovu objevovat krásu hudby provozované především v sakrálních prostorech.\nBěhem festivalových koncertů zní hudba duchovní i světská. Organizátoři se snaží během každého ročníku nabídnout také koncerty pro dětské publikum a nezapomínají ani na příznivce hudby 20. století, jazzu a alternativy.\n\nSólisté\nOd roku 2000 navštívily festival významné osobnosti české hudby. Jen pro příklad: Petr Eben, Dagmar Pecková, Jiří Bárta, Jaroslav Tůma, Štefan Margita, Pavel Šporcl, Iva Bittová, Ondřej Havelka, Marek Eben, Radovan Lukavský, ad.\n\nOrchestry a komorní soubory\nNa festivalu také vystoupily přední orchestry a ansámbly. Např. Pražská komorní filharmonie, Severočeská filharmonie Teplice, Filharmonie Hradec Králové, Schola Gregoriana Pragensis, Musica Florea, Collegium 1704, Pavel Haas Quartet, Amarcord a mnoho dalších.\n\n\n\n\n\nDvanáctý ročník festivalu zahájí dvojicí koncertů v českolipské bazilice Všech svatých. Nejprve zde vystoupí 20. září Václav Hudeček, o tři dny naváže svým koncertem Iva Bittová.\n\nTřináctý ročník začne 20. září a skončí 25. října 2014.Bude se hrát na 16 místech Libereckého a Ústeckého kraje i v příhraniční části Saska.\n\nByl zaznamenán rekord v počtu diváků, bylo jich přes 4 000 a rekordem byl i počet muzikantů při závěrečném koncertu v Novém Boru, na jevišti jich hrálo 160.\n\n"}
{"id": "399295", "url": "https://cs.wikipedia.org/wiki?curid=399295", "title": "Jordan Kerr", "text": "Jordan Kerr\n\nJordan Kerr (* 26. října 1979 v Adelaide, Austrálie) je současný australský profesionální tenista.\n\nVe své dosavadní kariéře vyhrál 9 turnajů ATP World Tour ve čtyřhře.\n\n"}
{"id": "399299", "url": "https://cs.wikipedia.org/wiki?curid=399299", "title": "Stružná", "text": "Stružná\n\nObec Stružná (do roku 1949 Kysibl,<ref name=\"3/1950\">Vyhláška ministerstva vnitra č. 3/1950 Sb., o změnách úředních názvů míst v roce 1949. Dostupné online.</ref> ) se nachází v okrese Karlovy Vary, kraj Karlovarský. Žije v ní obyvatel.\n\nPrvní zmínka o osadě pochází z roku 1378. Ve 14. století byla osada manstvím hradu Andělská Hora. Ve východním cípu obce je dochován rybník, který byl součástí opevnění obdélníkové tvrze předpokládané po roce 1437. V té době získali Andělskou horu a Stružnou Šlikové, roku 1461 je získal Jiří z Poděbrad a roku 1463 věnoval svému synu Hynkovi. Roku 1466 se jich zmocnil míšeňský purkrabí Jindřich z Plavna, jehož potomci je drželi až do roku 1565. Již v roce 1536 je Stružná jmenována mezi vesnicemi tvořící přímou součást panství hradu Andělská Hora. V letech 1546 a 1570 je zmiňován rovněž zdejší poplužní dvůr. Protože v tu dobu sloužil jako šlechtické sídlo hrad Andělská Hora a mezi lety 1565 až 1570 se střídalo mnoho majitelů, obdélníková tvrz ve Stružné zchátrala a zanikla.\n\nOd roku 1570 se stali majiteli Colonové z Felsu. Pravděpodobně již před rokem 1598 si Linhart Colonna z Felsu náhradou za zaniklou tvrz nechal ve Stružné postavit novou tvrz v místě dnešního zámku. V roce 1608 zdecimovala obyvatelstvo ve vsi velká morová epidemie, situaci nezlepšila ani bída v třicetileté válce. Za účast Linharta Colonny z Felsu ve vedení českého stavovském povstání byla roku 1621 jeho panství ve Stružné a v Nejdku zkonfiskována. V roce 1622 konfiskovanou tvrz Kysibl a hrad Andělskou Horu koupil císařský generál Heřman Černín z Chudenic.\n\nHeřman Černín byl přísný katolík a tvrdě potlačoval dosud převládající evangelickou víru. Pevnou rukou správce panství Hoyera také nemilosrdně vykořisťoval své poddané. Docházelo k vážným konfliktům a k odmítání robotních povinností. Poddaní si roku 1637 na Heřmana Černína stěžovali i u císaře prostřednictvím své někdejší vrchnosti, členů felsovského rodu. Ačkoliv se Felsové od stavovského povstání s císařem usmířili, císař jejich stížnostem nevyhověl. Proto se vůdci poddaných tajně scházeli v odlehlých podhorských vsích Svatoboru, Dlouhé Lomnici a Bražci. V říjnu 1640 došlo na Andělské Hoře k velkému protestnímu shromáždění poddaných, kteří chtěli poslat k císaři novou stížnost. Protože poddaní nebyli ozbrojeni a nedopouštěli se násilností, odmítli proti nim císařští důstojníci z bochovské posádky zakročit. Vrchnost nemohla pokojné, ale organizované povstání potlačit, až v roce 1680 byli za selského povstání mučeni a v Bochově popraveni dva poddaní ze Šemnic.\n\nVe 2. polovině 17. století nechal Humprecht Jan Černín z Chudenic přestavět tvrz na raně barokní zámek. Roku 1734 Černínové prodali panství hraběti Leopoldu Hartigovi. On a později jeho stejnojmenný syn rozšířili zámek ve Stružné na rozsáhlý a přepychový trojkřídlý objekt. V roce 1794 koupil panství v dražbě hrabě Jan Josef Stiebar z Buttenhaimu, který je dále roku 1810 musel prodat pražskému měšťanu Antonínu Hladíkovi. Následujícího roku zámek vyhořel a byl provizorně opraven. Až v roce 1829 prodal Antonín Hladík zámek hraběti Vilému z Neuberku. Od něho koupili zámek i panství roku 1863 hrabata Černínové-Morzinové, kteří nechali zámek pseudorenesančně přestavět a postavit nové dvě věže. Zbytky panství, značně změněného první pozemkovou reformou koupil od Černínů v roce 1930 Leopold Šternberk, kterému byl v roce 1945 majetek zkonfiskován a zámek se tak stal majetkem československého státu. Roku 1948 přešel zámek pod správu armády. Silně zdevastovaný zámek prodala v 90. letech armáda do soukromých rukou.\n\nPo mnichovském diktátu, v letech 1938 až 1945 byl Kysibl součástí německého okresu Luditz. V roce 1939 zde žilo 533 obyvatel. Po druhé světové válce byla Stružná dosídlena českým obyvatelstvem. Název obce \"Kyselka\" byl používán za první republiky, většinou jen na mapách. Jinak se používal název \"Kysibl\", nebo německý název \"Giesshübel\". Namísto německého názvu obce byl v roce 1949 z návrhů Podhájí, Potočná, Podlesí a Stružná vybrán obyvatelstvem a členy místního MNV název \"Stružná\". V letech 1949–1960 spadal Kysibl, resp. Stružná do okresu Karlovy Vary – okolí, od roku 1961 do okresu Karlovy Vary. Žalmanov a Peklo bylo přičleněno v roce 1949. V roce 1961 byly připojeny Horní Tašovice (dříve jen Tašovice) a Nová Víska Severně od vesnice se v místech, kde se nachází několik drobných vodních nádrží, těžilo hnědé uhlí.\n\nPůvodní název obce se zachoval v názvu dnešní obce Kyselka u řeky Ohře, proslulé Mattoniho kyselkou. Pod Bukovou skálou (\"Buchstein\") zde existovala malá ves, komolením časem vzniklo jméno \"Puchstein\". Protože patřila ke Stružné (\"Giesshübl\"), byla označována \"Giesshübl-Puchstein\" či \"Giesshübl-Sauerbrunn\". Již kolem roku 1790 byla Buková kyselka zásluhou Heřmana Jakuba Černína stáčena. Kyselku propagoval v 19. století balneolog dr. Josef Löschner, obchodník s karlovarskou minerální vodou Heinrich Mattoni. Později reklamní kampaň Kysibelské Kyselky ještě zesílil a název Kyselka či se dostal do spojitosti výhradně s prameništěm minerální vody.\n\nK nezapomenutelnosti Kysibely přispěla i havárie stejnojmenného balónu na Zemské jubilejní výstavě v roce 1891. Na žádost Heinricha Mattoniho byl takto přejmenován balón majitele Maxmiliána Wollfa. Balon upoutaný na laně poskytoval za 3 zlaté odvážlivcům z výšky asi 100 m výhled na Prahu. 16. června 1891 se měl uskutečnit první volný let, kapitán Wollf zůstal na zemi a do balónu přistoupil nadporučík c. k. pěšího pluku Vilém Vondruška. Balón po odpoutání velmi rychle vystoupal výš než 1000 m nad zem, kde tlakem rozpínajícího se plynu praskl. Tkanina balónu zafungovala jako padák a balón zůstal viset na komíně holešovické továrny zemědělských strojů Antonína Reiszenzahna. Vzduchoplavcům se kromě pár oděrek nic nestalo. Pro Maxmiliána Wollfa znamenala nehoda velkou pokutu a pro Heinricha Mattoniho nezapomenutelnou reklamu.\n\nVe Stružné od roku 1803 do roku 1997 fungovala porcelánka. Založil ji Christian Nonne z Durynska, který už měl v nájmu jiné tři porcelánky: ve Volkstedtu od roku 1767, v Ilmenau od roku 1792 a v Klášterci od roku 1797. Porcelánku v Klášterci měl Christian Nonne pronajatu od jejího majitele Jana Mikuláše Webera na 6 let za roční nájem 400 zlatých, ale J. M. Weber v roce 1801 zemřel a jeho dědicové prodali porcelánku v Klášteci hraběti Josefu Matyáši Thunovi. Nájemní smlouva platila do roku 1803, ale Christian Nonne pravděpodobně tušil, že ji J. M. Thun nebude chtít obnovit. Proto si již v roce 1802 najal od hraběte J. J. Stibara dvůr a rozlehlou klenutou budovu starých zámeckých stájí v Kysiblu a zřídil v nich manufakturu. V lednu 1803 požádal zemské gubernium o svolení ke zřízení továrny na kameninu a v srpnu 1803 povolení dostal. Později Nonne budovu a pozemek továrny od Stibara koupil. Továrna ale na rozdíl od Nonneho německých závodů neprosperovala, a proto ji v roce 1810 prodal novému majiteli panství J. A. Hladíkovi. Ten výrobu a kvalitu zboží také zlepšit neuměl a roku 1816 pronajal továrnu Josefu Schmelowskému a Benediktu Knaute. Nájemcům se podařilo zlepšit kvalitu střepu i malby a rozšířit výrobu. Josef Schmelovský v roce 1828 zemřel a Benedikt Knaute vedl továrnu sám až do roku 1835, kdy přibral za společníka Františka Lehnerta, který v továrně pracoval 10 let jako dílovedoucí. Již dříve právě díky zkušenostem Františka Lehnerta kvalita výrobků stoupla natolik, že Knaute v roce 1833 požádal o zemské povolení k výrobě porcelánu, a také je dostal. V roce 1840 Knaute odstoupil a nájemcem zůstal pouze Lehnert. Továrna tehdy měla 55 zaměstnanců a vyvážela jakostní luxusní porcelán do Ruska, Polska, Turecka a dalších zemí.\n\nZavedená porcelánka se zalíbila novému majiteli panství, Vilému rytíři z Neuberka. Ten získal panství sňatkem s Hladíkovou dcerou a v roce 1846 neobnovil Lehnertovi nájemní smlouvu. František Lehnert musel odejít a založil již v září 1846 porcelánku v Jelenech u Lubence, zatímco Vilém z Neuberka dostal zemské povolení až v únoru 1847. V žádosti o povolení se mj. uvádí, že továrna v Kysiblu má 1 účetního, 1 vrchního točíře, 1 vrchního malíře a 74 dělníků. Vybavením byl 1 mlýn na hmotu, 7 pěchovaček, lis na měditisk a kamenotisk a pec k výpalu. V polovině 19. století nabízela továrna vše od obyčejného nádobí a krajáčů na mléko, přes stolní čajové a kávové nádobí, košíčky na ovoce, lázeňské pohárky, figurky a dětské hračky až po luxusně zdobené vázy a nejjemnější soupravy s plastickým vzorem, bohatou malbou a zlacením. Koncem 19. století tvořilo užitkové nádobí, dostupné širokým vrstvám obyvatelstva, převážnou část výroby. V roce 1902 koupil továrnu Jan Schuldes, který ji vlastnil až do znárodnění v roce 1945. V roce 1958 byla porcelánka začleněna do oborového podniku Karlovarský porcelán. Počátkem 90. letech v průběhu privatizace připadla porcelánka akciové společnosti Epiag-DAFA. V roce 1997 byla výroba zastavena a stroje, formy, hotové i rozpracované výrobky odvezeny a rozprodány. Později areál koupil podnikatel Jaroslav Doležal, nezískal však další financování. Porcelánku zaměstnávající za největšího rozmachu přes 200 pracovníků se nepodařilo privatizovat a rozběhnout. Budovy byly v roce 2009 částečně zbourány, menší měrou přestavěny a areál pravděpodobně poslouží jako stavební pozemek.\n\nHistorie porcelánky se odráží i v jejích značkách. Christian Nonne používal písmeno G, proťaté kopím se špicemi na obou koncích. Schmelovský a Knaute používali písmeno G proťaté šípem směřujícím zpočátku dolů, později nahoru. Po smrti Schmelovského doplnil Benedikt Knaute značku iniciálami BK, případně vypustil G proťaté šípem. František Lehnert používal nápis GEISHUEBL nebo GEISSHÜBEL. Vilém z Neuberka používal iniciály N.G.F. nebo NG. Jan Schuldes se vrátil k nápisu Geisshübel nebo iniciálám JSG nebo JSK. Od roku 1993 bylo používáno původní značení s iniciály JSK umístěnými na štít s korunkou.\n\nVe Stružné byl od roku 1962 dislokován 20. samostatný raketometný oddíl 20. motostřelecké divize ZVO. Nejprve byl vybaven odpalovacími zařízeními 2P16 na tankových podvozcích PT-76. Od roku 1984 (?) pak 4 taktickými mobilními raketovými komplexy R-60 Luna M, označovanými také 2K52. Komplet tvořilo odpalovací zařízení na podvozku nákladního automobilu ZIL-135 a neřízená raketa na tuhé palivo. Odpalovací zařízení bylo doprovázeno přepravníkem, také na podvozku ZIL-135, který sloužil k přepravě a skladování až tří raket v izotermických kontejnerech. Raketa 9M21B s doletem 15–75 km mohla kromě klasické nebo kazetové hlavice nést i hlavici jadernou o mohutnosti 10 až 40 kilotun a dopravit ji na cíl s přesností 300 m.\n\nPři hrozícím vojenském konfliktu by jaderné hlavice musely být raketometnému oddílu ve Stružné teprve dodány. Na území ČSSR se nacházely sklady speciální munice, ale byly zabezpečeny Sovětskou armádou a plně podřízeny 12. Hlavní správě Ministerstva obrany SSSR. Žádný útvar ČSLA neměl k dispozici ostré jaderné hlavice. Hlavice byly skladovány v rozebraném stavu a ani techniku nezbytnou k jejich sestavení Sovětský svaz nikdy nesvěřil žádnému dalšímu státu Varšavské smlouvy. Blízkost letišť v Karlových Varech a Žatci byla logistickou výhodou, ale do Stružné nikdy ostrá jaderná hlavice dodána nebyla. A v celé ČSSR nikdy nebyl vydán rozkaz k montáži ostré jaderné hlavice na nosnou raketu. Pravděpodobně před rokem 1992 pak byly jaderné hlavice z ČR staženy.\n\n\n\n"}
{"id": "399302", "url": "https://cs.wikipedia.org/wiki?curid=399302", "title": "Pra", "text": "Pra\n\nPra ( ) je řeka v Rjazaňské oblasti v Rusku. Je dlouhá 167 km. Povodí řeky má rozlohu 5 520 km².\n\nÚstí zleva do Oky (povodí Volhy).\n\nZdrojem vody jsou převážně sněhové srážky. Průměrný roční průtok vody činí 25 m³/s a maximální dosáhl přibližně 600 m³/s. Zamrzá na konci listopadu a rozmrzá v dubnu.\n\nPoužívá se k plavení dřeva. Na dolním toku byla vytvořena Ocká přírodní rezervace.\n"}
{"id": "399307", "url": "https://cs.wikipedia.org/wiki?curid=399307", "title": "Šmírák", "text": "Šmírák\n\nŠmírák (též makulatura) je již použitý papír, který se má použít k jinému úkonu. Znamená to, že tento papír byl již jednou popsán, ale pouze z jedné strany. Když je ukončena jeho funkce, může být vyhozen, nebo použit znova jako šmírák. Toto druhotné použití již většinou bývá pro osobní potřeby lidí. U oficiálních dokumentů je často vyžadováno, aby byly vytištěny pouze na jedné straně a druhá zůstávala bílá.\n\n"}
{"id": "399316", "url": "https://cs.wikipedia.org/wiki?curid=399316", "title": "Young Buck", "text": "Young Buck\n\nDavid Darnell Brown (*15. března 1981, Nashville, Tennessee, USA), známý spíše jako Young Buck, je americký rapper, zakladatel nezávislého labelu \"Cashville Records\" a bývalý člen skupin UTP Playas a G-Unit. Jeho nejúspěšnějším albem je debutové \"Straight Outta Cashville\" (2004) a nejúspěšnější písní „Shorty Wanna Ride“, která dosáhla na 17. příčku v žebříčku Billboard Hot 100.\n\nNarodil se ve městě Nashville, stát Tennessee v roce 1981. \n\nS rapem začal ve dvanácti letech, ve čtrnácti se poprvé dostal do nahrávacího studia. Brzy poté měl příležitost představit se Birdmanovi, spoluzakladateli Cash Money Records, kam byl poté upsán. Kvůli smlouvě opustil střední školu a vydal se na čtyřleté tour s labelem. \n\nV roce 2000 on a rapper Juvenile opustili Cash Money Records. Buck se následně upsal pod nově vzniklý label Juvenila UTP Records, kde strávil následující tři roky a s dalšími rappery založili skupinu UTP Playas. V počátcích své kariéry velmi často spolupracoval s lokálním rapperem D-Tayem. V roce 2000 společně například vydali desku \"Thuggin' Til the End\". Roku 2000 byl také postřelen při loupežném přepadení. V říjnu 2002 vydal pod labelem UTP Records debutové nezávislé album s názvem \"Born to Be a Thug\". V téže době na labelu vyšla také kompilace členů \"The Compilation\", na které Young Buck také rapoval.\n\nPrávě jedno z vystoupení zařízené UTP Records vedlo ke shledání s 50 Centem, který ho v roce 2003 upsal pod \"G-Unit Records\". Buck dostal prostor na debutu 50 Centa \"Get Rich Or Die Tryin'\" v písni „Blood Hound“. Díky uvěznění původního člena G-Unit Tonyho Yaya se dostal do skupiny a pomáhal vytvořit album \"Beg for Mercy\".\n\nRoku 2004 byl pravý čas na vydání sólo debutu. Album \"Straight Outta Cashville\" se stalo platinovým, a to díky úspěšným singlům „Let Me In“ (ft. 50 Cent) a „Shorty Wanna Ride“. V roce 2006 chtěl založit vlastní label nazvaný G-Unit South Records, ovšem mateřská společnost Interscope Records odmítla podpořit tento projekt, a tak Buck založil nezávislý label Cashville Records, kam postupně upsal lokální rappery jako byli C-Bo, Tha City Paper nebo skupina The Outlawz.\n\nV roce 2005 vydal nezávislý label Mass Appeal Entertainment album \"T.I.P.\", které bylo složeno z písní Young Bucka nahraných před rokem 2003 a jeho upsáním k G-Unit Records. \n\nRok 2007 byl ve znamení nového oficiálního releasu, a to druhého studiového alba \"Buck the World\", kterého se v USA prodalo okolo 400 000 kusů. Jediným úspěšnějším singlem byla píseň „Get Buck“.\n\nV roce 2008 chystal vydání svého třetího alba \"The Rehab\", avšak nesetkal se s podporou u G-Unit Records, kde toto vydání stále odkládali. V dubnu 2008 byl poté oficiálně vyhozen z G-Unit, ale zůstal upsán pod G-Unit Records. Pravděpodobně se jednalo o spory ohledně financí, Buck obvinil vedení G-Unit Records, že zadržují peníze, které mu náleží. 50 Cent přilil olej do ohně tím, že zveřejnil nahraný telefonní rozhovor mezi ním a Buckem, kde Buck žádá o návrat do skupiny G-Unit. Ten ihned zareagoval disstrackem „Taped Conversation“. Ve stejném roce spustil svou oděvní značku David Brown a edici hodinek Mr. Ten-A-Key, obě značky však do roka ukončily výrobu.\n\nPo dlouhosáhlých odloženích v září 2010 vydal nezávislé album \"The Rehab\". Toto album vydal u nezávislého labelu Real Talk Entertainment. Také prohlásil, že po vydání alba \"The Rehab\" vydá další album, které bude obsahovat písně z původního, mainstreamového, alba \"The Rehab\". K tomu ale nedošlo.\n\nV roce 2012 byl na rok a půl uvězněn za držení nelegální palné zbraně. Současně prohlásil, že se vyvázal ze smlouvy s G-Unit Records a po propuštění bude nezávislým umělcem. Po propuštění se znovu rozhořel spor s 50 Centem a G-Unit, který vedl ke vzniku mnoha disstracků. \n\nV roce 2014 došlo ke krátkodobému znovusložení skupiny G-Unit v původní sestavě. Buck se rovněž vrátil pod G-Unit Records (kde následně působil až do roku 2018) Z krátkého comebacku vzniklo několik koncertů a dvě EP: The Beauty of Independence a The Beast Is G-Unit. Návrat skupiny ovšem trval pouze v roce 2014. V roce 2015 se skupina opět rozpadla, napomohl tomu nepříliš velký úspěch vydaných EP a frustrace mezi členy.\n\nOd roku 2015 se dál věnoval nezávislé tvorbě, kdy si převážně na svém labelu vydával mixtapy. V roce 2015 vydal mixtape \"Before the Beast\", který mixoval dvorní DJ skupiny G-Unit DJ Whoo Kid. Téhož roku společně vydali ještě mixtapy \"10 Bullets\", \"10 Bricks\" a \"10 Pints\". Od roku 2017 v sérii pokračoval Buck již sám s mixtapy \"10 Toes Down\", \"10 Street Commandments\", \"10 Plugs\", \"10 Politics\" a \"10 Felonies\". \n\nV roce 2018 znovu odešel z G-Unit Records a v roce 2019 vydal nezávislé mixtapy: \"Box of Chocolates EP\", \"Compulsive\" a \"The Impeachment\".\n\nV srpnu 2010 čelil exekuci od \"IRS\" za neplacení daní z období roků 2006-2008 + penále, celkový dluh činí 305 000 USD, \"IRS\" zabavila majetek v hodnotě 70 000 USD. Na konci srpna si dalších 56 000 USD za daně nárokoval stát New York. Buck zažaloval své účetní a manažery, také se odvolal proti zásahu \"IRS\" a zvažoval takí dát k soudu vedení \"G-Unit Records\".\n\nRoku 2011 vyhlásil finanční bankrot kvůli své neschopnosti splatit své dluhy a státní úřady ho donutily roku 2012 k finanční likvidaci, kvůli tomu, že nedokázal vypracovat životaschopný finanční plán. V téže souvislosti šlo jeho veškeré autorské duševní vlastnictví do dražby.\n\n6. srpna 2012 nastoupil do federální věznice u města Yazoo, stát Mississippi k výkonu trestu 18 měsíců odnětí svobody za držení nelegální zbraně a nábojů, které se u něj našly roku 2010. Propuštěn byl v říjnu 2013.\n\nV červenci 2016 byl zatčen za vyhrožování své bývalé přítelkyni. Té nejdříve zaslal výhružné textové zprávy a následně se zjevil před jejím domem, u kterého vykopl dveře a hrozil, že dům podpálí. Z vazby byl propuštěn na kauci ve výši 5 000 dolarů.\n\nPřed Vánocemi 2019 byl zatčen a vzat do vazby. Podle uveřejněných informací by měl ve vazbě zůstat do května 2020, kdy bude zahájeno soudní přelíčení. Důvod zatčení nebyl zveřejněn.\n\nPo vyhození Gamea z G-Unit v roce 2004 začal dissovat Unit. Do Young Bucka se opřel v dissu „240 Bars“, Buck poté odpověděl v písni „The Real Bitch Boy“. Ovšem v roce 2008, když byl i on vyhozen z Unit se s Gamem začal spojovat a nahráli spolu i pár disstracků na G-Unit.\n\nV roce 2006 se Buck zapojil do sporu mezi Lil Waynem a bývalými členy Cash Money Records Juvenilem a B.G. V písni „Off Parole“ (ft. Tony Yayo) se přidal na stranu svého kamaráda Juvenila. Ale v roce 2008 i tento spor vyprchal a Buck se objevil v klipu k písni od The Gamea „My Life“ (ft. Lil Wayne).\n\nRoku 2008 vypukl spor kvůli finanční otázce v G-Unit Records. Prvním Buckovým dissem na 50 Centa byla píseň „Taped Conversation“, poté vydal mnohé další písně namířené proti celé G-Unit, např. „Terminate On Sight“, „Laugh Now Cry Later“, „Happy New Year“, „Steroids“ nebo „Soon or Later“. Dále se zaměřil znovu na samotného 50 Centa, např. v písních „My Whole Life“, „Do It For Ya“ nebo „Finish What You Start“. 50 Cent odpověděl jen v písni „So Disrespectful“ z alba \"Before I Self Destruct\". Tony Yayo zase jen v několika rozhovorech zmínil, že ho tento spor nudí.\n\n\n\n\n"}
{"id": "399320", "url": "https://cs.wikipedia.org/wiki?curid=399320", "title": "RTCP", "text": "RTCP\n\nRTCP (RTP Control Protocol) je v informatice řídící protokol pro distribuci zvuku a videa v reálném čase, který doplňuje protokol RTP (Real-time Transport Protocol). Je definován v , které nahrazuje .\n\nRTCP poskytuje řídící informace pro RTP tok dat, ale sám žádná data nenese. Používá se k pravidelnému přenosu kontrolních paketů účastníkům streamované multimediální relace. Hlavní funkcí RTCP je poskytování zpětné vazby na kvalitu služeb (QoS) poskytovanou RTP.\n\nRTCP shromažďuje údaje o mediálním spojení a informace jako například počet odeslaných bajtů, počet odeslaných paketů, počet ztracených paketů, jitter (kolísání zpoždění), zpětnou vazbu a dobu odezvy. Aplikace může tyto informace použít ke zvýšení kvality služeb například omezením datového toku nebo použitím jiného kodeku.\n\nRTCP neposkytuje šifrování toku nebo ověření prostředků, k tomuto účelu může být použit protokol SRTCP.\n\nV rozsáhlých aplikacích, kde může docházet k velmi dlouhým zpožděním mezi zprávami RTCP (například u IPTV), může při použití RTCP docházet k problémům, protože zprávy příjemce může vysílající chybně vyhodnocovat a špatně tak interpretovat situaci příjemce. Kvůli tomu vznikly metody, které tyto problémy řeší: filtrování, sledování odchylek a hierarchické seskupování.\n\nProtokol RTCP je určen pro řízení toku dat (přenos dat je realizován protokolem RTP), jeho kvality a dovoluje příjemci odeslat zdroji dat různé zprávy. RTCP používá stejně tak jako RTP pro přenos dat protokol UDP ale s rozdílným číslem portu. RTCP definuje pět typů zpráv: Sender Report, Receiver Report, Source Description Message, Bye Message, Application-Specific Message.\n\n\n\n\n\n\n\n"}
{"id": "399323", "url": "https://cs.wikipedia.org/wiki?curid=399323", "title": "Echinocereus", "text": "Echinocereus\n\nEchinocereus je rod kaktusů, obvykle jsou malé až středně velké, mají válcovitý tvar. Rod zahrnuje asi 70 druhů, které se vyskytují na jihu Spojených států a v Mexiku. Rostou na ve velmi slunných skalnatých místech. Název pochází z řeckého slova \"Echinos\" (= ježek) a latinského \"cereus\" (= svíčka). Květy jsou obvykle velké a plody jsou jedlé.\n\n \n"}
{"id": "399327", "url": "https://cs.wikipedia.org/wiki?curid=399327", "title": "Nízkoemisní zóna", "text": "Nízkoemisní zóna\n\nNízkoemisní zóny jsou geograficky definované oblasti, které omezují přístup automobilů na základě výše jejich emisí, s cílem zlepšit kvalitu ovzduší v těchto oblastech. Tyto zóny fungují nebo se připravují asi v 70 městech 8 evropských zemí. Z anglického názvu low emission zone se pro ně také používá zkratka LEZ. \n\nV České republice představilo ministerstvo životního prostředí v září 2009 návrh zákona o ovzduší, který by městům umožnil zřizování nízkoemisních zón. Tato možnost byla schválena v září 2011, kdy novelu schválili poslanci a přehlasovali veto prezidenta Václava Klause.\nV únoru 2013 bylo schváleno nařízení vlády, které stanovuje podmínky pro zřizování nízkoemisních zón. O zřízení takové zóny v té době uvažovala například Praha, Ostrava, Plzeň, Karlovy Vary nebo Klimkovice.\n\nVyhláška č. 294/2015 Sb., účinná od 1. ledna 2016, zavedla zónové dopravní značky IZ 7a Emisní zóna a IZ 7b Konec emisní zóny. \n\nV roce 2019 však stále žádná nízkoemisní zóna v Česku neexistovala. Jako důvody města uváděla např. nedostatek politické shody na územním rozsahu takové zóny (Praha), dále přísné podmínky, které pro jejich zřízení zákon o ovzduší stanovuje (Brno), nebo též příliš nízký očekávatelný efekt takového opatření na kvalitu ovzduší v místě (Ostrava, Plzeň). \n\nAlternativní cestu ke snížení emisí spatřují některé radnice ve změně organizace dopravy (např. snížení rychlosti v některých částech města, rezidentní parkování, zavedení mýta). V Praze jsou již od roku 1999 vyhláškou upravovány zóny placeného stání, jejichž množství postupně roste, obdobně dochází od roku 2018 k zavádění rezidentního parkování i v Brně a parkování ve svých centrech začínají zónově regulovat i některé další obce. Tyto parkovací zóny však nejsou zřizovány na základě zákona o ovzduší a nejde tedy o nízkoemisní zóny, byť je mezi takovými některé zdroje uvádějí. \n\nV Dánsku byly zavedeny ekologické zóny v části Kodaně, ve Frederiksbergu, v Aalborgu a připravuje se v dalších městech (Aarhus, Odense).\n\nTokio zavedlo nízkoemisní zónu v říjnu 2003.\n\nNěmecká města mají možnost zavedení nízkoemisních zón od března 2007, poprvé však byly tyto zóny zavedeny v lednu 2008. V lednu 2009 zavedlo nebo připravovalo nízkoemisní zóny asi 40 německých měst, například Berlín, Dortmund, Hannover, Kolín nad Rýnem, Mannheim, Stuttgart, Bochum, Duisburg, Essen, Frankfurt nad Mohanem, Mnichov, Brémy, Karlsruhe, Düsseldorf, Heidelberg, Regensburg. \n\nOd ledna 2012 bylo vyhlášeno 6 nových zón a 19 existujících zón zpřísnila jejich pravidla. Vznikla také první regionální nízkoemisní zóna Porúří zahrnující území 14 měst mezi Dortmundem a Duisburgem o ploše kolem 850 km².\nDalší vlnu zpřísnění pravidel pro vjezd do desítek zón přinesl leden 2013.\n\nAutomobily jsou rozděleny do 4 kategorií podle toho, kolik škodlivin vypouštějí do ovzduší. Začátek nízkoemisních zóny je v Německu označen typickou dopravní značkou s nápisem „Umwelt zone\" a dodatkovou tabulkou barevnými plaketami. Do většiny německých zón doposud postačuje kterákoli plaketa. V budoucnu však postupně ztratí právo vjezdu s červenými a žlutými plaketami.\n\nNízkoemisní zóny fungují pod názvem „milieuzones“ doposud v devíti městech (Utrecht, Eindhoven, Tilburg,'s-Hertogenbosch, Breda, Rotterdam, Maastricht, Den Haag a Amsterdam).\n\nZemě patří mezi průkopníky zavádění zón. Jako první město ve Švédsku zavedl zónu Göteborg v roce 1996 a v zóně se mu podařilo emise prachových částic z nákladní dopravy snížit zhruba 40 procent. V současnosti existují nízkoemisní zóny také Lundu, Malmö a Stockholmu.\n\nLondýn zavedl nízkoemisní zónu 4. února 2008.\n\n\n"}
{"id": "399328", "url": "https://cs.wikipedia.org/wiki?curid=399328", "title": "Loreley", "text": "Loreley\n\nLoreley (psáno i Lorelei, Lore-Ley, Lurley, Lurelei, Lurlei) je skála na východním břehu Rýna v pohoří Taunus u Sankt Goarshausenu v německé spolkové zemi Porýní-Falc. Je to nejužší místo Rýna mezi hranicí Švýcarska a ústím; proud je zde prudký a spolu se skalisky pod hladinou komplikuje vodní dopravu — v historii zde došlo k mnoha nehodám lodí.\n\nPůvod jména není zcela jasný, považuje se za možné, že vzniklo složením ze staroněmeckého „lureln“ (šumět, mručet) a keltského „ley“ (skála). Šumění zde způsoboval jednak prudký vodní proud, jednak možná vodopádek, který zde býval; toto šumění bylo dále zesilováno odrazem o skálu. V současné době je šumění řeky v lokalitě přehlušeno ruchem blízkého osídlení.\n\nStejným jménem jako skála se označuje i vodní víla, která by měla svým zpěvem lákat plavce k záhubě podobně jako Sirény z řecké mytologie.\n\nMýtus byl poprvé literárně zpracován Clemensem Brentanem v románu \"Godwi\" v roce 1801. Asi nejznámější zpracování pochází od Heinricha Heineho, který napsal na toto téma báseň \"Die Lore-Ley\" v roce 1824.\n\nTématem se ale inspirovala i mnohá jiná díla a stejné či podobné jméno mají mimo jiné:\n"}
{"id": "399344", "url": "https://cs.wikipedia.org/wiki?curid=399344", "title": "Taepodong-2", "text": "Taepodong-2\n\nTaepodong 2 (korejsky: 대포동 2호) je severokorejská balistická raketa dlouhého doletu. Podle odhadů by měla být se svým doletem 6700 km schopna zasáhnout i Aljašku a západní pobřeží USA. Spekuluje se o nošení jaderných hlavic.\n\nRaketa je zatím ve vývoji, 4. července 2005 byla neúspěšně testována.\n"}
{"id": "399354", "url": "https://cs.wikipedia.org/wiki?curid=399354", "title": "Indický císař", "text": "Indický císař\n\nCísař Indie nebo indický císař ( , ) byl titul posledního vládce mughalské říše Bahádura Šáha II. a poté britských králů jako vládců Indického císařství neboli Britské Indie. \n\nTitul indického císaře byl britskými panovníky používán po potlačení indického povstání v roce 1858, když veškerá území Východoindické společnosti byla předána britské Koruně. Poslední, byť jen formálně vládnoucí Velký moghul, který sám používal titul indického císaře, byl toho roku sesazen a přinucen emigrovat do Barmy, čímž oficiálně zanikla Mughalská říše a královna Viktorie byla roku 1876 prohlášena císařovnou Indie. Titul zanikl spolu s rozdělením Britské Indie na Indii a Pákistán v srpnu roku 1947. Britský král od té doby používal titul krále Indie a krále Pákistánu.\n\nŠpanělský král Filip II. se po neúspěchu při zisku římské císařské koruny snažil získat císařskou hodnost jinou cestou a přesvědčoval, ač neúspěšně, papeže, aby mu propůjčil titul indického císaře ( ). I když se španělští panovníci po abdikaci Karla V. už císaři nikdy nestali, později přidali do své titulatury titul \"krále Západní a Východní Indie\". \n\n\"Timuridovci\"\n\n\"Hannoverská dynastie\"\n\n\"Dynastie Sasko-Koburko-Gothajská\" (později Windsorská)\n"}
{"id": "399360", "url": "https://cs.wikipedia.org/wiki?curid=399360", "title": "Nord Stream", "text": "Nord Stream\n\nNord Stream, česky Severní proud ( – \"Severnyj potok\", ) je plynovod, který po dně Baltského moře přivádí zemní plyn z Ruska do Západní Evropy, hlavně do Německa. Tento plynovod má za cíl přepravu zemního plynu bez tranzitních rizik pro obě země. Na ruské straně začíná ve Vyborgu a končí u Greifswaldu ve spolkové zemi Meklenbursko-Přední Pomořansko. Vlastníkem a provozovatelem plynovodu je Nord Stream AG.\n\nProjekt Nord Stream zahrnuje dvě paralelně probíhající potrubní linky na dně Baltického moře. První linka byla pomocí speciálních lodí položena do května 2011 a zprovozněna 8. listopadu 2011. Druhá linka byla stavěna v letech 2011-2012 a otevřena 8. října 2012. Svou celkovou délkou 1224 km je to nejdelší podmořský plynovod světa.\n\nNord Stream je prvním podmořským plynovodem z Ruska do Německa. Vzhledem k rostoucí spotřebě zemního plynu v Německu a očekávaným výpadkům produkce v Nizozemsku se od roku 2015 realizuje druhý obdobný projekt s názvem Nord Stream 2, který měl podle původního plánu koncem roku 2019 zdvojnásobit přepravní kapacitu z 55 miliard m³ na 110 miliard m³ zemního plynu ročně. Tento projekt zavdal příčinu k intenzivním mezinárodním sporům o jeho uskutečnění. Začátkem roku 2019 bylo v orgánech Evropské unie dohodnuto řešení, které umožní plynovod Nordstream 2 dostavět, zároveň však bude pravděpodobně do určité míry omezen vliv ruského plynařského koncernu Gazprom na jeho provoz a posílen vliv německé vlády a institucí EU. Určité zdržení stavby vzniklo kvůli stanovisku dánské vlády, která nesouhlasila s trasou plynovodu v blízkosti ostrova Bornholm, avšak koncem října po změně této trasy dala potřebné povolení. Projekt tak bude dokončen pravděpodobně v první polovině roku 2020.\n\nPůvodní projekt plynovodu pochází z roku 1997, kdy Gazprom a finská společnost Neste (později Fortum) založily společně společnost North Transgas, která později začala spolupracovat s německou plynárenskou společností Ruhrgas (později EON). Průzkum trasy a studie proveditelnosti byla provedena v roce 1998. Dne 8. září 2005 Gazprom, německý chemický koncern BASF a EON podepsaly základní dohodu o vybudování tohoto plynovodu. Za financování úvěru ve výši jedné miliardy euro, nabídnutého Gazpromu bankami Deutsche Bank a KfW, se zaručila německá vláda Gerharda Schrödera. Krátce poté, co nastoupila vláda Angely Merkelové, se stal Schröder předsedou dozorčí rady německo-ruského konsorcia pro výstavbu plynovodu, v němž Gazprom má podíl 51 %.\n\nPo plynové krizi v roce 2009 se zvýšily i politické nátlaky, a jak Rusko, tak Německo začaly využívat naplno politický tlak s cílem realizovat stavbu plynovodu Nord Stream. Podle analytiků je z německého pohledu důležité, že podmořská přeprava plynu z Ruska posiluje energetickou bezpečnost Německa i jiných zemí jako jsou Česko a Rakousko.\n\n9. dubna 2010 Rusko oficiálně zahájilo výstavbu plynovodu Nord Stream. Slavnostního ceremoniálu se zúčastnili ruský prezident Dmitrij Medveděv a německá kancléřka Angela Merkelová. \n\nPlynovod Nord Stream byl již zprovozněn. První linka byla otevřena opět kancléřkou Merkelovou a tehdejším ruským prezidentem Medveděvem 8. listopadu 2011. Slavnostního ceremoniálu se zúčastnili také člen Evropské komise Günther Oettinger (komisař pro energetické otázky), premiéři Francie a Nizozemska, François Fillon a Mark Rutte a předseda představenstva Gazpromu Alexej Miller. Zprovoznění druhé linky se uskutečnilo 8. října 2012. V plánu je dále dobudování druhého dvojitého potrubí pro zdvojnásobení stávající kapacity. Také plynovody OPAL a NEL byly již dostavěny.\n\nProti výstavbě plynovodu měly kromě Ukrajiny námitky také země v Pobaltí a Polsko, které Nord Stream obchází, a proto se bály, že by mohly zůstat zcela odříznuty od zdrojů plynu. Navíc přicházejí o zisk z tranzitních poplatků. Námitky těchto zemí, ale nebyly vyslyšeny, protože souhlas těchto zemí nebyl zapotřebí. Plynovod vede po mořském dnu na území Ruska, Finska, Švédska, Dánska a Německa. Nord Stream je také kritizován kvůli ekologickým dopadům nejen na mořské dno. Odpůrci z řad ekologů tvrdí, že projekt porušuje zavedené ekologické normy, a to že je v rozporu s evropskou legislativou. Dalším důvodem kritiky bylo to, že Evropa je příliš závislá na Rusku a na jeho ochotě dodávat plyn do Evropy. Často se mluví o tom, zda Rusko nevyužívá plyn jako politickou zbraň.\n\nEvropská unie požadovala, aby Rusko mělo kompletní souhlas všech zúčastněných zemí ještě před započetím stavby. V době ekonomické krize od roku 2008 bylo problematické, aby EU výrazně podporovala finančně více podobných projektů. Nord Stream konkuroval projektu Nabucco, který se nakonec neuskutečnil. Polští politici žádali, aby se raději postavil nový plynovod Jamal II, který by vedl přes Bělorusko a Polsko, a tak by obcházel Ukrajinu.\n\nS projektem nakonec souhlasily všechny zúčastněné státy: Dánsko (22. října 2009), Finsko (5. listopadu 2009) a Švédsko (5. listopadu 2009). Rusko (18. prosince 2009) a Německo (21. prosince 2009) poté daly svůj definitivní souhlas. Některé protesty ekologů byly vyslyšeny, takže Finsko odminovalo své pobřeží, aby se plynovod mohl stavět.\n\nPrvní část plynovodu Nord Stream má kapacitu 55 miliard krychlových metrů za rok. Na Nord Stream navazují v Německu plynovod OPAL, vedoucí do Česka, a NEL. Oba plynovody by neměly bez Nord Streamu smysl.\n\nDne 18. června 2015 podepsali zástupci rakouské společnosti OMV a ruského Gazpromu memorandum (předběžnou dohodu), podle kterého se Rakušané mají podílet na výstavbě dvou dalších potrubí pod Baltickým mořem, tzv. projektu Nord Stream 2. Rozšíření by mělo víceméně kopírovat již existující trasu Nord Streamu, pouze bude odbočovat nedaleko pobřeží do ruského města Usť-Luga.\n\nNa okraji hospodářské konference v Petrohradě bylo také oznámeno, že k uskupení firem, které se měly na této stavbě podílet, se připojily německá společnost EON a nizozemsko-britská společnost Shell. První potrubí má být postaveno a uvedeno do provozu do roku 2019. Téměř ve stejnou dobu bude stavěno ještě jedno, celkově čtvrté, potrubí. Celkové náklady projektu přesáhnou pravděpodobně náklady na jeho první fázi, které činily 7,4 miliardy eur. Obě nová potrubí mají přepravovat dalších 55 miliard m³ zemního plynu ročně do Evropské unie. Existovaly domněnky, že od roku 2020 nemá být již žádný plyn z Ruska, určený pro Západní Evropu, přepravován přes dosavadní tranzitní Ukrajinu. Tyto eventuální následky výstavby plynovodu Nordstream 2 jsou předmětem intenzívních vyjednávání mezi Evropskou unií a hlavně německou vládou a vládou Ruské federace o smluvní zabezpečení tranzitu plynu přes Ukrajinu. Jednání jsou komplikovaná také proto, že platnost dosavadní smlouvy o dodávkách plynu ruskou společností Gazprom ukrajinské společnosti Naftogaz vyprší koncem roku 2019 a doposud nebylo dohodnuto její prodloužení.\n\nPodle odborníků bude ruský plyn díky Nord Streamu 2 pro Německo levnější než od jiných dodavatelů. Gergely Molnar, analytik společnosti Wood Mackenzie v Londýně, podle citace agentury Bloomberg odhadl, že přeprava Nord Streamem je pro Německo o 40 procent levnější než přes Ukrajinu. Jedním z argumentů pro podmořský plynovod z Ruska je také předpoklad, že lze očekávat pokles těžby plynu v Norsku a Nizozemsku. V době „velké energetické změny“ – tzv. \"Energiewende\" – a boje proti znečišťování ovzduší je zemní plyn pro Německo důležitý jako palivo pro moderní elektrárny.\n\nV listopadu 2019 stál plynovod Nord Stream 2 před uvedením do provozu, plánovaným v první polovině roku 2020. Velká část potřebných prací, zvláště pokládání potrubí na mořské dno pomocí speciální lodě (která patří nizozemským podnikatelům), byla už dokončena. Všechny státy, které leží na březích Baltického moře, již daly potřebná povolení. Jako poslední to bylo Dánsko, které souhlasilo s tímto projektem v říjnu 2019, a to s ohledem na životní prostředí až po určité změně trasy, což znamenalo zdržení a prodražení stavby plynovodu.\n\nV roce 2017 odsouhlasil Kongres USA zavedení dalších sankcí proti Rusku, které by mohly postihnout i evropské firmy spolupracující na zdvojení plynovodu Nord Stream. Tyto americké sankce kritizovali německá kancléřka Angela Merkelová i předseda Evropské komise Jean-Claude Juncker, kteří se obávají jejich negativního vlivu na energetické zásobování EU.\n"}
{"id": "399365", "url": "https://cs.wikipedia.org/wiki?curid=399365", "title": "Racek magellanský", "text": "Racek magellanský\n\nRacek magellanský (\"Leucophaeus scoresbii\") je\nstředně velkým jihoamerickým druhem racka ze rodu \"Leucophaeus\".\n\nDospělí ptáci ve svatebním šatu mají bílou až světle šedou hlavu a tělo, černošedý hřbet a křídla (ta s bílým zadním okrajem) a bílý ocas. Nohy a zobák jsou červené. V prostém šatu má šedou hlavu a tmavou pásku na špičce zobáku. Mladí ptáci mají hlavu, hřbet a křídla zbarvená dohněda, ocas je bílý s černou koncovou páskou.\n\nRacek magellanský hnízdí v jižní části Jižní Ameriky, tedy v jižním Chile a Argentině. V zimě se část ptáků rozptyluje na sever po 35 stupeň jižní šířky.\n\n"}
{"id": "399367", "url": "https://cs.wikipedia.org/wiki?curid=399367", "title": "Rai Cinema", "text": "Rai Cinema\n\nRai Cinema je filmové studio italské veřejnoprávní televize Rai, které vzniklo v roce 2000. Společnost se zabývá produkcí, ale také distribucí filmů. 80% filmů jsou italské produkce a 20% filmů zahraniční koprodukce. Rai Cinema patří k největším produkčním společnostem v Evropě. Před rokem 2000 se společnost jmenovala Rai Sacis a zabývala se pouze výrobou a produkcí televizních pořadů a filmů.\nOd svého vzniku Rai Cinema produkovala zhruba 420 filmů, z toho zhruba 150 dokumentů. Celkový objem vložených prostředků do projektů činí k roku 2018 více než 530 milionů eur. V roce 2015 koupila distribuční společnost 01 Distribution a vlastní ji ze 100%. \n\nRai Cinema je sesterskou značkou Rai Fiction.\n\nRai Fiction vyrábí a produkuje filmy a seriály pro televizi jako například Chobotnice, Okouzlení, Komisař Rex, Komisař Montalbano, Suburra, Titanic - krev a ocel, Winx Club nebo Geniální přítelkyně, Jméno Růže nebo Medici - Masters od Florence.\n\n"}
{"id": "399371", "url": "https://cs.wikipedia.org/wiki?curid=399371", "title": "Racek lávový", "text": "Racek lávový\n\nRacek lávový (\"Leucophaeus fuliginosus\") je středně velkým druhem racka z rodu \"Leucophaeus\". Je endemickým druhem Galapážských ostrovů.\n\nDospělí ptáci jsou celí šedí, s hnědošedou hlavou, bělavým břichem a světle šedým ocasem s tmavošedými středními pery. Nohy jsou černé, zobák černý s červenou špičkou. Nad a pod okem má bílé srpky. Mladí ptáci jsou celí tmavohnědí, s černýma nohama a zobákem. Tmavé zbarvení je adaptací na život v lávových polích; jde o kryptické zbarvení, pomáhající vyhnout se kontaktu s ptáky, okrádajícími racky o jejich kořist.\n\nEndemit Galapážských ostrovů, celková populace byla koncem 60. let 20. století odhadována na 300–400 párů. Od té doby došlo k dalšímu poklesu, v největší kolonii na jihu ostrova Santa Cruz bylo v posledních letech sečteno pouhých 81 ptáků. V seznamu IUCN je řazen ke zranitelným druhům, což je pravděpodobně podceněním vážnosti stavu jeho populace.\n"}
{"id": "399376", "url": "https://cs.wikipedia.org/wiki?curid=399376", "title": "Fucking machine", "text": "Fucking machine\n\nFucking machine, také Love machine, je mechanické zařízení napodobující kopulaci při souloži. Zdrojem pohybu mohou být elektromotory s různými systémy klikových hřídelí, pneumatické a také hydraulické systémy. Zakončením těchto strojů jsou různá dilda nahrazující penis.\n\nProfesionální výrobky jsou jištěny z hlediska rychlosti, síly i tlaku. Domácí produkty mohou být v těchto aspektech nebezpečné. Běžná rychlost pohybu dilda je cca 2,5-3,5 cyklu za sekundu se zdvihem 5-8 cm. Domácí výrobky se mohou pohybovat i v rychlostech nad 10 cyklů za sekundu, což je již značně nebezpečné. Fuckingmachine jsou využitelné vaginálně i análně.\n\n"}
{"id": "399380", "url": "https://cs.wikipedia.org/wiki?curid=399380", "title": "Konfederace politických vězňů České republiky", "text": "Konfederace politických vězňů České republiky\n\nKonfederace politických vězňů České republiky (KPV ČR) je sdružením bývalých politických vězňů komunistického režimu v Československu a jejich rodinných příslušníků. Kromě toho sdružuje také osoby, které z politických důvodů opustily Československo a dostaly politický azyl, a osoby, které se zapojily do odboje proti komunistickému režimu.\n\nOrganizace od roku 1990 prosazuje úplné rehabilitace a materiální odškodnění bývalých politických vězňů-nekomunistů, uplatňuje svůj politický vliv ve prospěch zákazu činnosti KSČM a ve prospěch cenzury této strany, usiluje o zákaz působení bývalých členů KSČ a politicky aktivních přívrženců vlády KSČ ve státních a veřejných funkcích. Spolupracuje k dosažení svých cílů s politickými stranami pravice a politického středu. Konfederaci politických vězňů (KPV) ustavil 30. ledna 1990 na pražském Výstavišti sjezd 5000 bývalých politických vězňů nástupnickou organizací K 231. O přejmenování KPV na KPV ČR na webu organizace není informace. Klub bývalých politických vězňů (K 231) vznikl v roce 1968, ale byl potlačen po invazi vojsk do Československa.\n\nÚčastní se řady pietních aktů, které spolupořádá, souvisejících s bojem za demokracii v Česku (kolem 27.6. u Pomníku obětem zločinů komunismu v Praze na Újezdě, u symbolického hrobu dr. Milady Horákové na Vyšehradě, 7. března a 14. září ve výroční dny prezidenta Osvoboditele T.G. Masaryka na pietním místě Lány.\n\nOrganizace v roce 1990 volně navázala na činnost organizace K231. Zasadila se o rehabilitaci nespravedlivě odsouzených a v mnoha případech o materiální náhrady za prožité utrpení. Mnozí členové prošli komunistickými koncentračními tábory v totalitní fázi komunistického režimu, tedy v 50. letech 20. století. Podmínky v těchto táborech byly nastaveny likvidačně, když vedle různých metod mučení a ponižování, nechvalně známých z německých koncentračních táborů, byli vězni záměrně vystaveni působení uranové rudy bez jakýchkoliv ochranných prostředků.\n\nČlenové organizace se po roce 1990 zúčastnili mnoha pietních aktů a besed, například ve školách, některé významné akce organizace pořádala či spolupořádala.\n\nTuto činnost organizace vykonávala do roku 2015 bez zásadních problémů. Ty nastaly sněmem z roku 2015, jehož usnášeníschopnost, včetně volby předsednictva, významná část členů zpochybňuje a v současnosti je veden soudní spor, ve kterém v říjnu 2018 první instance dala za pravdu členům, kteří sněm z roku 2015 zpochybňují.\n\nOsoby, které současně operují jako předsednictvo, jehož legitimita je zpochybňována, plánují ukončení činnosti organizace k 31. prosinci 2019 a zahájili řadu majetkových transakcí. Významná část členů si ukončení činnosti však nepřeje a naopak má vizi o pokračování v práci.\n\nNa 24. října 2018 byl do Kongresového centra v Praze svolán sněm, který však nebyl usnášeníschopný – dostavilo se zhruba 230 členů, dle stanov je požadavek na 50% účast (24. října 2018 byl celkový počet členů 1440). Po delším projevu jednoho z představitelů zpochybňovaného předsednictva byl ústně oznámen termín náhradního sněmu na 14. listopadu 2018 a pokus o sněm byl prohlášen za ukončený. Pořadatelé se stáhli a došlo k vypnutí mikrofonů, i když se celá řada členů domáhala diskuze. Nakonec proběhlo několik projevů a diskuze pomocí ručního megafonu, kdy vystoupili kritici současného zpochybňovaného vedení organizace. Tomuto se zprvu snažila bránit pořadatelská služba. Krátce se v sále objevili dva příslušníci městské policie, ale po několika minutách sál opustili. Po opuštění sálu pokračovala v předsálí živá debata o budoucím směřování organizace.\n\n14. listopadu 2018 se uskutečnil v nové budově Národního muzea v Praze náhradní sněm, který však, jako předchozí, nebyl schopný usnášení.\n\n2. července 2019 určil Městský soud v Praze pana Otakara Tulačku (stávajícího předsedu pobočky KPV Domažlice) soudním opatrovníkem KPV ČR.\n\n30. listopadu 2019 se uskutečnil celostátní sněm v pražské Právnické fakultě. Sněm svolali členové konfederace, kteří již dříve vyjadřovali nespokojenost s pomalým postupem soudního opatrovníka.\n\n11. prosince 2019 se uskutečnil náhradní celostátní sněm v jednacím sále hotelu Legie v Praze. Předsedkyní organizace byla zvolena paní Milena Blatná, vedoucí pobočky KPV Brno. Čestným předsedou byl zvolen zakládající člen KPV pan František Wiendl.\n\nČlenové konfederace, kteří byli skutečnými politickými vězni (muklové) stárnou, ve svém pokročilém věku jsou často trvale upoutání na lůžko, nemohou se účastnit sněmů, a nezřídka i opouštějí tento svět. Do konfederace ale postupně vstupovali noví členové, zejména jejich příbuzní a potomci. Počet nemuklů začal převažovat nad počtem muklů. Přesto že je vstup potomků politických vězňů umožněn ve stanovách organizace, začalo bývalé vedení organizace uvažovat o ukončení činnosti. Konfederace proto nebyla přirozeně omlazována, ale uměle vedena k zestárnutí a k zániku. Návrh na likvidaci konfederace bez povinného souhlasu a vědomí členské schůze byl soudem dne 24. 7. 2019 odmítnut. V souladu s usnesením členské schůze z 26. září 2018 přijímá od července 2019 KPV nové členy z řad potomků, kterým tato možnost byla celé roky dříve upírána.\n\n\n"}
{"id": "399385", "url": "https://cs.wikipedia.org/wiki?curid=399385", "title": "Tomáš Juren", "text": "Tomáš Juren\n\nTomáš Juren (30. listopadu 1750 v Prosetíně – 9. ledna 1829 ve Vítochově) byl český evangelický písmák, lidový kazatel, malíř a kantor.\n\nZanechal v rukopise několik náboženských spisů. Byl klíčovou osobností při založení reformované toleranční modlitebny ve Veselí.\n\n\n"}
{"id": "399390", "url": "https://cs.wikipedia.org/wiki?curid=399390", "title": "Ford Fiesta", "text": "Ford Fiesta\n\nFord Fiesta je malý vůz vyráběný společností Ford Motor Company od roku 1976. Vyrábí se či vyráběl v Německu, Spojeném království, Španělsku, Austrálii, Brazílii, Argentině, Mexiku, Venezuele, Číně, Indii, Thajsku a Jižní Africe. Od příchodu 6. generace v roce 2008 je vůz prodáván po celém světě.\n\nCelkem Ford prodal přes 16 miliónů Fiest - více prodal už jen Escortů a vozů F-Series.\n\nPoprvé se Fiesta začala vyrábět v roce 1976. Byl v ní použit motor „Ford Kent“ typu „Valencia“, pojmenovaný podle továrny Fordu ve Valencii v Almussafes, kde se také Fiesta vyráběla. Kromě Španělska se vyráběla i v Londýně ve čtvrti Dagenham a v německém Kolíně a Saarlouis. V první generaci byla Fiesta jen třídveřová. Výroba této generace skončila roku 1983. Mezi lety 1978 a 1980 se první generace Fiesty prodávala i v USA, a to pouze s nejsilnějším, 1,6 litrovým, motorem.\n\n\nDruhá generace se vyráběla od roku 1983 do roku 1989. Záď vozu zůstala stejná jako u první generace, změnila se pouze příď a interiér. 1,3 litrový motor OHV byl nahrazen novým 1,3 litrovým CVH. Do nabídky motorů přibyl 1,6 litrový diesel z Escortu. V roce 1987 dostala Fiesta variátorovou převodovku z Fiatu Uno.\n\nFiesta druhé generace se nabízela ve výbavách Popular, Popular Plus, L, Ghia, 1.4S a XR2. XR2 byla sportovní varianta s 96 koňovým 1,6 litrovým motorem CVH, pětistupňovou převodovkou a sportovními vizuálními doplňky.\n\nVůz byl i přes tehdejší konkurenci, jako například Peugeot 205, Austin Metro, Fiat Uno či Nissan Micra, velmi populární - v roce 1987 se jen ve Velké Británii prodalo 150 tisíc kusů Fiesty, nejvíce ve své třídě. Fiesta druhé generace se díky spolupráci Fordu s Mazdou prodávala i v Japonsku.\n\n\nTřetí generace byla ve výrobě mezi lety 1989 a 1997, poslední dva roky (po představení další generace) byla prodávána jako Ford Fiesta Classic. Vůz byl postaven na zcela nové platformě. Nová zadní náprava vyřešila problém s druhou řadou dveří, tudíž třetí generace byla k dostání nejen v třídveřové verzi, ale i v pětidveřové. Motory \"Valencia\" byly hromadně vylepšeny a přejmenovány na HCS. Motory CVH zůstaly stejné jako v 2. generaci a diesel zvětšil objem na 1,8 litrů.\n\nSportovní varianta XR2i byla představena již v roce 1989 a produkovala 104 koní. V roce 1992 byla nahrazena ještě výkonnější variantou RS Turbo s 1,8 litrovým motorem, který produkoval 130 koní a dosahoval maximální rychlosti 201 km/h.\n\nFiesta třetí generace byla prodejně úspěšnější než ta první a druhá - jen za první dva roky produkce jich bylo prodáno přes milion kusů.\n\n\nČtvrtá generace se vyráběla v letech 1995 až 2002. Vůz dostal zcela nové zážehové motory řady Zetec-SE, diesel byl z minulé generace pouze upraven a přejmenován na Endura DE. Základní 1,3 litrový motor Endura-E byl poslední specifikací motoru \"Valencia\". Čtvrtá generace si zachovala platformu a designový styl třetí generace, ovšem exteriér, interiér i šasi bylo kompletně přepracováno.\n\nV rámci spolupráce s Mazdou byla Fiesta stavěna na stejných výrobních linkách jako Mazda 121 a sdílela s ní design a téměř všechny komponenty. I přesto byla Mazda po většinu výroby v žebříčcích spolehlivosti hodnocena podstatně lépe než Fiesta, zároveň se ale hůře prodávala.\nRoku 1999 proběhl facelift v duchu filosofie New Edge, který měl vůz přiblížit k ostatním vozům značky. Nejznatelnější změny exteriéru jsou na nových předních světlometech, mřížce chladiče a na předním nárazníku, zezadu jsou nový i starý typ kromě černé lišty na nárazníku zcela identické. Vozidlo ve výbavách Ghia, Freestyle a Zetec S získalo do nabídky nový 1,6 litrový motor. Další nové motory byly vznětové Lynx TDDi (1,8 litrů) a E-Diesel.\n\nMezi lety 1996 a 1998 byla Fiesta nejprodávanějším vozem Spojeného království a ještě v roce 2001 zde byla čtvrtá generace Fiesty nejprodávanějším malým vozem. Výroba třídveřové verze pokračovala až do prosince 2002, souběžně s pátou generací. Čtvrtá generace Fiesty byla poslední generací vyráběnou v anglickém Dagenhamu.\n\n\nPátá generace byla ve výrobě od roku 2002 do roku 2008. Zážehové motory Zetec-SE byly převzaty z minulé generace, pouze přejmenovány na Duratec. Nové verze se po pár měsících výroby dočkal akorát 1,3 litrový motor. Výbavy byly čtyři - Finesse, LX, Zetec and Ghia. Oproti minulé generaci byla pátá generace Fiesty vybavena systémem ABS a dvěma airbagy.\n\nNa Ženevském autosalonu v roce 2004 byla představena sportovní verze Fiesta ST která měla dvoulitrový motor Duratec produkující 150 koní, se kterým dosahovala maximální rychlosti 208 km/h. Vůz dostal sportovní přední a zadní nárazníky, kožená sedadla, sportovní kola a volitelné pruhy na karoserii.\n\nI tato generace byla faceliftována, tentokrát v roce 2005. Rovněž při této modernizaci byly změny provedeny hlavně na světlometech a na mřížce chladiče, tentokrát však nejsou tak znatelné. Modernizován byl i interiér, kterému do nabídky přibyly nové barvy, ve kterém jej bylo možno pořídit, včetně například červené či zelené. Zlepšila se také před faceliftem kritizovaná kvalita materiálů a bylo přidáno značné množství elektroniky (např. elektronicky sklopná zrcátka, Bluetooth, palubní počítač). Zároveň přibyly výbavy, faceliftovaná Fiesta se nabízela ve výbavách Studio, Style, Style Climate, Zetec, Zetec Climate, Zetec S, ST a Ghia. Facelift byl pro Fiestu úspěšný, prodeje se meziročně zvedly o 25% a v letech 2006 a 2007 byla Fiesta nejprodávanějším malým vozem Spojeného království.\n\nFiesta páté generace byla první, která se prodávala i v Asii a Australasii. V Brazílii, Argentině a Indii se prodávala také v karosářské verzi sedan. V Jižní Americe prošel vůz facelifty ještě v roce 2007 a 2010 a prodával se až do roku 2014. Celkově byl vůz prodejně úspěšný a dodnes jde o nejprodávanější generaci Fiesty.\n\n\nFord Fiesta šesté generace (kódové označení: b299) je první malý vůz Ford navržený v duchu kinetického designu podle konceptu Verve a také první vůz Ford vyvinutý systémem globálního produktového vývoje GPDS (Ford Global Product Development System) dle vize „One Ford“ (jeden Ford), s níž přišel generální ředitel Ford Motor Company Alan Mulally.\nFiesta šesté generace se prodávala ve verzích Ambiente, Trend, Ghia, ECOnetic, Sport/Zetec a Titanium. Fiesta Titanium měla dvě barevné sady (modrou a červenou) pro individualizace automobilu pomocí programu „Ford Individual“.\nPro všechny verze byly dostupné také sady výbavy na přání (příslušenství) - Sport, Free, Comfort, City a Winter.\n\nKaroserie sedan byla představena v listopadu 2008 v Pekingu a prodej v Číně byl zahájen následujícího roku. V roce 2010 se sedan dostal do zbytku Asie a Severní Ameriky. V Evropě se tato varianta, kromě Ruska od roku 2015, neprodávala.\n\nV roce 2013 prošla Fiesta faceliftem, který vozu přidal novu lichoběžníkovou masku chladiče, která se později rozšířila i na ostatní Fordy. Výbavy se změnily na Studio, Style, Zetec, Zetec S, Titanium, Titanium X a ST. Výbava Titanium X dostala do interiéru luxusní prvky z Focusu a Mondea. Do nabídky byl přidány nový litrový motor s 60 koňmi a dva nové litrové Ecoboost motory s 80 a 100 koňmi.\n\nŠestá generace Fiesty zaznamenala pozitivní ohlasy v Evropě i v USA. Britský magazín \"What Car?\" vůz jmenoval Automobilem Roku. Za první dva roky se prodalo přes 940 tisíc Fiest, z toho 810 tisíc v Evropě.\n\nZážehové a vznětové motory\n\nFord Fiesta S1600 je sportovním modelem, který byl na prodej na britském trhu od roku 2010 jako nástupce sportovních Fiest ST. Výbava vychází z modelu Zetec S, což je na britském trhu druhá nejvyšší výbava. Vůz je vybaven sportovními sedadly s bočními airbagy, hliníkovými pedály, koberečky s logem Ford M-Sport, koženým vyhřívaným volant, koženým madlem ruční brzdy a řadicí páky. Exteriér byl upraven spoilery vpředu a vzadu, nástavci prahů a difuzorem v zadním nárazníku. Na výběr byla modrá nebo bílá barva s pruhy. Vozy byly výhradně třídveřové.\n\nSportovní verze Fiesty byla představena v Ženevě v březnu roku 2012 a do výroby se dostala v roce 2013. Poháněl ji 1,6 litrový motor s 180 koňmi, který umožňoval zrychlení z nuly na sto pod sedm sekund a maximální rychlost 218 km/h. Motor měl také funkci \"overboostu\", který vozidlo na patnáct sekund poskytl výkon až 200 koní. Britský televizní pořad \"Top Gear\" označil Fiestu ST za automobil roku.\n\nV roce 2016 Ford pro Evropu představil speciální edici Fiesta ST200. Ta se odlišovala speciálním šedým zbarvením, černými sedmnáctipalcovými koly a závodními sedačkami Recaro. Navýšen byl točivý moment a výkon na 200 koní, čímž se zrychlení z 0 na 100 zlepšilo na 6,7 sekundy.\n\nUžitková Fiesta Van je modelem odvozeným od běžné Fiesty. Nová Fiesta Van se představila ve světové premiéře na veletrhu užitkových vozidel IAA 2008 v německém Hannoveru s vynikajícími užitnými vlastnostmi – objem rozměrného a všestranného ložného prostoru činí přes celý krychlový metr.\n\nParametry úložného prostoru:\n\n\"*Měřeno dle metodiky VDA\"\nZážehové a vznětové motory\n\nFiesta sedmé generace byla představena 29. listopadu 2016. Dle vyjádření Fordu má být proti předchozí generaci prostornější, úspornější a bezpečnější. Do nabídky přibyly dvě nové varianty - cross-over Fiesta Active a luxusní Fiesta Vignale.\n\nSedmá generace Fiesty se neprodává v USA a v Austrálii se prodává pouze sportovní ST.\n\nFiesta ST vešla do prodeje na začátku roku 2018 s 200 koňovým motorem s turbem o objemu 1,5 litru. Na 100 km/h Fiesta ST zrychlí za 6,5 sekundy. Vůz lze nastavit do tří různých módů jízdy - Normal, Sport a Race Track.\n\nFord Fiesta S1600 byl speciál pro rallye na základě páté generace kategorii JWRC a měla nahradit Ford Puma Kit Car. Poháněl ho motor o objemu 1596 cm³, který dosahoval výkonu 220 koní a točivého momentu 200 Nm. Vůz vážil 1000 kg.\n\nKoncept byl poprvé představen na autosalonu v Birminghamu v roce 2002. Homologace byla schválena v dubnu 2004. Blok motoru je použit z Pumy, ale všechny jeho součásti byly vyměněny za modernější komponenty. Vůz má sekvenční převodovku Hewland. Aerodynamika byla zkoušena ve větrném tunelu. Vůz poprvé startoval na Rally Costa Smeralda 2004. Vůz byl zpočátku nespolehlivý a tak se vývoj přesunul do oddělení Ford M-Sport.\n\nTento typ byl postaven soukromě bez účasti továrního týmu. Vycházel z páté generace typu Fiesta. Všechna kola pohání šestnáctiventilový řadový čtyřválec OHC o objemu 1998 cm³ uložený vpředu napříč, který má výkon 280 koní. Vůz má 3 mechanické diferenciály. Šestistupňová sekvenční převodovka je od firmy Sadev.\n\nRozměry\n\nFord Fiesta S2000 je speciál určený pro rallyeový šampionát Intercontinental Rallye Challenge a kategorii SWRC v rámci mistrovství světa v rallye postavený na základě šesté generace. Vývoj vozu měl na starosti Ford M-Sport, který projekt poprvé představil na konci roku 2009. Homologace proběhla na začátku roku 2010 a prvním startem byla Rallye Monte Carlo 2010, ve které Mikko Hirvonen zvítězil.\n\nVůz je poháněn čtyřválcovým motorem Duratec o objemu 1998 cm³ s šestnáctiventilovou technikou, který má vrtání 87 mm a zdvih 83mm. Elektronika je od společnosti Cosworth. Motor dosahuje výkonu 280 koní a točivého momentu 260 Nm. Automobil má pohon všech kol a šestistupňovou sekvenční převodovku Xtrac.\n\nRozměry\n\nFord Fiesta RS WRC je speciál kategorie World Rally Car určený pro mistrovství světa, který poprvé startoval v sezoně Mistrovství světa v rallye 2011 ve Švédsku. Technicky vůz vychází z tovární specifikace S2000 ale je značně vylepšen. Vývoj zajišťoval tým Ford M-Sport. Týmovými jezdci jsou Petter Solberg a Jari-Matti Latvala.\n\nPohání jí turbodmychadlem Garett přeplňovaný motor EcoBoost o objemu 1,6 litru s přímým vstřikováním, který má 221 kW (300 koní). Maximální točivý moment je 450 Nm při 4000 otáčkách. Turbodmychadlo má předepsaný restriktor 33 mm. Řídící jednotku upravoval Cosworth. Sekvenční šestistupňová převodovka X-Trac má dvojitý disk spojky. Vůz má pohon všech kol a tlumiče Rieger. Brzdy jsou od firmy Brembo a pneumatiky Michelin.\n\nRozměry\n\n\n"}
{"id": "399392", "url": "https://cs.wikipedia.org/wiki?curid=399392", "title": "Erekční kroužek", "text": "Erekční kroužek\n\nErekční kroužek je erotická pomůcka, která vytváří umělou zábranu odtoku žilní krve, čímž dochází ke zvýšenému plnění topořivých tělísek a ke zlepšení nebo zvýšení erekce.\n\nErekční kroužky mohou být pružné (silikon, gel) nebo utahovací (stahovací). Kroužek by měl vždy umožňovat určitý (snížený) průchod krve, aby nedošlo k jejímu úplnému zadržení a poškození tkání. Erekční kroužky mohou být vybaveny stimulačními výčnělky a výstupky, případně i minivibrátory.\n\n"}
{"id": "399393", "url": "https://cs.wikipedia.org/wiki?curid=399393", "title": "Racek tmavý", "text": "Racek tmavý\n\nRacek tmavý (\"Leucophaeus modestus\") je středně velký jihoamerický druh racka z rodu \"Leucophaeus\", známý unikátní hnízdní biologií.\n\nDospělí ptáci jsou celí tmavošedí, se světle šedou až bílou hlavou a bílým zadním okrajem křídla, ocas s černou páskou a bílým koncovým lemem. Nohy a zobák jsou černé. V prostém šatu mají i hlavu hnědou. Mladí ptáci se podobají dospělým ve svatebním šatu, jen jsou zbarvení více dohněda.\n\nHnízdí v Jižní Americe v příbřežní poušti Atacama (provincie Antofagasta, severní Chile). V době mimo hnízdění se ptáci rozptylují na sever po Ekvádor (zatoulaní ptáci byli zjištěni až v Kolumbii), rozsah disperze jižním směrem není známý (minimálně po Valparaiso).\n\nHnízdní biologie racka tmavého je zcela unikátní. Ptáci hnízdí 35-100 km od pobřeží ve vnitrozemí nejsušší pouště na světě (Atacama). Ve dne dospělí ptáci stojí nad vajíčky nebo mláďaty, aby je stínili před pronikavým sluncem. V noci pak létají lovit potravu na pobřeží Tichého oceánu. V této činnosti se obden střídají. Vajíčka jsou na drsné podmínky adaptovaná odlišnou strukturou skořápky, která o dvě třetiny redukuje vypařování vody z nich. Poprvé nechávají rodiče mláďata samotná ve věku šesti dnů, kdy už jsou schopná plné termoregulace. Ptáci loví dvojím způsobem: jednak sbírají z hladiny moře ryby a korýše, jednak loví na pobřeží poustevníčky rodu \"Eremita\".\n"}
{"id": "399403", "url": "https://cs.wikipedia.org/wiki?curid=399403", "title": "Palais des ducs de Bourgogne", "text": "Palais des ducs de Bourgogne\n\nVévodský palác v Dijonu (francouzsky \"Palais des ducs de Bourgogne\") byl sídlem burgundských vévodů a nyní slouží jako Dijonská radnice a muzeum. Nejstarší část paláce byla vystavěna ve 14. a 15. století. Další části byly přistavovány a upravovány od 17. až do 19. století. Proto je zde zkombinováno několik uměleckých slohů. Nejvýznamnější jsou gotika, renesance a klasicismus.\n\n"}
{"id": "399405", "url": "https://cs.wikipedia.org/wiki?curid=399405", "title": "Kalsúbáí", "text": "Kalsúbáí\n\nKalsúbáí (maráthsky कळसूबाई, \"Kaḷasūbāī,\" hindsky कलसुबाई, \"Kalasubāī,\" anglicky \"Kalsubai Range)\" je horské pásmo, které se táhne v délce asi 50 km západovýchodním směrem v indickém státě Maháráštra, jižně od města Nášik. Ze severu a západu ho ohraničuje údolí, kterým prochází silnice Nášik – Igatpurí – Bombaj; na východě přechází v Dekánskou plošinu a z jihu ho údolí řeky Pravará odděluje od pohoří Hariščandra. Kalsúbáí je součástí pohoří Západní Ghát, zde zvaného též Sahjádrí. Nejvyšší hora, která se jmenuje rovněž Kalsúbáí (1 646 m) je současně nejvyšším bodem celé Maháráštry.\n\nK výstupu na vrchol slouží četné trekové trasy a zvířecí stezky. Hlavní trasa začíná ve vesnici Bari asi 6 km od Bhandardary. Do Bari se dá dostat přes Igatpurí na silnici z Mumbaí do Nášiku. Odsud jede časně ráno (asi v 5:30) autobus směrem na Puné, který v Bari staví.\n\nVýstup z Bari na vrchol obvykle trvá tři hodiny. Krátce po opuštění Bari je nutné překročit potok, za kterým stojí Hanumanův chrám. U posledního železného žebříku nedaleko vrcholu je studna, ale v létě voda z ní není pitná. Zbytek trasy je bez vody, takže je nutné se zásobit v Bari. Cesta na vrchol je snadná, ale některá místa jsou poměrně strmá.\n\nNa vrcholu je malý kalsubajský chrám, do kterého se vejdou sotva tři lidé. Otvírá se odsud výhled na rozlehlou bhandardarskou nádrž. Hory na severu zahrnují Ramsedž, Harihargad, Brahmagiri, Andžaneri, Ghargad, Bahulu, Tringalvádí a Kavnáí. Na východě jsou to Aundha, Višramgad, Bitangad, na západ Alang, Madangad, Kulang, Ratangad (jihozápad) a na jihu Pabhargad, Ghančakkar a Hariščandragad.\n\n"}
{"id": "399408", "url": "https://cs.wikipedia.org/wiki?curid=399408", "title": "Arsenid gallitý", "text": "Arsenid gallitý\n\nArsenid gallitý (také arsenid gallia), chemický vzorec GaAs, je sloučenina gallia a arsenu. Je to významný polovodič, používaný při výrobě integrovaných obvodů pracujících v oboru mikrovln, infračervených a polovodičových laserů a fotovoltaických článků.\n\nArsenid gallitý lze připravit syntézou z prvků, čehož se v průmyslu často využívá.\n\nTeoreticky je možné připravit arsenid gallitý také reakcí arsanu a gallia:\n\n2 AsH + 2 Ga → 2 GaAs + 3 H.\n\nAlternativní metody výroby GaAs jsou:\n\nOxidace GaAs probíhá již na vzduchu, tím dochází ke zhoršení vlastností polovodiče. Povrch lze pasivovat depozicí kubického sulfidu gallnatého pomocí organosulfidů gallia.\n\n\n"}
{"id": "399409", "url": "https://cs.wikipedia.org/wiki?curid=399409", "title": "Racek andský", "text": "Racek andský\n\nRacek andský (\"Chroicocephalus serranus\") je malým až středně velkým jihoamerickým druhem racka z rodu \"Chroicocephalus\", hnízdící ve vysokých polohách And.\n\nRacek andský připomíná na první pohled vzdáleně příbuzného racka chechtavého, má však zcela odlišnou kresbu křídel. Dospělí ptáci mají tmavohnědou hlavu s bílými srpky nad a pod okem, bílé břicho a ocas a šedý hřbet. Křídla jsou šedá, ruční letky bílé s černými špičkami a rozsáhlými bílými skvrnami před špičkou krajních tří letek. Nohy a zobák jsou tmavě červené. V prostém šatu se kresba na hlavě redukuje na tmavou skvrnu za okem. Mladí ptáci se podobají dospělým v prostém šatu, mají však rozsáhlejší tmavou kresbu křídla a tmavohnědé ruční krovky, loketní letky a pásku na ocase.\n\nRacek andský hnízdí na horských jezerech vysokých And od Ekvádoru přes Peru po Bolívii, Chile a severozápadní Argentinu. Mnoho ptáků zůstává v zimě v Andách, část táhne zimovat na tichooceánské pobřeží Jižní Ameriky od Ekvádoru po Valparaiso (Chile). Nehnízdící ptáci zde zůstávají po celý rok.\n\n"}
{"id": "399415", "url": "https://cs.wikipedia.org/wiki?curid=399415", "title": "Jiří Syllaba", "text": "Jiří Syllaba\n\nJiří Syllaba (8. března 1902, Praha – 17. května 1997, Praha) byl český lékař.\n\nNarodil se 8. března 1902 v Praze. Jeho otec, Prof. MUDr. Ladislav Syllaba byl osobním lékařem prezidenta Masaryka.\n\nPo absolvování klasického gymnasia vystudoval lékařskou fakultu Univerzity Karlovy (promoce v roce 1926). V roce 1928 strávil rok v Cambridge u profesora Barcrofta, nominovaného na Nobelovu cenu za Fyziologii. Po úmrtí svého otce Ladislava Syllaby se stal asistentem u profesora Pelnáře na II. interní klinice.\n\nRoku 1944 byl zatčen gestapem za působení v odbojové skupině „Národ“. Po věznění na Pankráci byl převezen do věznice pražského gestapa v Malé pevnosti Terezín. Na konci války vypukla v Terezíně epidemie skvrnitého tyfu. Syllaba hrdinně pomáhal tuto epidemii zlikvidovat.\n\nV květnu 1945 byl jmenován přednostou interního oddělení Vinohradské nemocnice, kde přednášel na Lékařské fakultě hygienické Univerzity Karlovy. Dnes nese jeho jméno velká posluchárna fakulty.\n\nV roce 1957 se stal členem Sboru internistů při ministerstvu zdravotnictví s funkcí hlavního internisty. V roce 1969 se stal členem Vědecké rady ministerstva zdravotnictví. V roce 1996 byl pasován na rytíře českého lékařského stavu. \n\nPo celý svůj život byl oddaným svobodným zednářem. Po pádu komunismu se zasloužil o obnovení zednářské činnosti a stal se velmistrem řádu.\n\nJe také autorem sbírky básní, výtvarníkem a autorem memoárů.\n\nPo boku mu stála jeho druhá choť MUDr. Božena Syllabová, rozená Slámová, klinická asistentka porodnické a gynekologické kliniky prof. MUDr. Antonína Ostrčila.\n\n\n"}
{"id": "399416", "url": "https://cs.wikipedia.org/wiki?curid=399416", "title": "Racek australský", "text": "Racek australský\n\nRacek australský (\"Chroicocephalus novaehollandiae\") je malým až středně velkým australským druhem racka z rodu \"Chroicocephalus\". Dříve k němu byly jako poddruhy řazeny dnes samostatné druhy racek rudozobý (\"Larus bulleri\") a racek kapský (\"Larus hartlaubii\").\n\nDospělí ptáci mají bílou hlavu, tělo a ocas, světle šedý hřbet a světle šedá křídla s černou špičkou a bílými skvrnami u špičky krajních tří letek. Zobák a nohy jsou tmavě červené. Mladí ptáci mají hnědé křídelní krovky, tmavé skvrny na loketních letkách a černou pásku na konci ocasu. Rovněž rozsah tmavé kresby špičky křídla je větší.\n\nHnízdí v severní i jižní Austrálii, Tasmánii a na Nové Kaledonii. Po vyhnízdění se rozptylují v oblasti hnízdění.\n\n"}
{"id": "399417", "url": "https://cs.wikipedia.org/wiki?curid=399417", "title": "Zuzana Antares", "text": "Zuzana Antares\n\nZuzana Antares (* 16. prosince 1962 Brno) je česká spisovatelka a překladatelka, píšící o věštectví, magii a okultismu. Je jediná česká autorka, systematicky mapující okultní vědy.\n\nNarozena v Brně. Zabývá se okultními naukami, o nichž píše zábavné články, kratší odborné stati i knihy pro veřejnost. Od roku 1982 studuje skryté skutečnosti světa, magické schopnosti člověka a zákonitosti běhu světa a osudu.\n\nV posledních dvaadvaceti (od 1990) letech se profesionálně zabývá poradenstvím, především tarotem. Zde využívá netradičních technik, kombinujících metody předvídání, tradici západního hermetismu a moderní formy práce s osobností. V roce 1992 porodila syna Samaela. Roku 1993 založila a stále vede Školu věšteckých umění a esoteriky v Brně a Českou tarotovou školu. Je hlavou magického řádu Malé opatství Thelémské.\n\n\n"}
{"id": "399418", "url": "https://cs.wikipedia.org/wiki?curid=399418", "title": "Planckova teplota", "text": "Planckova teplota\n\nPlanckova teplota je jednotkou teploty v Planckových jednotkách, jedné z přirozených soustav jednotek, .\n\nZ pohledu současné kosmologie ji lze interpretovat jako teplotu, která vládla ve vesmíru jeden Planckův čas (10 sekund) po velkém třesku, když měl vesmír velikost 10 až 35 metrů.\n\nNěkdy bývá považována za maximální možnou teplotu.\n\nPlanckova teplota je stanovena vztahem:\n\nkde formula_2 označují rychlost světla ve vakuu, Planckovu, Newtonovu gravitační a Boltzmannovu konstantu.\n\nJejí současná hodnota v jednotkách SI je 1,416 785(16)×10 K\n\n"}
{"id": "399426", "url": "https://cs.wikipedia.org/wiki?curid=399426", "title": "Mutišov", "text": "Mutišov\n\nMutišov () je malá vesnice asi 2 km severovýchodně od Slavonic, nyní místní část města Slavonic. Leží v nadmořské výšce 496 m. V roce 2011 zde trvale žilo 59 obyvatel. V místě je železniční zastávka trati Slavonice – Kostelec u Jihlavy. V místě není a nikdy nebyla škola, není zde ani obchod.\nVesnice je poprvé připomínána v písemných pramenech v.r. 1365. Elektrifikována byla obec v roce 1930 připojením na síť ZME Brno.\nVe vesnici je v současné době obydleno 28 domů, převážně stále žijícími obyvateli. Má obecní vodovod a čistírnu odpadních vod. Od roku 2001 je obec plynofikována.\n\nPoprvé se ves připomíná v písemných pramenech v roce 1365, ale uvádí se také rok 1378. Roku 1386 koupil tvrz a ves v Mutišově Konrád Krajíř z Krajku. Majitelé se až do roku 1610 často střídali, až v roce 1610 je při prodeji dačického panství Vilému Dubskému z Třebomyslic uváděn také Mutišov. Ves pak sdílela osudy dačického panství až do roku 1849. Podle Tereziánského katastru moravského bylo ve vsi 17 sedláků, kteří pracovali se 2 voly 5 dnů, 1 čtvrtláník se 2 voly 3 dny a 5 čtvrtláníků s pěší robotou 3 dny v týdnu. Sedlák měl navíc v létě pěší robotu 5 dní v týdnu. V roce 1843 v Mutišově žilo podle vceňovacího operátu 199 obyvatel, z toho 97 mužů a 102 žen ve 40 domech a 46 domácnostech. Z nich se 28 živilo zemědělstvím a 1 se živil živností (kovář). Mimo to bylo ve vsi 17 nádeníků. Chovalo se zde 100 volů, 48 krav a 141 obyčejných ovcí. Desátky se odváděly panství Dačice a faře v Cizkrajově. Na týdenní sobotní trhy se z Mutišova jezdilo do Dačic a na pondělní do Slavonic.\nDo roku 1849 byl Mutišov součástí panství Dačice v Jihlavském kraji. V letech 1850 až 1855 byl podřízen politické pravomoci Podkrajského úřadu v Dačicích. Po vzniku smíšených okresních úřadů s politickou a soudní pravomocí byl v letech 1855 až 1868 podřízen Okresnímu úřadu v Dačicích. Když byly v roce 1868 veřejná správa a soudnictví opět odděleny, vrátil se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu v Dačicích. Od roku 1911 do roku 1938 byl podřízen Okresnímu soudu ve Slavonicích. Po okupaci pohraničí nacistickým Německem byl od října 1938 do května 1945 podřízen Landratu ve Waidhofenu a. d. T., říšská župa Dolní Dunaj a v soudnictví Amtsgerichtu ve Slavonicích. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově zřízený Jihlavský kraj. Po územní reorganizaci v polovině roku 1960 byl Mutišov s moravským Slavonickem začleněn pod správní okres Jindřichův Hradec. V roce 1964 byl Mutišov v rámci integrace obcí sloučen se Slavonicemi. Po zrušení Okresního úřadu v Jindřichově Hradci spadá od roku 2003 pod pověřený Městský úřad v Dačicích.\n\n\n"}
{"id": "399427", "url": "https://cs.wikipedia.org/wiki?curid=399427", "title": "Racek černozobý", "text": "Racek černozobý\n\nRacek černozobý (\"Chroicocephalus bulleri\") je malým až středně velkým novozélandským druhem racka z rodu \"Chroicocephalus\".\n\nDospělí ptáci mají bílou hlavu, tělo a ocas, hřbet a křídla jsou světle šedá, krajní ruční letky jsou bílé s černými špičkami (kresba podobná racku chechtavému). Zobák a nohy jsou černé, oko je světlé. Prostý šat se od svatebního neliší. Mladí ptáci mají hnědě zbarvené křídelní krovky, černé špičky všech letek, černé špičky ocasních per (mimo krajních) a tmavé skvrny na temeni a za okem. Zobák je růžový s tmavou špičkou.\n\nHnízdí pouze na Novém Zélandu, především na Jižním ostrově, s malými koloniemi na Severním ostrově. Po vyhnízdění se ptáci rozptylují po pobřeží obou ostrovů.\n"}
{"id": "399429", "url": "https://cs.wikipedia.org/wiki?curid=399429", "title": "Australian Open 2006 – mužská dvouhra", "text": "Australian Open 2006 – mužská dvouhra\n\nV závorce je kolo, v kterém hráč vypadl.\n"}
{"id": "399432", "url": "https://cs.wikipedia.org/wiki?curid=399432", "title": "Substantia nigra", "text": "Substantia nigra\n\nSubstantia nigra neboli černá substance je párová struktura ve středním mozku (\"mesencephalu\").\nJe součástí bazálních ganglií a hraje významnou roli v řízení pohybu. Svůj název získala podle černého zbarvení na řezech mozkem, způsobeného nahromaděním melaninu. \nSubstantia nigra je složena ze dvou částí s odlišným zapojením a rozdílnou funkcí - \"pars compacta\", která slouží pro vstup signálu do okruhu bazálních ganglií a zásobuje striatum dopaminem, a \"pars reticularis\", která slouží pro přenos signálu z bazálních ganglií do dalších struktur mozku. Parkinsonova nemoc vzniká poškozením dopaminergních neuronů pars compacta.\n"}
{"id": "399434", "url": "https://cs.wikipedia.org/wiki?curid=399434", "title": "Daily Graphic", "text": "Daily Graphic\n\nDaily Graphic \"(The Daily Graphic: An Illustrated Evening Newspaper)\" byly ilustrované noviny, které vycházely ve Spojených státech každý den od roku 1873. Založila je v New Yorku firma kanadského rytce a zveřejňovat je začala v březnu téhož roku.\n\nNoviny byly bohatě ilustrované rytinami, karikaturami, reprodukcemi obrazů a ilustracemi zobrazujícími tehdejší novinky a události včetně pozoruhodných osobností. \n\nJedním ze známých experimentátorů s technikami tisku byl Stephen H. Horgan, když pracoval pro \"New York Daily Graphic\". První fotografie „vytištěná polotónovou technikou“ byla fotografie newyorské budovy Steinway Hall publikovaná v novinách \"Daily Graphic\" dne 2. prosince 1873. New York \"Daily Graphic\" pak publikoval „první reprodukci fotografie v plném tonálním rozsahu v novinách“ dne 4. března 1880 (s názvem \"A Scene in Shantytown\") jednoduchým polotónovým rastrem.\n\nNa podobné myšlence byly v roce 1869 v Londýně založeny noviny The Graphic. První Daily Graphic tam byly vydány 4. ledna 1890. \n\nByly ilustrovány kresbami a dřevořezy, půltónovými fotografiemi a jsou považovány za komplexní plnohodnotné noviny.\n\n"}
{"id": "399439", "url": "https://cs.wikipedia.org/wiki?curid=399439", "title": "Racek kapský", "text": "Racek kapský\n\nRacek kapský (\"Chroicocephalus hartlaubii\") je malým až středně velkým jihoafrickým druhem racka z rodu \"Chroicocephalus\". Dříve byl považován za poddruh racka australského (\"Larus novaehollandiae\").\n\nPodobá se příbuznému racku australskému, od něhož se liší tmavou duhovkou, štíhlejším zobákem, bílými skvrnami na špičce dvou (ne tří) krajních ručních letek a ve svatebním šatu světlošedou hlavou oddělenou od těla úzkým tmavým proužkem.\n\nHnízdí v jižní Africe od Jihoafrické republiky (mys Infanta) na sever po Walvis Bay v Namibii. V oblasti Walvis Bay hnízdí ve smíšené kolonie s rackem šedohlavým, se kterým se zde často kříží. Po vyhnízdění se ptáci rozptylují v oblasti hnízdění.\n"}
{"id": "399440", "url": "https://cs.wikipedia.org/wiki?curid=399440", "title": "Šumař", "text": "Šumař\n\nŠumař je označení pro lidového potulného muzikanta. Slovo má mírně pejorativní nádech, neboť je také označením pro hudební amatérismus a jistou uměleckou pokleslost. V tomto významu se někdy používá v přeneseném smyslu i mimo uměleckou sféru pro označení špatného pracovního či chabého sportovního výkonu apod.\n\nŠumař si obvykle přivydělává nebo i vydělává provozováním amatérské hudební produkce např. hraním po hospodách, kavárnách, barech, na svatbách, na pohřbech, na venkovských zábavách atd. V minulosti se také mohlo jednat o hudební doprovod k němým filmům.\n"}
{"id": "399442", "url": "https://cs.wikipedia.org/wiki?curid=399442", "title": "Mistrovství světa v ledním hokeji 1939", "text": "Mistrovství světa v ledním hokeji 1939\n\n13. mistrovství světa a 24. mistrovství Evropy v ledním hokeji probíhalo ve dnech 3. – 12. února 1939 v Basileji a Curychu ve Švýcarsku.\n\nNa turnaj se přihlásilo 14 mužstev, rozlosováných do čtyř kvalifikačních skupin. První dvě mužstva z každé skupiny postoupila do dvou semifinálových skupin, ze kterých opět postoupily dva nejlepší týmy do finále. Mužstva, která vypadla v kvalifikačních skupinách hrála soutěž útěchy a mužstva která vypadla v semifinále hrály ve skupině o 5.až 8. místo.\nHrálo se systémem každý s každým. Hrací doba byla 3x15 min.\n Německo – Finsko 12:1 (2:0, 7:1, 3:0)\n\n3. února 1939 (15:00) – Basilej (St. Margarethen)\nBranky Německa: 3x Gustav Jaenecke, 3x Walter Schmiedinger, 2x Friedrich Demmer, 2x Walter Feistritzer, Oskar Nowak, Philipp Schenk\nBranky Finska: Holger Granström\nRozhodčí: Kolář (TCH), Calcatarra (ITA)\n\nNěmecko: Hoffmann – Csögei, Jaenecke – Feistritzer, Nowak, Demmer – Kögel, Schenk, Schmiedinger – Kuhn.\n\nFinsko: Blum – Hedman, Lindahl – Sjöberg, Hagström, Granström – Ihalainen, Nyholm, Mikalunas – Rintala.\n\n3. února 1939 (následně po utkání Kanada – Nizozemsko) – Basilej (St. Margarethen)\nBranky USA: 11. Arthur Bogue, 13. Ed Nicholson, 14. Richard Maley, 23. Alfred Van, 44. Ed Nicholson\nBranky Itálie: nikdo\nRozhodčí: Reissenzahn (TCH), Hug (SUI)\n\nUSA: Maki – Van, Wagnhild – Saari, Bogue, Quirk – Maley, Nicholson, Dondi.\n\nItálie: Gerosa – de Mazzeri, Rossi – Venosta, Dionisi, Rauth – Venturi, Innocenti, Gasparini – Prete.\n\n4. února 1939 (20:00) – Basilej (St. Margarethen)\nBranky Itálie: 10. Otto Rauth, 21. Otto Rauth, 31. Ontario Venturi, 36. Otto Rauth, 41. Dino Innocenti\nBranky Finska: 33. Erkki Rintala, 42. Holger Granström\nRozhodčí: Hirtz (SUI), Martin (GER)\n\nItálie: Gerosa – Innocenti, Rossi – Venosta, Dionisi, Rauth – d’Appolloni, Pellegrini, Brucimonti – Venturi.\n\nFinsko: Castren – Jaakkola, Hedman – Granström, Hagström, Sjöberg – Rintala, Nyholm, Lappalainen – Mikalunas.\n\n4. února 1939 (následně po utkání Itálie – Finsko) – Basilej (St. Margarethen)\nBranky USA: 1. Arthur Bogue, 2. George Quirk, 35. George Quirk, Alfred Van\nBranky Německa: nikdo\nRozhodčí: Kolář (TCH), Kraatz (SUI)\n\nUSA: Maki – Van, Wagnhild – Saari, Bogue, Quirk – Dondi, Nicholson, Maley.\n\nNěmecko: Egginger – Wild, Tobien – Kögel, Schenk, Schibukat – Kuhn, Csöngei, Schmiedinger – Jaenecke.\n\n5. února 1939 (20:00) – Basilej (St. Margarethen)\nBranky USA: Ralph Dondi, Arthur Bogue, George Quirk, Richard Maley\nBranky Finska: nikdo\nRozhodčí: Frölich, Kladrubský (TCH)\n\nUSA: Maki – Van, Wagnhild – Saari, Bogue, Quirk – Dondi, Nicholson, Maley – Leahy.\n\nFinsko: Blom – Hedman, Lindahl – Sjöberg, Hagström, Granström – Lappalainen, Nyholm, Ihalainen – Mikalunas.\n\n5. února 1939 (následně po utkání USA – Finsko) – Basilej (St. Margarethen)\nBranky Německa: 17. Friedrich Demmer, 20. Walter Feistritzer, 31. Walter Feistritzer, 40. Walter Feistritzer\nBranky Itálie: 10. Ignazio Dionisi, 21. Ignazio Dionisi, 27. Luigi Venosta, 28. Otto Rauth\nRozhodčí: Hirtz (SUI), Wirtz (USA)\n\nNěmecko: Hoffmann – Wild, Tobien – Feistritzer, Nowak, Demmer – Kögel, Schenk, Schmiedinger – Schibukat.\n\nItálie: Gerosa – Carlassaro, Rossi – Dionisi, Rauth, Venosta – Venturi, Gasparini, Innocenti – Prete.\n Německo – Itálie 0:0\n\n6. února 1939 (20:30) – Curych (Dolder Eisbahn)\nRozhodčí: Hirtz (SUI), Wirtz (USA)\n\nNěmecko: Hoffmann – Jaenecke, Tobien (Csöngei) – Feistritzer, Nowak, Demmer – Kögel, Schenk, Schmiedinger.\n\nItálie: Gerosa – de Mazzari, Rossi (Carlassaro) – Dionisi, Rauth, Venosta – Venturi, Gasparini, Innocenti.\n\n Československo – Jugoslávie 24:0 (10:0, 7:0, 7:0)\n\n3. února 1939 (15:00) – Basilej (St. Margarethen)\nBranky Československa: 1. Oldřich Kučera, 2. Josef Maleček, 7. Josef Maleček, 9. Ladislav Troják, 9. Oldřich Kučera, 11. Josef Maleček, 13. Oldřich Hurych, 14. Jaroslav Drobný, 14. Jaroslav Drobný, 15. Jaroslav Drobný, 19. Oldřich Kučera, 20. Viktor Lonsmín, 21. Viktor Lonsmín, 23. Oldřich Hurych, 23. Josef Maleček, 24. Josef Maleček, 27. Josef Maleček, 32. Jaroslav Drobný, 33. Oldřich Hurych, 34. Ladislav Troják, 37. Jaroslav Drobný, 40. Ladislav Troják, 40. Ladislav Troják, 43. Oldřich Kučera\nBranky Jugoslávie: nikdo\nRozhodčí: Mai (SUI), Poplimont (BEL)\n\nČSR: Modrý – Pácalt, Michálek (Šťovík) – Troják, Maleček, Kučera – Hurych, Drobný, Lonsmín.\n\nJugoslávie: Rihar – Pogačnik, Popovič – Žitnik, Lombar, Gogala – Ežen, Pavletič, Gregorič (Stipečič).\n\n3. února 1939 (20:00) – Curych (Dolder Eisbahn)\nBranky Švýcarska: Pic Cattini, Beat Rüedi, Hans Cattini, Hans Trauffer, Pic Cattini, Pic Cattini, Hans Cattini, Pic Cattini, Richard Torriani, Hans Cattini, Pic Cattini, Pic Cattini\nBranky Lotyšska: nikdo\nRozhodčí: Sachs (POL), Minder (HUN)\n\nŠvýcarsko: Müller – F. Geromini, A. Geromini (Traufer) – Richard „Bibi“ Torriani, P. Cattini, H. Cattini – Ch. Kessler, Rüedi, H. Kessler.\n\nLotyšsko: Kušķis – Paegle, Vedējs – Bluķis, Putninš, Petersons – Vītoliņš, Klāvs, Zilpaušs.\n\n4. února 1939 (15:00) – Basilej (St. Margarethen)\nBranky Československa: 2. Oldřich Kučera, 7. Ladislav Troják, 11. Josef Maleček, 19. Josef Maleček, 25. Oldřich Kučera, 26. Josef Maleček, 32. Oldřich Kučera, 37. Josef Maleček, 39. František Pergl\nBranky Lotyšska: nikdo\nRozhodčí: Minder (HUN), Sachs (POL)\nVyloučení: 0:1\n\nČSR: Modrý – Michálek, Pácalt – Troják, Maleček, Kučera – Pergl, Cetkovský, Císař – Lonsmín.\n\nLotyšsko: Kušķis – Vedějs, Peagle (Dale) – Bluķis, Putninš, Petersons – Vitolinš, Klavs, Zilpaušs.\n\n4. února 1939 (20:00) – Curych (Dolder Eisbahn)\nBranky Švýcarska: 7x Richard Torriani, 5x Pic Cattini, 3x Beat Rüedi, 3x Hans Cattini, 2x Herbert Kessler, 2x Christian Badrutt, Alberto Geromini\nBranky Jugoslávie: nikdo\nRozhodčí: Frölich, Reissenzahn (TCH)\n\nŠvýcarsko: Müller – Badrutt, F. Geromini – Toriani, Hans Cattini, Pic Cattini – Herbert Kessler, Rüedi, Charles Kessler.\n\nJugoslávie: Rihar – Pogačnik, Popovič – Žitnik, Lombar, Gogala – Ežen, Pavletič, Gregorič – Stipetić.\n\n5. února 1939 (10:30) – Curych (Dolder Eisbahn)\nBranky Lotyšska: 3x Arturs Dale, 2x Ludvigs Putninš, Roberts Bluķis\nBranky Jugoslávie: nikdo\nRozhodčí: Lator (HUN), Hug (SUI)\n\nLotyšsko: Kušķis – Vedējs, Paegle – Bluķis, Putninš, Pētersons – Vītoliņš, Klāvs, Zilpaušs – Dale.\n\nJugoslávie: Rihar – Pogačnik, Popovič – Žitnik, Lombar, Gogala – Gregorič, Katić, Tomić – Pavletič.\n\n5. února 1939 (20:30) – Curych (Dolder Eisbahn)\nBranky Československa:nikdo\nBranky Švýcarska: 18. Pic Cattini\nRozhodčí: Poplimont (BEL), Sachs (POL)\n\nČSR: Modrý – Pácalt, Michálek – Troják, Maleček, Kučera – Lonsmín, Cetkovský, Pergl.\n\nŠvýcarsko: Müller – Traufer, Badrutt, F. Geromini – Richard „Bibi“ Torriani, Hans Cattini, Pic Cattini – Herbert Kessler, Delnon, Charles Kessler.\n\n Kanada – Nizozemsko 8:0 (1:0, 4:0, 3:0)\n\n3. února 1939 (20:00) – Basilej (St. Margarethen)\nBranky Kanady: 3x James Morris, 2x Richard Kowcinak, Ab Cronie, Bunny Dame, Joseph Benoit\nBranky Nizozemska: nikdo\nRozhodčí: Martin (GER), Kladrubský (TCH)\n\nKanada: Scodellaro – Morris, Snowden, Johnson – Brennan, Kowcinak, McCready – Damme, Cronie, Benoit.\n\n4. února 1939 (15:00) – Basilej (St. Margarethen)\nBranky Polska: 3x Andrzej Wolkowski, 2x Mieczyslaw Burda, Herbert Urson, Czeslaw Marchewczyk, Henryk Jarecki, Adam Kowalski\nBranky Nizozemska: nikdo\nRozhodčí: Kladrubský (TCH), Hirtz (SUI)\n\nPolsko: Maciejko – Michalik, Kasprczyk – Kowalski, Wolkowski, Marchewczyk – Urson, Burda, Jarechwycz – Andrzejewski.\n\n5. února 1939 (15:00) – Basilej (St. Margarethen)\nBranky Kanady: 12. Bunny Dame, 15. John McCready, 30. Richard Kowcinak, 32. John McCready\nBranky Polska: nikdo\nRozhodčí: Martin (GER), Calcaterra (ITA)\n\nKanada: Scodellaro – Morris, Snowden, Johnson – Brennan, Kowcinak, McCready – Damme, Cronie, Benoit.\n\nPolsko: Maciejko – Michalik, Kasprczyk – Kowalski, Wolkowski, Marchewczyk – Przepelsky, Burda, Jarechwycz – Andrzejewski.\n\n Maďarsko – Belgie 8:1 (2:0, 4:1, 2:0)\n\n3. února 1939 (následně po utkání Švýcarsko – Lotyšsko) – Curych (Dolder Eisbahn)\nBranky Maďarska: 3x Laszló Róna, 2x Sándor Miklós, Frigyes Helméczy, Ferenc Szamósi-Stoics, András Gergély\nBranky Belgie: Georges Pootmans\nRozhodčí: Frölich (TCH), Hirtz (SUI)\n\nMaďarsko: Hircsák – Barcza, András Gergely – Jeney, Miklós, Róna – Hélmeczy, Harray, Szamosi-Stoics.\n\n4. února 1939 – Curych (Dolder Eisbahn)\nBranky Velké Británie: Tommy McInroy, Jimmy Kelly, Billy Fullerton\nBranky Belgie: Georges Pootmans\nRozhodčí: Sachs (POL), Wirtz (USA)\n\nVelká Británie: Foster – Wyman, Dailley – Fullerton, Kelly, McInroy – Perrin, Riddley, Halford – Greys.\n\n5. února 1939 (15:00) – Curych (Dolder Eisbahn)\nBranky Velké Británie: Tommy McInroy\nBranky Maďarska: nikdo\nRozhodčí: Sachs (POL), Poplimont (BEL)\n\nVelká Británie: Forster – Wyman, Dalley – Fullerton, Kelly, McInroy – Halford, Grose, Ridley.\n\nMaďarsko: Hircsák – Jeney, Barcza – András Gergely, Miklós, Róna – Hélmeczy, Harray, Szamosi-Stoics – Pálfalvi.\n\n Československo – Německo 1:1 PP (0:0, 1:0, 0:1 – 0:0, 0:0, 0:0)\n\n7. února 1939 (15:00) – Basilej (St. Margarethen)\nBranky Československa: 23. František Pergl\nBranky Německa: 36. Gustav Jaenecke\nRozhodčí: Wirtz (USA), Hug (SUI)\n\nČSR: Modrý – Pácalt, Michálek – Troják, Maleček, Kučera – Lonsmín, Cetkovský, Pergl.\n\nNěmecko: Hoffmann – Jaenecke, Tobien – Schibukat, Schenk, Csöngei – Demmer, Nowak, Feistritzer.\n\n7. února 1939 (20:50) – Curych (Dolder Eisbahn)\nBranky Kanady: 39. Joseph Benoit, 42. vlastní, 43. Richard Kowcinak, 45. Thomas Johnson\nBranky Velké Británie: nikdo\nRozhodčí: Poplimont (BEL), Sachs (POL)\n\nKanada: Scodellaro – Morris, Johnston (Snowden) – Benoit, Cronie, Dame – McCredy, Kowcinak, Brennan.\n\nVelká Británie: Forster – Wyman, Dalley – Fullerton, Kelly, McInroy – Perrin, Ridley, Halford.\n\n8. února 1939 (15:00) – Curych (Dolder Eisbahn)\nBranky Německa: 34. Gustav Jaenecke\nBranky Velké Británie: nikdo\nRozhodčí: Poplimont (BEL), Hug (SUI)\n\nNěmecko: Hoffmann – Jaenecke, Tobien – Feistritzer, Nowak, Demmer – Kögel, Schenk, Schmiedinger – Csöngei.\n\nVelká Británie: Forster – Wyman, Dalley – Fullerton, Kelly, McInroy – Ridley, Halford, Green – Collins.\n\n8. února 1939 (20:00) – Basilej (St. Margarethen)\nBranky Československa: 2. Jaroslav Drobný\nBranky Kanady: 43. Joseph Benoit, 45. Bunny Dame\nRozhodčí: Poplimont (BEL), Martin (GER)\n\nČSR: Modrý – Pácalt, Michálek, Šťovík – Troják, Pergl, Císař – Hurych, Drobný, Lonsmín.\n\nKanada: Buchanan – Snowden, Johnston, (Morris) – Benoit, Cronie, Dame – McCredy, Kowcinak, Brennan.\n\n9. února 1939 (20:30) – Basilej (St. Margarethen)\nBranky Kanady: 7. Ab Cronie, 14. Mel Snowden, 16. Ab Cronie, 22. Bunny Dame, 25. John McCready, 26. a 30. Joseph Benoit, 33. Richard Kowcinak, 35. James Morris\nBranky Německa: nikdo\nRozhodčí: Poplimont (BEL), Calcaterra (ITA)\nVyloučení: 0:1\n\nKanada: Scodorello – Snowden, Johnston – McCredy, Kowcinak, Brennan – Benoit, Cronie, Dame – Morris.\n\nNěmecko: Egginger – Jaenecke, Tobien – Feistritzer, Nowak, Demmer – Schmiedinger, Schenk, Kögel – Csöngei.\n\n9. února 1939 (15:00) – Basilej (St. Margarethen)\nBranky Československa: 2. Ladislav Troják, 23. Josef Maleček\nBranky Velké Británie: nikdo\nRozhodčí: Poplimont (BEL), Sachs (POL)\n\nČSR: Modrý (37. Hertl) – Pácalt, Šťovík – Troják, Maleček, Kučera – Pergl, Drobný, Lonsmín.\n\nVelká Británie: Forster – Wyman, Dalley – Halford, Kelly, Fullerton – McInroy, Perrin, Ridley.\n\n USA – Maďarsko 3:0 (1:0, 1:0, 1:0)\n\n7. února 1939 (15:00) – Basilej (St. Margarethen)\nBranky USA: Ralph Dondi, Spencer Wagnhild, Arthur Bogue\nBranky Maďarska: nikdo\nRozhodčí: Frölich (TCH), Hirtz (SUI)\n\nUSA: Maki – Van, Wagnhild – Saari, Bogue, Quirk – Dondi, Nicholson, Maley – Leahy.\n\nMaďarsko: Hircsák – Jeney, Barcza – Pálfalvi, Miklós, Gergely – Helmeczy, Szamosi-Stoics, Gosztónyi.\n\n7. února 1939 (20:00) – Basilej (St. Margarethen)\nBranky Švýcarska: 17. Reto Delnon, 22. Herbert Kessler, 25. Richard Torriani, 27. Christian Badrutt\nBranky Polska: nikdo\nRozhodčí: Kolář (TCH), Minder (HUN)\n\nŠvýcarsko: Müller – Traufer, Badrutt – Geromini, Richard „Bibi“ Torriani, Delnon – Pic Cattini, Charles Kessler, Lohrer – Herbert Kessler.\n\nPolsko: Maciejko – Kasprczyk, Michalik – Marchewczyk, Wolkowski, Kowalski – Jarechwycz, Burda, Urson.\n\n8. února 1939 (15:00) – Basilej (St. Margarethen)\nBranky Polska: 8. Adam Kowalski, 19. a 23. Andrzej Wolkowski, 34. Czeslaw Marchewczyk, 36. Rajmund Przedpelski\nBranky Maďarska: 1. Laszló Róna, 42. Béla Háray, 43. Frigyes Helméczy\nRozhodčí: Kladrubský (TCH), Wirtz (USA)\n\nPolsko: Maciejko – Kasprczyk, Michalik – Marchewczyk, Wolkowski, Kowalski – Jarechwycz, Burda, Przepelsky.\n\nMaďarsko: Hircsák – Jeney, Barcza – Pálfalvi, Miklós, Gergely – Helmeczy, Róna, Gosztónyi (Haray),\n\n8. února 1939 (20:00) – Basilej (St. Margarethen)\nBranky Švýcarska: 17. Reto Delnon, 19. Richard Torriani, 38. Richard Torriani\nBranky USA: 22. Ralph Dondi, 28. Arthur Bogue\nRozhodčí: Sachs (POL), Calcaterra (ITA)\nVyloučení: 1:3\n\nŠvýcarsko: Müller – Traufer, Badrutt, Geromini – Richard „Bibi“ Torriani, Delnon, Pic Cattini – Charles Kessler, Lohrer, Rüedi.\n\nUSA: Maki – Van, Wagnhild – Saari, Bogue, Quirk – Dondi, Nicholson, Maley – Leahy.\n\n9. února 1939 (15:00) – Basilej (St. Margarethen)\nBranky USA: 25. George Quirk, 28. Arthur Bogue, 3:0 vlastní, 38. Arthur Bogue\nBranky Polska: nikdo\nRozhodčí: Kladrubský (TCH), Hirtz (SUI)\n\nUSA: Maki – Van, Wagnhild – Saari, Bogue, Quirk – Dondi, Nicholson, Maley – Leahy.\n\nPolsko: Maciejko – Kasprczyk, Michalik – Marchewczyk, Wolkowski, Kowalski – Jarechwycz, Burda, Przepelsky.\n\n9. února 1939 (20:00) – Basilej (St. Margarethen)\nBranky Švýcarska: 1. Richard Torriani, 14. Franz Geromini, 17. Reto Delnon, 28. Christian Badrutt, 41. Richard Torriani\nBranky Maďarska: 9. Sándor Miklós, 32. Sándor Miklós\nRozhodčí: Fröhlich (TCH), Wirtz (USA)\n\nŠvýcarsko: Müller (16. Künzler) – Badrutt, F. Geromini – B. Torriani, Delnon, Rüedi – Charles Kessler, Lohrer, Herbert Kessler.\n\nMaďarsko: Hircsák – A. Gergely, Barcza – Jeney, Miklós, Róna – Helmeczy, Haray, Szamosi-Stoics.\n\n Československo – USA 0:1 PP (0:0, 0:0, 0:0 – 0:0, 0:1 )\n\n10. února 1939 (20:30)– Curych (Dolder Eisbahn)\nBranky Československa: nikdo\nBranky USA: 63. George Quirk\nRozhodčí: Hug (SUI), Poplimont (BEL)\n\nČSR: Hertl – Pácalt, Šťovík – Troják, Maleček, Kučera – Pergl, Drobný, Lonsmín – Hurych.\n\nUSA: Maki – Van, Wagnhild – Saari, Nicholson, Quirk – Maley, Bogue, Dondi – Leahy.\n\n10. února 1939 (20:00) – Basilej (St. Margarethen)\nBranky Kanady: 2. Joseph Benoit, 7. Ab Cronie, 16. Bunny Dame, 18. Ab Cronie, 25. Bunny Dame, 29. Mel Snowden, 39. Mickey Brennan\nBranky Švýcarska: nikdo\nRozhodčí: Kolář (TCH), Sachs (POL)\n\nKanada: Buchanan – Johnston, Snowden (Morris) – McCredy, Kowcinak, Brennan – Benoit, Cronie, Dame.\n\nŠvýcarsko: Künzler – Traufer, Badrutt (Geromini) – Richard „Bibi“ Torriani, Delnon, Rüedi – Charles Kessler, Lohrer, Herbert Kessler\n\n11. února 1939 (20:30)– Basilej (St. Margarethen)\nBranky Československa: nikdo\nBranky Kanady: 22. Joseph Benoit, 31. Bunny Dame, 33. Joseph Benoit, 38. Richard Kowcinak\nRozhodčí: Poplimont (BEL), Hug (SUI)\n\nČSR: Modrý – Šťovík, Michálek – Troják, Maleček, Lonsmín – Pergl, Drobný, Císař.\n\nKanada: Scodellaro – Johnston, Snowden – McCredy, Kowcinak, Brennan – Benoit, Cronie, Dame.\n\n11. února 1939 (20:30) – Basilej (St. Margarethen)\nBranky USA: 12. George Quirk, 43. George Quirk\nBranky Švýcarska: 43. Beat Rüedi\nRozhodčí: Wirtz (USA), Hirtz (SUI)\n\nUSA: Maki – Van, Wagnhild – Saari, Nicholson, Quirk – Maley, Bogue, Dondi.\n\nŠvýcarsko: Müller – Badrutt, F. Geromini (Traufer) – Richard „Bibi“ Torriani, Ruedi, Delnon – Charles Kessler, Lohrer, Herbert Kessler\n\n12. února 1939 (15:00) – Basilej (St. Margarethen)\nBranky Kanady: 8. a 8. Joseph Benoit, 9. Bunny Dame, 14. James Morris\nBranky USA: nikdo\nRozhodčí: Martin (GER), Hug (SUI)\n\nKanada: Scodellaro – Snowden, Johnston (Morris) – Benoit, Cronie, Dame – McCredy, Kowcinak, Brennan.\n\nUSA: Maki – Van, Wagnhild – Saari, Nicholson, Quirk – Maley, Bogue, Dondi.\n\n12. února 1939 (15:00) – Curych (Dolder Eisbahn)\nRozhodčí: Poplimont (BEL), Sachs (POL)\n\nČSR: Modrý – Pácalt, Šťovík – Troják, Maleček, Lonsmín – Pergl, Drobný, Císař (Hurych).\n\nŠvýcarsko: Müller – F. Geromini, Badrutt, Traufer – Delnon, Richard „Bibi“ Torriani, P. Cattini – Charles Kessler, Lohrer, Rüedi.\n\n Švýcarsko – Československo 2:0 (0:0, 1:0, 1:0)\n\n5. března 1939 – Basilej (St. Margarethen)\nBranky Švýcarska: 25. Franz Geromini, 38. Beat Rüedi\nBranky Československa: nikdo\nRozhodčí: Erhardt (ENG), Kreisel (GER)\nDiváků: 16 000\n\nŠvýcarsko: Müller – Badrutt, Geromini – Pic Cattini, Rüedi, Richard „Bibi“ Torriani – Ch. Kessler, H. Lohrer, H, Kessler – Delnon.\n\nČSR: Modrý – Pácalt, Šťovík, Michálek – Troják, Cetkovský, Císař – Hurych, Drobný, Lonsmín.\n\n Německo – Velká Británie nehráno\n\n10. února 1939 – Curych (Dolder Eisbahn)\n\n10. února 1939 (21:30) – Basilej (St. Margarethen)\nBranky Polska: Rajmund Przedpelski, Andrzej Wolkowski, Adam Kowalski\nBranky Maďarska: nikdo\nRozhodčí: Kladrubský, Frölich (TCH)\n\nPolsko: Maciejko – Verner, Kasprczyk – Kowalski, Wolkowski, Marchewczyk – Jarechwycz, Burda, Urson – Przepelsky.\n\nMaďarsko: Hircsák – A. Gergely, Barcza – Jeney, Miklós, Róna – Helmeczy, Haray, Szamosi-Stoics.\n\n11. února 1939 – Basilej (St. Margarethen)\n\n11. února 1939 (15:00) – Curych (Dolder Eisbahn)\nBranky Německa: 3x Oskar Nowak, Friedrich Demmer, Ludwig Kuhn, Gustav Jaenecke\nBranky Maďarska: Béla Háray, Frigyes Helméczy\nRozhodčí: Kolář (TCH), Hirtz (SUI)\nNěmecko: Egginger – Jaenecke, Tobien – Feistritzer, Nowak, Demmer – Kögel, Schenk, Kuhn – Schmiedinger.\n\nMaďarsko: Hircsák – Barcza, Pálfalvi, A. Gergely – Jeney, Miklós, Róna – Helmeczy, Haray, Szamosi-Stoics.\n\n12. února 1939 – Curych (Dolder Eisbahn)\n\n12. února 1939 (10:30) – Basilej (St. Margarethen)\nBranky Německa: 2x Oskar Nowak, Philipp Schenk, Gustav Jaenecke\nBranky Polska: nikdo\nRozhodčí: Kladrubský, Kolář (TCH)\n\nNěmecko: Egginger – Jaenecke, Tobien – Feistritzer, Nowak, Demmer – Kögel, Schenk, Schmiedinger.\n\nPolsko: Maciejko – Verner, Kasprczyk – Kowalski, Wolkowski, Marchewczyk – Jarechwycz, Burda, Urson – Przepelsky.\n\n Nizozemsko – Finsko 2:1 (1:1, 1:0, 0:0)\n\n6. února 1939 – Basilej (St. Margarethen)\nBranky Nizozemska: Martin Lammerts, Jan Suurbeek\nBranky Finska: Erkki Rintala\nRozhodčí: Kladrubský, Kolář (TCH)\n\nFinsko: Castren – Sutinen, Lindahl – Sjöberg, Granström, Hagström – Tiitola, Rintala, Nyholm.\n\n7. února 1939 – Basilej (St. Margarethen)\nBranky Itálie: Ontario Venturi, Otto Rauth\nBranky Nizozemska: Martin Lammerts\n\nItálie: Gerosa – de Mazzeri, Rossi (Carlassaro) – Rauth, Venturi, Innocenti – d’Appolloni, Pellegrini, Brucimonti.\n\n8. února 1939 – Basilej (St. Margarethen)\nBranky Itálie: Otello d´Appollonia, Otto Rauth\nBranky Finska: Holger Granström\nRozhodčí: Sachs (POL), Kladrubský (TCH)\n\nItálie: Gerosa – de Mazzeri, Rossi – Innocenti, Dionisi, Rauth – Gasparini, Venturi, Brucimonti – d’Appolloni.\n\nFinsko: Blom – Hedman, Lindahl – Sjöberg, Granström, Nyholm – Lappalainen, Ihalainen, Mikalunas – Rintala.\n\n6. února 1939 – Curych (Dolder Eisbahn)\nBranky Lotyšska: 2x Roberts Bluķis, Arturs Dale, Kārlis Zilpaušs, Arvīds Pētersons\nBranky Belgie: Pierre van Reysschoot\nRozhodčí: Frölich (TCH), Minder (HUN)\n\nLotyšsko: Kušķis – Paegle, Vedējs – Bluķis, Putninš, Pētersons – Vītoliņš, Klāvs, Zilpaušs.\n\n7. února 1939 – Curych (Dolder Eisbahn)\nBranky Belgie: Georges Pootmans, Jef Lekens, Paul van den Busche\nBranky Jugoslávie: Ludovik-Luce Žitnik, Karol Pavletič, Jože Gogala\nRozhodčí: Frölich (TCH), Jürgens (LAT)\n\nJugoslávie: Rihar – Pogačnik, Popovič – Žitnik, Lombar, Gogala – Gregorič, Kačič, Tomič – Pavletič.\n\n8. února 1939 – Curych (Dolder Eisbahn)\nBranky Lotyšska: 2x Arvīds Pētersons, Ludvigs Putninš, Kārlis Zilpaušs\nBranky Jugoslávie: nikdo\n\nLotyšsko: Kušķis – Paegle, Vedējs – Bluķis, Putninš, Pētersons – Vītoliņš, Klāvs, Zilpaušs – Koņeckis.\nJugoslávie: Rihar – Pogačnik, Popovič – Žitnik, Lombar, Gogala – Gregorič, Kačič, Tomič – Pavletič.\n Itálie – Lotyšsko 2:1 (1:1, 1:0, 0:0)\n\n9. února 1939 – Basilej (St. Margarethen)\nBranky Itálie: 2x Otto Rauth\nBranky Lotyšska: Arvīds Pētersons\nRozhodčí: Frölich (TCH), Wirtz (USA)\n\nItálie: Gerosa – de Mazzeri, Rossi – Dionisi, Venturi, Rauth – Innocenti, d’Appolloni, Brucimonti, Gasparini.\n\nLotyšsko: Kušķis – Paegle, Vedējs – Bluķis, Putninš, Pētersons – Vītoliņš, Klāvs, Zilpaušs – Muške.\n\n Kanada (Trail Smoke Eaters)\nBrankáři: Buck Buchanan, Duke Scodellaro,\nObránci: James Morris, Mel Snowden, Thomas Johnson. Útočníci: James Haight, Joseph Benoit, Mickey Brennan, Richard Kowcinak, Bunny Dame, John McCready, Ab Cronie, Benny Hayes.\nTrenér: Elmer Piper.\n\n USA\n\nBrankář: Edward Maki.\nObránci: Alfred Van, Spencer Wagnhild.\nÚtočníci: Arthur Bogue, Ralph Dondi, Thomas Leaky, Richard Maley, Ed Nicholson, George Quirk, Leonard Saari.\nTrenér: John Hutchinson.\n\n Švýcarsko\nBrankáři: Hugo Müller, Albert Künzler.\nObránci: Franz Geromini, Christian Badrutt, Hans Trauffer, Alberto Geromini.\nÚtočníci: Hans Cattini, Richard Torriani, Charles Kessler, Herbert Kessler, Beat Rüedi, Reto Delnon, Heini Lohrer, Walter Dürst.\nTrenér: Ulrich von Sury.\n\n4. Československo\nBrankáři: Bohumil Modrý, Jiří Hertl.\nObránci: František Pácalt, Vilibald Šťovík, Jan Michálek, Josef Trousílek.\nÚtočníci: Ladislav Troják, – Josef Maleček, Oldřich Kučera, Jaroslav Císař, Jaroslav Drobný, Viktor Lonsmín, František Pergl, Alois Cetkovský, Oldřich Hurych.\nTrenér: Mike Buckna.\n\n5. Německo\nBrankáři: Wilhelm Egginger, Alfred Hoffmann.\nObránci: Franz Csöngei, Gustav Jaenecke, Karl Wild, Rudolf Tobien.\nÚtočníci: Friedrich Demmer, Walter Feistritzer, Günther Kelch, Karl Kögel, Ludwig Kuhn, Oskar Nowak, Philipp Schenk, Herbert Schibukat, Walter Schmiedinger.\nTrenér: Bobby Bell.\n\n6. Polsko\nBrankáři: Jan Maciejko, Witold Muszinski.\nHráči: Wladyslaw Michalik, Mieczyslaw Kasprzycki, Czeslaw Marchewczyk, Andrzej Wolkowski, Adam Kowalski, Henryk Jarecki, Mieczyslaw Burda, Herbert Urson, Alfred Andrzejewski, Rajmund Przedpelski, Ryszard Werner, Zygmunt Czyzewski.\nTrenér: Zenon Paruszewski.\n\n7. Maďarsko\nBrankáři: István Hircsák, László Gati-Grozdics.\nHráči: Jenö Pálfalvi, Miklós Barcza, Zoltán Jeney, Sándor Miklós, Laszló Róna, Frigyes Helméczy, Béla Háray, Béla Gosztónyi, Ferenc Szamósi-Stoics, András Gergély.\nTrenér: Edward Trottier.\n\n8. Velká Británie\nBrankáři: Jimmy Foster, Stan Simon.\nHráči: Bob Wyman, Gordon Dailley, Joe Collins, Jimmy Kelly, Tommy McInroy, Billy Fullerton, Pete Halford, Pip Perrin, Art Ridley, Tommy Grace, Art Green.\nTrenér: Percy Nicklin.\n\n9. Itálie\nBrankáři: Augusto Gerosa, Roberto Gandini.\nHráči: Tino de Mazzeri, Franco Rossi, Franco Carlassare, Antonio Prete, Ignazio Dionisi, Otto Rauth, Dino Innocenti, Ontario Venturi, Leo Gasparini, Egidio Bruciamonti, Otello d´Appollonia, Giorgio Pellegrini, Luigi Venosta.\n\n10. Lotyšsko\nBrankáři: Herberts Kušķis, Roberts Lapainis\nObránci: Kārlis Paegle, Leonīds Vedējs, Arturs Dale.\nÚtočníci: Roberts Bluķis, Ludvigs Putninš, Arvīds Pētersons, Harijs Vītoliņš, Edgars Klāvs, Kārlis Zilpaušs, Ēriks Koņeckis, Karlis Muške, Kampe, Pakalns.\nTrenér: Larry Marsh (CAN).\n\n11. Nizozemsko\nBrankáři: Jan Gerritsen II., Joost van Os.\nHráči: Kappie Taconis, Ko Klotz, Rein Everwijn, Felix de Jong, Huib du Pon, Martin Lammerts, Thijs Cohen-Tervaert, Jan Suurbeek, Dick Benjamins, Hans Smalhout, Hans Gerritsen I.\n\n11. Belgie\nBrankáři: Henri Heirman, René Boulangier.\nHráči: Roger Bureau, Fernand Carez, Jef Lekens, André Leempoels, Pierre van Reysschoot, Georges Pootmans, Leon van Eeckhout, Jimmy Graeffe, Johny Hartog, Percy Lippit, Paul van den Busche, René Lamode.\n\n13. Jugoslávie\nBrankáři: Ivan Rihar, Tone Pogačnik.\nObránci: Milivoje Popović, Ludovik-Luce Žitnik, Grintal.\nÚtočníci: Julije Katić, Karol Pavletič, Otokar Gregorčić, Viljem Morbacher, Milan Lombar, Jože Gogala, Mirko Eržen, Zvonko Stipetič, Đan Tomić, Berghauer, Jule Kačič.\nTrenér: Viktor Vodišek.\n\n13. Finsko\nBrankáři: Lars Blom, Teuvo Castren.\nObránci: Erik Hedman, Seppo Jaakkola, Henry Lindahl, Kalevi Sutinen.\nÚtočníci: Holger Granström, Klaus Hagström, Kalevi Ihalainen, Pentti Lappalainen, Olof Nyholm, Erkki Rintala, Ronald Sarnasto, Edmund Sjöberg, Risto Tiitola, Mikalunas.\nTrenér: Erkki Saarinen.\n\n"}
{"id": "399443", "url": "https://cs.wikipedia.org/wiki?curid=399443", "title": "Zápalka (dřívko)", "text": "Zápalka (dřívko)\n\nZápalka (též sirka) je podlouhlý kousek dřeva, např. osikového, smrkového či topolového, méně často z lepenky se zápalnou látkou na jednom z jeho konců, který slouží k rozdělávání ohně. Dřívka jsou dále částečně nebo zcela nasycena látkou usnadňující hoření. Zápalná látka na konci dřívka, tzv. hlavička, chytá v důsledku tření.\n\nK rozdělávání ohně našim prapředkům z doby kamenné sloužila dvě vhodná dřívka, která se třela tak dlouho, až dosáhly třecí plochy dostatečné teploty. Pak k nim přiložili troud a foukáním oheň roznítili. Tento systém je používán u primitivních národů dodnes.\nPozději se lidem podařilo vyvinout křesadlo, kde vykřesaná jiskra zanítila hubku. Poté lidé vynalezli chemické zapalovače a sirky.\n\nNejdříve se dlouho používaly fosforové zápalky, které se zapalovaly při energickém škrtnutí o jakýkoliv suchý a drsný povrch (např. o podrážku boty). Jejich nevýhodou byla možnost nechtěného samovznícení. Proto roku 1848 vynalezl frankfurtský profesor chemie Rudolph Christian Boettger (1806–1881) \"bezpečnostní zápalky\", které se zapalují o škrtátko. O vynález v Německu nebyl zájem, tedy jej koupili Švédové. Švéd Johan Edward Lundström zápalky zdokonalil, opatřil i zasouvací krabičkou, a začal je v roce 1855 průmyslově vyrábět. Na přelomu 19. a 20. století byly hlavičky ze hmoty, která obsahovala jedovatý bílý fosfor nebo sulfid fosforu. Bílý fosfor byl pro výrobu zápalek v roce 1903 zakázán.\n\nNejznámějším výrobcem zápalek v Česku byl do roku 2008 podnik SOLO Sušice.\n\nV současnosti většina zápalek chytá výhradně v důsledku patřičně energického škrtnutí hlavičky o speciálně připravenou plochu – škrtátko. Toto řešení prakticky vylučuje samovolné či nekontrolované vzplanutí zápalky náhodným otřením zápalky o jiný povrch.\n\nHlavička zápalek se nyní skládá zejména z chlorečnanu draselného, sulfidu antimonitého, síry, barviva a mletého skla, které dává hlavičce drsnost, aby se zvýšilo tření. Dřívka zápalek jsou nasycena tekutým parafínem, který usnadňuje hoření a fosforečnanem sodným, který zamezuje doutnání zápalky po zhasnutí plamene. Škrtátko obsahuje červený fosfor, mleté sklo a pojivo. Škrtnutím zápalky o škrtátko vznikne na styčném bodu teplota asi 200–1100 °C, což postačí pro zapálení hlavičky a následně dřívka. Tento druh se nazývá bezpečnostní zápalky.\n\n\n\n\n"}
{"id": "399444", "url": "https://cs.wikipedia.org/wiki?curid=399444", "title": "Titanoboa", "text": "Titanoboa\n\nTitanoboa cerrejonensis byl druh obřího hroznýšovitého hada, žijícího v období paleocénu na území současné Kolumbie.\n\nFosilie tohoto hada byly v podobě několika obřích obratlů (holotyp s katalogovým označením UF/IGM 1) objeveny v lokalitě lomu La Puente (Carbon Cerrejón; uhelný důl Cerrejón). Před 62 až 58 miliony let se jednalo o záplavovou nížinu s bohatou tropickou vegetací, ve které žili tito obří hadi a množství dalších živočichů (ryby, želvy, další hadi, krokodýli i různí savci a práci).\n\nJedná se o největšího dosud známého hada v dějinách života na Zemi. Byl formálně popsán v roce 2009 podle nálezu z paleocénních vrstev Kolumbie. Žil před asi 60 miliony let v tropickém prostředí a lovil zde menší a středně velké obratlovce.\n\nTento obří had měřil na délku údajně asi 12,8 až 14,8 metru a jeho hmotnost se mohla pohybovat kolem 1,1 tuny. Byl tedy zhruba o 3 metry delší, než největší do té doby známý had z třetihorního období eocénu, rod \"Gigantophis\".\n\n\"T. cerrejonensis\" spadal podle provedené fylogenetické analýzy do čeledi Boidae a podčeledi Boinae, tedy mezi hroznýšovité hady. Mezi jeho blízké příbuzné patřily nebo patří rody \"Acrantophis\", \"Bavarioboa\", \"Boa\", \"Boavus\" a další.\n\n"}
{"id": "399447", "url": "https://cs.wikipedia.org/wiki?curid=399447", "title": "Boninit", "text": "Boninit\n\nBoninit je extrémně vysoce hořečnatá výlevná hornina andezitového typu s vyšším obsahem ortopyroxenu. Vznikem je příbuzná s horninou komatiitů. Předpokládá se, že její vznik je spojen s ranými fázemi subdukčního rozhraní litosférických desek. Název horniny je odvozen od ostrovního oblouku v Japonsku Izu-Bonin.\n\nV roce 2009 se podařilo zachytit během podmořské sopečné erupce vznik boninitu.\n"}
{"id": "399448", "url": "https://cs.wikipedia.org/wiki?curid=399448", "title": "The Times", "text": "The Times\n\nThe Times je britský celostátní deník, který vychází ve Spojeném království od roku 1785. \"The Times\" i jeho sesterské noviny The Sunday Times vydává společnost Times Newspapers, kterou vlastní News Corporation v čele s Rupertem Murdochem. Oboje noviny však byly založeny nezávisle na sobě a pod společné vlastnictví se dostaly v roce 1966. Ačkoliv tento středopravicový deník podporuje zejména konzervativce, v roce 2001 a 2005 se ve všeobecných volbách přiklonil na stranu labouristů.\n\nThe Times propůjčilo svůj název „Times“ i dalším deníkům po celém světě - např. \"The New York Times\", \"The Los Angeles Times\", \"The Times of India\", \"The Times of Malta\" nebo \"The Irish Times\". Pro větší přehlednost se zejména v Severní Americe označuje \"The Times\" také jako \"London Times\" nebo \"Times of London\". Tento deník také poprvé představil písmo Times Roman, které navrhl jeho typografický poradce Stanley Morrison a díky své snadné čitelnosti jej dnes najdete prakticky všude.\n\nCelých 219 let noviny vycházely v klasickém „větším“ formátu, který je v Británii tradičně spojován se seriózním tiskem, ale v roce 2004 se noviny rozhodly přesedlat na menší rozměry, které používá zejména tisk bulvární. Noviny tím chtěly přilákat více mladších čtenářů a také ty, kteří cestují hromadnou dopravou.\n\nAmerická verze deníku je v oběhu od roku 2006.\n\nThe Times začal vydávat v roce 1785 John Walter pod názvem \"The Daily Universal Register\". O tři roky později byly noviny přejmenovány na \"The Times\".\n\nV roce 1981 převzala noviny společnost News International Ruperta Murdocha, ale konzervativní vláda koupi nikdy neuvedla u Komise pro monopoly a fúze, a to kvůli tomu, že předchozí vlastník The Thompson Corporation pohrozil, že vydávání novin zruší, pokud nebudou v přiděleném čase převzaty někým jiným. Hrozilo, že jakýkoliv právní odsun Murdochova převzetí by mohl vést k zániku obou titulů. Důvodem bylo to, že převzetí dalo Murdochovi kontrolu nad čtyřmi celostátními novinami; \"The Times\", \"The Sunday Times\", \"The Sun\" a \"News of the World\".\n\n\n"}
{"id": "399450", "url": "https://cs.wikipedia.org/wiki?curid=399450", "title": "Milan Slezák", "text": "Milan Slezák\n\nMilan Slezák (* 22. dubna 1957) je český novinář a rozhlasový komentátor.\n\nZačínal v deníku Lidová demokracie, později působil v redakcích následujících periodik: Občanský deník, Lidové noviny, časopis Týden, Zemské noviny, Hospodářské noviny a Deníky Bohemia. V roce 1999 působil krátce jako poradce prezidenta Václava Havla pro Asii, Afriku a Latinskou Ameriku. V současnosti je komentátorem zahraničně politických události Českého rozhlasu. Za svou práci získal Cenu Ferdinanda Peroutky za rok 2008. V devadesátých letech získal Cenu novinářských křepelek.\n\nJe autorem knihy Achillova pata a jiné patálie - fejetonovitě laděných výkladů často užívaných slov, rčení a frází.\n\n\n"}
{"id": "399451", "url": "https://cs.wikipedia.org/wiki?curid=399451", "title": "Trondhjemit", "text": "Trondhjemit\n\nTrondhjemit (občas nazýván plagiogranit) je leukokrátní (světlá) intruzivní magmatická hornina velice podobná tonalitu, oproti kterému je ale obohacena křemenem a obsahující kyselé plagioklasy. Nejčastěji se vyskytuje jako součást oceánské kůry a nebo jako ofiolit nasunutý na kontinentální kůře.\n\n"}
{"id": "399452", "url": "https://cs.wikipedia.org/wiki?curid=399452", "title": "Racek hnědohlavý", "text": "Racek hnědohlavý\n\nRacek hnědohlavý (\"Chroicocephalus brunnicephalus\") je malým až středně velkým středoasijským druhem racka z rodu \"Chroicocephalus\".\n\nDospělí i mladí ptáci se podobají racku chechtavému, mají však odlišnou kresbu křídla. Krajní ruční letky jsou černé, u dospělých ptáků s bílými skvrnami u špiček dvou krajních letek (bílé u racka chechtavého). Zobák je červený s tmavou špičkou, nohy červené.\n\nRacek hnědohlavý hnízdí na jezerech a mokřadech střední Asie s centrem rozšíření na Tibetské náhorní plošině ve výšce 3 000 až 4 500 m n. m. Mimo Tibet hnízdí ještě v Tádžikistánu a východní Číně. Tažný, zimuje na pobřeží Indického oceánu od jižního Pákistánu po Thajsko, pravidelně v menším množství až po Hongkong. Zatoulaní ptáci byli zjištěni v Bhútánu, na Maledivách, v Íránu, Ománu a Izraeli.\n"}
{"id": "399456", "url": "https://cs.wikipedia.org/wiki?curid=399456", "title": "Rohovkový reflex", "text": "Rohovkový reflex\n\nRohovkový reflex neboli korneální reflex je samovolné sevření víček při podráždění rohovky mechanickým nebo jiným podnětem. \n\nPři neurologickém vyšetření se testuje tento reflex tak, že se chomáčkem vaty podráždí rohovka a při správné funkci nervové soustavy dojde k sevření víček obou očí. Ověřuje se tím senzitivní funkce první větve trojklaného nervu, motorická funkce lícního nervu a protože se jedná o kmenový reflex, také stav Varolova mostu, zejména u pacientů s poškozením mozku, kdy je potřeba určit výši poškození. Tento reflex nelze oboustranně vybavit v hlubokém bezvědomí, pokud je výbavný pouze na jednom oku, jedná se zpravidla o důsledek poškození trojklaného nervu. \n\nSignál o dotyku rohovky je veden přes nervi cilliares a nervus ophthalmicus (1. větev trojklaného nervu) do mozkového kmene. Signál k sevření víček jde cestou lícního nervu, který inervuje kruhový oční sval (\"m. orbicularis oculi\") zodpovědný za pohyb očními víčky.\n"}
{"id": "399457", "url": "https://cs.wikipedia.org/wiki?curid=399457", "title": "Latit", "text": "Latit\n\nLatit je extruzivní magmatická hornina, která tvoří extruzivní ekvivalent k intruzivní hornině jménem monzonit. Dříve se pro latity používalo označení \"trachyandezity\" a \"trachybazalty\". Skládá se převážně z alkalických živců (sanidin), plagioklasu a křemene.\n\n"}
{"id": "399459", "url": "https://cs.wikipedia.org/wiki?curid=399459", "title": "Mladý svět", "text": "Mladý svět\n\nMladý svět byl týdeník, který vycházel od roku 1959 a později se stal oficiálním časopisem SSM. Jednalo se o jeden z nejčtenějších československých časopisů, který ve svých nejlepších dobách vycházel ve statisícových nákladech.\n\nPůsobili v něm například fotožurnalisté Oldřich Škácha, Leoš Nebor, Jan Bartůšek, Pavel Dias, Miroslav Hucek, Karel Cudlín, Miroslav Zajíc nebo Jan Šibík. Publikovali nejen záběry ze všedního dne, ale také několikastránkové reportáže a fotoeseje ze života mladých lidí, záběry z celého Československa i momentky z cest.\n\nKromě fotografů v něm působila celá řada významných českých novinářů – například český fejetonista Rudolf Křesťan, publicista Petr Hora-Hořejš, scenárista a spisovatel Radek John, reportér Josef Velek a další. K oblíbenosti a kvalitě časopisu značně přispěl Petr Adler, zejména svými rozhovory s významnými zahraničními umělci a vědci.\n\nUspořádání celostátní ankety Mistr Československa – pánské varianty soutěže krásy uskutečněná již v roce 1970. Vítězem se stal Pavel Petýrek.\n\nCelostátní čtenářská anketa časopisu \"Mladý svět\" Zlatý slavík přežila do dnešních dob pod názvem Český slavík.\n\nZ kampaně týdeníku zůstal známý slogan: \"Už jsi čet‘ Mladý svět?\"\n\n28. září 1990 byla do obchodního rejstříku zapsána akciová společnost Mladý svět. Členy představenstva se stali v období 1990 až 1995 Luboš Beniak, Jaroslav Dvořák, Michal Horáček, Jiří Janoušek, Rudolf Křesťan, Vladimír Lederer a Vladimír Nagaj. Náklad časopisu však postupně klesal, v květnu 2005 přestal Mladý svět vycházet a byl sloučen s časopisem \"Instinkt\".\n\nLegendární časopis Mladý svět přestal po 46 letech vycházet. Předplatitelé místo něj dostali do schránek týdeník Instinkt s dvojobálkou - na první pohled vypadá jako Mladý svět, ovšem po otevření najde čtenář Instinkt s dopisem od vydavatele.\n\nMladý svět – týdenní noviny pro mládež – vycházel již v letech 1929–1945. Některé ročníky jsou dostupné online. \nPříklad tiráže čísla 1 z roku 1939, ročník jedenáctý:\n\n\n"}
{"id": "399463", "url": "https://cs.wikipedia.org/wiki?curid=399463", "title": "Živnostenské oprávnění", "text": "Živnostenské oprávnění\n\nŽivnostenské oprávnění je oprávnění k provozování živnosti.\n\nOd 1. ledna 1992 do 30. června 2008 bylo živnostenské oprávnění dokládáno živnostenským listem pro ohlašovací živnosti resp. koncesní listinou pro koncesované živnosti. Od 1. července 2008 vydávají živnostenské úřady tzv. výpis z živnostenského rejstříku, který osvědčuje živnostenské oprávnění, neboli právo provozovat živnost. To ovšem neznamená, že nelze nyní prokázat živnostenské oprávnění živnostenským listem. V případě, že údaje na živnostenském listu jsou platné a zároveň podnikateli nebyl vydán výpis z živnostenského rejstříku, je tento živnostenský list platný a podnikatel jím může prokazovat své oprávnění k provozování živnosti. \n\nInstitut živnostenského oprávnění je zřízen § 10 živnostenského zákona, který praví, že toto oprávnění vzniká právnickým osobám a fyzickým osobám buď ohlášením, anebo vydáním koncese (u koncesovaných živností). Své živnostenské oprávnění prokazuje podnikatel výpisem z živnostenského rejstříku.\n\nFyzická i právnická osoba podává žádost o živnostenské oprávnění na živnostenském úřadě, který bývá odborem úřadu obce s rozšířenou působností, v hlavním městě Praze odborem úřadu městské části. Při prvním ohlášení živnosti resp. žádosti o koncesi se platí poplatek 1000 Kč. V případě ohlášení další živnosti resp. při žádosti o další koncesi se platí poplatek ve výši 500 Kč. Živnostenský úřad provede zápis do živnostenského rejstříku do 5 dnů od podání žádosti a vyrozumí o tomto zápisu žadatele. \n\n\n"}
{"id": "399466", "url": "https://cs.wikipedia.org/wiki?curid=399466", "title": "Lineární písmo", "text": "Lineární písmo\n\nJako lineární písmo se označují dvě písma používaná ve starověké Krétě:\n\n"}
{"id": "399467", "url": "https://cs.wikipedia.org/wiki?curid=399467", "title": "Cena Ferdinanda Peroutky", "text": "Cena Ferdinanda Peroutky\n\nCena Ferdinanda Peroutky je novinářské ocenění, které bylo zřízeno u příležitosti 100. výročí narození českého novináře a publicisty Ferdinanda Peroutky.\n\nCena vznikla v roce 1995 v rámci Nadace Lidových novin a jejím smyslem bylo zvýšit prestiž práce novinářů a publicistů. U založení ceny stáli Jiří Ruml, Slávka Peroutková, Miloslav Petrusek, Antonín Přidal, Terezie Jungrová, Zdeněk Mahler, Josef Protiva, Pavel Pecháček, Karel Pecka, Madla Vaculíková, Jan Petránek, Ondřej Pittauer.\n\nV současnosti jsou členy Sdružení Ferdinanda Peroutky, které Cenu udílí, Slávka Peroutková, Vladimír Bako, Jan Bednář, Jan Dražan, Martin Groman (předseda), Jiří Kánský, Terezie Kaslová (místopředsedkyně), Libuše Koubská, Petr Pithart, Jindřich Šídlo, Margareta Vojtková. \n\nKromě udělování Ceny Sdružení Ferdinanda Peroutky také připravilo a podpořilo vydání základního Peroutkova díla \"Budování státu\" v jeho zkrácené verzi. Dále sponzorovalo třídílné vydání Peroutkových promluv z Rádia Svobodná Evropa pod názvem \"Mluví k vám Ferdinand Peroutka\". V současné době z jeho iniciativy vznikají \"Spisy Ferdinanda Peroutky\", které připravují ve spolupráci s vydavatelstvím Academia.\n\nPodíleli se také na úpravě památníku Karla Čapka na Strži u Dobříše, kde byla jedna místnost upravena do podoby v době, kdy tam přebýval i Ferdinand Peroutka. Různé osobní relikvie věnovala tomuto muzeu jeho třetí žena Slávka.\n\nSdružení Ferdinanda Peroutky spolupracuje také s dalšími neziskovými organizacemi – například se Společností bratří Čapků, Národním museem, Centrem současného umění DOX nebo Knihovnou Václava Havla.\n\nVyznamenaní cenou by měli mít vlastnosti, které jsou oceňovány na Ferdinandu Peroutkovi – naprostou bezúhonnost, vysokou mravní integritu, osobní zodpovědnost za společenské důsledky svého publicistického působení. Práce laureátů má mít mimořádnou úroveň a musí vycházet z demokratické orientace.\n\n\n"}
{"id": "399471", "url": "https://cs.wikipedia.org/wiki?curid=399471", "title": "Erich Salomon", "text": "Erich Salomon\n\nErich Salomon (28. dubna, 1886 – 7. července, 1944) byl německý zpravodajský fotograf známý svými snímky z vysokých diplomatických míst a také inovativními metodami využití technických možností fotografické techniky.\n\nSvou fotožurnalistickou kariéru začal v roce 1926, kdy fotografoval skrytou kamerou soudní proces v Koburgu.\n\nJeho přirozené a živé snímky zveřejňovaly noviny a časopisy \"Berliner Illustrirte Zeitung, Münchner Illustrierte Presse\" a agentura \"Dephot\". Vůbec poprvé zobrazovaly velké osobnosti tohoto světa, státníky, politiky a diplomaty v neoficiálních, lidských situacích.\nJako žid emigroval před nacisty do Nizozemí, byl od roku 1942 uvězněn ve Westerborku. V zimě 1944 byl deportován do Terezína a odsud v květnu do Terezínského rodinného tábora v Osvětimi. Zde byl pravděpodobně v červenci 1944 zavražděn.\n\nJe po něm pojmenována Cena Ericha Salomona, což je ocenění za celoživotní dílo pro fotožurnalisty udílené německou Fotografickou společností (Deutsche Gesellschaft für Fotografie). \n\n\n"}
{"id": "399472", "url": "https://cs.wikipedia.org/wiki?curid=399472", "title": "Kostel Panny Marie Bolestné (Mutná)", "text": "Kostel Panny Marie Bolestné (Mutná)\n\nŘímskokatolický kostel Panny Marie Bolestné neboli Montserrat je poutní kostel stojící na zalesněném kopci u Mutné nedaleko Slavonic, jižně od obce Cizkrajov. Název dostal podle známého katalánského poutního místa Montserrat. Jde o filiální kostel římskokatolické farnosti Cizkrajov.\n\nKostel je chráněn jako kulturní památka České republiky. \n\nPůvodně kaple vystavěná roku 1651 byla roku 1660 rozšířena, protože stále nedostačovala množství příchozích poutníků. Vznik kaple inicioval majitel velkostatku v blízkém Bolíkově rytíř Bartoloměj Tannzoll – Zill. Za své uzdravení z bitvy ve třicetileté válce vykonal pouť do Montserratu a rozhodl se postavit doma kapli, do které umístil sochu zvanou La Morena – Černá (Nuestra Senora de Montserrate).\n\nRoku 1712 pak byla kaple přestavěna na kostel. Ten byl sice v roce 1785 z rozkazu Josefa II. zbořen, avšak v roce 1858 začaly práce na stavbě nového kostela, které byly slavnostně zakončeny roku 1865. Projekt na obnovu poutního kostela Montserrat tehdy vypracoval Michael Angelo Picchioni, tehdejší majitel panství a zámku Český Rudolec. Exteriér kostela byl podle jeho projektu upraven do novorománské podoby. Na hlavní oltář byla z cizkrajovského farního kostela přenesena původní polychromovaná socha Panny Marie Montserratské z lipového dřeva a kostel se opět stal poutním místem především německy mluvících obyvatel regionu. Ročně se zde slavilo až 100 poutních mší; počet poutníků výrazně poklesl po odsunu německých občanů z pohraničí.\n\nDnes je kostel je otevřen pouze v době mší svatých a poutí, jejichž hlavní sezona je od května do října vždy třetí sobotu v měsíci. Kromě toho lokalita patří i mezi oblíbené turistické cíle.\n\n\n"}
{"id": "399476", "url": "https://cs.wikipedia.org/wiki?curid=399476", "title": "Racek patagonský", "text": "Racek patagonský\n\nRacek patagonský (\"Chroicocephalus maculipennis\") je středně velkým jihoamerickým druhem racka z rodu \"Chroicocephalus\".\n\nDospělí ptáci se na první pohled podobají racku chechtavému, mají však odlišnou kresbu špičky křídla. Krajní ruční letky jsou bílé s černými vnějšími prapory, proto je špička křídla jakoby černobíle pruhovaná; ruční letky mají bílé (ne černé) špičky. Mladí ptáci mají špičku křídla hnědou s bílými skvrnami u špiček krajních dvou letek. Zobák a nohy jsou tmavě červené.\n\nRacek patagonský hnízdí na jihu Jižní Ameriky, na sever zasahuje jejich areál po Uruguay a Valdivia v Chile. Po vyhnízdění se rozptylují po pobřeží dále na sever až po Brazílii a severní Chile.\n"}
{"id": "399478", "url": "https://cs.wikipedia.org/wiki?curid=399478", "title": "Podúsek 3./XI. Mikulov", "text": "Podúsek 3./XI. Mikulov\n\nStavební podúsek 3./XI. Mikulov byl součástí linie těžkého opevnění, které vznikalo ve druhé polovině 30. let 20. století jako obranná hráz proti nacistickému Německu na jižní Moravě. Podúsek byl stavěn v rámci ŽSV XI Hrušovany nad Jevišovkou firmou Hráský & Jenč z Mladé Boleslavi. Součástí úseku, který byl stavebníkovi zadán 18. května 1938, mělo být 13 pěchotních srubů, z nichž se podařilo do začátku října 1938, kdy Československo muselo kvůli mnichovské dohodě odstoupit Třetí říši pohraničí, postavit jediný objekt v hrubé stavbě.\n\nV urychleném výběrovém řízení, které proběhlo v souvislosti s anšlusem Rakouska Německem, byla stavba podúseku zadána 18. května 1938 stavební firmě Hráský & Jenč, Mladá Boleslav s plánovaným dokončením do 250 dní; prvním pracovním dnem se stal 20. červen téhož roku. Částka, za kterou měla být linie postavena, byla určena na 17 296 649,03 Kč. Velitelem podúseku byl ustanoven kpt. žen. Miroslav Jeništa, stavbyvedoucím npor. stav. Ing. Vladimír Stránský.\n\nStřežení budovaných objektů zajišťovala 3./X. strážní rota z Mikulova pod velením npor. pěch. Jana Svobody, která byla zřízena 1. července 1938 a zrušena 30. listopadu 1938. Byla součástí strážního praporu X.\n\nStavěný úsek měl začínat objektem MJ-S 29, který se nachází poblíž železniční trati Břeclav – Znojmo, mezi Mikulovem a Březím. Linie měla vést podél železnice směrem na Břeclav, obejít Mikulov z jihu, poslední srub se měl nacházet severně od Sedlece. Další, osamocený objekt MJ-S 36 byl umístěn u hráze rybníka Nesyt. Poslední čtyři pěchotní sruby MJ-S 37–41 měly být situovány jihovýchodně od Břeclavi, přibližně mezi silnicí Valtice – Břeclav a železniční tratí z Břeclavi do Rakouska. Mezera objekty MJ-S 35 a 36 byla chráněna vodní plochou rybníku Nesyt, do mezilehlého prostoru mezi MJ-S 36 a 37 (plocha Lednicko-valtického areálu) byly dodatečně navrženy dva těžké objekty MJ-S 37a a 37b, jejichž výstavba ale nebyla stavební firmě do října 1938 zadána.\n\nPozn.: Objekty jsou řazeny od západu na východ.\n\nJediným postaveným objektem stavebního podúseku 3./XI. Mikulov se stal srub MJ-S 29. Jedná se standardní dvoupodlažní pěchotní srub ve II. stupni odolnosti postavený dle projektu objektu N-S 47 v Orlických horách. Jeho hlavní výzbroj měly tvořit dva protitankové kanóny vz. 36 spřažené s těžkým kulometem vz. 37 (tzv. zbraň L1) a dvě dvojčata týchž kulometů (tzv. zbraň M). Pro blízkou ochranu objektu měla osádka k dispozici čtyři lehké kulomety vz. 26 (tzv. zbraň N) a další dva stejné kulomety ve dvou pancéřových pozorovacích zvonech. Osádku mělo tvořit 35 mužů.\n\nSrub byl vybetonován ve dnech 12. až 17. září 1938 (kubatura betonu 1450 m³), odstoupení pohraničí jej tedy zastihlo ve stádiu hrubé stavby bez jakékoliv výstroje a výzbroje. Jeho další osud je shodný s ostatními postavenými jihomoravskými objekty. Byl dokončen po druhé světová válce znojemskou firmou Ing. Růžička, přičemž v letech 1949 a 1950 byly i osazeny oba pancéřové zvony. Zajímavostí je, že nejde o nově vyrobené prvky po válce, ale o vytržené zvony z pěchotních srubů v Komárně (levý pochází z objektu Ko-S 4, pravý z Ko-S 3). V letech 1959 a 1960 byly do srubu osazeny dva protitankové kanóny vz. 44/59. Objekt byl zakonzervován a armáda jej využívala k ochraně hranic před nepřátelským Rakouskem. Teprve v roce 1999 byl srub MJ-S 29, podobně jako ostatní objekty na jižní Moravě, opuštěn a veškeré vybavení bylo odvezeno. Od začátku druhé dekády 21. století se o srub stará sdružení KVH Pevnost Mikulov, které jej zpřístupnilo veřejnosti.\n\nObjekt MJ-S 29 se objevil v jednom díle seriálu \"Četnické humoresky\".\n\nKromě srubu MJ-S 29 bylo stavebníkovi zadáno i dalších 12 těžkých objektů MJ-S 30 až MJ-S 41. Ve všech případech se mělo jednat o sruby velmi podobné objektu MJ-S 29. Všechny byly vyprojektovány ve II. stupni odolnosti se dvěma pancéřovými zvony, dvěma zbraněmi L1 a dvěma zbraněmi M. Jako pomocná a ochranná výzbroj měly sloužit tři nebo čtyři zbraně N (+ další dvě ve zvonech). Dodatečně vložené objekty MJ-S 37a a MJ-S 37b, které však nebyly stavebně zadány, měly mít shodnou výzbroj, z důvodu umístění v lese však měly mít nižší stupeň odolnosti I.\n\nNejblíže k realizaci byl srub MJ-S 32, který již byl plně připraven k betonáži. Částečně připravené byly sruby MJ-S 30 a 31, základovou skořápku měl vybetonovanou ještě objekt MJ-S 34. Ostatní sruby se nacházely v počátečních fázích výstavby. Realizace objektu MJ-S 41 a stavebně nezadaných srubů MJ-S 37a a 37b nebyla vůbec zahájena.\n\n\n"}
{"id": "399482", "url": "https://cs.wikipedia.org/wiki?curid=399482", "title": "Racek novozélandský", "text": "Racek novozélandský\n\nRacek novozélandský (\"Chroicocephalus scopulinus\") je středně velkým novozélandským druhem racka z rodu \"Chroicocephalus\". Dříve byl považován za poddruh racka australského (\"Larus novaehollandiae\").\n\nPodobá se příbuznému racku australskému - má bílou hlavu, tělo a ocas, světle šedá křídla, bílé vnější ruční letky s černou kresbou a bílými skvrnami u špiček tří krajních letek. Nohy a zobák jsou červené. Mladí ptáci mají hnědé křídelní krovky, černé špičky všech letek a tmavé skvrny na temeni a za okem.\n\nRacek novozélandský hnízdí na Novém Zélandu.\n"}
{"id": "399483", "url": "https://cs.wikipedia.org/wiki?curid=399483", "title": "Městské opevnění (Slavonice)", "text": "Městské opevnění (Slavonice)\n\nZ městského opevnění Slavonic se dochovala podstatná část parkánové hradby, zejména na severní a východní straně města. Zachované hradby a bašty jsou chráněné jako kulturní památka ČR.\n\nV severním, východním a jižním nároží parkánové hradby se zachovaly také tři rohové bašty (oválné, na jihovýchodě pětiboká)\n\nV severním úseku se zachoval také zbytek hranolové věže (za domy čp. 502 a 503) a půlválcové bašty (za domem čp. 487). Východně od již zbořené Rakouské brány se zachoval zbytek vnitřní hradby.\n\nDosud stojí dvě městské brány. Východní Znojemská brána, zvaná též Jemnická, je původně gotická. V první polovině 16. století byla přestavěna a po požáru v 19. století byla snížena a zastřešena pultovou střechou s nízkou atikou. V této podobě je zachována dodnes. Průčelí zdobí erb Václava Österreichera s letopočtem 1552 a psaníčková sgrafitová rustika. Vnější oblouk brány je hrotitý a má vysokou drážku pro padací mříž. Vnitřní oblouk brány je půlkruhový.\n\nTaké severní Dačická brána vznikla před polovinou 16. století. Věžička na střeše je barokním doplňkem. Před branou stojí části bývalého barbakanu, který vznikl zřejmě v 15. století. V 19. století byla střední část barbakanu zbořena a zbytek byl přestavěn na obytné domy. Opravené zbytky hradeb jsou viditelné a přístupné z jihovýchodní části ulice Boženy Němcové nebo uličkou z rohu Horního náměstí u Znojemské brány.\n"}
{"id": "399484", "url": "https://cs.wikipedia.org/wiki?curid=399484", "title": "Miloš Vojtěchovský (lékař)", "text": "Miloš Vojtěchovský (lékař)\n\nDoc. MUDr. Miloš Vojtěchovský, CSc., (4. února 1925 Vrbice – 24. února 2019) byl český lékař.\n\nJe psychiatrem působícím převážně v oboru geriatrie, zabývá se ale i neurologií, internou, farmakologií, thanatologií a lékařskou etikou. V roce 1950 promoval na Fakultě všeobecného lékařství UK v Praze. Kandidátskou disertační práci obhájil v roce 1963. Docentem v oboru psychiatrie se stal v roce 1969. Působil Neurologie Karlovy Vary, Psychiatrická léčebna Praha 8 Bohnice, Výzkumný ústav výživy lidu v Praze Krči, Farmakologický ústav Lékařské fakulty Hygienické v Praze, Psychiatrická léčebna v Horních Beřkovicích, na Psychiatrické klinice 1. LF UK a VFN. V roce 1985 hostující profesor University v Sarajevu, v roce 197 hostující profesor McMaster University Hamilton, Ontario, Canada.\n\nÚčastnil se také výzkumu LSD v Československu.\n\n\n"}
{"id": "399485", "url": "https://cs.wikipedia.org/wiki?curid=399485", "title": "Racek tenkozobý", "text": "Racek tenkozobý\n\nRacek tenkozobý (\"Chroicocephalus genei\") je středně velkým palearktickým druhem racka z rodu \"Chroicocephalus\".\n\nDospělí ptáci se do jisté míry podobají racku chechtavému v prostém šatu, liší se čistě bílým zbarvením hlavy, delším krkem a delším tenkým zobákem. Nohy a zobák jsou ve svatebním šatu tmavě červené až červenohnědé, v prostém šatu pak oranžově červené. Mladí ptáci se liší od racka chechtavého ve stejném věku především tvarem zobáku a absencí tmavé kresby na hlavě; nohy i zobák jsou bledě oranžové.\n\nRacek tenkozobý hnízdí v oblasti Středozemního, Černého a Kaspického moře od Tuniska a jižního Španělska po Turecko a Írán; mimo to hnízdí také v Mauretánii. Částečně tažný, většina ptáků zimuje ve Středozemním moři, Egyptě a Perském zálivu. Zatoulaní jedinci byli zjištěni v severní Evropě, jižně po Nigérii a Keňu a východně po Thajsko.\n"}
{"id": "399486", "url": "https://cs.wikipedia.org/wiki?curid=399486", "title": "Cibule šalotka", "text": "Cibule šalotka\n\nCibule šalotka je druh zeleniny, botanicky patří do rodu česnek (\"Allium\"). Někdy je nazývaná též česnek askalonský, množilka i \"ošlejch\". Dříve byla udávána jako samostatný druh pod jmény \"Allium ascalonicum\" auct. non L. nebo \"Allium salota\" Dost., dnes většinou zahrnovaná poddruh \"Allium cepa\" jako \"Allium cepa\" var. \"aggregatum\".\n\nPrávě tak jako cibule kuchyňská byla i šalotka pěstována v pradávných dobách v Malé a Střední Asii. Odtud také její jméno - cibule askalonská, podle palestinského města Askalon, v jehož okolí byla nejvíce pěstována (dnes zříceniny Askalan). Ze starého Filištíniského města Askalonu přinesli si s sebou šalotku do Evropy křižáci.\n\nCelkově podobná cibuli kuchyňské. Charakteristickým znakem je, že se vytváří větší množství drobných cibulek v trsu („hnízdu“), které jsou jemnější chuti než klasická cibule kuchyňská. Listy jsou jednoduché, přisedlé, s listovými pochvami. Čepele jsou celokrajné, polooblé se souběžnou žilnatinou. Květy jsou oboupohlavné, ve vrcholovém květenství, jedná se hlávkovitě stažený zdánlivý okolík, ve skutečnosti to je stažené vrcholičnaté květenství zvané šroubel. Květenství je podepřeno toulcem. V květenství jsou často přítomny pacibulky. Okvětí se skládá ze 6 okvětních lístků narůžovělé až fialové barvy, se středním tmavě nachovým pruhem. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka. Tyto kultivary ale kvetou a plodí méně často než klasická cibule kuchyňská a většinou se rozmnožují vegetativně pomocí dceřiných cibulek. Na řezu všech cibulí šalotky vidíme na rozdíl od příbuzného česneku, že se skládají z masitých ztluštělých listových bází - suknic. Zásobní látkou cibulí je fruktan; to, co nás pálí (když ji krájíme), je éterický olej obsahující allylsulfidy. Ty jsou také příčinou toho, že cibule řadíme mezi koření. Cibule jsou také významným zdrojem vitamínu C a B, provitamínu A a látek, kterým říkáme fytoncidy (antibioticky účinné látky z vyšších rostlin, např. alliin z česneku, tomatin z rajských jablíček a lupulin z chmele).\n\nDnes se šalotka pěstuje ve všech zeměpisných šířkách, ve všech zemích světa. Nejlepší je začít sázet šalotku brzy na jaře, nejraději už koncem února nebo začátkem března. Šalotka z jarní výsadby dozrává do konzumní zralosti za 80 – 130 dní, podle klimatických podmínek. Po sklizni je třeba nechat rostliny ještě pár dní na záhonu, aby jim zaschla nať, vysoušení na přímém slunci je ideální. Šalotku neskladujte v uzavřených místnostech, potřebuje vzduch. Šalotku od kuchyňské cibule odlišuje jemnější chuť a vytrvalost – nejen na záhonu, ale také při skladování – neraší a nevyšeptává.\n\nPro svou jemnější chuť, než má cibule kuchyňská, má větší uplatnění jako kořenící příměs ve francouzské, ruské a americké kuchyni.\n"}
{"id": "399488", "url": "https://cs.wikipedia.org/wiki?curid=399488", "title": "Nakládaný hermelín", "text": "Nakládaný hermelín\n\nNakládaný hermelín je označení pro marinovaný hermelín (česká obdoba camembertu).\n\nNa přípravu nakládaného hermelínu existuje mnoho různých receptů. Shodují se většinou v tom, že hermelín se rozkrojí, okoření, mezi nakrájené poloviny se vloží plátky cibule. Následně se vše vloží do sklenice, kam se přidají ještě papričky (feferonky, kozí rohy, event. chilli papričky) a všechno se zalije olejem (často se používá také bobkový list a pepř, popř. česnek). Nechá se marinovat při pokojové teplotě několik dnů (zpravidla 2-4) nebo v chladu po dobu týdne až dvou. Konzumuje se zpravidla s pečivem.\n\n\n"}
{"id": "399489", "url": "https://cs.wikipedia.org/wiki?curid=399489", "title": "Česnek zlatožlutý", "text": "Česnek zlatožlutý\n\nČesnek zlatožlutý (\"Allium moly\") je druh jednoděložné rostliny z čeledi amarylkovitých.\n\nJedná se o vytrvalou cca 30–40 cm vysokou rostlinu s podzemní cibulí, cibule je kulovitá, až 2,5 cm v průměru, obalné šupiny papírovité, bílé. Lodyha je oblá, chabá, celá rostlina je sivá, na bázi jsou 1-3 přízemní listy, listy na lodyze chybí. Listy jsou přisedlé, čepele jsou kopinaté, kýlnaté, asi 20–30 cm dlouhé a 2–3 cm široké. Květy jsou uspořádány do květenství, jedná se o lichookolík (stažený šroubel), který je chudokvětý, polokulovitý až plochý, asi 4–6 cm v průměru. Květenství je podepřeno 2dílným toulcem, který je kratší než květenství. Okvětní lístky jsou cca 10 mm dlouhé a 4 mm široké, jasně žluté. Tyčinky jsou o něco kratší než okvětí. Plodem je tobolka, která je zahalena ve vytrvalém okvětí.\n\nDruh má svojí domovinu v západním Středomoří, a to v jz. Francii a v. Španělsku.\n\nV ČR to je nepůvodní druh. Je často pěstován jako okrasná rostlina a místy může zplaňovat.\n\n\n \n"}
{"id": "399504", "url": "https://cs.wikipedia.org/wiki?curid=399504", "title": "Spremberg", "text": "Spremberg\n\nSpremberg [šp-], lužickosrbsky Grodk (polsky \"Gródek\", v českém překladu „Městečko“, v němčině nazývané „Sprévská Hora“) je město v německém okrese Spree-Neiße, na historickém území Dolní Lužice, ve spolkové zemi Braniborsko u hranic se Saskem. \n\nLeží na řece Sprévě přibližně 120 km jihovýchodně od Berlína, 20 km jižně od Chotěbuzí, 25 km východně od Senftenbergu, 15 km severovýchodně od Hoyerswerdy a 23 km od hranice s Polskem. S více než 22 tisíci obyvateli je to sedmé nejlidnatější město Lužice. Je dnes jedním z kulturních center braniborských Srbů.\n\n\n"}
{"id": "399509", "url": "https://cs.wikipedia.org/wiki?curid=399509", "title": "Weißwasser", "text": "Weißwasser\n\nWeißwasser ( ) je velké okresní město na východě německé spolkové země Sasko, v okrese Zhořelec. Město leží na prameni řeky Strugy, přibližně směrem na jihovýchod od Hródku, Chotěbuze, severovýchodně od Budyšína, Drážďan, severně od Zhořelce (asi 40 km) a 110 km severozápadně Liberce. Má obyvatel.\n\n"}
{"id": "399527", "url": "https://cs.wikipedia.org/wiki?curid=399527", "title": "LR-87", "text": "LR-87\n\nLR-87 byl raketový motor na kapalné pohonné látky, vyvinutý na konci 50. let 20. století americkou společností Aerojet. Jedná se o světově první a jediný raketový motor, který je schopen (s úpravami) spalovat všechny tři nejpoužívanější druhy raketového paliva, kapalný kyslík a RP-1, kapalný kyslík a vodík a oxid dusičitý a aerozin 50 (směs 50% MMH a 50% UDMH). Byl používán na prvním stupni raket Titan, v roce 1986 byl zvažován pro koncepci těžké nosné rakety s nosností 45 000 kg Barbarian MM. Technicky se jedná o motor s otevřeným cyklem a regenerativně chlazenou tryskou a spalovací komorou, pozdější verze mají přídavné ablativně chlazené obruby. LR-87 posloužil jako předloha pro jeho menšího bratříčka LR-91, který je používán na druhém stupni raket Titan.\n\nPrvní používaná verze na raketách Titan I, spaloval kapalný kyslík a RP-1. Po vyřazení raket Titan I sloužil k různým účelům.\n\nProvozní parametry\n\nUpravená verze pro Titan II a použití nového paliva, oxidu dusičitého a aerozinu-50. Motor byl celkově lehčí a jednodušší než jeho předchůdce, částečně díky hypergolickým pohonným látkám (samozápalné), které nepotřebovaly zážehový systém.\n\nProvozní parametry\n\nModifikovaná verze LR-87-5 upravená pro potřeby programu Gemini. Parametry jsou podobné jako předchozí verze, má pouze nižší tlak v komoře a upravenou trysku, tah je také nepatrně nižší. Tato verze bylo používána pouze na raketách Titan 2 GLV\n\n\nVerze spalující kapalný kyslík a vodík. Vývoj probíhal současně s dalšími variantami na konci 50. let. Oproti LR-87-3 měl řadu změn souvisejících s použitím řidšího a chladnějšího kapalného vodíku. Změněny byli vstřikovače a palivová turbočerpadla. Proběhlo celkem 52 statických testů a všechny proběhli hladce, neobjevily se žádné závažné úniky paliva. Aerojet se zúčastnila výběrového řízení na nový motor pro druhý stupeň rakety Saturn IB a Saturn V. LR-87 LH2 byl nejlepší v 10 z 11 kritérií, NASA však vybrala Rocketdyne J-2. Získané zkušenosti posloužily při vývoji největšího raketového motoru všech dob, Aerojet M1\n\nZamýšlené parametry\n\n\n"}
{"id": "399528", "url": "https://cs.wikipedia.org/wiki?curid=399528", "title": "Proletkult", "text": "Proletkult\n\nProletkult (akronym z proletářská kultura, ) bylo komunistické kulturní hnutí usilující o rozvoj kultury a umění s orientací na proletariát. Hnutí působilo v carském Rusku a později na celém území SSSR (a velmi okrajově i v Mongolsku a Tuvinské lidové republice). Po vítězství bolševismu jeho význam dramaticky narostl, avšak v polovině dvacátých let vinou vnitřních rozporů a politických okolností prakticky zaniklo. Nezanedbatelný vliv mělo uskupení i v zahraničí.\n\nSociální demokrat a od roku 1903 bolševik Alexandr Alexandrovič Bogdanov pracoval na „supervědě“ tektologii, ve které kombinoval myšlenky Marxe a Saint-Simona, kteří však podle Bogdanova hrubě zanedbávali nezbytnost vytvoření nového pozitivního všelidového umění a kultury.\n\nNa základě tohoto přesvědčení založil v roce 1906 hnutí Proletkult, k němuž se později připojovali další intelektuálové, umělci a vizionáři. Hnutí však mělo do pádu cara jen malý vliv.\n\nSložení sympatizantů hnutí však již anticipovalo budoucí názorový konflikt mezi:\n\n\nV době revoluční a porevoluční politické nestability se Proletkult věnoval propagandistické a osvětové činnosti. Vzhledem k situaci (například úrovni gramotnosti) především produkoval plakáty a organizoval divadelní vystoupení, v nichž populární formou seznamoval veřejnost se svými ideály.\n\nPo překonání anomie se objevili vlivní kritici Proletkultu, kteří se domnívali, že proletářská kultura by měla vznikat „zdola“. Rovněž Lenin nebyl hnutí příliš nakloněn, protože nezapadalo do jeho nové ekonomické politiky. Rovněž konflikt v hnutí se prohloubil (například ve sporech okolo Tatlinovy Věže třetí internacionály). Nakonec pozdější velké budovatelské projekty (například Magnitogorsk) často realizovali zahraniční umělci, především němečtí levicoví architekti a urbanisté, protože domácí umělci zabředávali v nepraktických diskuzích o urbanizačních a deurbanizačních teoriích, o způsobech nastolení souladu prostorového uspořádání pracovních, rekreačních a obytných zón s komunistickým životním stylem.\n\nNeustálé teoretické diskuse umělců spojených s Proletkultem zakládaly podezření z politické nespolehlivosti. Tyto okolnosti přispěly k etablování části bývalých proburžoazních elit (například realizování Leninova mausolea Ščusevem). Po opuštění NEPu a nástupu Stalina došlo prakticky k zániku sovětské avantgardy a Proletkultu.\n\n"}
{"id": "399529", "url": "https://cs.wikipedia.org/wiki?curid=399529", "title": "Čertovy skály (okres Vsetín)", "text": "Čertovy skály (okres Vsetín)\n\nČertovy skály jsou přírodní památka o celkové rozloze 0,15 ha v obci Lidečko v okrese Vsetín vyhlášená v roce 1966. Předmětem ochrany je ojedinělý výchoz vypreparovaných paleogenních pískovců magurského flyše dokumentující strmé uložení pískovců spodních luhačovických vrstev v podobě svisle nakloněné lavice odhalené erozně denudační činností vody. Nově byla památka vyhlášena Nařízením Zlínského kraje č. 1/2019 z 11. února 2019 s účinností od 8. března 2019.\n\nPřírodní památka Čertovy skály je výraznou krajinnou dominantou, ležící při severním okraji obce Lidečko v údolí říčky Senice. Jedná se o 150 metrů dlouhou pískovcovo - slepencovou lavici s až 25 metrů vysokými skalními stěnami. Severně od Čertových skal vytváří říčka Senice soutěsku Lomensko, která je předělem mezi Javorníky a Vizovickou vrchovinou.\n\nZhruba 600 metrů vzdušnou čarou na severozápad se nachází vrchol Kopce (699 m n. m.) s pozůstatky pravěkého hradiště a stejnojmennou přírodní památkou. Severně od skal na úbočí masívu Kopce se nachází několik pramenů a studánek - pramen \"U Čertových skal, Nad Čertovkama\" a \"Ve Vysoké hoře.\" Asi 2 kilometry východním směrem leží obec Pulčín a zhruba o kilometr dále národní přírodní rezervace Pulčín - Hradisko se známým skalním městem.\n\nČertovy skály jsou velmi známou a oblíbenou horolezeckou lokalitu. Přispívá k tomu mimo jiné i skutečnost, že zdejší pískovec je velmi tvrdý a kompaktní. Celkem je zde vyznačeno horolezeckých 100 cest, od obtížnosti 5 až po 9+.\n\nPřístup ke skalám je velmi snadný. Auto lze zaparkovat přímo pod skalami nebo u nedalekého motorestu. Autobusová zastávka \"Lidečko, Čertovy skály\" je od přírodní památky vzdálena zhruba 200 metrů. Údolím říčky Senice v těsném sousedství skal vede též frekventovaná mezinárodní železniční trať č. 280 Hranice na Moravě - Horní Lideč - Púchov. Železniční zastávka \"Lidečko ves\" na této trati je od Čertových skal vzdálena 1 kilometr.\n\nPodél skal prochází modře značená turistická cesta, která je zde součástí tzv. \"Hornolidečské magistrály,\" určené pro pěší i pro cyklisty. Od rozcestí pod skalami severozápadním směrem je tato cesta zároveň totožná s naučnou stezkou Vařákovy paseky.\n\n"}
{"id": "399534", "url": "https://cs.wikipedia.org/wiki?curid=399534", "title": "Vintage print", "text": "Vintage print\n\nVintage print je první fotografie, kterou fotograf – autor zhotoví vlastnoručně z vyvolaného vlastního negativu.\n\nVintage printy se považují za originál uměleckého díla, jinak je možné získat libovolné množství kopií z jednoho negativu. Většinou to znamená, že tyto originály jsou podepsány autorem. Na trhu s uměním se tento termín používá ještě pro označení starých tisků – obzvláště z počátku 20. a 19. století například pro litografie (kamenotisky), lepty, rytiny nebo oceloryty. Od sedmdesátých let dvacátého století do této kategorie lze zahnout také metodu cromalin.\n\nTisky, které vznikly do roku 1800, se nazývají \"tisky starých mistrů\" (anglicky \"Old master prints\"). \n\nNa konci 60. let našel Bill Hendrie původní originály \"Matky přistěhovalkyně\" (\"Migrant Mother\") a 31 dalších vintage printů Dorothey Langové v kontejneru v San José. Po smrti Hendrieho a jeho ženy tyto fotografie znovuobjevila při vyklízení domova rodičů jejich dcera Marian Tankersley. \n\nV roce 1998 se vyretušovaná fotografie Matky dostala na známku o nominální hodnotě 32 centů americké poštovní služby u příležitosti oslavné série 30. let dvacátého století. Tisk známky byl neobvyklý, neboť dcery Katherine McIntosh (vlevo) a Norma Rydlewski (v náručí Thompsonové) byly ještě v době tisku naživu a \"je velmi neobvyklé pro poštovní služby tisk známky s podobiznami jednotlivců, kteří nejsou mrtví nejméně 10 let\".\n\nVe stejném měsíci, kdy byla vydána americká známka, byla na aukci Sotheby's v New Yorku prodána fotografie s ručně psanými poznámkami Langeové a jejím podpisem za 244 500 dolarů. V listopadu 2002 se prodal vintage print \"Matky\" od Dorothey Langeové prodal na New York Christie za 141 500 dolarů. V říjnu 2005 anonymní kupec vyplatil 296 000 dolarů v Newyorské Sotheby za nově objevený snímek Langeové. Jeho cena celkem šestkrát překročila původní nabízenou sumu.\n"}
{"id": "399537", "url": "https://cs.wikipedia.org/wiki?curid=399537", "title": "Přečerpávací vodní elektrárna Štěchovice", "text": "Přečerpávací vodní elektrárna Štěchovice\n\nPřečerpávací vodní elektrárna Štěchovice je vodní dílo na řece Vltavě. Pod označení Štěchovice II pracuje ve společném technologickém celku se středotlakou elektrárnou Štěchovice I. Byla vybudována v letech 1942 -1947 jako v pořadí třetí velká přečerpávací elektrárna v Československu.\n\nStrmé a úzké údolí řeky Vltavy na 84,3 říčním kilometru se v projektech na energetické využití vodní síly objevuje již od roku 1911. Hlavním důvodem bylo splavnění Svatojánských proudů v kombinaci s energetickým využitím přirozeného průtoku řeky. Proto zde již v roce 1937 začala stavba průtočné elektrárny. Místo však poskytovalo mimořádné disposiční poměry pro vybudování přečerpávací elektrárny. Úspěšné zprovoznění přečerpávací elektrárny na Černém jezeře na Šumavě v roce 1930 a přečerpávací elektrárny Pastviny na Divoké Orlici v roce 1938 bylo popudem pro stavbu elektrárny na Vltavě, a to se společnou strojovnou s právě budovanou průtočnou elektrárnou. Vrch se širokým a plochým temenem, nacházející se v těsné blízkosti právě budovaného vodního díla nabízel natolik atraktivní podmínky, že stavba přečerpávacího systému byla zahájena v době války, kdy většina pracovních sil byla použita pro válečnou výrobu. V lednu 1942 zadaly Ústřední elektrárny a.s. provedení prací konsorciu Ing. J. Domanský-Kress. Dodávkou strojního a elektrického zařízení byly pověřeny Českomoravské strojírny, Škodovy závody a Vítkovické železárny.\n\nNa vrchu Homoli bylo vytěženo 190 000 m měkkého výkopu a 348 000 m výlomu ve skále.\n\nElektrárna byla uvedena do provozu v roce 1947. V této době byly reverzní turbíny teprve ve fázi zkoušek prototypů a čerpání vody do nádrže zajišťovala dvě čerpadla o celkovém výtlačném průtoku 14 m/s při spotřebě 35,4 MW. Výkon elektrárny 40 MW poskytovaly dvě Francisovy turbíny o hltnostech 2 x 12,5 m/s.\n\nRoční spotřeba elektrické energie pro čerpání byla v rozmezí 55 – 75 milionů kWh. Roční výroba se pohybovala mezi 30 až 40 miliony kWh.\n\nV době dostavby byla nejvýkonnější přečerpávací elektrárnou v Československu. S rostoucí výrobou elektrické energie však poměr jejího výkonu k celkovému instalovanému výkonu v zemi klesal a elektrárna byla později zhruba desetinásobně překonána přečerpávacími elektrárnami Dalešice a Dlouhé stráně. Pro zastaralost čerpadlového provozu byla v roce 1991 odstavena k rekonstrukci. Při zachování parametrů akumulačního systému a většiny potrubní a elektrorozvodné části byla čerpadla a turbíny zaměněny za jedinou reverzní Francisovu turbínu. \n\nAkumulačním zdrojem systému je nádrž pětiúhelníkového tvaru o ploše zhruba 5 ha, hloubce 10 metrů a objemu 500 000 m. Nádrž byly vybudována na plochém temeni kopce Homole vyhloubením v zemině a skále a přehrazením terénních nerovností. Výška betonových zdí se pohybuje v rozmezí 12 – 16 metrů. Dno nádrže je jílovité a zajišťuje minimální propustnost. Součástí nádrže je betonový přeliv pro havarijní případ přečerpání nádrže. Za celou dobu provozu došlo k této situaci dvakrát. Hladina nádrže navazuje na vyrovnávací komoru, která v podobě otevřeného válce o výšce 35 metrů slouží k vyrovnávání rázů, které vznikají při změně režimu.\n\nRozsah výšky pracovní hladiny se pohybuje v rozmezí 410 až 419 m.n.m. Průměrný pracovní spád je 214 metrů. \n\nPři zachování potřebného minimálního objemu v nádrži vstupuje voda do strojovny vtokového objektu, kde jsou klapkové uzávěry profilu potrubí.\n\nSpojení s elektrárnou zajišťuje dvojité potrubí o průměru 1,7 – 2 m o délce 590 metrů, zajišťující převýšení až 219,5 metrů. Podél potrubního vedení vede lanovka pro zaměstnance a je překlenuto lávkou pro chodce, která je součástí Naučné stezky Svatojánské proudy. \n\nV přibližně 45 metrů hluboké strojovně je umístěno soustrojí pro čerpání vody a výrobu elektrické energie. \n\nReverzní Francisova turbína o průměru 2 200 mm a hltnosti 24 m/s poskytuje maximální výkon 50 000 kW. Motorgenerátor při jmenovitém napětí 13,8 kV poskytuje činný výkon 45 050 kW. V čerpacím provozu soustrojí zajišťuje při příkonu 48 500 kW čerpací průtok 21,1 m/s.\n\nÚčinnost malého přečerpávacího cyklu je 75%. Požadavky na plný výkon je systém z nečinnosti schopen splnit za 100 sekund. \nDo roku 1991 přečerpávací elektrárna vyrobila 1 650 000 MWh většinou špičkové energie. Projektovaná roční výroba po rekonstrukci je 62,33 GWh. \n\nSoustrojí přečerpávací i středotlaké elektrárny byla vážně poškozena během povodní v roce 2002. Po generálních opravách byly postupně uvedeny do provozu v letech 2004 a 2005. \n\nV historii české vodní energetiky sehrála elektrárna Štěchovice II průkopnickou roli a a zkušenosti z jejího provozu poskytovaly základní materiál pro projekty dalších velkých přečerpávacích elektráren. \n\n\n"}
{"id": "399539", "url": "https://cs.wikipedia.org/wiki?curid=399539", "title": "Štěpán III. Uherský", "text": "Štěpán III. Uherský\n\nŠtěpán III. (maďarsky: \"III. István\", slovensky: \"Štefan III.\", chorvatsky: \"Stjepan III.\"; v létě 1147 – 4. března 1172) byl král Uherska v letech 1162 až 1172. Nastoupil na trůn jako nezletilý, přičemž musel čelit svému strýci, který si s podporou byzantské říše uzurpoval vládu.\n\nPo smrti krále Gejzy II. v roce 1162 nastoupil Štěpán, Gejzův nezletilý syn, na uherský trůn přes odpor svého strýce Štěpána IV. Byzantský císař Manuel I. Komnenos brzy poté vytáhl k dunajské hranici, neboť chtěl v Uhrách dosadit sobě více nakloněného panovníka, kterým byl Štěpán IV., manžel Manuelovy neteře Marie Komneny. Arpádovce se snažil získat pro podporu papeže Viktora IV. i Fridrich I. Barbarossa, který pověřil zásahem mimo jiných i českého krále Vladislava II. Vladislav hájil Štěpána III. a zásadu primogenitury. Roku 1164 vstoupili Češi za velkého drancování na uherské území a setkali se s byzantskými sbory. K bitvě mezi nimi nedošlo, Manuel ustoupil za Dunaj a Vladislav dosáhl uznání Štěpána III. Králův bratr Béla získal od bratra dlouho odpíraný úděl a vnučka českého krále Helena (dcera Bedřicha) se provdala za císařova příbuzného.\n\nV roce 1172 se Štěpán III. setkal se svým tchánem, rakouským markrabětem Jindřichem, který byl na pouti do Svaté země. Během tohoto setkání náhle onemocněl a zemřel. Pohřbený je v Ostřihomi.\n\nŠtěpánovou manželkou byla Anežka Babenberská, dcera rakouského markraběte Jindřicha II. Jasomirgotta a jeho druhé manželky Theodory Komnenovny. Ke svatbě došlo roku 1166, když Štěpán zrušil zasnoubení s dcerou haličského knížete Jaroslava Osnomysla. Z manželství se možná narodil syn Béla, který ale zemřel ještě před svým otcem.\n\n"}
{"id": "399546", "url": "https://cs.wikipedia.org/wiki?curid=399546", "title": "Livij Stěpanovič Ščipačev", "text": "Livij Stěpanovič Ščipačev\n\nLivij Stěpanovič Ščipačov ( 4. srpna 1926 – 21. ledna 2001) byl ruský malíř, výtvarník a herec.\n\nByl to syn známého básníka Stěpana Ščipačeva. Navštěvoval uměleckou školu pro zvláště nadané děti a po ní Surikovovův institut, ve třídě malířství. Později se stal členem Svazu umělců SSSR.\n\nJeho práce jsou v mnoha galeriích po celém Rusku, včetně té nejslavnější Treťjakovské v Moskvě. Jeho tvorbu byste ale nalezli i ve sbírkách zahraničních. Pracoval rád a pilně po celý život až do smrti.\n\nByl otevřeným a srdečným člověkem a měl mnoho přátel, které miloval a jichž si cenil. Jeho vdova, dcera a vnuk střeží veškerý jeho umělecký odkaz.\n\nMěl mimo to i mnoho jiných zájmů; jako například antickou numismatiku, archeologii, psal novely.\n\nRoku 1940 vytvořil hlavní roli ve filmu Timur a jeho parta, který měl velký úspěch a podnítil mohutné timurovské hnutí po celém Sovětském svazu.\n\nZa svého života se zúčastnil mnoha vzpomínkových akcí na spisovatele Arkadije Gajdara a timurovského hnutí, jehož byl v mládí čelným propagátorem.\n\nRoku 1942 hrál ještě v druhém pokračování filmu o Timurovi, ale později se již věnoval pouze výtvarné práci.\n\n"}
{"id": "399551", "url": "https://cs.wikipedia.org/wiki?curid=399551", "title": "0. dynastie", "text": "0. dynastie\n\n0. dynastie (tj. „nultá dynastie“) je konvenční označení zavedené v egyptologii pro krále starověkého Egypta, kteří jsou doloženi před 1. dynastií, tedy v samém závěru tzv. Předdynastické doby, ale ještě před Archaickou dobou. Přisuzuje se jim úhrnná doba vlády přibližně 200–250 let a končí kolem roku 3150 př. n. l.\n\nNejde o egyptskou dynastii v pravém slova smyslu, ale o klasifikační konstrukci založenou na interpretaci archeologických nálezů a jejich uspořádání v relativní chronologii. Starověcí Egypťané si sice byli vědomi toho, že před 1. dynastií vládli nějací králové, nicméně je interpretovali mytologicky, např. jako Bau z Pe a Nechenu, a nikoli historicky. Proto také nebyli součástí jejich historické paměti a neobjevují se v Manehtově systému dynastií. Archeologicky doba 0. dynastie odpovídá kultuře Nakáda III.\n\nS pojmem nulté dynastie úzce souvisí i tzv. dynastická rasa, což byla teoretická konstrukce vysvětlující tehdy zdánlivě náhlý vzestup egyptské kultury příchodem cizí vyspělejší rasy na konci pravěku, z jejíž řad pocházeli první vládcové a zapříčinili rychlý kulturní vzestup Egypta na počátku Archaické doby. V současné době je ale tato teorie považována za chybnou a překonanou.\n\n"}
{"id": "399563", "url": "https://cs.wikipedia.org/wiki?curid=399563", "title": "Stříž", "text": "Stříž\n\nStříž je odborný výraz pro\n\nStříhání ovcí se provádí nejčastěji přístroji, které pracují na stejném principu jako kadeřnické nůžky. Jsou poháněny motorem zavěšeným na stěně vedle pracoviště stříhače.\nOvce se stříhají zpravidla dvakrát do roka. Výsledek stříhání – stříž z jedné ovce je celistvé rouno o váze 2-6 kg. Velmi zkušený a zručný pracovník může ostříhat až 20 ovcí za hodinu.\n\nPodobným způsobem jako ovce se stříhají srsti ostatních zvířat, která dávají textilní vlákna.\n\n\nKe zpracování v přádelně přichází stříž slisovaná do balíků, zde pak prochází před vlastním předením procesem \"rozvolňování\" a mykání (podobně jako přírodní vlákna).\n\nNaprostá většina stříží pro netkané textilie se rovněž rozvolňuje a myká, jen u materiálu kratšího než cca 20 mm se tvoří rouno (bez mykání) na sítových bubnech.\n\n\n- na speciálním sekacím stroji, na kterém se vlákna sekají a následovně slepují do rouna a nebo\n- přídavným sekacím válcem na stroji na netkané rohože.\n\n"}
{"id": "399568", "url": "https://cs.wikipedia.org/wiki?curid=399568", "title": "IK", "text": "IK\n\nSpojení písmen I a K může mít různé významy:\n\n\n\n"}
{"id": "399569", "url": "https://cs.wikipedia.org/wiki?curid=399569", "title": "Hariščandra", "text": "Hariščandra\n\nHariščandra (maráthsky हरिश्चंद्र, \"Hariśčaṅdra,\" hindsky हरीशचंद्र, \"Haríśačaṅdra,\" anglicky \"Harischandra Range)\" je horské pásmo, které se táhne v délce asi 50 km západovýchodním směrem v indickém státě Maháráštra, jižně od města Nášik a od pohoří Kalsúbáí, východně od mumbajské aglomerace a severně od Puné. Na východě přechází v Dekánskou plošinu, na západě ostře padá ke Konkánskému pobřeží.\n\nHlavním turistickým magnetem pohoří je starobylá horská pevnost Hariščandragad (indické výrazy \"gad, gadh\" a \"garh\" pocházejí ze stejného základu jako slovanské \"grad, hrad),\" jejíž kořeny sahají snad až do 6. století. Součástí pevnosti jsou jeskyně zasvěcené Višnuovi a chrám Hariščandréšvar. Dech beroucí výhledy se otevírají z nedalekého převislého útesu Konkan Kada.\n\n"}
{"id": "399572", "url": "https://cs.wikipedia.org/wiki?curid=399572", "title": "Augustin Vološin", "text": "Augustin Vološin\n\nAugustin Ivanovič Vološin (17. března 1874 Kolečyn u města Mižhirja – 19. července 1945 Moskva; byl podkarpatskoruský duchovní řeckokatolické církve, učitel a československý politik.\n\nUž v roce 1920 patřil k předním politickým aktivistům na Podkarpatské Rusi. Podílel se na založení Ruské rolnické strany.\n\nVe 20. letech působil jako poslanec Národního shromáždění republiky Československé, kam byl zvolen při parlamentních volbách v roce 1925 za tehdejší Československou stranu lidovou, respektive za s ní sdruženou formaci Křesťansko-lidová strana Podkarpatské Rusi, kterou Vološin vedl. Jejími sympatizanty byli především řecko-katoličtí zemědělci a podpory se jí dostávalo od řecko-katolického kléru. Měla ovšem proukrajinskou orientaci. Ve 20. letech šlo o stranu loajální vůči ČSR, ve 30. letech se prohlubovala její orientace na nacistické Německo. Šlo o menší formaci. V rámci Podkarpatské Rusi získávala v parlamentních volbách cca 2-4 % hlasů.\n\nPodle údajů k roku 1925 byl Vološin povoláním ředitelem učitelského ústavu v Užhorodě.\n\nV říjnu 1938 byl jmenován předsedou autonomní vlády Podkarpatské Rusi. Stál pak v čele tří po sobě jdoucích kabinetů (první vláda Augustina Vološina, druhá vláda Augustina Vološina a třetí vláda Augustina Vološina), kde kromě premiérské funkce zastával i některé další resorty (například ve své první vládě byl i ministrem financí, průmyslu, obchodu a živností, školství a zemědělství). Poté byl prezidentem samostatného státu Karpatská Ukrajina, který existoval od 15. března do 18. března 1939. Pak se uchýlil do Prahy, kde žil během celé druhé světové války jako soukromá osoba. V roce 1945 (po osvobození Prahy) byl sovětskou vojenskou kontrarozvědkou Směrš odvlečen do Moskvy, kde zemřel ve vězení údajně na infarkt.\n\nAugustin Vološin byl 15. března 2002 jmenován Hrdinou Ukrajiny.\n\n\n"}
{"id": "399578", "url": "https://cs.wikipedia.org/wiki?curid=399578", "title": "Brettonwoodský systém", "text": "Brettonwoodský systém\n\nBrettonwoodský (měnový) systém byl systém regulace mezinárodních měnových vztahů založený na režimu pevných směnných kurzů. Vyžadoval od každé členské země, aby udržovala fluktuaci svých směnných kurzů v rozpětí jednoho procenta kolem pari hodnoty vyjádřené v amerických dolarech. Pojmenován je podle okresu Bretton Woods v New Hampshire, USA, kde byl systém v roce 1944 dohodnut. Trval od roku 1945 do srpna 1971.\n\nAž do začátku první světové války byla hodnota jednotlivých měn navázána na zlato (například americký dolar byl definován jako 1/20 unce zlata), a toto navázání znemožňovalo vydávat nové ničím nekryté peníze. Enormní válečné výdaje vedly válčící strany k opuštění zlata a inflaci, protože inflace je svého druhu zdanění, na rozdíl od skutečných daní však jej není třeba veřejně vyhlašovat a lze jej provádět i bez vědomého souhlasu veřejnosti. Všechny významné měny se tak znehodnocovaly, dolar o něco méně, neboť Spojené státy vstoupily do války později. Po skončení první světové války se už ani jedna ze stran k původnímu standardu nevrátila.\n\nV červenci 1944 se v hotelu \"Mount Washington\" v okresu Bretton Woods v New Hampshire, USA konala jednání mezi 44 zeměmi (v nichž měly hlavní slovo Velká Británie a Spojené státy americké) o nové koncepci peněžního systému, která by v poválečném světě mohla být zavedena. Výsledkem byla tzv. brettonwoodská dohoda (též opisně nazývaná \"standard ekvivalence dolaru a zlata\") coby první globální peněžní konstituce. Body této konference se promýšlely dva roky dopředu. Podstatou dohody bylo napojení amerického dolaru na zlato a všech ostatních měn na dolar. Dolar sám byl fixován jako 1/35 unce zlata. Směňovat dolary za zlato ovšem směly pouze vlády, nikoliv občané. Dohoda byla podepsána všemi 45 zúčastněnými zeměmi a v následujícím roce, 1945, vstoupila v platnost.\n\nJako zástupci Československa byli jednání přítomni Ladislav Feierabend, Jan Viktor Mládek, Antonín Basch, Ervin Exner a Josef Hanč.\n\nAmerický dolar získal status oficiální celosvětové rezervní měny, od které navíc budou měny ostatních zemí odvozeny. Současně Spojené státy musely garantovat směnitelnost dolaru za zlato v pevně stanoveném kurzu 35 dolarů za trojskou unci zlata (jednalo se o jistou formu zlatého standardu). V zájmu centrálních bank ostatních států bylo vytvořit si dostatečné měnové rezervy právě v amerických dolarech. To zpětně zvýšilo atraktivitu této měny a posílilo její postavení v poválečném světě.\n\nBrettonwoodská dohoda dala vzniknout Stabilizačnímu fondu, později Mezinárodnímu měnovému fondu, který na nově vzniklý systém začal dohlížet. Dále pak vznikla Mezinárodní banka pro obnovu a rozvoj, později Světová banka (\"World Bank\", WB). Naopak, bylo navrženo zrušení Banky pro mezinárodní vypořádání (\"the Bank of International Settlements\") za flagrantní spolupráci s nacistickým režimem, ale tento krok nakonec na konferenci neprošel (i vzhledem k nutnosti formy předpokládaných poválečných reparací Německa).\n\nKonverze dolaru za zlato nebyla vymahatelná jednotlivcem, ale měly na ni nárok centrální banky jiných zemí. V důsledku to znamenalo, že centrální banka Spojených států (Federální rezervní systém) byla povinna na žádost bank jiných zemí směnit dodanou sumu dolarů za odpovídající množství zlata.\nVlády Spojených států však postupně produkovaly více papírových peněz, než by odpovídalo tomuto kurzu. Ostatní země, zvláště Francie, na to reagovaly požadavky na směnu dolarů za zlato, což vedlo k odčerpávání zlata drženého americkými bankami z území Spojených států a USA o své měnové zlato přicházely. Vzhledem k tomu, že Spojené státy americké měly po druhé světové válce značné zásoby zlata, se držel systém poměrně dlouho, ale koncem 60. let (zejména po programu „zbraní a másla“ prezidenta Lyndona Johnsona) se začal rozpadat.\n\nSpojené státy na to v březnu 1968 reagovaly úpravou, podle které mělo být americké měnové zlato obchodováno zcela odděleně (stále za cenu 35 dolarů za unci) od zlata na světových trzích. Ostatní vlády se zavázaly neprodávat ani nenakupovat toto zlato jinde. V srpnu roku 1971, kdy o splnění závazku podle brettonwoodské dohody zažádaly Francie a Velká Británie, jim tehdejší prezident Richard Nixon nevyhověl a 15. srpna tzv. \"uzavřením zlatého okna\" brettonwoodský systém zrušil. To vedlo k éře pohyblivých devizových kurzů. Cena zlata během několika měsíců od konce Brettonwoodské dohody vzrostla řádově desetinásobně.\n\nNástupcem Brettonwoodského systému byla Smithsoniánská dohoda, podepsaná v prosinci 1971. Americký prezident Nixon ji nazval \"Největší měnovou dohodou v dějinách lidstva\". Dohoda zafixovala kurzy mnohých evropských měn vůči dolaru (kurzy byly podhodnocené). Spojené státy navíc devalvovaly oficiální kurz dolaru na 1/38 unce zlata. Pokračující inflace v USA ale vedla k tomu, že bylo stále obtížnější udržet stávající nadhodnocený kurz dolaru, a již v březnu 1973 se smithsoniánský systém zhroutil.\n\n\n"}
{"id": "399580", "url": "https://cs.wikipedia.org/wiki?curid=399580", "title": "Ik (přítok Kamy)", "text": "Ik (přítok Kamy)\n\nIk nebo Velký Ik ( nebo , , nebo ) je řeka v Baškortostánu a v Tatarstánu v Rusku. Je dlouhá 571 km. Povodí řeky je 18 000 km².\n\nProtéká převážně územím Bugulmsko-belebejské vrchoviny. Ústí zleva do Kamy.\n\nZdrojem vody jsou převážně sněhové srážky. Průměrný roční průtok vody u vesnice Nagajbakovo činí 45,5 m³/s. Zamrzá ve druhé polovině listopadu a rozmrzá v polovině dubna.\n\nVodní doprava je možná do vzdálenosti 100 km od ústí. Na řece leží město Okťabrskij. V povodí řeky se těží ropa.\n"}
{"id": "399596", "url": "https://cs.wikipedia.org/wiki?curid=399596", "title": "Túpac Amaru I.", "text": "Túpac Amaru I.\n\nTúpac Amaru († 24. září 1572 Cusco) byl posledním z řady panovníků incké říše, vládl poslednímu nezávislému inckému území – Vilcabambě. Byl také bratrem předchozího inky Titu Cusi Yupanqui.\n\nZa panování Túpaca Amarua španělský místokrál Peru Francisco de Toledo napadl a dobyl Vilcabambu pomocí expedičního sboru 250 Španělů a 2000 indiánů. \n\nTúpac Amaru a jeho rodina byli zajati na útěku a odvedeni do Cusca. Inka zde byl soudcem Gabrielem Loarte odsouzen k trestu smrti. Túpac Amaru byl popraven stětím hlavy dne 24. září 1572 na náměstí v Cuscu. Tím zanikl poslední pozůstatek někdejší incké říše a conquista oblasti byla definitivně ukončena.\n\nPoslední inka Túpac Amaru a poslední území mimo kontrolu Španělů byli brzy mytologizovány. Z Túpaca Amarua se stal symbol využívaný v politice dodnes. Když na sklonku 18. století propuklo do té doby nejzávažnější protišpanělské povstání v Peru, jeho vůdce \"José Gabriel Condorcanqui\", přijal jméno Túpac Amaru II. \n\nPodobně toto jméno ke své legitimizaci využíval v letech 1968–1975 režim vojenské junty prezidenta Juana Velasca Alvarada. V 80. a 90. letech 20. století v Peru dokonce fungovala teroristická organizace s názvem Revoluční hnutí Túpac Amaru (\"Movimiento Revolucionario Túpac Amaru\").\n\n"}
{"id": "399598", "url": "https://cs.wikipedia.org/wiki?curid=399598", "title": "Václav Kopta", "text": "Václav Kopta\n\nVáclav Kopta (* 21. června 1965 Praha) je český herec, muzikant, komik a moderátor.\n\nJe synem textaře Pavla Kopty a vnukem básníka a překladatele Josefa Kopty. Svoji nynější manželku Simonu Vrbickou poznal při studiu na Pražské konzervatoři, kde studoval hudebně dramatický obor. Během studia hostoval v divadle E. F. Buriana a ve Vinohradském divadle. Mají dcery Františku (* 1998) a Janu (* 2001).\n\nOd roku 1986 je stálým členem hudebního divadla Semafor. Zde účinkoval v řadě představení, např. \"Jonáš\",\" Na poříčí dítě křičí\", \"Vetešník\", \"Ach ta láska nehezká\", \"V hlavní roli písnička\", \"Pré\", \"Mé srdce je Zimmer frei\", \"To nám to pěkně začíná\", \"80 svíček na ztraceným dortu\" aj.\n\nVe filmu zazářil již ve svých osmnácti letech rolí idealistického studenta ve filmu \"Sněženky a machři\". Poté však z televize a filmu na dlouhý čas zmizel. Do povědomí veřejnosti se vrátil až po více jak dvaceti letech ve filmu \"Sněženky a machři po 25 letech\", kde hrál již dospělého účastníka srazu bývalých studentů na horách. Poté se začal pravidelněji objevovat ve filmu a v televizi zejména ve vedlejších rolích.\n\nV roce 2018 moderoval vyhlášení cen Český lev.\n\nV roce 2019 vydal povídkovou knihu:\nVáclav Kopta s lehkostí a nadhledem vzpomíná na vlastní dospívání, na příhody z branže i rodinného života. Humorné vyprávění zavede čtenáře nejen do kraje autorova dětství, na pražskou Hanspaulku a do Libochovic, ale také do Berlína, na Rujánu nebo do jižních Čech. Ilustrátorem knihy byl bratr Václava Kopty Jan.\n\nJako spoluautor se podílel na několika muzikálech\n\nCelkem 33 let byl členem divadla Semafor. Jako hráč na klavír byl členem několika kapel (BossaNova, Bluesberry aj.), dnes je členem skupiny Wooden Shoes a své vlastní kapely Václav Kopta & band.\n\nJe autorem desítek písňových textů pro řadu populárních zpěvaček, např. Hana Zagorová, Marta Kubišová, Leona Machálková.\n\n\nNa TV Nova vystupoval v pořadu \"Mr. GS\" (2008 — 2010), kde dělal hudební doprovod. Od roku 2014 hrál jednu z hlavních rolí v seriálu TV Nova \"Ulice\". Později ze seriálu odešel.\nOd roku 2015 moderuje v České televizi pořad \"Zpívá celá rodina\". Od roku 2019 má na České televizi vlastní talk show s názvem \"Koptashow\". V letech 2019 a 2020 moderoval vyhlášení cen Český lev, v roce 2020 také soutěžní televizní pořad amatérských cukrářů Peče celá země (spolu s Terezou Bebarovou).\n\n\n\n\n\n"}
{"id": "399602", "url": "https://cs.wikipedia.org/wiki?curid=399602", "title": "LR-91", "text": "LR-91\n\nLR-91 je raketový motor na kapalné pohonné látky. Je zmenšenou verzí motoru LR-87 a byl stejně jako jeho větší bratr vyvinut na počátku 50. let 20. století americkou společností Aerojet. Konstrukčně je téměř shodný s LR-87, vzhledem k menší velikosti však nedisponuje úplným regeneretivním chlazením. Regenerativně je chlazena pouze spalovací komora, tryska je chlazena ablativně (odtáváním ochranné vrstvy). Zpočátku používal jako palivo RP-1 a kapalný kyslík, později byl přepracován pro použití dlouhodobě skladovatelných látek, Aerozin-50 (směs 50% hydrazin a 50% UDMH) a oxidu dusičitého. Tryska má vysoký expanzní poměr, přizpůsobený pro použití za nízkého atmosférického tlaku. Na rozdíl od LR-87 nebyl přepracován pro použití kapalného vodíku. Byl používán na druhém stupni raket Titan.\n\n\n\n"}
{"id": "399608", "url": "https://cs.wikipedia.org/wiki?curid=399608", "title": "Ďábel a slečna Chantal", "text": "Ďábel a slečna Chantal\n\nĎábel a slečna Chantal (portugalsky \"O Demónio e a Senhorita Prym\") je román brazilského spisovatele Paula Coelha vydaný poprvé roku 2000, v Česku vydalo nakladatelství Argo, společně přeložily: Marie Havlíková a Pavla Lidmilová.\n\nRomán je závěrečným dílem trilogie nazvané \"A dne sedmého...\" Všechny tři knihy nám ukazují, že veliké změny se dějí během krátké doby.\nDruhý díl trilogie se jmenuje \"Veronika se rozhodla zemřít\" a první díl \"U řeky Piedra jsem usedla a plakala\".\n\nDěj nás zavede do malé vesničky Viscos. Vesnice má tři ulice, hospodu, kostel a hřbitov.\nV posledních letech se i zde projevil odliv mladých lidí do větších měst za prací a obyvatelé ubývají a stárnou. Zbyla tu jen jedna dívka. Chantal.\n\nJe krásná a muži jí nabíhají, ale ona až do teď čekala na toho pravého, který jí odvede z rodné vísky do velkoměsta a změní jí život. Zatím si s ní přijíždějící turisté jen zašpásují a nenabízí více.\n\nJednoho dne do vesnice přichází cizinec. První ho zahlédne stará Berta a poznává že s ním přichází Ďábel. \nCizinec se na procházce v lese seznámí s Chantal a nabídne jí zlatou cihlu za to když ve vesnici poví, že jim cizinec dá deset zlatých cihel, když se někdo z vesnice dopustí vraždy. Chantal si je vědoma pokušení v podobě cihel a nejdříve se zdráhá vesnici tomuto pokušení vystavovat. Nakonec však podlehne a udělá oč jí cizinec prosil.\n\nVesničané se dohodnou koho obětují a dokonce se shodnou jak to udělat. Všichni odnesou svoje zbraně do kostela a farář jim je nabije. Do poloviny pušek dá ostré náboje a do poloviny slepé. A až Bertu zastřelí, stejně je už stará a nemá zde nikoho, tak nebude jasné čí kulka to byla a všichni si mohou myslet že ta jejich to nebyla a že jsou nevinní.\n\nZdálo se že nikdo z vesnice nemá námitky. A tak večer uspali Bertu práškem na spaní a přivázali jí zády k sobě k obětnímu kamenu. To víte do očí se jí dívat nechtěli.\n\nNa poslední chvíli přece jen v Chantal zvítězil Anděl nad Ďáblem a ona před střelbou promluvila a odradila všechny střelce od vraždy. Za tuto odvahu a nejen za ní si cizincovi řekla o svou cihlu a ještě o těch dalších deset co mělo patřit vesnici. A odešla do města začít nový život.\n\nZávěrečné vysvětlení: Proč chtěl cizinec aby byla spáchána vražda? Před dvěma lety měl prosperující firmu na výrobu zbraní, dvě dcery a manželku. Poté co mu ženu a dcery zavraždili teroristé JEHO zbraněmi, tak se chtěl dozvědět co udělal špatně a proč ho bůh trestá nebo zda to byl neodvratitelný osud, protože lidé jsou zlí a hamižní.\n\nVždyť on udělal všechno správně. Jeho zbraně měly sloužit jen jako prostředek k udržení pořádku, sám na to dohlížel, pravidelně chodil do kostela, dodržoval všechna přikázání, vyžadoval jen to, na co měl právo. Tak kde se stala chyba?\n"}
{"id": "399609", "url": "https://cs.wikipedia.org/wiki?curid=399609", "title": "Topol černý", "text": "Topol černý\n\nTopol černý (\"Populus nigra\") je listnatý opadavý strom z čeledi vrbovité (\"Salicaceae\"). Dorůstá výšky až kolem 30 metrů, dožívá se až několika staletí.\n\nKoruna je široká se silnými větvemi, vysoká, klenutá, rozložitá, u starých stromů může působit nepravidelným dojmem. Kmen topolu černého je plnodřevný, rovný, u starších jedinců svalcovitý a často pokroucený. Dřevo bývá v jádře světle hnědavé, bez dřeňových skvrn, poměrně hrubé a velmi lehké. Kůra v mládí šedobílá, později se od báze kmene nahoru tvoří hluboce trhlinatá hnědošedá borka. Starší větvičky jsou žlutošedé s velkými naběhlými lenticelami. Kořenový systém je mělký a dlouze protáhlý. Projevuje se hojná výmladnost z pařezů i sválových hrbolů na kmeni, ale také z kořenů. Rozmnožování odnožemi je možné. Je řazen mezi rychle rostoucí dřeviny.\n\nListy na makroblastech (dlouhých větévkách) jsou asi 5–9 cm dlouhé, střídavé, dlouze řapíkaté, okrouhlé až kosočtverečné, dlouze zašpičatělé, při bázi uťaté nebo široce klínovité, s prosvítavým, jemně vroubkovaně pilovitým okrajem. Lysé, na líci světle zelené, na rubu poněkud světlejší. Řapík bočně zmáčklý. Listy na brachyblastech (zkrácených větévkách) jsou všeobecně kratší.\n\nKvěty topolu černého jsou dvoudomé. Samčí jehnědy dorůstají do délky kolem 5 cm, jsou tlusté, válcovité, nící, s purpurově červenými prašníky. Samičí jehnědy bývají štíhlejší, zelenavé, se žlutými bliznami. Topol kvete v březnu a dubnu. Semeno dozrává v červnu.\n\nPlodem topolu jsou tobolky, které jsou tlusté, zašpičatělé, zelenavě hnědé, lysé, zřetelně stopkaté. Pokud jsou zralé, bývají většinou prasklé. Semena světle hnědá, se sněhobíle vlnatým svazečkem chloupků. Větrem jsou roznášeny ve velkém množství, takže v rozlehlých porostech topolů to v době zrání může vypadat, jako by napadl čerstvý sníh.\n\nLetorosty mají žlutavou až světle hnědou barvu, jsou lesklé. Pupeny jsou na větvích spirálovitě uspořádány, bývají značně velké, hnědé, těsně přisedlé, špičaté, lepkavé, puklé voní balzámem. Květní pupeny odstálé, ven zahnuté.\n\nTopol černý pochází z velkých říčních údolí střední Evropy a jižní Evropy, dnes roste navíc i v západní a střední Asii a severní Africe.\n\nTopolům černým se nejlépe daří na svěžích humusovitých půdách. Světlomilná dřevina, nenáročná. Vyskytuje se na periodicky zaplavovaných půdách (lužní lesy), ve vlhkých lesích, na březích řek a potoků.\nNa příliš suchých stanovištích je náchylný k chorobám a k lámavosti vrcholů.\n\nStrom alejí a parků. Jako okrasná dřevina a do větrolamů byl často využíván úzce sloupovitý kultivar 'Italica'.\n\nČasto je vysazován na hrázích rybníků a podél vodních toků, kde zpevňuje kypré břehy. Jako rychle rostoucí dřevina slouží například jako zdroj obnovitelných zdrojů energie – používá se jako palivo ve formě štěpky nebo pilinových briket. Fládrované dřevo sukovitých kmenů se užívá jako imitace drahých zámořských dřev. Topolová mast z pupenů a vazelíny se dříve užívala proti revmatickým obtížím, na hemeroidy, omrzliny a popáleniny od slunce.\n\n\n"}
{"id": "399613", "url": "https://cs.wikipedia.org/wiki?curid=399613", "title": "PBZ Zagreb Indoors 2006", "text": "PBZ Zagreb Indoors 2006\n\nTenisový turnaj ATP PBZ Zagreb Indoors 2006 se konal ve dnech 30. ledna – 5. února v chorvatském hlavním městě Záhřebu v hale na kurtech s tvrdým povrchem. Odměny činily 302,000 EUR.\n\n"}
{"id": "399614", "url": "https://cs.wikipedia.org/wiki?curid=399614", "title": "Sabina Slonková", "text": "Sabina Slonková\n\nSabina Slonková (* 27. června 1973 Praha) je česká novinářka, držitelka ocenění za dlouholeté systematické působení v oblasti investigativní žurnalistiky. Je šéfredaktorkou a vydavatelkou nezávislého investigativního webu Neovlivní.cz a tištěného magazínu Neovlivní.cz.\n\nOd roku 1991 pracovala dvanáct let v deníku \"MF Dnes\". Začínala v domácí rubrice, časem se její specializací stala bezpečnostní problematika a politické kauzy. V roce 2000 byla obviněna v kauze Olovo kvůli tomu, že odmítla policii sdělit, od koho se spolu s kolegou Jiřím Kubíkem dozvěděla o pamfletu proti političce ČSSD Petře Buzkové. Hanopis vznikl v týmu poradců premiéra Miloše Zemana. Prezident Václav Havel udělil Slonkové milost, stíhání pak definitivně zastavil žalobce jako neodůvodněné.\n\nV roce 2002 vyšetřovala policie objednání vraždy Slonkové, kterou podle rozsudku soudu měl provést recidivista a toxikoman Karel Rziepel na objednávku pracovníka ministerstva zahraničí Karla Srby. Novinářka o Srbovi napsala řadu článků, kde mimo jiné upozorňovala na jeho majetkové poměry a ovlivňování zakázek na ministerstvu. Soud pak poslal Srbu na dvanáct let do vězení.\n\nOd roku 2003 byla členkou redakce deníku \"Hospodářské noviny\". V roce 2005 se stala součástí týmu, který založil první čistě on-line zpravodajský portál \"Aktuálně.cz\", v němž působila jako šéfreportérka.\n\nVe svých reportážích se zaměřuje na témata korupce, klientelismu, financování politických stran atd.\n\nV únoru 2009 jí soud uložil pokutu 20 000 korun za „ochranu svého zdroje“ v kauze tajné schůzky z ledna 2008 mezi kancléřem prezidenta Jiřím Weiglem a někdejším Zemanovým poradcem Miroslavem Šloufem v hotelu Savoy ohledně volby prezidenta.\n\nDne 1. ledna 2014 se stala po Robertu Čásenském šéfredaktorkou deníku \"MF Dnes\" poté, co celé vydavatelství MAFRA koupil politik a podnikatel Andrej Babiš. V této pozici však působila pouze půl roku, do 1. července 2014, kdy dala výpověď. Svůj odchod později zdůvodnila tím, že nelze vést nezávislé noviny, pokud je vlastní politik. \n\nPo odchodu z MF Dnes se Slomková stala šéfredaktorkou a vydavatelkou investigativního webu Neovlivní.cz a tištěného magazínu Neovlivní.cz.\n\nOd roku 2018 je také spolu s Jiřím Kubíkem na televizi Seznam reportérkou investigativního pořadu \"Zvláštní vyšetřování\". Mediální a politickou pozornost získala zejména reportáž odvysílaná 12. a 13. listopadu 2018. Slonková v témže roce vypátrala Andreje Babiše mladšího ve švýcarské Ženevě. Reportéři se za ním následně vypravili a premiérův syn vypověděl na kameru ukrytou v brýlích jednoho z reportérů a za přítomnosti jeho matky Beatrice Babišové, že podepsal listiny týkající se objektu Čapí hnízdo, aniž věděl, co na nich stálo. V rámci této kauzy také prohlásil, že byl „zavlečen na Krym“ Rusem Petrem Protopopovem, spolupracovníkem jeho otce a manželem jeho ošetřující lékařky Dity Protopopové, aby nemohl vypovídat. Cestu nazval „únosem“. Sněmovní opozice v reakci na toto zjištění iniciovala hlasování o vyslovení nedůvěry Babišově vládě a Senát přijal usnesení požadující rezignaci předsedy vlády.\n\nAndrej Babiš starší 22. listopadu pro \"Blesk\" uvedl, že kvůli údajnému porušení švýcarských zákonů při rozhovoru Slonkové a Kubíka v Ženevě podal advokát matky a syna Babišových u hlavního švýcarského prokurátora trestní oznámení na oba novináře. Do dnešního dne reportéři nebyli vyslechnuti, natož obviněni.\n\nReportéři si ještě před zveřejněním reportáže nechali zpracovat právní analýzu u renomované kanceláře, která jednoznačně konstatovala, že jejich postup byl zcela v souladu se zákony. Rovněž nedorazila žádná občanskoprávní žaloba.\n\nZískala Cenu Ferdinanda Peroutky, Cenu 1. června za přínos demokracii a stala se také držitelkou několika Novinářských cen OSF.\n\nV roce 2005 obdržela Cenu Karla Havlíčka Borovského.\n\n\n"}
{"id": "399616", "url": "https://cs.wikipedia.org/wiki?curid=399616", "title": "PBZ Zagreb Indoors 2007", "text": "PBZ Zagreb Indoors 2007\n\nTenisový turnaj ATP PBZ Zagreb Indoors 2007 se konal ve dnech 29. ledna - 4. února v chorvatském hlavním městě Záhřebu v hale na kurtech s tvrdým povrchem. Odměny činily 353,000 EUR.\n\n"}
{"id": "399617", "url": "https://cs.wikipedia.org/wiki?curid=399617", "title": "PBZ Zagreb Indoors 2008", "text": "PBZ Zagreb Indoors 2008\n\nTenisový turnaj ATP PBZ Zagreb Indoors 2008 se konal ve dnech 25. února - 1. března v chorvatském hlavním městě Záhřebu v hale na kurtech s tvrdým povrchem. Odměny činily 370,000 EUR.\n\n"}
{"id": "399620", "url": "https://cs.wikipedia.org/wiki?curid=399620", "title": "U řeky Piedra jsem usedla a plakala", "text": "U řeky Piedra jsem usedla a plakala\n\nU řeky Piedra jsem usedla a plakala (portugalsky \"Na Margem do Rio Piedra Eu Sentei e Chorei\") je román brazilského spisovatele Paula Coelha vydaný poprvé v Brazílii roku 1994. V Česku román vydalo nakladatelství Argo v překladu Antonína Pasienka.\n\nTento román je první v pořadí z trilogie „A dne sedmého...“. Děj se opět odehrává během jednoho týdne a hlavním představitelům se za tento krátký čas úplně změní život. Druhý díl trilogie se jmenuje \"Veronika se rozhodla zemřít\" a poslední díl \"Ďábel a slečna Chantal\".\n\nRomán vypráví o dívce Pilar, která si vylévá srdce na papír a sedí u řeky Piedra. Vzpomíná na to, co prožila jednoho zimního týdne. Začalo to obyčejným pozváním jejího kamaráda z dětství na jeho přednášku. Onen muž byl její dětskou láskou. Pilar pozvání přijala a začali se s ní dít věci. Její dávný přítel jí navrhl, aby s ním odjela do Francie. Zrovna se blížily svátky Neposkvrněného Početí, tak proč ne.\n\nV dětství byli nerozlučná dvojice. Poté se jejich cesty rozdělily, on se vypravil objevovat svět, ona se rozhodla studovat práva, sehnat si dobrou práci a usadit se v nedalekém městečku. Během těch let si vyměnili jen pár dopisů. Teď poprvé se měli setkat. Pilar od setkání nic nečekala, ale přesto se na něj moc těšila. Myslela si, že zhlédne přednášku, popovídají si spolu a hned večer pojede zase domů. Zrovna měla zkouškové období a chtěla se ještě něco naučit. Skutečnost byla jiná. Po přednášce se vydali na společnou cestu do Francie. Cestou se s ní stala proměna z ženy, která od života čeká jen životní jistoty, v ženu ochotnou riskovat pro lásku, kterou viděla v jeho očích. Dále poznala, že jeho poslání je uzdravovat lidi a šířit víru ve Velkou Matku. Ale to by znamenalo, že by byl první, kdo chtěl šířit tuto víru pomocí přednášek do celého světa, ale tím by se vystavil riziku, že by se mu lidé posmívali a nebrali ho vážně.\n\nOn se vydal na tuto cestu, aby se setkal s Pilar a poté se rozhodl, zda zůstane s ní, nebo zda se vydá na cestu duchovní. Nakonec se rozhodl pro Pilar a vrátil Matce Zemi svůj dar uzdravovat lidi. Ale Pilar se rozhodla, že opustí svojí nalinkovanou a skoro zajištěnou budoucnost a spojí se s ním a spolu budou víru šířit. Jenže Pilar po zjištění, že on se svého daru vzdal kvůli ní, od něj odchází k nedaleké řece a usedne a pláče. Na sobě má jen tenkou košili a je jí zima. On jí nemůže najít a odchází jí hledat do rodné vesnice. Pilar nachází hlídač z nedalekého kláštera úplně promrzlou a skoro mrtvou. V klášteře ji dají dohromady a ujímá se jí jedna z jeptišek. Spolu se domluví, že nejlepší způsob, jak přežít trápení, je napsat ho na papír a hodit do řeky Piedra.\n\nEpilog: Pilar zase jednou sedí u řeky a píše, zaslechne kroky a její srdce už cítí, že je to on. Vrátil se pro ni a je rozhodnutý vydat se spolu s ní po nevyšlapané cestě života a šířit víru a uzdravovat.\n\n"}
{"id": "399622", "url": "https://cs.wikipedia.org/wiki?curid=399622", "title": "Probe 16", "text": "Probe 16\n\nM-505 Adams Brothers Probe 16 byl britský automobil navržený designéry automobilky Marcos. Poháněl ho motor z vozu Austin 1800. Celkem byly v roce 1969 vyrobeny 3 kusy, všechny se dochovaly dodnes v Británii, USA a Kanadě.\n\nVůz si zahrál ve filmu Mechanický pomeranč pod názvem Durango 95 a v motoristickém magazínu Top Gear bojoval jeden exemplář o renovaci.\n"}
{"id": "399633", "url": "https://cs.wikipedia.org/wiki?curid=399633", "title": "Veselí (okres Pardubice)", "text": "Veselí (okres Pardubice)\n\nObec Veselí se nachází v okrese Pardubice, kraj Pardubický, asi 6 km od města Přelouč. Žije zde  obyvatel.\n\nPrvní písemná zpráva o existenci obce Veselí pochází z roku 1401.\n\n"}
{"id": "399635", "url": "https://cs.wikipedia.org/wiki?curid=399635", "title": "Ofenzíva Tet", "text": "Ofenzíva Tet\n\nOfenzíva Tet (30. leden 1968 – 23. září 1968) byla vojenská operace během Vietnamské války. Jednalo se o ofenzívu severovietnamské armády pod velením gen. Vo Nguyen Giapa a Vietkongu pod velením gen. Tran Van Traa. Započala na Vietnamský Nový rok – Tết.\n\nJejím cílem bylo vyvolání rozsáhlého povstání v celém Jižním Vietnamu, které by vedlo k dobytí Saigonu a fakticky tím ukončilo válku. Rozsáhlá ofenzíva, která americkou a jihovietnamskou armádu zaskočila, byla v krátkém čase odražena, přičemž protivník utrpěl těžké ztráty. Přestože ofenziva po vojenské stránce zcela ztroskotala, byla politickým vítězstvím Severního Vietnamu. Měla silný vliv na americké veřejné mínění a tím přispěla k pozdějšímu stažení USA z konfliktu.\n\nSeverovietnamci naplánovali novou ofenzívu na svátky „Tet“, \"vietnamský Nový rok\" – největší svátek v roce, kdy bude příměří, Američané budou méně ostražití, Jihovietnamci budou oslavovat a většina z jejich vojáků bude na dovolené doma. Američané od konce roku 1967 zachytávali zprávy a zajatce, kteří tvrdili, že přijde ofenzíva, která vyžene všechny interventy ze země. Těmto zprávám nepřisuzoval nikdo velký význam, protože právě v průběhu roku 1967 utrpělo partyzánské hnutí nejtěžší porážky. Z čistě vojenského hlediska bylo pro partyzány nemožné udržet obývané oblasti, na které se ofenzíva měla soustředit, pod kontrolou. Partyzánům se ale postupně podařilo odlákat velké množství amerických jednotek do neobývaných pohraničních oblastí. Jednou z nich byla odloučená základna americké Námořní pěchoty Khe Sanh, nacházející se nedaleko místa, kde se setkávaly jihovietnamská, severovietnamská a laoská hranice. Tam soustředili partyzáni obrovské množství vojáků a vydali falešné zprávy o tom, že hlavní útok celé ofenzívy bude směřovat právě sem.\n\nZatímco se celý svět díval na boje v okolí Khe Sanhu, Vietkong infiltroval všechna významnější jihovietnamská města. Po celém Jižním Vietnamu, s výjimkou Khe Sanhu, začalo platit koncem ledna 1968 příměří. Američané brali dosavadní zprávy na lehkou váhu a o to větší bylo překvapení, když se v noci z 30. na 31. ledna 1968 spustily nečekané boje po celé zemi. Každé větší město se stalo cílem útoků Vietkongu i partyzánů. Tvrdé boje hned od počátku probíhaly v Saigonu, kde se terčem partyzánského komanda stalo americké velvyslanectví ale i prezidentský palác a většina významných institucí a objektů. Zprvu partyzáni pronikli do většiny měst, Američané, ale i ARVN, která se nedala zaskočit, se dali na rozhodný odpor a brzy vyhnali většinu partyzánů z velkých měst.\n\nJediné větší město, v kterém se partyzáni udrželi delší dobu bylo Hue. Toto město, historický klenot krajiny, bylo jihovietnamskými obránci považováno za nevojenský cíl. O to větší bylo jejich překvapení, když se Vietkong prostřílel do centra města a zřídil si velitelství uprostřed historické citadely, velké středověké pevnosti, sídla někdejších vietnamských panovníků.\n\nSpolu s partyzány pronikli do města i komunističtí komisaři, jejichž úlohou bylo likvidovat nepřátele lidu. Mezi ně podle kritérií Vietkongu patřili příslušníci inteligence, úředníci, státní zaměstnanci, policisté, kněží, obchodníci, cizinci a množství žen a dětí. Uprostřed toho všeho se americká Námořní pěchota a jednotky jihovietnamských výsadkářů pokoušeli o protiútok, kterým chtěli vyhnat partyzány z města. Ti se ale postavili na tvrdý odpor, bojovalo se o každou ulici, každý dům, každý metr města. Vietkong se spoléhal na to, že v bojích nebudou použity těžké zbraně a letecká podpora, kvůli historické hodnotě města, stejně tak kvůli přítomnosti civilního obyvatelstva. Američané však přece jen po prvních dnech těžkých bojů povolali letectvo, protože dobývání každého metru města by muselo být vykoupeno vysokými ztrátami. O město se bojovalo poměrně dlouho a tvrdě, ale po tom co se 1. Jízdní divizi podařilo uzavřít poslední mezeru v obklíčení okolo města, byl osud partyzánů zpečetěn. O dva dny později, 23. února 1968 padli poslední z partyzánů, kteří pronikli do citadely. Město Hue bylo opět v rukách Američanů. Cena za toto vítězství byla ale vysoká. Padlo skoro 600 amerických a jihovietnamských vojáků, další 3 000 byly raněny. Padlo více než 5 000 partyzánů, jen 89 bylo zajato. Nejhorší osud ale postihl civilní obyvatelstvo – zahynulo 5 800 obyvatel města, 116 000 jich zůstalo bez střechy nad hlavou.\n\nZatímco se zbytek země začal vzpamatovávat z těžkých bojů, boje pokračovaly v pohraniční základně Khe Sanh. Ta byla od 21. ledna obklíčena několika divizemi VLA. Do okolí základny bylo v průběhu bitvy shozeno 110 000 tun bomb a napalmu, bylo to nejintenzivnější bombardování jednoho místa v historii vojenství. Severovietnamské jednotky v oblasti začaly začátkem dubna ustupovat. 1. jízdní divize, která byla vyslána na pomoc obklíčené základně, je sice pronásledovala, ale nemohla překročit hranice Vietnamské republiky. VLA utrpěla v okolí Khe Sanhu katastrofální ztráty, podle odhadů padlo 10 až 15 000 jejích bojovníků. Americké ztráty byly v porovnání s jejich nízké, padlo jen něco více než 400 vojáků. Z nepochopitelných důvodů byla ale americká základna v Khe Sanhu po skončení bojů opuštěna a nechána napospas partyzánům, kteří se o několik let později vrátili a začali jí používat.\nOfenzíva „Tet“ skončila pro komunisty obrovským debaklem, namísto všeobecného povstání vyprovokovali mezi Jihovietnamci jen nenávist. V průběhu prvního týdne bojů padlo okolo 30 000 partyzánů. Podařilo se jim však jiné celkem nečekané vítězství, americká veřejnost, která byla do té doby chlácholena tvrzeními, že válka se brzy skončí, najednou viděla v televizi nové ještě krutější boje, než kdykoliv předtím. A jako by to nestačilo, ani po skončení bojů nebyli ochotní komunisti jednat o míru. Bylo jasné, že válka se povleče. Ve Spojených státech začala převládat protiválečná nálada ještě více a byl vyvíjen velký tlak, aby byla americká vojska stáhnuta.\n\nK tomu se přidalo, že ráno 16. března 1968 vkročili američtí vojáci na běžné kontrolní hlídce do vesnice My Lai – to ještě nikdo netušil, že se stanou iniciátory barbarského masakru, při kterém přijde o život více než 500 civilistů (podle amerických zdrojů se jednalo o 175 obětí). Střelbu do civilistů inicioval velitel pěší čety, která vykonávala hlídku, zastavil ji až zákrok jednoho z pilotů vrtulníku, který pro výstrahu začal střílet těsně nad hlavy Američanů. Smutné je, že nešlo o ojedinělý incident. Američtí vojáci si často vylévali zlost na civilním obyvatelstvu, na kterém jim vůbec nezáleželo. Ještě hůře působí fakt, že partyzáni, ale i vládní jihovietnamská armáda, se k svým krajanům chovali s podobnou, pokud ne s ještě větší, krutostí jako cizinci. Civilisti si v průběhu války vytrpěli ponižování a nezákonnosti od obou bojujících stran. Jako výsměch zní, že partyzáni, Američané i Jihovietnamci tvrdili, že bojují za demokracii a lidská práva či za vietnamský lid. Partyzáni však svoje ukrutné metody dotáhli nejdále, neváhali mrzačit a zabíjet své krajany, používat jich jako živé štíty a přitom ještě obviňovat Američany z barbarských válečných zločinů, které páchají na vietnamském lidu.\n\nPo porážce ofenzívy „Tet“ byli Američané asi nejblíže k vítězství, tento fakt si v té době uvědomoval asi jen málokdo. Vietkong byl po těžkých bojích doslova zmasakrovaný. Jeho osvobozovací úlohu musela definitivně zastoupit VLA, která už ale nebyla tvořena přesvědčenými bojovníky, kteří se postavili proti své vládě v Jižním Vietnamu, ale mladými branci ze Severního Vietnamu. Vietnamská válka v té době ztratila ráz národněosvobozovacího boje. Stala se válkou dvou suverénních států. Do konce roku 1968 už ve Vietnamu neproběhlo žádné větší ozbrojené střetnutí. To ale neznamenalo, že vojáci dále neumírali v nesmyslných přestřelkách v džungli, palbou ostřelovačů či při drtivých útocích amerického letectva. Partyzáni se začali více soustředit na kladení min a partyzánské přepady. Dále se pokoušeli udržet si aspoň ty oblasti, které měli pod kontrolou před ofenzívou „Tet“.\n\n"}
{"id": "399642", "url": "https://cs.wikipedia.org/wiki?curid=399642", "title": "Věž třetí internacionály", "text": "Věž třetí internacionály\n\nVěž (třetí) internacionály (též zvaná Monument Kominterny, Tatlinova věž) je nikdy nerealizovaný projekt sovětského architekta Vladimira Tatlina z počátku dvacátých let 20. století, který se stal jedním z nejznámějších děl konstruktivismu.\n\nVýznamem a formou tento projekt představuje v podstatě manifest čistého konstruktivismu. Věž byla navržena jako monumentální odvážná konstrukce (například výška přes 400 metrů) mající působit dojmem radikální pokrokovosti a modernity. Podle Tatlina se mělo jednat o symbol a „nervové centrum“ (například sídlo tiskových agentur) celého revolučního světa.\n\nPodobné, avšak méně monumentální stavby byly v SSSR v rámci konstruktivismu projektovány poměrně často (například Leninova tribuna, Šuchovova věž) \n\nTento návrh byl v podstatě nerealizovatelný z následujících důvodů:\n\n\nTatlin nikdy nevytvořil podrobnou projektovou dokumentaci, ale jen několikametrové modely (jeden je umístěn v Muzeu moderního umění ve Stockholmu) a teoreticko-estetické zdůvodnění. Tato stavba z oceli a skla měla být tvořena výraznými mřížovitě prostoupenými spirálami, propletenými různými nosníky, tvořícími monumentální vnitřní prostor vyplněný různými zavěšenými platónskými tělesy, sloužícími jako administrativní budovy. Tyto budovy se měly různou rychlostí otáčet (jednou za rok, resp. měsíc, resp. den, resp. hodinu). Věž měla být rovněž uzpůsobena k gigantickým venkovním filmovým a zpravodajským projekcím.\n\n\n"}
{"id": "399647", "url": "https://cs.wikipedia.org/wiki?curid=399647", "title": "Power On Self Test", "text": "Power On Self Test\n\nPower On Self Test (zkráceně POST) je diagnostický program, který kontroluje hardware v zařízení a zároveň i jejich činnost. Spouští se automaticky po startu přístroje (počítač, router nebo i tiskárna). Termín POST se však stal populárním až v souvislosti se šířením osobního počítače.\n\nJeho průběh začíná obvykle inicializací a konfigurací procesoru a následným spuštěním série testů ke zjištění, zda počítačový hardware pracuje správně. Případné chyby zjištěné v průběhu testu jsou uloženy nebo oznámeny prostřednictvím vizuálních (blikání LED nebo zobrazením textu na displeji) nebo zvukových prostředků (série pípnutí – tzv. beep kód). Po dokončení je řízení předáno bootovací sekvenci volající ovládací software, nebo zavaděč operačního systému.\n\nPOST se vyvinul z přímočarého jednoduchého procesu na poměrně složitý a spletitý. Je to dáno obrovským množstvím hardware a dalších standardů, který musí podporovat. Průměrný uživatel má tak povědomí o průběhu POSTu na osobních počítačích buď pouze prostřednictvím jednoduchých zpráv zobrazených v textovém režimu ihned po startu počítače, nebo je skryt za grafickým logem výrobce základní desky (je tu však možnost v Setupu BIOSu přepnout do textového režimu).\n\nPůvodní IBM BIOS hlásil chyby zjištěné během provádění POST tak, že odeslal číslo na výstupní pevnou adresu I/O portu 80. V pozdějších letech používali prodejci BIOSu posloupnosti pípání z připojeného reproduktoru známé jako beep kódy. Někteří výrobci vyvinuli vlastní varianty nebo vylepšení, jakým je např. D MSI-Bracket.\n\nProstřednictvím logického analyzátoru nebo specializované POST karty (na obrázku) zobrazující hodnoty na výstupní port 80 na malém displeji, může servisní technik určit původ problému. Tato činnost však není jednoduchá, neboť dnes existuje nepřeberné množství základních desek a jejich BIOSů a tedy i hodnoty těchto kódu signalizujících odlišný problém. K jeho určení je tak zapotřebí vlastnit servisní manuál. POST karty jsou k dostání i v prodejnách, jejich cena se však pohybuje v rozmezí 500 - 1500 Kč (v roce 2010) podle výbavy.\n\nU osobního počítače je dnes POST nejčastěji řízen BIOSem. Skutečné testy a jejich posloupnost jsou závislé na spoustě faktorů, zejména informacemi uloženými v paměti BIOSu. Obvykle jsou však prováděny v následujícím pořadí.\n\nStisknutím tlačítka napájení odešle PSU (Power Supply Unit – centrální jednotka napájení) signál základní desce skládající se z jedniček. Ta mu ho zase odešle zpět a po jeho obdržení PSU, začne okamžitě procházet elektrický proud celým systémem. Čítač/časovač (konkrétně se většinou jedná o obvod Intel 8284) začne posílat procesoru resetovací příkaz (tím je zajištěno resetování nebo i vypnutí počítače v případě přetížení, kolísavého napětí nebo přehřátí zdroje). Po skončení všech interních testů, kdy je proud dodáván všemi součástmi a je stabilizováno vstupní napětí (tj. zjištěny standardní hodnoty napětí v toleranci ±20%), začne odesílat zdroj přes port P8 pin 1 čítači na základní desce +5V signál nazývaný POWER GOOD (někde POWER_OK či POK) s přípustnou tolerancí od +2,4V do +6,0V (patrně logika TTL). Doba mezi vlastním zapnutím počítače a prvním odesláním POWER_GOOD je většinou v rozmezí od 0,1 do 0,5 sekundy.\n\nNa začátku rutiny BIOS zkontroluje sám sebe pomocí kontrolního součtu. Následně se spustí kontrola dat uložených na CMOS paměti (později EEPROM, u nejnovějších FLASH), přičemž na ní proběhne zároveň test zápisu/čtení. Jedná se o malou oblast paměti (64-256 bajtů), napájenou z malé baterky umístěné na základní desce. Obsahuje základní konfiguraci počítače nastavené pomocí Setupu BIOSu, jako např. informace o paměťových médiích, pořadí bootování, datum a čas a jiné. Nahrazuje konfigurační přepínače u starších modelů PC. Jelikož je spolu s obvodem reálných hodin zálohovaná z baterie (nebo u novějších základních desek vysokokapacitním elektrolytickým kondenzátorem), není závislá na napájení počítače. Je dostupná pomocí svého řadiče jako dvojice portů s adresami 70h (zde se zapisuje adresa) a 71h (odtud se čtou nebo zapisují data). Pokud se tedy provádí zápis nebo čtení musí se nejprve poslat adresa paměťové buňky na port 70h a pak se zapíšou nebo čtou data na portu 71h. Kontrola probíhá pomocí kontrolního součtu a to tak, že se jednoduše sečtou všechny požadované hodnoty bajtů na adresách, uloží se jejich nejspodnější dva bajty a ověří se součtem již uloženým a to z adresy 2Eh a 2Fh. Do procesu se zahrnují adresy 10h až 2Dh (prvních 16 bajtů slouží pro hodiny). Bližší informace o rozmístění dat v této paměti naleznete v článku BIOS.\n\nNyní proběhne kontrola technických prostředků počítače, informace o jejich konfiguraci jsou zjišťovány z propojek na základní desce počítače nebo z paměti CMOS. Nastavení jsou postupně konfrontována se skutečností. Tomuto procesoru se obecně říká POST. Výsledky testů se zapisují na porty 060H a na I/O port 080H (zde se ohlásí akusticky). Hodnoty jsou v rozmezí od 00h (stejné chyby při spuštění prvního BIOS příkazu k CPU) do FFh (POST dokončen, tento kód se odešle na 80h).\n\nNastane vnitřní příprava procesoru a inicializace základních zařízení. Prvních 16 záznamů v tabulce vektorů přerušení se naplní ukazateli na přerušovací rutiny služeb (ISRs) se sídlem v BIOS ROM. Proběhne test přechodu do chráněného režimu a zpět. Maskovatelná přerušení jsou od teď zapnuta, aby bylo možné zachytávat a zpracovat přerušení dalších zařízení, neboť se budou zpracovávat BIOSy jiných zařízení.\n\nProvede se tedy test systémového řadiče, řadiče paměti a řadiče I/O obvodů, obvodu přímého přístupu do paměti (DMA), časovači systému a programovatelného periferního rozhraní a nakonec ověření prvních 64 kB paměti (tu pak BIOS používá jako pracovní oblast). Případné chyby jsou interpretovány pomocí zvukových signálů ze speakru počítače, známé jako beep kódy. Pořadí kontrol zařízení se může mezi výrobci lišit. Všechny vstupně/výstupní sběrnice a řadiče musí být funkční. Dále proběhne vyhledání a přečtení konfiguračních informací uložených v CMOS. Nejdůležitější informací v CMOS, je z hlediska bootovacího procesu pořadí zařízení, která budou zkoušena pro zavedení operačního systému (FDD, CD-ROM, HDD, apod.). Nepovinně (záleží opět na konfiguraci) uloží (do oblasti RAM) BIOS některé rutiny, takže jsou pak rychlejší. Tato operace se nazývá jako shadow RAM. OS/2 a Windows však tyto rutiny nevyužívají, takže v těchto případech není důvod stínování zapínat. Použité místo v RAM je však někdy využíváno zařízeními IDE, což může způsobit problémy.\n\nPřestože jsou základní technické prostředky počítače již inicializovány, nemusí být všechna zařízení připravena k použití operačním systémem. Obsluhu těchto zařízení provádí malé podprogramy - tzv. rozšiřovacích moduly BIOSu. V podstatě se jedná o jakýsi miniaturní firmware. V rezervované paměti počítače je vyhrazen adresový prostor C0000h až DFFFFh, kde mohou být rozšiřovací moduly BIOS umístěny. Protože počítač o připojených zařízení nic netuší, začne prohledávat tento rozsah paměti. Toto prohledávání probíhá tak, že je na začátku každého bloku paměti o velikosti 2 kB očekáván identifikační kód rozšiřovacího modulu, jehož přibližná kostra je popsána v tabulce:\n\nPrvní dva bajty musí nutně být 55h a AAh, neboť se podle nich poznává přítomnost ROM. Další bajt je délka ROM v 512B blocích, například ROM s délkou 16kB bude mít zde číslo 32 (20h). Za tímto bajtem musí následovat spustitelný kód, který inicializuje příslušné vnějšího zařízení a případně upraví potřebné přerušovací vektory v tabulce vektorů přerušení. Nakonec je vráceno řízení POSTu na systémové desce prostřednictvím instrukce RETF (nesmí být použita jiná), který pokračuje v prohledávání zbylého prostoru.\n\nCelý obsah ROM (vč. hlavičky) je zajištěn kontrolním součtem, který je dán součtem všech bajtů obsažených v ROM modulo 256 (100h). Takto spočtený kontrolní součet musí mít nulovou hodnotu. Rozsah bajtů, který bude do součtu zahrnut, je dán právě bajtem udávajícím délku modulu. Bajty, které nejsou využívány do nejbližší adresy dělitelné 2024, jsou nastaveny na nulu, aby neovlivňovaly výsledný výpočet.\n\nVlastní prohledávání oblasti rozšiřujících modulů lze rozdělit do dvou fází:\n\n1. Nejprve se prohledává adresový prostor video ROM - C000:0000h až C780:0000h, kde mohou být uloženy rutiny grafických karet a to jak zapojených do slotů, tak i integrovaných (= inicializace videokarty). Pokud nějakou rutinu najde, je testována, jak už byl zmíněno, pomocí kontrolního součtu. Pokud kontrola proběhne v pořádku, je rutina vykonána, video ROM se inicializuje a zobrazí se kurzor nebo u novějších zařízení informace o kartě, případně grafická obrazovka výrobce zařízení (To je důvod, proč na moderních PC obvykle vidět něco na obrazovce o grafické kartě, než se zobrazí zprávy ze samotného systému BIOS). Chyby kontrolního testu jsou generovány zprávou\n\nkde C000 označuje špatný adresový segment. Nenajde-li se žádná taková rutina, použije se základní video ROM driver a v případě úspěchu se zobrazí kurzor. Nyní se inicializuje video adaptér, testuje video karta a videopaměť a zobrazí se konfigurační informace nebo chyby nebo jen kurzor.\n\n2. ROM BIOS dále skenuje adresy C800:0000h až DF80:0000h po 2 kB blocích a hledá jiná zařízení ROM ostatních adaptérů. Proces testování probíhá stejným způsobem s tím, že chyba je generována ve tvaru\n\nkde XXX označuje segment chybového modulu. Tyto rutiny mohou měnit zároveň stávající ROM BIOS rutiny či vytvářet nové. Obyčejně se na adrese C8000h nachází např. IDE/ATA řadič. Následující tabulka ukazuje přehled obsahu paměti na AT/XT počítačích:\n\nPoté BIOS zjistí původce resetu otestováním kódu. Ten je uložen na adrese FHh v CMOS a může nabývat následujících hodnot:\n\nPoté zkontroluje hodnotu na adrese 0000:0472h, na základě které určí, jak bude probíhat druhá fáze POSTu. Byl-li RESET vyvolán pomocí kombinace kláves codice_1, je hodnota této adresy 1234h (ve formátu little endian, kde nejméně významný bajt přichází jako první, bude v paměti jako 3412h) a provede se tedy tzv. teplý start, jinak je hodnota náhodná a provede se tzv. studený start. Při studeném startu provede ROM BIOS úplnou verzi POST, jinak vynechá test paměti a některé další inicializační rutiny.\n\nOd této chvíle se informace zobrazují na obrazovce. Chybové zprávy se interpretují dvojím způsobem. Buď se zobrazí na obrazovce, nebo v případě kritických chyb, kdy takto učinit nelze, pípáním speakeru. Nebyl vytvořen žádný standard zvukových signálů a tak každá firma má ve svém zařízení určité odchylky. Chybové zprávy generované pomocí zvukového zařízení jsou většinou fatální a neumožňují pokračovat dále v procesu (např. chyba v procesoru). Úspěšné provedení je signalizováno jedním krátkým pípnutím. Chyby, které se během POST testu vyskytnout, mohou být klasifikovány jako kritické nebo nepodstatné. Nepodstatné chyby většinou zobrazí chybovou zprávu a povolí systému pokračovat v bootovacím procesu. Kritické chyby naopak ukončí bootovací proces počítače a jsou nejčastěji signalizovány pípáním beep kódů a následným studeným restartem. Seznam těchto kódu je k dispozici v článku beep kódy.\n\nNyní se identifikuje BIOS a zobrazí se spouštěcí obrazovka s následujícími údaji:\n\n\nPoté se zkontroluje, zda zařízení uvedená v paměti existují a fungují správně, a blíže je identifikuje. Případné chyby se odesílají na port 80h. Některá další PC jiných výrobců posílají tyto kódy do jiných portů. Compaq posílá na port 84h, IBM PS/2 model 25 a 30 posílá na port 90h, model 20-286 pošle na port 190h. Některé stroje s EISA Award BIOS posílají na port 300h a systém s architekturou MCA na port 680h. Některé staré AT&T, Olivetti, NCR a dalších AT Klony mohou posílat na port tiskárny na 3BCh, 278h a 378h . Přehled IBM chybových kódů uvádí následující tabulka:\n\nTest tedy začne procesorem. Po něm proběhne kontrola konvenční a případně i rozšířené paměti RAM. V případě, že uložená informace uvádí větší hodnotu paměti než jaká je skutečně instalována, zastaví se inicializace počítače a uživatel musí zajistit správné nastavení jumperů na základní desce nebo údajů v paměti CMOS. Byly-li nalezeny během kontroly RAM chybné buňky, je třeba zajistit výměnu příslušných paměťových čipů. Tento test proběhne pouze za předpokladu, že byl počítač zapnut (tj. proveden studený start). Průběh se zobrazuje na obrazovce, stejně jako případné chyby.\n\nNastaví se zařízení jako sériové a paralelní porty a přiřadí se jim přerušovací vektory. Průběh identifikace zařízení je zobrazen na obrazovce. Proběhne inicializace řídicího obvodu klávesnice, zjišťování zařízení disků apod. Informace o standardních připojených zařízeních je uložena v oblasti proměnných modulu BIOS na adrese 410h. Tato akce bývá na starších deskách před vlastní inicializací PnP, u novějších je tomu naopak.\n\nPokud BIOS podporuje standard Plug and play (PnP), zdetekuje a nakonfiguruje zařízení PnP a pro každý z nich zobrazí na obrazovce informace. BIOS nejdříve zařazuje z tabulky ESCD (ukládá informace o zařízeních Plug and Play) statická zařízení, tj. s pevnými adresami, IRQ a DMA, pak teprve začne vyhledávat dynamická zařízení. Jejich parametry dočasně uloží opět do ESCD. BIOS nemusí být zdařilý v konfiguraci PnP, může požádat o pomoc uživatele dotazy, jinak zařízení nenakonfiguruje. Detekce obvykle probíhá v následujících krocích:\n\n\nBIOS zobrazí souhrnné informace o konfiguraci svého systému, které mohou být užitečné při diagnostikování problémů v nastaveních provedených v Setupu. Aby bylo možné vůbec stihnout jejich přečtení, může se stisknout klávesa codice_8, která pozastaví provádění programu. Druh zobrazených informací se liší verze od verze, obvykle však nalezneme následující:\n\n\nNyní se načte a zobrazí popisy Plug and Play zařízení a jejich přerušení. Aktualizuje se ESCD oblast do nového systému. Většina BIOSů vytiskne zprávu \"Updating ESCD ... Successful.\" Tím POST končí a řízení je předáno BIOSu pro zavedení operačního systému. Více viz v článku o bootování.\n\nFirma Apple není příliš sdílná, co se týče technických principů, takže přesné kroky nejsou známy. Rutina POST však není uložena na čipu BIOSu, ale na čipu zvaném BootROM. BIOS vzhledem ke své zastaralé koncepci není u macintoshů používán, namísto něj bylo nasazeno OpenFirmware resp. UEFI. Po zapnutí počítače se tato BootROM aktivuje a spustí se rutina POST, která provádí určitě alespoň inicializaci základního hardwaru (procesor, čipset, sběrnice ...) a kontroluje velikost dostupné RAM a ověří ji . Chybové stavy jsou signalizovány pomocí vlastních beep kódů, které se v průběhu vývoje Maců několikrát měnily (Old World Mac používaly zvuky, New World Mac pípání). Po úspěšném ukončení POSTu, tento zavolá na:\nVíce viz v článku o bootování. V případě studeného startu je POST vynechán.\n\nHistorická linie počítačů Amiga (od A1000 do 4000) předložila zajímavou POST sekvenci, které vyzve uživatele se sekvencí blikání obrazovky různých barev, indikující úspěšnost různých hardwarové POST testy. Systém Amiga provádí následující testy po zapnutí:\n\n\nTéměř všechny současné modely Amiga mají stejnou barvu sekvence po zapnutí: Černá obrazovka, tmavě šedá, světle šedá barva obrazovky v rychlém sledu.\n\n\nA4000 představuje jen světle-šedou obrazovku během startu (objeví se 2-3 sekundy) signalizující úspěšné provedení testů počátečních pro zjištění hardwarové konfigurace, testu systémového software a inicializací v závěrečném testu.\n\n\nKlávesnice historických modelů Amigy nejsou byly založeny na mezinárodní normě ANSI / ISO 8859-1. Klávesnice byla sama inteligentní přístroj s vlastním procesorem a 4 KB pamětí RAM pro vedení zásobníku stisknutých kláves. Pokud je nalezena chyba, bliká hlavní LED:\n\n\nTok POST procedur pro PC se vyvinul z velmi jednoduchého přímočarého procesu, který je složitý a spletitý. Během POST BIOS musí integrovat nepřeberné množství standardů. Průměrný uživatel má však o POST povědomí pouze prostřednicctvím jednoduchých viditelných informací na obrazovce.\n\n\n\n"}
{"id": "399649", "url": "https://cs.wikipedia.org/wiki?curid=399649", "title": "POST", "text": "POST\n\nPOST je v informatice jedna z dotazovacích metod HTTP protokolu, kterou webový prohlížeč (klient) získá webovou stránku (nebo jiný objekt – například obrázek) z webového serveru a zároveň umožňuje předat serveru metaproměnné z webového formuláře na webový server, kde mohou být zpracovány (například PHP skriptem). Alternativní metodou je GET.\n\nNa straně webového serveru jsou převzaté metaproměnné předány nějakému programu, který je zpracuje (například skript v jazyce PHP, Perl, Python, VBScript u ASP a podobně). Pro předání dat mezi webovým severem a zpracovávajícím programem se často používá CGI rozhraní.\n\nPožadavky klienta, které obsahují POST data, nelze cachovat. Na rozdíl od metody GET není při přenosu dat ovlivněna URL vyžádané webové stránky.\n\nOdesílání dat je u WWW v protokolu HTTP založeno na metodách POST, GET, PUT, DELETE a několika dalších. Webový prohlížeč běžně používá metody POST a GET, ale některé online aplikace využívají jiných metod. Metoda POST je vhodná pro rozsáhlejší vstupy. Nepřidává data do URL (takže nejsou vidět), ale odesílá je jako součást HTTP dotazu. \n\n"}
{"id": "399652", "url": "https://cs.wikipedia.org/wiki?curid=399652", "title": "Robert Tamchyna", "text": "Robert Tamchyna\n\nRobert Tamchyna (* 13. dubna 1971, Praha) je český novinář a moderátor.\n\nVystudoval Fakultu sociálních věd UK, od roku 1989 pracuje v Československém a později Českém rozhlase.\n\nV současnosti (únor 2009) působí jako redaktor Českého rozhlasu Leonardo a externí moderátor Českého rozhlasu 2 - Praha.\n\nZa svou práci získal několik ocenění: Cena Ferdinanda Peroutky, Cena křepelek, Prix Bohemia v kategorii zábavný rozhlasový pořad (1995), Čestné uznání Prix Bohemia v kategorii zábavný rozhlasový pořad (2004) a Report v kategorii publicistika (2000, 2001, 2002).\n\nOd června 2016 je ředitelem Divadla Viola.\n\n"}
{"id": "399653", "url": "https://cs.wikipedia.org/wiki?curid=399653", "title": "Náhlá smrt (lékařství)", "text": "Náhlá smrt (lékařství)\n\nNáhlá smrt je taková smrt, kdy člověk umírá bez předchozích příznaků z příčin, které mají původ uvnitř těla. Zpravidla se označení používá pro takové úmrtí z vnitřních příčin, které nastalo do dvou hodin po objevení se prvních příznaků. Náhlou smrt může způsobit celá řada potenciálně smrtelných onemocnění, nejčastěji jde o onemocnění kardiovaskulární soustavy. Náhlá smrt může být nejčastější první manifestací choroby (např. masivní cévní mozková příhoda), jindy jde jen o raritní manifestaci choroby (např. zápal plic).\n\n\n"}
{"id": "399658", "url": "https://cs.wikipedia.org/wiki?curid=399658", "title": "Teodor Marjanovič", "text": "Teodor Marjanovič\n\nTeodor Marjanovič (* 27. listopadu 1969 Bělehrad, Jugoslávie) je český novinář.\n\nTeodor Marjanovič se narodil v Bělehradě, má českou matku a srbského otce, dětství strávil ve Slovinsku . Vystudoval filozofii na univerzitě ve Vídni. Od roku 1996 do 1998 pracoval jako redaktor deníku MF DNES se zaměřením na Německo, později v rozhlasové stanici BBC v Londýně a v týdeníku Respekt. Od ledna 2007 do roku 2012 byl vedoucím redaktorem zahraniční rubriky MF DNES. Nyní je komentátorem Hospodářských novin, zaměřuje se na zahraniční politiku.\n\nSpolu s Robertem Tamchynou a Jiřím Ješem se stal v roce 1995 prvním laureátem novinářské Ceny Ferdinanda Peroutky.\n\nMarjanovič chválil reformní kroky saúdského prince Mohameda bin Salmána a v říjnu 2017 napsal: „Kdo zná Blízký východ, zejména pak poměry v nesmírně bohaté, přitom ale svou společenskou strnulostí proslulé Saúdské Arábii, musí zalapat po dechu.“\n\nV únoru 2018 kritizoval české orgány za zadržení představitele kurdské politické strany PYD, kterou Turecko považuje za teroristickou organizaci, na základě mezinárodního zatykače iniciovaného Tureckem. Zatykač na něj byl vydán v rámci rozsáhlých čistek zahájených po nepovedeném pokusu o vojenský převrat v červenci 2016. Češi se podle Marjanoviče stali nástrojem Erdoganovy pomsty.\n"}
{"id": "399659", "url": "https://cs.wikipedia.org/wiki?curid=399659", "title": "Přechodnice", "text": "Přechodnice\n\nPřechodnice je křivka proměnné křivosti umožňující plynulý přechod mezi úseky trasy s různou křivostí. Nejčastěji mezi přímým úsekem, jehož křivost je nulová, a obloukem, jehož křivost je rovna převrácené hodnotě jeho poloměru, ale i mezi oblouky různých poloměrů.\n\nPřechodnice se využívá v dopravním stavitelství na pozemních komunikacích a železničních (tramvajových) tratích. Přechodnice zajišťuje plynulý přechod vozidla z přímého směru do oblouku.\n\nNejlépe si přechodnici můžeme představit na silnici. Když jedeme po přímé, máme volant v základní poloze. Když se blíží směrový oblouk (hovorově zatáčka) otáčíme volantem, dokud se kola vozidla nenatočí tak, aby vozidlo projelo obloukem. Při průjezdu obloukem máme volant v konstantní poloze, vyplývající z poloměru oblouku. Doba, v níž otáčíme volantem, odpovídá jízdě po přechodnici. Proto se také křivce – klotoidě, která se v ČR na silnicích používá, dříve říkalo volantová křivka, neboť se nejlépe přibližuje ideální stopě vozidla vjíždějícího do oblouku.\n\nVe světě se jako přechodnice používá řada křivek. V ČR se používá:\n\n\n"}
{"id": "399664", "url": "https://cs.wikipedia.org/wiki?curid=399664", "title": "Michal Mertiňák", "text": "Michal Mertiňák\n\nMichal Mertiňák (* 10. října 1979, Považská Bystrica) je bývalý slovenský profesionální tenista. Ve své kariéře vyhrál 13 turnajů ATP World Tour ve čtyřhře.\n\nMichal Mertiňák se zúčastnil 14 zápasů v Davisově poháru za tým Slovenska s bilancí 6-5 ve dvouhře a 7-5 ve čtyřhře.\n\n\n"}
{"id": "399668", "url": "https://cs.wikipedia.org/wiki?curid=399668", "title": "Quetzalcoatl", "text": "Quetzalcoatl\n\nQuetzalcóatl (v aztéčtině \"Quetzalcōhuātl\" s výslovností ) byl mezoamerický bůh. Měl podobu opeřeného hada, bílého a vousatého, na rozdíl od velkého počtu aztéckých bohů byl považován za dobrého.\n\nKdyž Hernán Cortés v roce 1519 napadl Aztéky, jejich vůdce Moctezuma II. ho údajně považoval za Quetzalcóatla, poněvadž byl také bílé pleti, vousatý a připlul přes Atlantský oceán podle aztéckých prorockých legend, pročež se zdráhal postupovat proti němu s potřebnou rozhodností na obranu své říše. V novějším výzkumu se tohle vysvětlení ale interpretuje jako historický mýtus, který pramení ve španělských ospravedlňovacích úmyslech.\n\nLegenda praví, že Quetzalcóatl učil svůj lid, jak z plodů kakaovníku připravovat nápoj Tchocoatl a jak rostlinu šlechtit. Dal tak lidstvu kakaové boby a čokoládu.\n\nV roce 1975 byl z území Texasu popsán obří ptakoještěr (druhohorný létající plaz), který dostal podle tohoto mezoamerického božstva rodové jméno \"Quetzalcoatlus\".\n\n"}
{"id": "399670", "url": "https://cs.wikipedia.org/wiki?curid=399670", "title": "Argus C3", "text": "Argus C3\n\nArgus C3 byl levný fotoaparát o nízké hmotnosti, vybavený dálkoměrem. Vyráběla ho v letech 1939 až 1966 firma Argus v Ann Arbor, Michiganu, USA. Fotoaparát nahradil předchozí model Argus C2 a byl nejprodávanějším 35-mm modelem kamery na světě tři desetiletí a podílel se na popularizaci kinofilmového formátu. Vzhledem ke svému tvaru, velikosti a váze, byl prý fotografy často označován jako \"The Brick\" (kostička nebo pašák), v Japonsku jeho přezdívka překládá jako \"Lunchbox\" - krabička na sendvič.\n\nNejslavnější fotograf 20. století, který popoužíval Argus byl Tony Vaccaro, který tento model používal během druhé světové války (viz kapitolu Nejznámější uživatelé v tomto článku.)\n\nC3 se vyráběla převážně z plastových a kovových odlitků. C3 byly a jsou levné a jejich jednoduchá konstrukce je dělá poměrně snadno opravitelné.\n\nFotoaparátem Argus C3 zachycoval hrůzné okamžiky II. světové války voják Tony Vaccaro.\nRobert Capa stejným aparátem zachycoval stěžejní momenty válečného konfliktu v Den D na Omaha Beach.\n\n\n"}
{"id": "399676", "url": "https://cs.wikipedia.org/wiki?curid=399676", "title": "G-JET", "text": "G-JET\n\nG-JET s.r.o., dříve Grossmann Jet Service je charterová letecká společnost zastávající služby aerotaxi svými business jety na českém trhu, kde působí od roku 2004. Od roku 2014 je 100% vlastníkem firmy investiční společnost KKCG. Ředitelkou byla v lednu 2017 Dagmar Grossmann.\n\nSpolečnost začínala v roce 2004 jako broker charterových letů se dvěma zaměstnanci. V roce 2005 získala do managementu první tryskový letoun, Embraer Legacy 135BJ, v roce 2011 využívala společnost 3 letouny. Společnost G-Jet nabízí lety soukromými letadly, správu letadel a poradenský servis v oblasti business aviation. Společnost v září roku 2008 otevřela Business Jet poradenství v Praze. Centrum nabízí poradenství v oblasti soukromé letecké dopravy.\n\nAerolinii několikrát využil tibetský duchovní vůdce Dalajláma, společnost využil při letech do Prahy i po Evropě.\n\nFlotilu v současné době tvoří Gulfstream G550.\n\n\n"}
{"id": "399677", "url": "https://cs.wikipedia.org/wiki?curid=399677", "title": "Beethovenův vlys", "text": "Beethovenův vlys\n\nBeethovenův vlys (německy \"Beethovenfries\") je soubor monumentálních obrazů Gustava Klimta věnovaný skladateli Ludwigu van Beethovenovi.\n\nKlimt soubor obrazů dokončil roku 1902 pro 14. výstavu vídeňské secese, která byla zamýšlena jako oslava skladatele a zahrnovala monumentální polychromovanou sochu od Maxe Klingera. Soubor byl zamýšlen pouze pro výstavu a namalován přímo na zdech pomocí lehkých barev. Po výstavě byl sice dále uchováván, vystaven byl však až roku 1986.\n\nBeethovenův vlys je velmi známé výtvarné dílo, pročež byl použit jako hlavní motiv jedné z nejslavnějších příležitostných mincí v hodnotě 100 euro, vyražené 10. listopadu 2004 v Rakousku. Malá část malby je použita na zadní straně mince. Jsou vyobrazeny tři postavy: rytíř v brnění představující „obrněnou sílu“, žena v pozadí s věncem vítězství symbolizující „ambice“ a druhá žena se skloněnou hlavou a sepjatýma rukama znázorňující „soucit“.\n\n"}
{"id": "399678", "url": "https://cs.wikipedia.org/wiki?curid=399678", "title": "Podzemní železnice", "text": "Podzemní železnice\n\nPodzemní železnice () byla sítí tajných cest, bezpečných domů a útočišť, kterých užívali 1. polovině 19. století otroci prchající z amerického Jihu do svobodných států Unie na severu USA a do Kanady. Nejvíce užívána byla v letech 1810—1850 a jejím prostřednictvím uprchlo více než 30 000 otroků.\n\nNázev „podzemní železnice“ získala tato síť cest a útočišť proto, že se v jejím rámci užívalo jako utajovacího kódu železniční terminologie. Skládala se z míst setkání, tajných tras, přepravních prostředků, bezpečných domů a také mnoha sympatizantů boje proti otroctví. Ti byli obvykle kvůli utajení organizováni v malých nezávislých skupinkách zajišťujících jen několik pospojovaných „stanic“ (angl. \"stations\") v okolí. Uprchlí otroci se pohybovali po této trase od jedné stanice ke druhé a propracovávali se tak na sever. Jejich „průvodčí“ (angl. \"conductors\") pocházeli z nejrůznějších vrstev společnosti. Byli mezi nimi svobodní černoši, bývalí otroci (uprchlí i propuštění), bílí abolicionisté i Indiáni. Významnou roli hrály také církve, například kvakeři.\n\nPrchající otroci putovali mezi „stanicemi“ v noci, za jednu noc urazili kolem 15 až 30 km. Trasy vedly často záměrně oklikou, aby zmátly pronásledovatele, kteří měli podle federálních zákonů právo pronásledovat uprchlé otroky i v severních státech, a to až ke kanadské hranici. Během dne, kdy uprchlíci odpočívali na stanicích, se na další stanici posílala zpráva o jejich příchodu. Cestovali převážně pěšky, někdy ale využívali i vlakovou a lodní dopravu. Peníze na lístky, na nové oblečení i další potřeby prchajících poskytovalo množství dárců, kteří byli v terminologii podzemní železnice nazývání „akcionáři“ (angl. \"stockholders\").\n\nUprchlí otroci byli ve většině případů mladí muži, obecně se soudilo, že cesta je příliš obtížná a nebezpečná pro ženy a děti. Utíkali individuálně nebo v malých skupinkách, v některých případech byli přímo na plantáži kontaktováni „průvodčím“, který předstíral, že je otrok, a pak jim pomohl uprchnout. Mnohým z těchto uprchlých mužů se poté, co se usadili na svobodě, podařilo vykoupit i své ženy, děti a další rodinné příslušníky.\n\n"}
{"id": "399679", "url": "https://cs.wikipedia.org/wiki?curid=399679", "title": "Robert Esche", "text": "Robert Esche\n\nRobert Esche (* 22. ledna 1978, Whitesboro, USA) je americký hokejový brankář, hrající za SCL Tigers v National League A.\n\nByl draftován v roce 1996 v 6 kole, celkově 139. týmem Phoenix Coyotes.\n\nPrvní sezonu v NHL nastoupil v roce 1998 za tým Phoenix Coyotes. Na sezonu 2002/2003 přestoupil do Philadelphia Flyers, kde následující rok dopomohl týmu až do finále konference Stanley Cupu.\n\nNěkolikrát také nastoupil za reprezentační celek Spojených států. V letech 1997 a 1998 nastoupil s reprezentací USA na mistrovství světa juniorů. V letech 2000 a 2001 však již za celky seniorů. V roce 2004 byl vybrán pro reprezentaci na Světovém poháru. O dva roky na olympijských hrách v Turíně.\n\n\n"}
{"id": "399683", "url": "https://cs.wikipedia.org/wiki?curid=399683", "title": "Řád slona", "text": "Řád slona\n\nŘád slona ( ) je nejvyšší dánské státní vyznamenání udělované členům královské rodiny a nebo téměř výhradně cizím státním představitelům. Řád slona byl založen dánským králem Kristiánem I. již roku 1462. Dnešní řádový statut byl řádu přidělen 1. prosince 1693 králem Kristiánem V. Další významná změna stanov proběhla v roce 1958, kdy bylo umožněno ženám stávat se členkami řádu.\n\nŘád má pouze třídu rytířů Řádu slona (). Insignie řádu patří mezi nejvýznamnější faleristické předměty a to zejména proto, že se vždy po smrti nositele insignie vrací do Dánska.\n\nNa českém území ho nosili jen tři lidé: Tycho Brahe, Karel Filip Schwarzenberg a Tomáš Garrigue Masaryk.\n\nInsignie jediné rytířské třídy řádu se skládají z hvězdy a odznaku, který je nošen na velkostuze nebo při výjimečných příležitostech na řetězu.\n\n"}
{"id": "399684", "url": "https://cs.wikipedia.org/wiki?curid=399684", "title": "Tabulka", "text": "Tabulka\n\nSlovo tabulka může mít více významů a použití: \n\n\n"}
{"id": "399688", "url": "https://cs.wikipedia.org/wiki?curid=399688", "title": "Munir Ahmed Dar", "text": "Munir Ahmed Dar\n\nMunir Ahmed Dar (28. března 1935 Amritsar, Indie – 1. června 2011) byl pákistánský pozemní hokejista, člen stříbrného týmu z olympiády v Melbourne v roce 1956 a stříbrného týmu z olympiády v Tokiu v roce 1964. V Melbourne nastoupil pouze ve finálovém utkání proti Indii, v Tokiu nastoupil ve všech utkáních a pětkrát se prosadil gólově.\n\n"}
{"id": "399689", "url": "https://cs.wikipedia.org/wiki?curid=399689", "title": "Bohumil Pečinka", "text": "Bohumil Pečinka\n\nBohumil Pečinka (* 15. října 1967 Boskovice) je český politický komentátor, publicista a spisovatel.\n\nVystudoval fakultu sociálních věd Univerzity Karlovy, souběžně studoval historii a politologii na FF UK. V prosinci 1989 spoluzaložil čtrnáctideník Studentské listy, po jeho zániku koncem roku 1991 pracoval v časopisu Reflex, Lidových novinách (1994-97) a od roku 1999 je opět komentátorem Reflexu. V únoru 1999 získal novinářskou cenu Ferdinanda Peroutky.\n\nVydal několik knih: \"Proti blbé náladě\" (soubor komentářů, 1999), \"To byla léta devadesátá\" (eseje, 2000), \"Cesta na Hrad\" (2003), \"Politika z obou stran\" (společně s Petrem Havlíkem, 2005) a nakonec \"Hry o všechno\" (komentáře a úvahy 2006).\n\n"}
{"id": "399690", "url": "https://cs.wikipedia.org/wiki?curid=399690", "title": "Josef Paleček", "text": "Josef Paleček\n\nJosef Paleček (* 5. května 1949 Starý Kolín) je bývalý československý hokejista a později úspěšný hokejový trenér.\n\nV letech 1958–1967 nastupoval za Tatru Kolín, 1967–1977 Teslu Pardubice, 1977–1978 Duklu Jihlavu, kde také nastoupil základní vojenskou službu, a 1978–1980 opět za Teslu. 1980–1983 hraje 3 sezony za Stadion Hradec Králové, od roku 1981 se stává ještě asistentem trenéra Kobery. Následovalo angažmá v Německu a Rakousku. V roce 1991 nastoupil svoji první trenérskou sezonu pro tým Pardubice. Zde vydržel do roku 2002, kdy následoval přestup pod angažmá týmu Liberce, kde působil do roku 2008. S Libercem 2x vyhrál základní část a vždy s ním postoupil do play off. V letech 2005–2008 byl také reprezentačním asistentem Aloise Hadamczika. V sezoně 2008/2009 působil jako hlavní trenér HC Energie Karlovy Vary, se kterými se stal mistrem republiky. Od sezony 2010/2011 byl opět asistentem reprezentačního kouče Aloise Hadamczika. Od národního týmu odešel v ročníku 2013/2014 kdy se Alois Hadamczik po nevydařeném olympijském turnaji rozhodl rezignovat.\n\n\n\n"}
{"id": "399691", "url": "https://cs.wikipedia.org/wiki?curid=399691", "title": "Manzoor Hussain Atif", "text": "Manzoor Hussain Atif\n\nManzoor Hussain Atif (* 4. září 1928 Gujrat, Pákistán – 8. prosince 2008 Islamabád, Pákistán) je bývalý pákistánský pozemní hokejista, člen vítězného týmu z olympiády v Římě v roce 1960, stříbrného týmu z olympiády v Melbourne v roce 1956, stříbrného týmu z olympiády v Tokiu v roce 1964 a čtvrtého týmu na olympiádě v Helsinkách v roce 1952. Nastoupil celkem v devatenácti utkáních a osmkrát se prosadil gólově.\n\n"}
{"id": "399699", "url": "https://cs.wikipedia.org/wiki?curid=399699", "title": "Lucie Vopálenská", "text": "Lucie Vopálenská\n\nLucie Vopálenská (* 1972) je česká novinářka a moderátorka.\n\nSpolupracuje s Českým rozhlasem, se slovenskou redakcí Rádia Svobodná Evropa nebo s týdeníkem Respekt. Osm let s Alenou Červenkovou připravovala v České televizi pořad \"Na hraně\", za který v roce 1998 obě získaly novinářskou Cenu Ferdinanda Peroutky. V roce 2010 s Petrem Dudkem připravuje pořad \"Kontexty\".\n\n"}
{"id": "399701", "url": "https://cs.wikipedia.org/wiki?curid=399701", "title": "Poleptání", "text": "Poleptání\n\nK poleptání dochází, když je živá tkáň vystavena žíravině, například silné kyselině nebo zásadě. Může způsobit rozsáhlé poškození tkáně. Poleptání se klasifikují podle standardní klasifikace popálenin.\n\nMezi hlavní druhy dráždivých a žíravých látek patří kyseliny, zásady, oxidační činidla, rozpouštědla, redukční a alkylační činidla. Poleptání mohou způsobovat také některé druhy chemických zbraní, například zpuchýřující látky (kupř. yperit nebo lewisit) nebo látky způsobující kopřivku (kupř. fosgenoxim).\n\nPro poleptání je charakteristické:\n\nK poleptání může dojít při přímém kontaktu žíraviny s povrchem kůže či očí, při vdechnutí nebo požití. Konkrétní příznaky poleptání závisí na konkrétní chemikálii a na zasaženém místě. Patří mezi ně svědění, pálení, zbělení, ztmavnutí či jiná změna barvy kůže nebo sliznice, zvýšená citlivost, dýchací potíže, krvácení, nekróza tkáně, případně smrt. Běžnými zdroji poleptání jsou například dusičnan stříbrný, kyselina chlorovodíková, kyselina sírová, hydroxid sodný (louh) a hydroxid vápenatý. Mezi profese, kde se vyskytuje poleptání, patří chemická výroba, těžba, medicína a podobně.\n\n"}
{"id": "399704", "url": "https://cs.wikipedia.org/wiki?curid=399704", "title": "Triumph Dolomite", "text": "Triumph Dolomite\n\nTriumph Dolomite byl automobilem nižší střední třídy, který v letech 1973 až 1980 vyráběla britská automobilka Triumph. Celkem bylo vyrobeno 204 003 kusy. Nahradil modely 1300, 1500 a Toledo. Jeho nástupcem byl Triumph Acclaim. Verze \"Dolomite 2000 Sprint\" se objevila v 1. řadě seriálu Profesionálové.\n\nVůz se vyráběl s karoserií sedan. Design navrhl Michelotti. verze sprint se zúčastňovala automobilových soutěží a získala řadu úspěchů.\n\n\n\nZávodní vozy měly dvoulitrový šestnáctiventilový motor. V sezoně Mistrovství světa v rallye 1974 nezískal žádný výsledek, ale v sezoně Mistrovství světa v rallye 1975 byl při RAC Rallye 1975 první ve své třídě. Během sezony Mistrovství světa v rallye 1976 byly vozy nahrazeny typem Triumph TR7. \n\n"}
{"id": "399710", "url": "https://cs.wikipedia.org/wiki?curid=399710", "title": "Allan Mikušek", "text": "Allan Mikušek\n\nAllan Mikušek (* 30. října 1967 v Trnavě) je slovenský country zpěvák, skladatel a kytarista.\n\n\n\n\n"}
{"id": "399712", "url": "https://cs.wikipedia.org/wiki?curid=399712", "title": "Racek šedohlavý", "text": "Racek šedohlavý\n\nRacek šedohlavý (\"Chroicocephalus cirrocephalus\") je středně velkým jihoamerickým a africkým druhem racka z rodu \"Chroicocephalus\".\n\nDospělí ptáci se na první pohled podobají racku chechtavému, mají však odlišnou kresbu špičky křídla a zbarvení hlavy. Hlava je ve svatebním šatu světle šedá, s tmavším proužkem oddělujícím ji od bílého krku. Tělo a ocas jsou bílé, hřbet a křídla světle šedá; krajní ruční letky jsou bílé s černou kresbou, před špičkou krajních dvou letek jsou bílé skvrny. Nohy jsou červené, zobák tmavě červený. V prostém šatu (v zimě) je kresba hlavy omezena na skvrny u oka, na temeni a na zadním okraji hlavy. Zobák má tmavou špičku. Mladí ptáci se podobají dospělým ptákům v prostém šatu, pouze křídelní krovky mají hnědé špičky, chybí bílé skvrny před špičkami krajních letek a ocas je ukončen černou páskou.\n\nRacek šedohlavý hnízdí ve dvou poddruzích na dvou kontinentech.\n\nPoddruh \"Ch. c. cirrocephalus\" hnízdí v Jižní Americe v Brazílii, Argentině, Uruguaji, Paraguaji a Bolívii; status v západní části kontinentu je nejasný, zřejmě hnízdí v Ekvádoru a Peru. V mimo hnízdní době se rozptylují směrem na sever; toulaví ptáci byli zjištěni až v Panamě a na Floridě (jediný severoamerický záznam druhu).\n\nPoddruh \"Ch. c. poliocephalus\" hnízdí v subsaharské Africe na sever po Gambii a jezera středoafrické příkopové propadliny. V mimo hnízdní době se jižní populace rozptylují směrem k severu. Zatoulaní ptáci byli zjištěni daleko na severu ve Španělsku, Gibraltaru, Izraeli, Egyptě, Saúdské Arábii a Jemenu.\n"}
{"id": "399718", "url": "https://cs.wikipedia.org/wiki?curid=399718", "title": "Racek čínský", "text": "Racek čínský\n\nRacek čínský (\"Saundersilarus saundersi\") je malým východoasijským druhem racka, jediným zástupcem monotypického rodu Saundersilarus.\n\nDospělí ptáci se podobají malému racku chechtavému, mají však černou hlavu s výraznými bílými srpky nad a pod okem, tmavé červenohnědé nohy a výrazně hákovitý černý zobák. Černá kresba křídla má menší rozsah, vnitřní ruční letky jsou světlé. V prostém šatu (v zimě) je hlava bílá s tmavou skvrnou na temeni a za okem. Mladí ptáci se podobají dospělým v prostém šatu, mají však křídelní krovky s hnědou špičkou, černé špičky všech letek a černou pásku na konci ocasu.\n\nRacek čínský hnízdí pouze v jihovýchodní Číně a jižní Koreji, světová populace čítá 3500–4500 párů. Je ažný, zimuje na pobřeží Číny a nejjižnějšího Japonska a Koreje, na jih po severní Vietnam. Zatoulaní ptáci byli zaznamenáni ve východním Rusku.\n"}
{"id": "399721", "url": "https://cs.wikipedia.org/wiki?curid=399721", "title": "Volkswagen Karmann-Ghia", "text": "Volkswagen Karmann-Ghia\n\nVolkswagen Karmann-Ghia byl sportovním automobilem německé automobilky Volkswagen. Vyráběl se jako dvoudveřové kupé nebo kabriolet v letech 1955 až 1965. Bylo vyrobeno 445 300 vozů. V letech 1963 až 1969 se vyrobilo 42 522 vozů většího typu Karmann-Ghia Typ 34. Výroba byla ukončena bez přímého nástupce. Tím se stal až model Scirocco v roce 1974.\n\nVolkswagen Karmann-Ghia byl postaven na podvozku populárního Brouka. 364 401 vozů bylo vyrobeno s karoserií kupé. Kabriolet se představil o 2 roky později. Výrobu zajišťovala karosárna Karmann podle návrhu designového studia Ghia. Částečně design vycházel z vozu Chrysler d'Elegance, který je také dílem firmy Ghia. Designérem byl Luigi Segre. Typ 34 měl být nástupcem, úspěchů původní Karmann-Ghii však nikdy nedosáhl. Vůz byl nabízen s motory 1,5 a 1,6 litru.\n\n"}
{"id": "399722", "url": "https://cs.wikipedia.org/wiki?curid=399722", "title": "Hala Rondo", "text": "Hala Rondo\n\nHala Rondo (od března 2015 DRFG Arena) je víceúčelová hala nacházející se ve čtvrti Staré Brno, na území brněnské městské části Brno-střed. Pozemek stadionu náležel do 60. let 20. století k tehdejšímu katastrálnímu území Nové Sady. Autorem Ronda byl architekt Ivan Ruller. Základní kámen haly byl položen v roce 1972, oficiálně byla otevřena roku 1982 při pořádání mistrovství světa v kuželkách.\n\nPo přesunu ze zimního stadionu za Lužánkami zde své zápasy hraje především brněnský hokejový klub Kometa Brno, pořádají se zde však i koncerty, školicí semináře, nejrůznější sportovní soutěže a kulturní akce. V červenci 2015 proběhlo plánované navýšení kapacity stadionu ze 7 200 na 7 700 diváků, přičemž 11. září 2015 byla poprvé tato kapacita naplněna, a to v rámci úvodního kola ELH 2015/2016 při vyprodaném utkání Brno – Liberec.\n\nV historii byla hala nazývána též Starobrno Rondo Aréna či Kajot Arena.\n\nDRFG Arena se původně oficiálně jmenovala hala Náplavka (podle sousední ulice). Mezi Brňany vžité pojmenování „Rondo“ se později přetransformovalo do oficiálního názvu, který byl nepřetržitě používán do roku 2008. Mezi lety 2008 a 2009 byl využíván sponzorský název Starobrno Rondo Arena, v letech 2009–2011 opět tradiční název Hala Rondo a v letech 2011–2014 nesl stadion oficiálně jméno Kajot Arena. Po přijetí městské vyhlášky zakazující reklamu na hazard se název od 1. července 2014 vrátil k hale Rondo.\n\nK další změně názvu došlo dne 9. března 2015, kdy se její název změnil na DRFG Arena, podle investiční skupiny DRFG. Tento název má objekt nést po dobu dalších tří sezón.\n\nV hale proběhlo mnoho sportovních, kulturních a jiných akcí, z nichž lze jmenovat:\n\n\n\n\n\n"}
{"id": "399724", "url": "https://cs.wikipedia.org/wiki?curid=399724", "title": "František je děvkař", "text": "František je děvkař\n\nFrantišek je děvkař je česká filmová komedie z roku 2008. Jejím režisérem byl Jan Prušinovský a hlavní roli Františka ztvárnil Josef Polášek (byla to jeho první hlavní role vůbec). Ve vedlejších rolích se objevili např. Zdena Hadrbolcová či Ela Lehotská, malé role ve filmu měli i Petr Čtvrtníček či Arnošt Goldflam.\n\nHlavní postavou filmu je František, který se kvůli svému sukničkářství dostane do tíživé životní situace.\n\nHlavní postava filmu je ženatý psychiatr František (Josef Polášek), který je již od mládí „děvkař“ a i svou manželku Elišku (Ela Lehotská) často podvádí s jinými ženami. Kvůli jedné své milence, která je zároveň jeho pacientkou, je mu lékařskou komorou odebrána licence k provozování lékařské činnosti a František tak přijde o práci. V té době jeho žena již nějaký čas žije s Viktorem (Martin Pechlát), rozvodovým právníkem a bývalým pacientem Františka, a tak Františkovi nezbývá, než se nastěhovat do bytu ke své matce (Zdena Hadrbolcová).\n\nTa se o něj až přehnaně stará. V matčině bytu se ve František setkává se svým bratrem Milošem (Leoš Noha), který je na něj už mnoho let naštvaný za to, že mu František kdysi přebral dívku. Po Vánocích se František na popud své matky snaží sehnat novou práci. Když jej nikde nechtějí vzít, zaměstná jej jeho bratr Miloš jako učitele v autoškole.\n\nMezitím díky Elišce započne rozvodové řízení mezí ní a Františkem. Až v rozvodové síni však František zjistí, že Eliška je těhotná, a na rozvod nepřistoupí. František se později vyjádří, že by se chtěl k Elišce vrátit, ta s ním ale už do budoucna nepočítá. František se s jejím postojem však nesmíří a neustále se snaží opět se dostat do její přízně. Nakonec se mu to podaří a František má s Eliškou pohlavní styk. Jen tak tak se mu pak podaří potají utéct před Viktorem.\n\nV autoškole se František blíže seznámí s Natálií (Petra Nesvačilová), jednou ze svých žákyň, která ho přímo v autě políbí. Když se pak k ní František „tulí“ v metru, spatří jej jeho žena a rozhodne s ním rozvést a definitivně ním tak skončit. Nedlouho na to František zjistí, že Pegy (Marika Procházková), zaměstnankyně jeho bratra Miloše, po níž Miloš touží, provozuje sex s druhým zaměstnancem Miloše (Petr Čtvrtníček). Snaží se jim důsledně říct, aby si dávali větší pozor, aby je Miloš při sexu či mazlení neviděl. Při tom jej Miloš spatří v jemně lechtivé situaci, kterou si sám domyslí a na svého bratra se velice rozzlobí. Ještě ten večer se však spolu opijí a udobří se.\n\nElišce se blíží čas porodu a ještě těsně před tím, než je vzata do porodnice, má František sex s Natálií. Po celou dobu filmu není řečeno, zda je otcem Eliščina dítěte František nebo Viktor. Eliška nakonec porodí dceru, kterou pojmenuje po otci (jehož divák nepozná - obě varianty jsou možné - Františka? Viktorka? ), ale Viktora si vezme a František nakonec přece jen zůstane „děvkařem“.\n\n"}
{"id": "399728", "url": "https://cs.wikipedia.org/wiki?curid=399728", "title": "Racek galapážský", "text": "Racek galapážský\n\nRacek galapážský (\"Creagrus furcatus\") je středně velkým druhem racka, endemickým pro Galapážské ostrovy; je jediným druhem monotypického rodu Creagrus.\n\nNezaměnitelný druh racka. Hlava je tmavošedá, krk světleji šedý, zbytek těla a ocas jsou bílé; hřbet je šedý. Křídla jsou typicky trojbarevná (podobně jako u racka Sabinova): loketní krovky jsou šedé, loketní letky a většina ruční části křídla bílá, krajní ruční letky a špičky středních ručních letek černé. Nohy jsou lososově růžové, zobák černý, se zelenavě bílou špičkou a červeným kořenem. V prostém šatu je hlava bílá s šedou kresbou kolem oka a světle šedými boky hrudi. Mladí ptáci jsou podobní dospělým v prostém šatu, loketní krovky jsou však hnědé se světlým lemem a na konci ocasu je černá páska. Ocas je ve všech šatech hluboce vykrojený, podobně jako u rybáků.\n\nHnízdí pouze na Galapážských ostrovech, a to celoročně. Zatoulaní ptáci byli zjištěni v Kalifornii, není vyloučeno, že se sem dostali za pomoci lodní dopravy.\n\n"}
{"id": "399736", "url": "https://cs.wikipedia.org/wiki?curid=399736", "title": "Český svět", "text": "Český svět\n\nČeský svět byl ilustrovaný fotografický čtrnáctideník, který v letech 1904 – 1929 patřil k společenským časopisům. Před první světovou válkou to byl nejvýznamnější obrazový časopis v češtině. Magazín přispěl k vývoji reportážní a novinářské fotografie. Přispívali do něj kromě Brunera-Dvořáka také Vladimír Jindřich Bufka, Bohumil Střemcha a Zikmund Reach. K jeho kmenovým autorům patřil v letech 1904–1910 Rudolf Bruner-Dvořák, který v něm zveřejňoval fotografie ze svých cest.\n\nČasopis \"Český svět\" založil v roce 1904 Karel Hipman (1867–1914) a byl jeho jediným redaktorem a vydavatelem; dařilo se mu ho vydávat do roku 1913. Tehdy, již nemocný, prodal časopis nakladatelství Emil Šolc. Na výtisku z 8. srpna 1913 byl ještě uveden jako redaktor a vydavatel; číslo následující (15. srpna 1913) již uvedlo nového vydavatele (Emil Šolc) a redaktora.\n\n\n"}
{"id": "399739", "url": "https://cs.wikipedia.org/wiki?curid=399739", "title": "Rock to the Rock", "text": "Rock to the Rock\n\nRock to the Rock je kompilační hudební album Boba Marleye a skupiny The Wailers obsahující písně z let 1968 až 1972. Bylo realizováno v roce 1997 u labelu Jad Records.\n\nVětšina písní obsahuje téma lásky (\"There She Goes\", \"Love\" aj.), v písni \"Rocking Steady\" Marley vzpomíná na své první setkání s rocksteady (\"When first I heard rock steady, Thrill me to the bone\").\n\n"}
{"id": "399740", "url": "https://cs.wikipedia.org/wiki?curid=399740", "title": "Shakira Remixed", "text": "Shakira Remixed\n\nShakira Remixed je druhé remixové album Shakiry, které vyšlo 21. října 2006.\n\n"}
{"id": "399743", "url": "https://cs.wikipedia.org/wiki?curid=399743", "title": "Beneš Method Kulda", "text": "Beneš Method Kulda\n\nBeneš Method Kulda, též Metod nebo Metoděj, (16. března 1820 Ivančice – 6. května 1903 Praha-Vyšehrad) byl moravský buditel, vlastenecký kněz, spisovatel a sběratel lidových písní a pohádek.\n\nVystudoval gymnázium v Jihlavě a od roku 1839 studoval filosofii a teologii v Brně, kde mezi jeho učiteli byli Klácel, Beda Dudík a František Sušil. Roku 1845 byl vysvěcen na kněze a stal se kaplanem v Židlochovicích, později v Brně. Několikrát pobýval v Rožnově, kde začal sbírat lidová vyprávění, říkadla a písně. Podílel se na založení „Dědictví sv. Cyrila a Metoda“ a v letech 1851–1860 redigoval kalendář „Moravan“. V letech 1859–1870 byl farářem v Chlumu u Sedlčan a roku 1864 byl zvolen poslancem Českého zemského sněmu. V letech 1865–1893 vydával v Olomouci řadu náboženských brožur, kázání a příležitostných spisů. Od roku 1870 byl kanovníkem vyšehradské kapituly a inspektorem různých škol. V posledních letech trpěl slábnutím zraku až úplně oslepl a musel své texty diktovat.\n\nKulda vydal desítky knih a napsal stovky článků do různých časopisů, vydal několik sbírek lidových pohádek, říkadel a písní, popsal svatební zvyky na Rožnovsku a vydal několik sbírek kázání. Různé výbory z jeho pohádek vycházejí stále znovu a Státní knihovna ČR eviduje pod jeho jménem 184 knižních titulů.\n\n\n\n\n"}
{"id": "399744", "url": "https://cs.wikipedia.org/wiki?curid=399744", "title": "Kulda", "text": "Kulda\n\nPříjmení Kulda (Kuldová) nosí více různých osobností:\n"}
{"id": "399748", "url": "https://cs.wikipedia.org/wiki?curid=399748", "title": "Nepomucenum", "text": "Nepomucenum\n\nPapežská kolej Nepomucenum ( ) je papežská kolej pro české a moravské bohoslovce v Římě, který byl založen jako česká kolej Bohemicum 4. listopadu 1884. Ve 20. letech 20. století získala kolej novou budovu, Nepomucenum, slavnostně otevřenou v roce svatováclavského jubilea 1929. V současné době v jeho budově také sídlí Český historický ústav v Římě.\n\nČeská kolej Bohemicum byla otevřena 4. listopadu 1884 a byla umístěna v prostorách německého semináře a hospice Santa Maria dell’Anima, jejímž ředitelem byl Mons. Karl Jänig, český Němec. Na jejím počátku stojí kromě osoby samotného papeže Lva XIII. také českobudějovický biskup František z Pauly Jan Schönborn a první vicerektor koleje, František Zapletal. Prvním rektorem koleje byl Benedetto Lorenzelli. Po odchodu Jänigově z vedení Animy bohoslovci bydleli v letech 1887–1888 v budově bývalé lombardské koleje u San Carlo al Corso. Až roku 1888 byl koupen bývalý klášter trinitářů na Via Sistina, kam alumni přesídlili 3. listopadu 1888.\n\n1. ledna 1890 vydal papež Lev XIII., iniciátor existence české koleje, breve \"Vicariam potestatem\", kterým kanonicky potvrdil existenci koleje a udělil jí práva a výsady kolejí papežských. K jejímu finančnímu zajištění přispělo darování českého poutního domu v Římě i věnování výnosu svatopetrského haléře z českých zemí pro potřeby koleje.\n\nSmyslem existence Bohemika bylo především vytvoření římského ekvivalentu kněžské formace, orientovaného směrem k univerzálnímu a centrálnímu pojetí církve v kontrastu s formací v zemích monarchie, poznamenanou josefínským pojetím role kněze ve společnosti. Období národnostních střetů s sebou však přináší i druhý, neméně důležitý aspekt existence koleje: přispívat ke společnému soužití obou jazykových národů v Čechách (kolej je až do první světové války chápána výhradně jako kolej země české). Již po první světové válce do koleje začínají přicházet alumni z moravských diecézí, a postupně i alumni ze Slovenska.\n\nAlumni navštěvovali nejprve přednášky na Urbanově koleji, která sídlila v paláci Propagandy poblíž Španělského náměstí: z via Sistina to bylo skutečně jen několik kroků, ale když Urbaniana dostala novou prostoru na Janikulu, začalo se uvažovat o změně. Uvažovalo se nejprve o umístění koleje na samotném Janikulu, ale bylo těžko nalézt tam vhodný terén. Po vzniku Československa se navíc ukázalo, že počet diecézí je najednou trojnásobný, takže bylo nuto postavit kolej dostatečně velkou.\n\nAdam Winter, František Maleček, Jan Nepomuk Říhánek, Josef Ptáček, Stanislav Hlína, Karel Schuster, Vojtěch Kořán, Leonard Rendl, Joseph Sabitzer, Heinrich Groubhofer, Antonín Žák.\n\nZákladní kámen ke stavbě nové koleje byl vysvěcen o narozeninách papeže Pia XI., 31. května 1927, Pietrem kardinálem Gasparrim. Nová budova Nepomucena byla posvěcena 23. dubna 1929; toto datum symbolicky spojovalo svátek svatého Vojtěcha, milénium svatého Václava, dvousetleté výročí kanonizace svatého Jana Nepomuckého a kněžské jubileum Pia XI. Kolej vysvětil pražský arcibiskup František Kordač. O rok později, 23. dubna 1930 papež Pius XI. přenesl apoštolskou konstitucí \"Ubi primum\" práva, majetek a povinnosti české koleje na nově postavené Nepomucenum.\n\nV hlavní budově Nepomucena sídlí kněží, bohoslovci, velká kaple sv. Václava, ale i kuchyně s prádelnou a Historický ústav s knihovnou. Vedle ní stojí menší dům s vrátnicí, v němž sídlí sestry boromejky, které obstarávají servis pro obyvatele Nepomucena a mají vlastní mariánskou kapličku.\n\nNepomucenum sloužilo jako výchovný ústav pro církevní elitu v českých zemích a na Slovensku. Mezi významné exalumny české koleje patří mnozí pozdější biskupové, např. František Zapletal, Karel Kašpar, Josef Beran, Jozef Tomko, Karel Otčenášek, Šimon Bárta, Mořic Pícha, Antonín Alois Weber, Jaroslav Škarvada, Petr Esterka, Jan Vokál, Vlastimil Kročil, kanovníci a jiní vyšší představitelé církevní správy, profesoři teologie na československých fakultách a seminářích, známý disidentský teolog Josef Zvěřina, profesoři Vladimír Boublík, Karel Skalický, Karel Vrána, Jaroslav V. Polc a mnoho dalších.\n\n\nOd počátku existence koleje bývali rektory koleje jmenováni italští duchovní, většinou aktivně působící v prostředí římské kurie. Většina konkrétní péče o kolej i alumny spočívala na vícerektorovi obvykle českého původu popř. na ekonomovi a na spirituálovi. Místa byla systematizována rakouským ministerstvem kultu, podobně i v nově vzniklé ČSR. Tato praxe se změnila až po druhé světové válce. V 60. letech a až do r. 1994 kdy odešla většina alumnů slovenského původu do slovenského ústavu, byl rektorem koleje Čech a vicerektorem Slovák.\n\n\n\nFunkci spirituála v české koleji původně vykonával vicerektor, spirituál začal být oficiálně jmenován až po první světové válce, prvním oficiálně jmenovaným spirituálem byl jezuita P. Bohumil Spáčil.\n\n\n\n\n"}
{"id": "399750", "url": "https://cs.wikipedia.org/wiki?curid=399750", "title": "Turné čtyř můstků 2008/2009", "text": "Turné čtyř můstků 2008/2009\n\n57. ročník Turné čtyř můstků začal 29. prosince 2008 v německém Oberstdorfu na můstku Schattenbergschanze HS137. Na nový rok pokračoval závodem v Garmisch-Partenkirchenu, kde se skákalo na Große Olympiaschanze HS140. Z Německa se turné přesunulo do rakouského Innsbrucku na můstek Bergiselschanze HS130 a závěr turné obstaral můstek Paul-Ausserleitner-Schanze HS140 v Bischofshofenu 6. ledna 2009.\n\n HS137 Schattenbergschanze, Německo\n29. prosinec 2008\n\nZpráva:\n\n\n HS140 Große Olympiaschanze, Německo\n1. leden 2009\n\nZpráva:\n\n\n HS130 Bergiselschanze, Rakousko\n4. leden 2009\n\nZpráva:\n\n\n HS140 Paul-Ausserleitner-Schanze, Rakousko\n6. leden 2009\n\nZpráva:\n\n\n"}
{"id": "399754", "url": "https://cs.wikipedia.org/wiki?curid=399754", "title": "Isildur", "text": "Isildur\n\nIsildur (3209 D. v. – 2 T. v.) je fiktivní postava v knize Pán prstenů od J. R. R. Tolkiena.\nIsildur je původem Númenorejec a je starším synem Elendila Vysokého.\nVe filmu Pán prstenů: Společenstvo prstenu jej hrál Harry Sinclair. Bývá popisován jako pán pyšný a činorodý.\n\nSpolu se svým otcem Elendilem a bratrem Anárionem unikl ze zkázy Númenoru. Ještě před tím vykonal odvážný čin, při kterém téměř přišel o život v boji se Sauronovými strážci, když sám v přestrojení sebral plod z Bílého stromu (Nimlothu) v hlavním městě Númenoru Armenelosu. Ve Středozemi spolu s bratrem Anárionem založil říši Gondor. Nechal vybudovat věž Minas Ithil, v níž zasadil semenáček Nimlothu. Po jejím vyplenění zasadil další už v Minas Anor na památku svého bratra, který zemřel při bojích v Mordoru. Isildur je popsán jako nejzbrklejší ze všech pánů lidí a elfů v oné době. Poté, co Sauron zabil Elendila, mu Isildur uťal Prsten zlomeným otcovým mečem Narsilem. Isildur si navzdor Elrondovým a Círdanovým výzvám prsten ponechal. Po návratu z války se prohlásil svrchovaným pánem Dúnadanů na Severu i na Jihu. Instruoval svého synovce Meneldila k výkonu vlády v Gondoru a vymezil jeho hranice. Zasadil v Minas Anor Bílý strom a nechal v Anórienu vybudovat na hoře Eilenaer (od té doby zvána Amon Anwar - Pahorek bázně, později pak Rohiry Halifirien - Svatá hora) mohylu, do níž vložil truhlici s ostatky svého otce Elendila. K vzniklé svatyni se pak vázala takzvaná Isildurova tradice králů Gondoru. Po roce v Gondoru se rozhodl převzít vládu na severu. Zvolil cestu podél řeky Anduiny, jelikož se nejprve potřeboval stavit v Imladris, kde chtěl vyzvednout ženu a nejmladšího syna Valandila a poradit se s Elrondem. K dispozici měl pouze svoji dvou set člennou gardu. Jeho družina byla cestou přepadena přesilou skřetů a pobita v bitvě na Kosatcových polích. Při útěku Isildura prsten zradil. Proto se mu také říká Isildurova zhouba. Jeho tělo vzala Anduina spolu s původním Elendilmirem (bílá hvězda z elfského křišťálu na mitrilové pásce, v Arnoru používán místo koruny), který tak zůstal na dlouhou dobu ztracen. Spolu Isildurem a jeho muži zde zemřeli i jeho tři starší synové Elendur, Aratan a Cyrion. Vládcem Arnoru se stal Valandil. Isildurovým dědicem je Aragorn.\n\nTOLKIEN, J. R. R. a TOLKIEN, Christopher, ed. Nedokončené příběhy Númenoru a Středozemě. Vyd. 1. Praha: Mladá fronta, 1994.\n"}
{"id": "399756", "url": "https://cs.wikipedia.org/wiki?curid=399756", "title": "Seznam latinských gramatických pojmů", "text": "Seznam latinských gramatických pojmů\n\nToto je seznam některých původem latinských pojmů, užívaných v mluvnici.\n\n\n\n\n\"V závorce je uvedeno množné číslo.\"\n\n\n\n\n\n\n\n\n\n\n\n\n\n\n\n"}
{"id": "399757", "url": "https://cs.wikipedia.org/wiki?curid=399757", "title": "Seznam králů Arnoru", "text": "Seznam králů Arnoru\n\nToto je seznam králů Arnoru (\"Severního království\") ve fiktivním světě Středozemi od J. R. R. Tolkiena. Na linii arnorských králů později navázali vládci Arthedainu a po porážce Saurona obnovil Severní království král Elessar. \n\nElendil (vláda 3320 - 3441 Druhého věku) syn Amandila, pána z pána Andúnië, jehož jméno v překladu znamená \"Přítel Elfů\" či \"Milovník hvězd\", se narodil na Númenoru v roce 3119 Druhého věku. Jak Elendil, tak jeho synové Isildur i Anárion patřili k tzv. \"Věrným\", kteří jako jedni z mála obyvatel ostrova nepropadli temnotě a nadále potají chovali v úctě Valar a elfy.\n\nPo pádu Númenoru uprchnul Elendil a jeho synové se svým lidem do Středozemě, kde v roce 3320 založili říše ve vyhnanství - Arnor a Gondor. Elendila a jeho lidu se ujal pán Lindonu Gil-galad. Elendil nechal vybudovat hlavní město Severního království Annúminas, odkud své říši vládl. \n\nPo znovupovstání Saurona vedl Elendil Dúnadany společně s elfy do války posledního spojenectví. Spojenci porazili vojska Temného pána v bitvě na Dagorladu, načež jej sedm let obléhali v jeho pevnosti Barad-dûr. Při dlouhém obléhání zemřel Elendilův mladší syn Anárion. V roce 3441 pak z věže vyšel samotný Sauron, který v souboji usmrtil nejprve Gil-galada a vzápětí i arnorského Velekrále Elendila. Otcovu smrt pomstil jeho syn Isildur, který odebral Temnému pánu prsten a ujal se po jeho smrti vlády. \n\nIsildur (vláda 3441 Druhého věku - 2 Třetího věku), byl nejstarším synem prvního velekrále Arnoru Elendila. Spolu s mladším bratrem Anárionem oba vyrůstali na Númenoru, odkud před jeho pádem uprchnuli do Středozemě, kde založili Říše ve vyhnanství. Isildur spolu s bratrem vládli v Jižním království - Gondoru. Isildur dal vystavět věž Minas Tirith a společně s Anárionem vládli z města Osgiliath. \n\nPo znovupovstání Saurona se Isildur účastnil společného tažení elfů a lidí, které vojska Temného pána porazila v bitvě na Dagorladu a zatlačila jej do Barad-dûr. Při jejím obléhání padl Isildurův mladší bratr a následně byl Sauronem usmrcen i Velekrál elfů Gil-galad a Velekrál lidí Elendil. Isildurovi se podařilo otcovým zlomeným mečem Narsilem utnout Temnému pánovi utnout z ruky jeho prsten a jeho moc tak byla zlomena.\n\nProti radám Elronda a Círdana však Elendilův dědic Sauronův prsten nezničil a ponechal si jej. Při návratu na sever byl Isildur přepaden skřety z Mlžných hor a jeho lid byl zmasakrován v bitvě na Kosatcových polích. Velekrál byl při útěku, kdy se pokusil přeplavat Anduinu, objeven a usmrcen skřety. Prsten, který upustil, zůstal na dně Velké řeky ležet necelých dva a půl tisíce let. \n\nValandil (vláda 10 - 249 T. v.), jehož jméno v překladu znamená \"Přítel Valar\", se narodil jako nejmladší z Isildurových synů v roce 3430 Druhého věku, tedy v roce kdy bylo uzavřeno Poslední spojenectví elfů a lidí. Při cestě do války s Temným pánem zanechal Isildur Valandila i s jeho matkou v Imladris. Z jihu se však Valandilův otec již nikdy nevrátil. Později do Roklinky dorazila zpráva o Isildurově smrti, přičemž spolu s ním v bitvě na Kosatcových polích zahynuli i všichni tři Valandilovi starší bratři. Dědicem otcova Severního království se tak Valandil stal v třinácti letech.\n\nNa arnorský trůn usednul Valandil po dovršení dospělosti v roce 10 třetího věku. Přestal užívat titulu Velekrále. Zemřel v roce 249 a stal se tak nejdéle vládnoucím králem Arnoru či Gondoru. Jeho vláda trvala dlouhých 239 let. Po jeho smrti nastoupil na trůn jeho syn Eldacar. \n\nEldacar (vláda 249 - 339 T. v.), jmenovec gondorského krále z 15. století třetího věku, byl synem krále Valandila. Severnímu království vládl devadesát let od otcovy smrti v roce 249 do roku 339, kdy zemřel a na jeho místo nastoupil jeho syn Arantar.\n\nArantar (vláda 339 - 435 T. v.) byl pátým arnorským králem, který vládl od smrti svého otce Eldacara v roce 339 do své smrti v roce 435. Na jeho místo nastoupil jeho syn Tarcil.\n\nTarcil (vláda 435 - 515 T. v.) byl šestým arnorským králem, který vládl od smrti svého otce Arantara v roce 435 do své smrti v roce 515. Na jeho místo nastoupil jeho syn Tarodor.\n\nTarodor (vláda 515 - 602 T. v.) byl sedmým arnorským králem, který vládl od smrti svého otce Tarcila v roce 515 do své smrti v roce 612. Na jeho místo nastoupil jeho syn Valandur.\n\nValandur (vláda 602 - 652 T. v.) byl osmým arnorským králem, který vládl od smrti svého otce Tarodora v roce 602 do své smrti v roce 652. Na jeho místo nastoupil jeho syn Elendur.\n\nElendur (vláda 652 - 777 T. v.) byl devátým arnorským králem, který vládl od smrti svého otce Valandura v roce 652 do své smrti v roce 777. Na jeho místo nastoupil jeho syn Eärendur.\n\nEärendur (vláda 777 - 861 T. v.) byl desátým králem Severního království. Na trůn nastoupil po smrti svého otce Elendura v roce 777. Po jeho smrti došlo k sváru mezi jeho třemi syny (Amlaithem a budoucími prvními králi Cardolanu a Rhudauru) a Arnor byl v následné občanské válce rozdělen. Vznikla tak nezávislá a navzájem soupeřící království Arthedain, Cardolan a Rhudaur. \n\nAmlaith (vláda 861 - 946 T. v.) byl nejstarším synem desátého arnorského krále Eändura. Po otcově smrti došlo mezi níma jeho mladšími bratry Thorondurem a Aldarionem k bojům o moc a po občanské válce byla říše rozdělena na samostatná království Arthedain, Rhudaur a Cardolan. Amlaith tak v roce 861 usednul na arthedainský trůn. Následné soupeření mezi bratry značně oslabilo severní Dúnadany. Amlaith zemřel v roce 946 a na jeho místo nastoupil jeho syn Beleg.\n\nBeleg (vláda 946 - 1029 T. v.) byl druhým králem samostatného Arthedainu, který vládl od smrti svého otce Amlaitha v roce 946 do své smrti v roce 1029. Na jeho místo poté nastoupil jeho syn Mallor.\n\nMallor (vláda 1029 - 1110 T. v.) byl třetím králem Arthedainu, který vládl od smrti svého otce Belega v roce 1029 do své smrti v roce 1110. Na jeho poté místo nastoupil jeho syn Celepharn.\n\nCelepharn (vláda 1110 - 1191 T. v.) byl čtvrtým králem Arthedainu, který vládl od smrti svého otce Mallora v roce 1110 do své smrti v roce 1191. Na jeho místo poté nastoupil jeho syn Celebrindor.\n\nCelebrindor (vláda 1191 - 1272 T. v.) byl pátým králem Arthedainu, který vládl od smrti svého otce Celepharna v roce 1191 do své smrti v roce 1272. Na jeho místo poté nastoupil jeho syn Malvegil.\n\nMalvegil (vláda 1272 - 1349 T. v.) byl šestým králem Arthedainu, který vládl od smrti svého otce Celebrindora v roce 1272 do své smrti v roce 1349. Na jeho místo poté nastoupil jeho syn Argeleb. Za jeho vlády přišlo do Arnoru zlo, neboť na severu okolo roku 1300 povstala čarodějná říše Angmar v jejímž čele stanul Pán nazgûlů. Ten všechna tři království napadnul, přičemž využil slabosti severních Dúnadanů a jejich vzájemných rozporů.\n\nArgeleb (vláda 1349 - 1356 T. v.) byl sedmým králem Arthedainu, který vládl od smrti svého otce Malvegila v roce 1349 do své smrti v roce 1356. Na jeho místo poté nastoupil jeho syn Arveleg. Argeleb začal opět užívat titul \"král Arnoru\", neboť tehdy v Cardolanu i Rhudauru vymřeli vládnoucí linie Isildurových potomků. Argeleb, jehož autoritu vládci Cardolanu respektovali, nechal proti nepřátelskému Rhudauru a zrůdám z Angmaru opevnit Větrovské vrchy, krátce na to však padnul v bitvě. \n\nArveleg (vláda 1356 - 1409 T. v.) byl synem Argeleba, který opětovně začal užívat titulu král Arnoru. Arveleg jako dvanáctý král Severního království vládl od smrti svého otce Argeleba v roce 1356 do své smrti v roce 1409. Vláda Arvelega byla charakteristická pokračujícími boji s rhudaurskými horaly a angmarskými skřety a zlými lidmi o Větrovské vrchy, které tvořily opevněnou hranici království. V roce 1409 oblehlo vojsko Angmaru pevnost Větrov, při jejíž neúspěšné obraně padl i král Arveleg. Na jeho místo poté nastoupil jeho nedospělý syn Araphor. \n\nAraphor (vláda 1409 - 1589 T. v.) byl třináctý král Arnoru, který nastoupil na trůn po smrti svého otce, který zemřel při dobytí Větrova v roce 1409. Nedospělý, avšak statečný Araphor s Círdanovou pomocí odrazil angmarská vojska obléhající Fornost a zcela je vytlačil z Arthedainu. Zemřel roku 1589 a na jeho místo nastoupil jeho syn Argeleb II..\n\nArgeleb II. (vláda 1589 - 1670 T. v.) byl čtrnáctý král Arnoru, který nastoupil na trůn po smrti svého otce v roce 1589. Za jeho vlády přišel do Eriadoru mor z jihovýchodu, který zcela zdecimoval a vylidnil oblast Cardolanu. Král, jehož země byla touto ranou citelně oslabena, zemřel roku 1670 a na jeho místo nastoupil jeho syn Arvegil.\n\nArvegil (vláda 1670 - 1743 T. v.) byl patnáctý král Arnoru, který nastoupil na trůn po smrti svého otce v roce 1670. Zemřel roku 1743 a na jeho místo nastoupil jeho syn Arveleg II..\n\nArveleg II. (vláda 1743 - 1813 T. v.) byl šestnáctý král Arnoru, který nastoupil na trůn po smrti svého otce v roce 1743. Zemřel roku 1813 a na jeho místo nastoupil jeho syn Araval.\n\nAraval (vláda 1813 - 1891 T. v.) byl sedmnáctý král Arnoru, který nastoupil na trůn po smrti svého otce v roce 1813. Zemřel roku 1891 a na jeho místo nastoupil jeho syn Araphant.\n\nAraphant (vláda 1891 - 1964 T. v.) byl osmnáctý král Arnoru, který nastoupil na trůn po smrti svého otce v roce 1891. Po proroctví věštce Malbetha pojmenoval svého syna, který se narodil v roce 1864, Arvedui čili \"Poslední král\". Za Araphantovy vlády Severní království znovu navázalo kontakt s Gondorem, neboť obě říše si tehdy uvědomily, že stojí proti společnému nepříteli. Princ Arvedui dostal za manželku gondorskou princeznu Fíriel. Araphant zemřel roku 1946 a na trůn po něm nastoupil jeho syn Arvedui.\n\nArvedui (vláda 1964 - 1975 T. v.), jehož jméno znamená \"Poslední král\", byl devatenáctým a posledním králem Arthedainu a Arnoru. Princ se narodil v roce 1864 a jméno od otce Araphanta dostal po vynesení proroctví věštce Malbetha. Za manželku dostal princ Arvedui Fíriel, dceru gondorského krále Ondohera a roku 1938 se jim narodil syn Aranarth. \n\nSauronova moc však znovu zesílila a v roce 1944 byl při velkém útoku Vozatajů na Gondor zabit král Ondoher i všichni jeho synové. Arvedui tehdy vznesl nárok na uprázdněný gondorský trůn. Měl na něj právo jako přímý Isildurův potomek a navíc manžel poslední dcery krále Ondohera. Gondorská rada v čele se správcem Pelendurem však tento nárok zamítla a korunu získal gondorský kapitán Eärnil II. z Anárionova rodu. Arvedui neměl prostředky ani chuť stavět se proti gondorským a tak na svém nároku netrval. Přesto však jeho potomci na tento nárok nikdy nezapomněli.\n\nV roce 1974 však opět nebývale vzrostla moc Angmaru a ještě té zimy Černokněžný král se svým vojskem napadnul Arthedain. Dúnadani byli poraženi a pevnost Fornost padla. Většina přeživších utekla za řeku Lhûn, avšak král Arvedui s částí své stráže uprchnul na sever. Skrýval se ve starých trpasličích dolech, nakonec však musel hledat pomoc u Lossothů - \"Sněžných lidí\", kteří žijí na zamrzlém mysu Forochel. Jakmile se Círdan doslechl o králově útěku na sever, vyslal k mysu Forochel záchrannou loď, která Arveduiho a několik posledních přeživších skutečně objevila. Arvedui za záchranu věnoval náčelníkovi Lossothů svůj prsten a proti jeho radám nasednul na Círdanovu loď. Vichr nahnal loď i s nešťastníky na ledovou hradbu, ta nápor nevydržela a potopila se. Tak zahynul poslední král Arnoru a Arthedainu Arvedui a ním na dno moře klesly i palantíry z Annúminasu a Amon Sûlu. Zpráva o králově smrti se na jih dostala až po dlouhé době. \n\nIsildurova linie pokračovala v krvi náčelníků Dúnadanů dalších tisíc let třetího věku, než královskou linii obnovil Aragorn II..\n\nAragorn (vláda 3019 Třetího věku - 120 Čtvrtého věku) syn dúnadanského náčelníka Arathorna II. a jeho ženy Gilraen, byl posledním náčelníkem Dúnadanů, který obnovil království a stal se tak opět králem Arnoru i Gondoru. Narodil se roku 2931 a po brzké otcově smrti byl vychováván Elrondem v Roklince. \n\nPo dosažení dospělosti se stal vůdcem Hraničářů střežících hranice Kraje a rovněž sloužil ve službách rohanského krále Thengela a gondorského správce Ectheliona II.. Stal se členem a po smrti čaroděje Gandalfa vůdcem Společenstva prstenu. Po jeho rozpadnutí před Rauroským vodopádem pronásledoval skřety, kteří unesli půlčíky Smíška s Pipinem. Účastnil se vítězné bitvy v Helmově žlebu, prošel Stezkami mrtvých ke Kameni Erech, odkud přivedl armádu mrtvých do bitvy na Pelennorských polích. Poté vedl gondorské a rohanské vojsko k Černé bráně, kde spojenci úspěšně čelili přesile vojsk Temného pána. \n\nPo pádu Saurona byl Aragorn v roce 3019 T. v. korunován na krále Elessara a stal se tak dvacátým králem Arnoru, třicátým pátým králem Gondoru a zároveň prvním z Velkých králů Obnoveného království. Za ženu si vzal Elrondovu dceru Arwen s níž se mu narodil jeho syn Eldarion. Aragornova vláda byla charakteristická rozkvětem říše a obnovením její starobylé moci. Po jeho smrti v roce 120 Čtvrtého věku nastoupil na jeho místo jeho syn Eldarion. \n\nEldarion (vláda 120 Čtvrtého věku - ?) syn krále Elessara, nastoupil na otcovo místo po jeho smrti v roce 120 Čtvrtého věku. Stal se tak druhým králem Obnoveného království.\n\n\n"}
{"id": "399760", "url": "https://cs.wikipedia.org/wiki?curid=399760", "title": "Elendil", "text": "Elendil\n\nElendil Vysoký nebo Elendil Věrný je literární postavou ve fantasy příbězích J. R. R. Tolkiena v knihách \"Pán prstenů\", \"Nedokončené příběhy\" a \"Silmarillion\". Byl posledním pánem Andúnië a prvním králem Arnoru a Gondoru. Je otcem Anáriona a Isildura.\n\nElendil se narodil v roce 3119 Druhého Věku v ostrovní říši Númenor, jako syn Amandila, pána Andúnië a vůdce \"Věrných\" (ti, kdo zůstali věrní božstvu Valar), kteří udržují silná přátelství s Elfy a drží se starých způsobů boje proti praktikám Ar- Pharazôna a Saurona. V jazyce Quenya (jazyk Elfů) znamená jméno Elendil \"Přítel Elfů\" či \"Milovník Hvězd\".\n\nElendil, jeho synové Isildur a Anárion, a jejich podporovatelé uprchli do Středozemě po pádu a zkáze Númenoru. Elendil se svou lodí přistál v Lindonu na západě Středozemě, kde se ho ujal Gil-Galad, velekrál Elfů. Zatímco vlny moře zanesli lodě Isildura a Anáriona na jih Středozemě do Zátoky Belfalas a ústí řeky Anduiny.\n\nZaložili ve Středozemi dvě říše Arnor a Gondor, a to roku 3320 Druhého Věku. S sebou si vzali Palantíry, \"Vidoucí Kameny\", které byly darovány pánům Andúnië Elfy z Tol Eressëy a semenáček Nimlothu, Bílého Stromu Númenoru.\nV díle Nedokončené příběhy je vysvětleno, že po přistání ve Středozemi prohlásil Elendil v řeči Elfů: Et Eärello Endorenna utúlien. Sinome maruvan ar Hildinyar tenn' Ambar-metta!, což znamená \"Z Velkého moře do Středozemě já přišel jsem. Zde budu setrvávat já a moji dědici do skonání světa.\" Jeho dědic Aragorn pronesl totožná slova při své korunovaci krále Gondoru.\n\nElendil žil a vládl v Arnoru, kde založil město Annúminas. Jeho synové žili v Gondoru, kde založili dvě města. Anárion založil město Minas Anor v Anórienu a Isildur založil Minas Ithil v Ithilienu. Přes řeku Anduinu nechali postavit město Osgiliath, kde společně vládli Gondoru. Přes celou říši byly postaveny věže pro ukrytí vidoucích kamenů Palantírů, přes které zůstávala celá říše ve spojení.\nJak bylo vysvětleno v prvním díle trilogie Pána Prstenů - Společenstvo prstenu, temný pán Sauron se nakonec vrátil do Středozemě, kde zřídil pevnost v Mordoru, který se nacházel hned vedle Gondoru. Roku 3428 Sauron zaútočil a obsadil Minas Ithil. Poté Isildur utekl na sever do Arnoru ke svému otci, nechajíce Anáriona čelit útokům na Gondor. V roce 3434 se Elendil a Isildur vrátili na jih, společně s velekrálem Elfů Gil-Galadem a jejich společným vojskem v Poslední Alianci Elfů a Lidí. Porazili Saurona v bitvě Dagorlad a obléhali jeho pevnost Barad-dur po sedm let. Během dlouhých let obléhání byl Anárion zabit a v roce 3441 Druhého Věku se Sauron zapojil osobně do bitvy. Gil-Galad i Elendil s ním bojovali, ale oba byli Sauronem zabiti a Elendilův meč Narsil byl Sauronem zlomen. Avšak poté sám Isildur použil otcům zlomený meč a usekl Sauronovi Jeden Prsten přímo z ruky a Sauronův duch uprchl.\n\nSymbolem Elendila byl Bílý Strom Nimloth se sedmi hvězdami nad ním (hvězdy představují sedm z devíti lodí, které unikly zničení Númenoru a které nesly Palantíry) a nad nimi stříbrná koruna. Tento znak se stal hlavním symbolem královské rodiny v Gondoru.\n\n\"Zdroj: anglická wikipedie\"\n\nKdyž byl Elendil vynesen ze zkázy Númenoru na křídlech bouře a stanul na pobřeží Středozemě, quenijsky pravil:\n\ncož znamená:\nTato slova opět vyřkl Aragorn II. Elessar, Elendilův dědic při své korunovaci.\nNarsil byl Elendilův meč. Poté, co byl Elendil zabit Sauronem při posledním souboji na svazích Hory osudu, Isildur uťal úlomkem Narsilu Sauronovi Jeden prsten a tím Saurona porazil. Později byl meč znovu zkut jako Andúril, Plamen západu a používal jej Aragorn.\n\nVe filmu Elendila hraje Peter McKenzie.\n"}
{"id": "399763", "url": "https://cs.wikipedia.org/wiki?curid=399763", "title": "Asgardské technologie ve Hvězdné bráně", "text": "Asgardské technologie ve Hvězdné bráně\n\nAsgardové jsou mimořádně vyspělá rasa, která udržuje se Zemí přátelské styky, a která poskytuje mnoho svých technologií velitelství Hvězdné brány. Kdysi byli současníky Antiků a mnoho se toho od nich naučili. Asgardé již nejsou schopni klasické reprodukce, zachraňují se klonováním. Mají technologii, která umožňuje přenést Asgardovo vědomí do nového těla. Klíčovým prvkem asgardských technologií je neutronium. Asgardové vyvíjeli nové technologie podle antických archivů vědomostí.\n\n\n\n\n\n\n\n"}
{"id": "399766", "url": "https://cs.wikipedia.org/wiki?curid=399766", "title": "Berliner Illustrirte Zeitung", "text": "Berliner Illustrirte Zeitung\n\nBerliner Illustrirte Zeitung (BIZ) byl ilustrovaný týdeník založený v roce 1891, první pravidelné vydávání bylo publikováno dne 4. ledna 1892.\n\nV roce 1894 koupil noviny Leopold Ullstein (Ullstein Verlag). Byly to vůbec první německé masové noviny. Technické inovace, jako byl ofsetový hlubotisk, sazečský stroj nebo zlevnění výroby papíru přispělo k tomu, že se BIZ prodával za 10 feniků. To tehdy byla cena dostupná pro pracující vrstvy.\n\nNa konci Výmarské republiky dosáhly BIZ nákladu téměř dva miliony kopií. Od roku 1926 do 1931 BIZ expedoval noviny v Německu svými vlastními letadly od roku 1931 spolupracovali s Lufthansou.\n\nPro BIZ pracovali tito významní fotožurnalisté:\n\n"}
{"id": "399768", "url": "https://cs.wikipedia.org/wiki?curid=399768", "title": "Chris Osgood", "text": "Chris Osgood\n\nChris Osgood (26. listopadu 1972, Peace River, Alberta, Kanada) je bývalý kanadský hokejový brankář.\n\nV roce 1991 byl draftován týmem Detroit Red Wings ve třetím kole na celkovém 54. místě. Svůj debut v NHL si odehrál v sezóně 1993/1994. Následující sezónu byl v týmu jedničkou Mike Vernon. Detroit postoupil až do finále Stanley Cupu, kde podlehl New Jersey Devils 0:4 na zápasy. O rok později Osgood dostával více šancí, odehrál 50 zápasů s průměrem obdrženým branek na zápas 2,17. Společně s Mikemem Vernonen obdržel William M. Jennings Trophy. V sezóně 1996/1997 se Detroit opět probojoval do finále NHL, kde porazil Philadelphii Flyers. I následující sezónu se tým dostal do finále Stanley Cupu, tentokrát nastoupil proti Washingtonu Capitals, který jim podlehl 4:0.\n\nV létě 2001 do Detroitu přestoupil Dominik Hašek. 28. září 2001 proto Osgood podepsal novou smlouvu s New York Islanders. Zde setrval jednu a půl sezóny. Následně přestoupil do St. Louis Blues, kde zůstal do stávky NHL. Po stávce se opět vrátil do Detroitu. V roce 2006 se do týmu vrátil Dominik Hašek, takže Osgood odehrál pouhých 26 zápasů. Následující sezónu byl jedničkou stále Hašek, který však trpěl vleklým zraněním. Díky tomu se v závěru soutěže dostával na led více Osgood, který také odehrál většinu zápasů v play-off. V něm Detroit nakonec zvítězil, když ve finále porazil Pittsburgh Penguins.\n\n19. července 2011 ohlásil konec aktivní kariéry. V Detroitu zůstal jako poradce.\n\n\n"}
{"id": "399770", "url": "https://cs.wikipedia.org/wiki?curid=399770", "title": "Olše lepkavá", "text": "Olše lepkavá\n\nOlše lepkavá (\"Alnus glutinosa\") je listnatý opadavý strom z čeledi břízovité. Dorůstá většinou do výšky zhruba 30 metrů, dožívá se obvykle zhruba 100 let, v některých případech kolem 200 let.\n\nKoruna vejčitě podlouhlá, u starších jedinců až jehlanovitá; ve tvorbě koruny varíruje. Plnodřevný kmen, dřevo sytě žlutočervené s tmavými zónami, měkké, jemně pórovité, s četnými dřeňovými paprsky. Trvanlivost dřeva pod vodou je téměř neomezená. Borka v mládí hladká, šedavá, ve stáří černohnědá, rozpraskaná na přibližně čtvercové destičky. Letorosty zelené nebo světle purpurové, s nápadnými oranžově červenými lenticelami. Má velmi přizpůsobivý srdčitý kořenový systém, ale též s 1–2 m hlubokým kořenem kůlovým. Prostřednictvím kořenových hlízek s nitrogenními bakteriemi obohacuje půdu vázaným dusíkem. U olše se neprojevuje kořenová výmladnost, zato výmladnost pařezová je velmi silná. V prvním roce rostou olše velmi pomalu, v následujících letech rychle. Dospělosti dosahuje v zápoji ve 40 letech, jako solitér ve 12–20 letech.\n\nListy olše jsou střídavé, řapíkaté, široce vejčitého tvaru, 4–10 cm dlouhé, většinou s vykrojenou špičkou a klínovitou bází. Na obvodu jsou dvakrát mělce pilovité a lehce zvlněné, lysé; po obou stranách mají 5–8 párů žilek, v jejichž úžlabí se na rubu nacházejí žlutavé chomáčky chlupů. Rub listu světlejší, líc je leskle tmavozelený. Mladé lístky lepivé. Na podzim se listí nijak nezabarvuje, opadává zelené.\nKvěty jsou jednodomé. Samčí a samičí jehnědy na témže letorostu,dlouze stopkaté; objevují se již v létě předcházejícího roku. Samčí květy po 2–5, nící, koncové, s fialově hnědými podpůrnými šupinami a žlutými prašnými váčky, dlouhé zhruba 7 cm. Samičí květy 1–1,5 cm dlouhé, s vystupujícími červenými bliznami. Květy rozkvétají před pučením listů. Olše kvete v březnu a dubnu; značná produkce pylu – patří mezi významné alergeny.\nPlodem olše jsou šištice, v nezralém stavu šedozelené a lepkavé, zralé tmavohnědé a dřevnaté, dlouhé 8–12 mm; zůstávají na stromě ještě dlouho po spadu semen. Semenné nažky leskle hnědé, stejnobarevné, ploché, okrouhlé až pětihranné s velice úzkými křídlatými okraji. Semeno zraje v září až říjnu, vylétává v únoru až březnu. Klíčivost je nízká, zachovává se asi 1 rok. Klíčí 4–6 týdnů po jarní setbě.\nPupeny spirálovitě uspořádané, stopkaté, tupé až špičatě vejčité, velmi lepkavé, fialově hnědé, lysé. Větvičky bez koncového pupenu.\nOlše lepkavá roste v téměř celé Evropě, v některých oblastech jihozápadní Asie (Turecko, Írán) a v severní Africe. Byla zavlečena i do Severní a Jižní Ameriky, Jižní Afriky a na Nový Zéland.\n\nPionýrská dřevina. Vyžaduje hlubokou, na minerály bohatou, trvale vlhkou půdu. Ze všech našich dřevin snáší nejvíc půdní vlhkosti. Miluje zurčící vodu, proto často roste na březích řek a potoků. V močálovitých nížinách tvoří tzv. olšiny.\nMiluje světlo, je poměrně odolná vůči mrazu, vykazuje malou potřebu tepla. V mládí velmi choulostivá vůči suchu. Docela dobře snáší průmyslové znečištění.\n\nKrajinotvorná dřevina, užívá se ke zpevňování břehů potoků. Poměrně dobře snáší znečištěné ovzduší, proto se užívá k osazování průmyslových oblastí. Vysazuje se i v parcích a zahradách. Dřevo se využívá v nábytkářství a umění. V minulosti se olše užívala na stavbu mostů a splavů. Rychle roste, společně s vrbou a topolem se užívá na výrobu pilinových briket a drtí. Rovněž zkvalitňuje půdu vázaným dusíkem.\n\nUsušené listí pomáhá při nachlazeních, průjmech a horečkách. Kůra se užívala k vyčiňování kůží. Čerstvé rozmačkané listy ulevují vředům a bolavým nohám, působí hojivě na rozpraskané bradavky kojících matek. Olšové šištice se používají k úpravě vody v akvaristice.\n\n\n\n"}
{"id": "399774", "url": "https://cs.wikipedia.org/wiki?curid=399774", "title": "Lukáš Mensator", "text": "Lukáš Mensator\n\nLukáš Mensator (* 18. srpna 1984, Sokolov) je bývalý český hokejový brankář.\n\nS ledním hokejem začínal v Sokolově, pak hrál za Karlovy Vary od dorostu. V roce 2002 byl draftován týmem Vancouver Canucks na celkově 83. místě. Poté se vydal do týmu Ottawa 67's, hrajícího OHL, kde byl vyhlášen nejlepším nováčkem sezóny. V roce 2004 se vrátil do České republiky, kde vystřídal kluby IHC Písek a BK Mladá Boleslav, poté pokračoval opět v Karlových Varech. Po brankářském souboji s Romanem Čechmánkem se stal oporou Energie a s Lukášem Sáblíkem vytvořili za svých časů možná nejlepší brankářskou dvojici v lize. Zatím největších úspěchů dosáhl v sezónách 2007/2008, kde s Karlovými Vary nestačil až ve finále na Slavii Praha, a v sezoně 2008/2009, kdy se opět střetly tyto dva kluby, ale tentokrát byla šťastnější Energie, a tak si připsal svůj první ligový titul. Právem vyhrál cenu nejlepší hráč play-off a rovněž dostal pozvánku do MS 2009, kde však vykonával pozici třetího brankáře. V sezoně 2009/10 byl poslán na výpomoc do klubu KLH Chomutov, kde odchytal jeden zápas proti Havířovu Panthers. V tomto zápase neinkasoval ani jednu branku a udržel si 100% úspěšnost. Po zbytek sezóny už opět hájil karlovarskou klec. Na konci sezony 2009/10 podepsal s Energií dvouletou smlouvu a v roce 2012 ji prodloužil o další 3 roky. Po ročníku 2012/2013 odešel hostovat do HC Škoda Plzeň.\nNa začátku sezóny 2015/16 přestoupil do týmu Rytíři Kladno hrajícího 1. hokejovou ligu. V sezoně 2016/2017 se stal členem týmu německého Freiburgu. Další rok v dresu EHC Stiftland Mitterteich ukončil kariéru. V současné době je trenérem brankářů v druholigovém týmu HC Baník Sokolov.\n\n\n\n"}
{"id": "399776", "url": "https://cs.wikipedia.org/wiki?curid=399776", "title": "Jean-Claude van Damme", "text": "Jean-Claude van Damme\n\nJean-Claude van Damme (* 18. října 1960 Sint-Agatha-Berchem, Brusel, Belgie jako Jean-Claude Camille François van Varenberg) je belgický šampion bojových umění a herec známý zejména svým rozsáhlým seznamem akčních filmů. Pro svůj belgický původ v kombinaci s fyzickými dispozicemi dostal přezdívku \"The Muscles from Brussels\" (\"Svaly z Bruselu\"), ale bývá také nazýván \"Králem Belgičanů\", pro jeho mezinárodní úspěšnou kariéru. Od roku 1984 si zahrál v 39 filmech, v roce 2009 dokončil třetí díl \"Univerzálního vojáka\".\n\nVan Damme je držitelem \"černého pásku\" v karate a 3. danu v Taekwondo.\n\nV minulosti byl čtyřikrát ženatý. Se svou třetí manželkou, se kterou se rozvedl a poté znovu oženil, žije od roku 1999. V současnosti přebývá v španělském městě Alhaurín el Grande. Má tři děti, Kritophera, Biancu Brigitte a Nicolase (z předchozího vztahu s Darcy LaPier). Je milovníkem domácích mazlíčků, doma chová devět psů z Thajska.\n\n"}
{"id": "399777", "url": "https://cs.wikipedia.org/wiki?curid=399777", "title": "Orijské technologie ve Hvězdné bráně", "text": "Orijské technologie ve Hvězdné bráně\n\nOriové jsou povznesené bytosti na vyšší úrovni bytí, kteří jsou hlavním nepřítelem Země v 9. a 10. sérii seriálu Hvězdná brána. Kvůli své vyspělé technologii jsou velkou hrozbou. Jelikož byli kdysi stejnou rasou jako Antikové, jsou jejich zbraně srovnatelné a mají jisté podobnosti. Orijská superbrána je srovnatelná s normální hvězdnou bránou v Mléčné dráze a v upravené podobě používají Oriové i transportní kruhy. Na orijských mateřských lodích mají i vlastní verzi obranného křesla.\n\n\n\n\n"}
{"id": "399779", "url": "https://cs.wikipedia.org/wiki?curid=399779", "title": "Tokránské technologie ve Hvězdné bráně", "text": "Tokránské technologie ve Hvězdné bráně\n\nTok'rové jsou odnož Goa'uldů, čímž mají přístup k mnoha jejich technologiím, jako například k silovým polím, paměťovým zařízením či transfázovým eliminátorům. Jelikož Tok'rové dávají přednost nenápadnosti a momentu překvapení, používají jejich ozbrojené síly většinou pouze zat'nik'ately. Tyčové zbraně jsou pro ně příliš neskladné. Tok'rové často pomáhají SGC ve vývoji nových technologií a rovněž velitelství Hvězdné brány v případě potřeby poskytuje mnoho ze svých technologií. Do izolačních místností v SGC byla nainstalována tokerská jednosměrná silová pole.\n\n\n\n\n"}
{"id": "399782", "url": "https://cs.wikipedia.org/wiki?curid=399782", "title": "Ornella Vanoni", "text": "Ornella Vanoni\n\nOrnella Vanoni (* 22. září 1934 Milán) je italská zpěvačka.\n\nSvou uměleckou dráhu započala v roce 1960 jako divadelní herečka v souboru Bertolta Brechta pod režisérem Giorgio Strehlerem. V té době také začala zpívat a pořizovat nahrávky pro vyšší vrstvy společnosti. Ve svém podání zpívala folklorní a populární písně zejména ty, které měly souvislost s organizovaným zločinem což jí přineslo přezdívku Cantante della mala (doslovně přeloženo zpěvačka podsvětí).\n\nBrzy nadto její popularita vzrostla díky písním Senza fine a Che cosa c'e (1963), které pro ni napsal Gino Paoli. V roce 1964 vyhrála festival v Neapoli s písní Tu si na cosa grande.\n\nNásledně se zúčastnila série festivalů v San Remu, kde měla velký úspěch písněmi Abbracciami forte (1965), Io ti daró di piú (1966), La musica é finita (1967), Casa bianca (1968) a Eternitá (1970). Píseň Casa Bianca se stala předmětem sporu mezi jejím autorem Don Backym a Klanem Adriana Celentana ve kterém se jednalo o autorská práva.\n\nBěhem té doby vydala písně Una ragione di piú, Un'ora sola ti vorrei, L'appuntamento a Non Dirmi Niente, která se stala takovým hitem jako byla svého času píseň Don't Make Me Over skupiny Swinging Blue Jeans ve Velké Británii.\n\nV r. 1976 se poznala s Vinicius de Moraesem a Toquinhem a vydala písně La voglia la pazzia a I'incoscienza e I'allegria. V osmdesátých letech také přišly na svět písně Ricetta di donna (1980), Uomini (1983) a Ti lascio una canzone (1985 - duet s Gino Paolim). V roce 1989 přijela znovu do San Rema s Io come faró.\n\nV r. 1999 nahrála Alberi - duet s Enzo Gragnaniellim. Nahrávky té doby pocházely většinou z live koncertů, kde zpívala jako host. V r. 2004 vydala spolu s Ginem Paolim duo album na oslavu svých 70. narozenin.\n\nKromě své pěvecké kariéry Ornella působila i v dalších uměleckých směrech. Třeba ve filmech kde pózovala i nahá pro italskou verzi Playboye a v televizních programech jako je Striscia la notizia (parodie denních zpráv, korupce politiků, společenských nešvarů).\n\nZařazení jejího největšího hitu L'Appuntamento (1970) do alba Ocean's Twelve soundtrack znovu podnítilo zájem publika o její zpěv po celém světě.\n\nAlba (výběr)\n\nSingly (výběr)\n\n"}
{"id": "399783", "url": "https://cs.wikipedia.org/wiki?curid=399783", "title": "Tollánské technologie ve Hvězdné bráně", "text": "Tollánské technologie ve Hvězdné bráně\n\nTolláni jsou velice vyspělá rasa, nyní žijící na planetě Tollána. Byli ovládáni Goa'uldy jen několik desítek let, díky čemuž se mohli stovky let nerušeně rozvíjet, a dosáhli tak neuvěřitelného technologického pokroku. Jejich původní planeta Tollán však byla zničena mohutnou přírodní katastrofou, proto znovu vybudovali svou civilizaci na jiné, kterou pojmenovali Tollána. Jejich technologie je založena především na Triniu. Nakonec ale byli ale na rozkaz Anubise zničeni Goa'uldem Tanithem\n\n\n\n\n\n\n"}
{"id": "399787", "url": "https://cs.wikipedia.org/wiki?curid=399787", "title": "Stálkov", "text": "Stálkov\n\nStálkov () byl dříve samostatnou obcí šest kilometrů severozápadně od Slavonic v nadmořské výšce 637 m. Malá obec, ve které žilo německé obyvatelstvo, po roce 1918 s českou menšinou, po roce 1945 české obyvatelstvo. V roce 1850 měla obec podle Vlastivědy moravské (vydání 2005) 335 obyvatel a katastr obce měl v té době výměru 774 ha. Samostatnou obcí byl Stálkov až do 30. června 1972. Od 1. července 1972 je obec částí Slavonic a je v ní 34 obytných domů, z nichž necelá polovina je obydlena trvale. Ostatní jsou využívány jako rekreační chalupy zvláště v letních měsících. V roce 2011 zde trvale žilo 34 obyvatel. Ve vesnici je po dobu letní turistické sezóny provozována ubytovna pro cyklisty. Obcí prochází i značené cyklotrasy a turistické stezky. V okolí vesnice je řada rybníků a neposkvrněná příroda je v létě cílem mnoha letních táborů mládeže, zvláště z Brna.\n\nPrvní zmínka v historických písemných pramenech o vsi Stálkov se datuje k roku 1399, kdy Heřman z Hradce prodal Janovi z Kravař mimo další vsi i Stálkov. V roce 1459 patřil Stálkov k bílkovskému statku. Od roku 1597 náležela ves k rudoleckému panství až do roku 1849. V roce 1843 žilo ve vsi podle vceňovacího operátu 309 obyvatel ve 45 domech a 68 domácnostech. Desátky se odváděly panství Český Rudolec a faře ve Slavonicích. Na pondělní týdenní trhy se jezdilo do Slavonic.\n\nDo roku 1849 byl Stálkov součástí panství Dačice v Jihlavském kraji. V letech 1850 až 1855 byl podřízen politické pravomoci Podkrajského úřadu v Dačicích. Po vzniku smíšených okresních úřadů s politickou a soudní pravomocí byl v letech 1855 až 1868 podřízen Okresnímu úřadu v Dačicích. Když byly v roce 1868 veřejná správa a soudnictví opět odděleny, vrátil se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu v Dačicích. Od roku 1911 do roku 1938 byl podřízen Okresnímu soudu ve Slavonicích. Po okupaci pohraničí nacistickým Německem byl od října 1938 do května 1945 podřízen Landratu ve Waidhofenu a. d. T., říšská župa Dolní Dunaj a v soudnictví Amtsgerichtu ve Slavonicích. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově zřízený Jihlavský kraj. Po územní reorganizaci v polovině roku 1972 byl Stálkov s moravským Slavonickem začleněn pod správní okres Jindřichův Hradec. Samostatnou obcí byl Stálkov až do 30. června 1972, když se od 1. července 1972 stal částí Slavonic. Po zrušení Okresního úřadu v Jindřichově Hradci spadá od roku 2003 pod pověřený Městský úřad v Dačicích.\n\nV roce 1938 v době okupace v budově zdejší školy bydleli vojáci, kteří školu pobořili. Po odsunu Němců, bylo ve Stálkově jen hodně málo dětí, a tak se škola nezprovoznila. Děti chodily do školy do Starého Města, které je vzdáleno od Stálkova čtyři kilometry.\n\nPo nějaké době se do Stálkova začali stěhovat nové české rodiny a od roku 1956 se ve zdejší škole opět vyučovalo. Do školy bylo zapsáno 12 dětí a řídícím učitelem byl soudruh učitel Karel Tomšík. Později sem docházel ředitel z národní školy ve Stoječíně soudruh učitel Richard Novák. Tento učitel zde učil jen do konce ledna 1958, poté museli žáci opět dojíždět do Starého Města. Rodiče se však zasadili o další znovu zprovoznění, a tak byla škola vybavena novým nábytkem a uvedena do chodu již v září roku 1958.  Jejím novým řídícím učitelem se stala Milada Drábová.\n\nDěti pořádaly besídky na oslavu MDŽ nebo vánočních svátků, oslavovaly výročí VŘSR a rudé armády. Také se zde konaly oslavy na počest důležitých osobností jako např. V. I. Lenina. Žáci se účastnili májových oslav a jezdili na výlety na nedaleký hrad Landštejn. Děti se podílely na různých sběrech např. papíru, textilu nebo kostí.\n\nV roce 1972 škola zanikla, z důvodu nedostatku dětí. V obecní kronice obce Stálkov je uvedeno doslovně toto: \"\"V roce 1972 v měsíci srpnu,\" \"je dohodnuto se zástupci ONV z Jindřichova Hradce a zástupci MNV ve Starém Městě na straně jedné, a s rodiči všech dětí na straně druhé, že se v osadě Stálkov uzavře jednotřídní škola pro malý počet žáků v počtu 7 dětí, neb 5 dětí starších dochází již do Starého Města, kde byla postavena nová škola devítitřídní. Je též dohodnuto, že autobus bude dopravovati dětí do školy i ze školy.\"\"\n\nV blízkém okolí obce se nachází jednak řada skalních útvarů, vzniklých působením procesů zvětrávání a odnosu landštejnské žuly, jednak doklady po starých plužinách. Základním tvarem zvětrávání žuly jsou strukturně podmíněné nízké žulové klenby, rozdělené systémy vertikálních a i subhorizontálních puklin na bloky různé šířky a velikosti. Příkladem takové klenby může být i Bukový vrch (720 m n. m.), vpravo od silnice ze Stálkova do Matějovce. Původně kompaktní žulové klenby se rozvolňují podle puklin na různě velké skupiny žokovitých balvanů, které spočívají jak na skalních podstavách původních kleneb, tak v rozvolněných sestavách, které podlehly destrukci a po sesutí vytvářejí řadu bizarních útvarů. Větším seskupením skalek a balvanů vznikají menší skalní města. Východní částí katastru Stálkova prochází naučná stezka ze Slavonic do Českého Rudolce, vedoucí kolem několika skalních skupin s typickými ukázkami zvětrávání žuly. V lese vpravo od silnice ze Stálkova do Matějovce, se na plošině s několika drobnými žulovými klenbami zachovala i část zaniklé plužiny, s dobře patrnými řadami mezí.\n\nSeverovýchodně od vesnice leží přírodní památka Velký Troubný.\n\n"}
{"id": "399788", "url": "https://cs.wikipedia.org/wiki?curid=399788", "title": "Enol", "text": "Enol\n\nEnoly (též známé jako alkenoly) jsou alkeny s hydroxylovou skupinou navázanou na jeden z uhlíkových atomů tvořících dvojnou vazbu. Enoly a karbonylové sloučeniny (například ketony a aldehydy) jsou ve skutečnosti izomery; říká se tomu keto-enolový tautomerismus:\n\nEnolová forma je na pravé straně. Je obvykle nestabilní, nevydrží dlouho a přechází na keto formu (keton) zobrazenou na levé straně. To proto, že kyslík má větší elektronegativitu než uhlík a tvoří tedy silnější vícenásobné vazby. Proto je dvojná vazba uhlík–kyslík (karbonyl) více než dvakrát silnější než jednoduchá vazba stejných prvků, kdežto dvojná vazba uhlík–uhlík je slabší než dvě jednoduché vazby uhlíkových atomů.\n\n(Mono)enolová forma převládá pouze u 1,3-dikarbonylových a 1,3,5-trikarbonylových sloučenin. Důvodem je, že rezonance a mezimolekulární vodíkové vazby, které se vyskytují u enolů, nejsou u keto formy možné. Proto je v ekvilibriu (rovnovážném stavu) více než 99 % molekul propandialu (OHCCHCHO) ve formě monoenolu. U 1,3-aldehydketonů a diketonů je podíl menší. Enoly (a enoláty) jsou důležité meziprodukty v mnoha organických reakcích.\n\nObě formy ovšem obsahují různé funkční skupiny, a přestože to jsou izomery, jde tedy o samostatné sloučeniny.\n\nSlova enol a alkenol jsou jazykovou kontaminací slov alken (nebo jen \"-en\", přípony používané u alkenů) a alkohol (který reprezentuje hydroxylovou skupinu u enolů).\n"}
{"id": "399789", "url": "https://cs.wikipedia.org/wiki?curid=399789", "title": "Alfredo Ottaviani", "text": "Alfredo Ottaviani\n\nAlfredo kardinál Ottaviani (29. října 1890 – 3. srpna 1979) byl italský katolický duchovní, filosof, právník a teolog. V letech 1926–1928 zastával úřad rektora Nepomucena. V roce 1953 byl jmenován kardinálem, od roku 1959 vedl nejprve Posvátnou kongregaci Svatého oficia, později pak Kongregaci pro nauku víry, která ji nahradila. Byl vůdčí osobností tzv. konzervativního křídla Druhého vatikánského koncilu. V roce 1968 rezignoval na své funkce.\n\nOttaviani se narodil v chudé římské čtvrti Trastevere. Roku 1916 se stal knězem, od r. 1922 začal působit v římské kurii jako osobní sekretář nově zvoleného papeže Pia XI. 6. května 1926 byl jmenován rektorem české koleje v Římě (Bohemicum), pozdější Nepomucenum a tuto funkci zastával až do roku 1928, kdy byl povolán k práci ve vatikánském Státním sekretariátu. Díky svému právnickému vzdělání se zúčastnil i přípravy Lateránských dohod. 12. ledna 1953 jej papež Pius XII. jmenoval kardinálem titulu Santa Maria in Domnica, prosekretářem kongregace Posv. Oficia a téhož roku protektorem koleje Nepomucenum.\n\nJako hlava dikasteria zodpovědného za neporušenost víry zastával velmi pevné pozice, byl přezdíván \"karabiník víry\" nebo \"člověk exkomunikací\". Současně byl velmi citlivým ke konkrétním lidem, zvláště chudým, podporoval mnoho studentů z chudých poměrů.\n\nPapežem Janem XXIII. byl jmenován předsedou doktrinální komise pro přípravu Druhého vatikánského koncilu, i přes to, že zastával velmi konzervativní pozice i v průběhu koncilního jednání. Roku 1968 rezignoval na všechny úřady, o rok později podpořil námitky biskupa Lefebvra proti nové podobě Římského ritu (tzv. Ottavianiho intervence). Zemřel ve Vatikánu roku 1979.\n\n\n\n\n"}
{"id": "399791", "url": "https://cs.wikipedia.org/wiki?curid=399791", "title": "Rocker (subkultura)", "text": "Rocker (subkultura)\n\nRockers („rockeři“) jsou členy subkultury vzniklé začátkem 60. let ve Velké Británii okolo mládežnických motocyklových gangů. I přes mnoho společných znaků nejsou rockeři totožní s greasery (mládež ve Spojených státech), s přívrženci rockabilly, s Teddy Boys či s punkery. \n\nTehdejší britská subkultura vycházela z prostředí dělnické mládeže, která byla po druhé světové válce výrazně ovlivněná rock´n´rollem a populárními americkými filmy. Rockeři si libovali v dlouhých jízdách po britském venkově, pořádání závodů a vysedávání v zájezdních hospodách. Nejvíce přívrženců subkultury pocházelo z průmyslových oblastí (například z okolí Liverpoolu), dále z malých měst a venkova.\n\nMóda rockerů odpovídá její praktičnosti: kožená motorkářská bunda (popsaná nápisy a ocvočkovaná), džíny, motorkářské boty atd. Oblíbené jsou motocykly Triumph, Norton a Harley-Davidson. Přestože si pěstují image „drsných hochů“, nebývá jejich subkultura výslovně spojována s konzumací alkoholu či drog. Mezi původními rockery oblíbené hudebníky patřili Gene Vincent, Chuck Berry, Bo Diddley a Elvis Presley. Jimi inspirováni nosili rockeři napomádované účesy.\n\nPočátkem 60. let se rockeři často násilně střetávali s tzv. mods (modernisty). Mods považovali rockery za „burany“, rockeři naopak shledávali modernisty za zženštilé.\n\nV současné době jsou za rockery považováni také členové hnutí „pekelných andělů“ (Hells Angels). \n\n"}
{"id": "399792", "url": "https://cs.wikipedia.org/wiki?curid=399792", "title": "Patrick Oboya", "text": "Patrick Oboya\n\nPatrick Oboya Onyango (* 19. února 1987, Nairobi) je keňský fotbalista a reprezentant.\n\nSvoji fotbalovou kariéru začal v Young Spiders. Mezi jeho další angažmá patří: Kamukunji High School, AFC Leopards, Tusker FC, FK Baník Most, FK Fotbal Třinec, MFK Ružomberok a Gor Mahia.\n\n"}
{"id": "399793", "url": "https://cs.wikipedia.org/wiki?curid=399793", "title": "Václav (film)", "text": "Václav (film)\n\nVáclav je český film z roku 2007 režírovaný Jiřím Vejdělkem. Titulní roli ztvárnil Ivan Trojan, který za ni byl oceněn Českým lvem v kategorii nejlepší mužský herecký výkon v hlavní roli. Ve vedlejších rolích se představili např. Jiří Lábus, Emília Vášáryová, Soňa Norisová či Jan Budař, který obdržel za roli Františka Českého lva pro nejlepšího herce ve vedlejší roli.\n\nDěj filmu se odehrává ve vesnickém prostředí. Hlavní postava je muž středního věku jménem Václav Vingl (Ivan Trojan), který žije v domě se svou nemocnou matkou (Emília Vášáryová). Okolí jej vnímá jako problematického hlupáka a šaška. I přesto, že je Václavovi asi 40 let, chová se dětinsky a svým problematickým chováním obtěžuje své okolí a přidělává starosti matce.\n\nVáclav pracuje v JZD, kde pracuje jako řidič traktoru i jeho bratr František (Jan Budař). František se k Václavovi nechová přátelsky. František se snaží přesvědčit matku, aby Václava dala do ústavu. Ta však odmítá a i přes mnohé útrapy, které ji Václav přináší (např. když Václav dostane za úkol vymalovat kancelář v JZD, celou ji vystříká barvou včetně nábytku a oken), se o něj chce starat. Václav se později zamiluje do bratrovy milenky Lídy (Soňa Norisová), kvůli které si ještě více znepřátelí svého bratra. Jejich nepřátelství vyvrcholí v okamžiku, kdy na Františka Václav vystřelí. Za to skončí ve vězení, kde se stává obětí tělesného týrání spoluvězni a psychického nátlaku ze strany zesnulého otce, který se mu zjevuje. Epilog v závěru informuje, že Václav byl propuštěn po čtyřech měsících a dvanácti dnech díky milosti udělené prezidentem republiky.\n\n\n"}
{"id": "399795", "url": "https://cs.wikipedia.org/wiki?curid=399795", "title": "Cibule zimní", "text": "Cibule zimní\n\nCibule zimní nebo též ošlejch (\"Allium fistulosum\") je cibulovitá zelenina z čeledi amarylkovitých. Lidově se někdy nazývá sečka.\n\nJedná se vytrvalou rostlinu, na bázi s cibulí, někdy je více cibulí ve svazku. Cibule je asi 2-5 cm dlouhá a 1-2,5 cm široká, oblané šupiny jsou většinou světlé, vzácněji hnědavé. Je zimuvzdorná a raší velmi časně. Stonek je dosti robustní, dole až 3 cm v průměru, je dutý. Listy jsou jednoduché, přisedlé, s listovými pochvami. Čepele jsou celokrajné, polooblé se souběžnou žilnatinou. Květy jsou oboupohlavní, ve vrcholovém květenství, jedná se hlávkovitě stažený zdánlivý okolík, ve skutečnosti to je stažené vrcholičnaté květenství zvané šroubel, je vejčitý až kulovitý a obsahuje asi 50-100 květů. Květenství je podepřeno toulcem. Pacibulky chybí. Listeny na bázi květních stopek chybí. Okvětí se skládá ze 6 okvětních lístků, které jsou na rozdíl od cibule kuchyňské nažloutlé barvy. Tyčinek je 6. Plodem je tobolka.\n\nPochází ze střední Asie, asi byla vypěstována z blízkého druhu \"Allium altaicum\".\n\nPro pěstování vyžaduje cibule bezplevelnou, nepříliš vlhkou, lehčí až střední půdu ve volné slunné poloze. Půda má být ve staré síle, s dostatečnou zásobou humusu a vápníku. I když ji můžeme pěstovat ze semena, nejsnadněji se dá množit dělením trsů. Sázíme ji po několika rostlinách do sponu 0,5 X 0,25 m.\n\nNejvíce se pěstuje v Asii, hlavně v Rusku, Číně, Koreji a Japonsku. Je pěstována pro listy i cibule.\n\nV ČR byla pěstována často v 19. století a někdy i zplaňovala, dnes je pěstována jen velmi vzácně. Jako zimní či sibiřská cibule je někdy nesprávně udávána cibule prorůstavá.\n\nCibuli zimní používáme jako cibuli naťovou, podobně jako pažitku. Má jemnější chuť než cibule kuchyňská a je velmi šťavnatá (obsahuje až 88 % vody), zvláště na jaře, kdy sklízíme celé rostliny i s cibulkami a používáme jako mladou cibuli kuchyňskou - zelenačku. Jinak seřezáváme duté listy podle potřeby po celý rok. Dráždivý účinek cibule je dán éterickým olejem obsahujícím organicky vázanou síru.\n\n"}
{"id": "399802", "url": "https://cs.wikipedia.org/wiki?curid=399802", "title": "Elektrodialýza", "text": "Elektrodialýza\n\nElektrodialýza je elektromembránová separační metoda, která se využívá v úpravě vody. Hlavní aplikací je příprava pitné vody odsolováním mořské vody, tato metoda je zde alternativou k destilaci a reverzní osmóze. Principem je migrace iontů v elektrickém poli mezi katodou a anodou. Do cesty jsou iontům střídavě postaveny polopropustné ionexové membrány, které propouštějí selektivně pouze kationty (katexové membrány) nebo anionty (anexové membrány).\n\nKomerční elektrodialyzéry obsahují stovky membrán. Kationt migruje směrem ke katodě, pokud narazí na katexovou membránu, může jí projít, ale následující anexová membrána je pro něj nepropustná. V opačném směru migrující aniont touto membránou projde, ale katexová membrána je pro něj nepřekonatelná. \"Past\", ve které se oba ionty setkají, je nazývána koncentrátový oddíl. Upravovaná voda je tak zbavována iontů, které se hromadí v koncentrátových oddílech. Oddíly, kde dochází k odsolení upravované vody, se nazývají diluátové oddíly. Zvláštní význam mají i oddíly mezi elektrodou a membránou, elektrodové oddíly, které jsou promývány vhodnými roztoky elektrolytů.\n\nTato metoda je vhodná pro odsolování koncentrovaných roztoků. Cílovou koncentrací solí je většinou úroveň pitné vody, tj. vodivost okolo 300 µS/cm. Pro dosažení velmi nízké koncentrace iontů v roztoku (nízké vodivosti), odpovídající například destilované nebo demineralizované vodě, by bylo nutno vynaložit příliš velké množství elektrické energie.\n\n\n"}
{"id": "399803", "url": "https://cs.wikipedia.org/wiki?curid=399803", "title": "Světový pohár v biatlonu 2008/2009", "text": "Světový pohár v biatlonu 2008/2009\n\n32. ročník Světového poháru v biatlonu zahájil 3. prosince 2008 ve švédském Östersundu a vyvrcholil 29. března 2009 v ruském Chanty-Mansijsku.\n\n"}
{"id": "399807", "url": "https://cs.wikipedia.org/wiki?curid=399807", "title": "Jiří Melíšek", "text": "Jiří Melíšek\n\nJiří Melíšek (16. června 1932, Praha – 7. prosince 2015, Praha) byl český spisovatel, humorista, scenárista a novinář.\n\nPocházel ze Žižkova z umělecké rodiny, jeho otec Karel Melíšek (1905–1942) byl redaktor humoristického časopisu Trn, hudebník, písňový textař, libretista a filmový scenárista.\n\nJiří po studiích na FAMU pracoval nejdříve pod vedením Zdeňka Jirotky jako scenárista a redaktor pořadů \"Šťastnou cestu\" (s Jiřím Štuchalem) nebo \"Rozhlasový Silvest\" v Redakci humoru a satiry Československého rozhlasu v Praze, v níž se později stal šéfredaktorem. Odtud byl roku 1969 z politických důvodů propuštěn.\n\nDále byl dramaturgem a scenáristou v Československé televizi, napsal scénky a skeče pro Jardu Štercla, Stellu Zázvorkovou nebo prvního Hlustvisiháka pro Lubomíra Lipského a Miloslava Homolu.\n\n\n\n\n\n\n\n"}
{"id": "399808", "url": "https://cs.wikipedia.org/wiki?curid=399808", "title": "Karl Jänig", "text": "Karl Jänig\n\nKarel Jaenig, též Karl Jänig (5. března 1835, Bělá – 6. října 1914, Praha), byl český německy mluvící duchovní.\n\nPocházel z jižních Čech, byl synem myslivce na panství Buquoyů. Na náklady pražského světícího biskupa Karla Průchy studoval na teologické fakultě v Praze, kde se teprve naučil česky. Po svém vysvěcení na kněze působil jako kaplan ve Vilštejně, pak v Kraslici a nakonec v římské Animě. Po doktorátu z církevního práva působil na pražském církevním soudu, pak jako ředitel kostela na Campo Santo Teutonico. O vánocích roku 1872 se stal vicerektorem a posléze v letech 1873 – 1887 rektorem německého semináře a hospice Santa Maria dell’Anima v Římě. V roce 1886 získal titul monsignore (apoštolský protonotář), roku 1887 byl z národnostních důvodů zbaven úřadu rektora a cestoval po Středomoří. Pak byl ustanoven administrátorem kostela sv. Jana Nepomuckého na Skalce v Praze VI. Za jeho působení došlo kromě rozsáhlých oprav kostela i k výstavbě novobarokní budovy administrace kostela (fary). Byla postavena v letech 1902 – 1904 podle návrhu architekta Antonína Wiehla a Mons. Jänig v ní též žil až do své smrti 6. října 1914.\n\nByl držitelem rytířského řádu Františka Josefa I. a Řádu Železné koruny III. třídy.\n\nKarl Jänig se velmi zasloužil o získání českého hospice sv. Václava v Římě na Via dei Banchi Vecchi zpět do rukou české církve a také o založení české bohoslovecké koleje v Římě (Bohemicum, pozdější Nepomucenum). Český hospic byl připsán nově vzniklé koleji 19. dubna 1886, poté, co se Jänig zřekl svých právních nároků vůči domu („Český dům“), který byl na jeho náklady opraven. Jänig také obnovil konfraternitu (bratrstvo) sv. Jana Nepomuckého v římském kostele San Lorenzo in Lucina.\n\n\n\n"}
{"id": "399810", "url": "https://cs.wikipedia.org/wiki?curid=399810", "title": "The Coca-Cola Company", "text": "The Coca-Cola Company\n\nThe Coca-Cola Company () je obchodní společnost vyrábějící, distribuující a prodávající nealkoholické nápoje, sirupy a džusy. Je jednou z největších korporací ve Spojených státech amerických. Známá je zejména výrobou nealkoholického nápoje Coca-Cola, který vyrábí již od roku 1892. Sídlí v Atlantě v americkém státě Georgie.\nVýběr značek z produkce The Coca-Cola Company:\n\nByla založena v roce 1886 lékárníkem Johnem Stithem Pembertonem a její původní značka vznikla spojením s Asa Candlerem a přeměnou na obchodní společnost v roce 1892.\n\nKolem roku 1900 začala společnost prodávat šťávu nezávislým plnicím společnostem, které koupily jejich licenci. První z nich byla v roce 1894 Biedenharn Candy Company v Mississippi, jejímž vlastníkem byl Joseph A. Biedenharn. Tento princip platí dodnes. Podle původního receptu nápoj obsahoval kokain v množství asi miligram na láhev. V roce 1902 byl jeho obsah snížen a od roku 1906 jej nápoj neobsahuje, ale koková příchuť zůstala.\n\nPo Chandlerově smrti v roce 1919 rodina prodala „Coca-Colu“ za 25 milionů dolarů skupině obchodníků vedených Ernestem Woodruffem. O čtyři roky později byl prezidentem The Coca-Cola Company zvolen Robert Winship Woodruff, 33letý syn Ernesta Woodruffa. Ten řídil společnost dalších 60 let. Byl tím, kdo jako první pochopil, jak nesmírné možnosti v sobě skrývá mezinárodní distribuce. Jeho velkolepé představy se staly skutečností: nápoj je dnes k dostání prakticky kdekoliv na světě.\n\nKdyž Spojené státy vstoupily do druhé světové války, Woodruff jednoznačně zformuloval svůj cíl: „Postaráme se o to, aby si každý americký voják mohl za 5 centů koupit láhev Coca-Cola, bez ohledu na to, kde slouží nebo kolik nás to bude stát“. Ve spolupráci s armádou USA společnost zajistila 64 výroben na plnění nápoje do láhví, které sloužily k zásobování amerických vojáků bojujících na frontách v Evropě, Africe i v tichomořské oblasti. S nápojem se tak seznámil celý svět. Stal se známým prakticky všude, kde se spojenci objevili. S návratem míru pak nastoupila Coca-Cola cestu celosvětové expanze.\n\nV současnosti společnost nabízí přes 400 řad svých produktů v 312 státech či závislých teritoriích. Za rok 2007 měla výnosy 28,9 a zisk 7,2 miliardy dolarů, z toho z 37 % na domácím trhu a zbytek celosvětově. Ve všech svých pobočkách zaměstnává přes 90 tisíc zaměstnanců (což z ní činí jednoho z největších soukromých zaměstnavatelů na světě), kteří každý den dopraví k zákazníkům 1,5 miliardy nápojů. Má akcie na NYSE. Značka jejího pilotního nápoje byla v roce 2008 čtvrtá nejdražší na světě, v hodnotě 58,2 mld dolarů.\n\nSoučasným CEO společnosti je Muhtar Kent.\n\nSpolečnost se ohledně praktik spojených se vedením svých poboček v Indii je kritizována právě v této zemi. Ta se v některých částech potýká s kritickým úbytkem spodních vod, zejména vlivem jejího nadměrného čerpání. Továrny na Coca-colu v Indii čelí kritice za environmentálně neetické chování (resp. chování neslučitelné s dlouhodobou udržitelností), kdy neudržitelným tempem odčerpávají spodní vodu z daných lokalit pro produkci svých nápojů a ty následně odvezou na odbytiště vzdálená až tisíce kilometrů od daného místa, takže voda nemá šanci se přirozeným cyklem vrátit zpět.\n\nBBC hrazená speciální studie z roku 2003 odhalila, že odpadní produkty indické pobočky Coca-coly, propagované jako fertilizéry, byla pro tento účel naprosto neúčinná a navíc obsahovala toxické chemikálie – překročeny byly limity pro některé kovy jako např. olovo a kadmium, které může způsobovat rakovinu. Laboratorní výzkumník David Santillo uvedl, že obzvlášť rozrušující je, že odpadem byly kontaminovány okolní vodní zdroje a limity olova byly překročeny i v nich. Oslovený odborník na jedy John Henry konstatoval, že „výsledky měly devastující následky pro ty žijící v okolních oblastech, kde byl tento odpad vysypán“ a dodal, že nejvíc tížící je efekt, který to má na místní ženy v těhotenství, a předpovídá zvýšení případů předčasných porodů, potratů a rození dětí s postižením.\n\nPro uvedení Coca-cola Zero byla nasazena virální kampaň, která rozšiřovala vědomě nepravdivé zprávy o údajné zvažované soudní žalobě ohledně napodobování příchuti tohoto produktu. Uvedení v Austrálii doprovázel skandál, ve kterém se přišlo na to, že propagace tohoto produktu byla vedena podvrženou předvojovou skupinou; zahrnovala grafitti a spamming odkazující na blog (stejně jako skupina i www stránky se falešně vydávaly za nezávislé). Kampaň byla shledána jako scestná. Coca-cola Zero určená pro Čínu, Venezuelu a některé další středoamerické země byla v červnu 2009 ve Venezuele zakázána pro obsah problematických umělých sladidel Acesulfamu, Aspartamu a především cyklamátu sodného, který byl v roce 1969 americkým FDA zakázán pro své „rakovinotvorné tumory a vrozené vady“. V srpnu 2012, krátce po skončení letních olympijských her v Londýně, jejichž byla společnost sponzorem, se pro zákaz Coca-Coly vyslovila další středoamerická země a to Kolumbie, prostřednictvím jeho ministra zahraničních věcí, který ji chce dostat z prodejních pultů do konce roku.\n\nPodle studie Cambridgeské univerzity publikované v květnu 2019 v \"Journal of Public Health Policy\", řada výzkumů vlivu produktů firmy Coca-Cola na zdraví často ani nebyla dokončena a publikována.\n\n"}
{"id": "399811", "url": "https://cs.wikipedia.org/wiki?curid=399811", "title": "Širi Maimon", "text": "Širi Maimon\n\nŠiri Maimon (: שירי מימון‎; * 17. května 1981) je izraelská popová zpěvačka a herečka, která v roce 2005 reprezentovala Izrael na soutěži Velká cena Eurovize, kde se dostala do finále.\n\nNarodila se v izraelské Haifě a vyrůstala na jejím předměstí Kirjat Chajim. Má sefardské předky: její matka je původem z Maroka a otec z Tuniska. Poprvé vystoupila v deseti letech na dětském hudebním festivalu. Později nastoupila na povinnou službu do Izraelských obranných sil, kde sloužila v zábavním souborem izraelského letectva. V roce 2001 se objevila ve videoklipu hudební skupiny Teapacks. Později pracovala rok a půl jako zpěvačka a barmanka v jihoizraelském Ejlatu. V roce 2003 soutěžila v první řadě izraelského televizního pořadu hledajícího mladé pěvecké talenty Kochav Nolad a skončila na druhém místě.\n\nJejí první píseň byla „Until You Understand Me.“ Když pracovala na svém debutovém albu, byla zároveň i moderátorkou populárního izraelského televizního programu pro mladé EXIT. V roce 2005 se zúčastnila národního kola Velké ceny Eurovize (Kdam Eurovision), a přestože z počátku nebyla favoritkou, avšak nakonec vyhrála s písní \"ha-Šeket ŠeNiš'ar\" (Ticho, co zůstává). Díky tomuto vítězství se stala reprezentantkou Izraele na soutěži Velká cena Eurovize v ukrajinském Kyjevě. Nejprve odmítla návrhy, aby část písně zpívala anglicky. Nakonec však po úvaze, že cizojazyčné písně v minulosti neměly úspěch, souhlasila, že polovinu písně zazpívá v hebrejštině a polovinu v angličtině. Se svou písní se dostala do finále, kde skončila na čtvrtém místě s celkovým počtem 154 bodů.\n\nV září 2005 vydala album nesoucí její jméno, které během několika měsíců získalo zlatou desku za více než 20 tisíc prodaných desek. Jako herečka se objevila v mýdlové opeře Jeladot Ra'ot (Špatná děvčata) na Israeli Music Channel, kde ztvárnila roli Maji Gold, talentované zpěvačky, která se snaží nalézt rovnováhu mezi svou kariérou a milostným životem a péčí o svého drogově závislého bratra. První píseň z jejího druhého alba s názvem „Joter Tov Lisloach“ (Lepší odpustit) byla uveřejněna v prosinci 2007 a okamžitě se stala hitem. V březnu 2006 začala vystupovat v divadle Ha-Bima v muzikálové verzi izraelského kultovního filmu The Band. V lednu 2008 bylo uveřejněno její druhé album s názvem \"Rega Lifney She...\" (Just Before...).\n\nV roce 2008 získala ocenění MTV Europe Music Awards v kategorii Best Israeli Act (doslova „Nejlepší izraelské vystoupení“) a v soutěži o nejlepší evropské vystoupení se umístila na třetím místě a zanechala tak za sebou vítěze Velké ceny Eurovize z roku 2008 Dimu Bilan a britskou zpěvačku Leonu Lewis. Byla rovněž vybrána, aby se zúčastnila projektu Global One, který je celosvětovým projektem, jehož cílem je nahrát písně s úspěšnými místními umělci z více než dvaceti států světa v jejich rodných jazycích.\n\n\n"}
{"id": "399815", "url": "https://cs.wikipedia.org/wiki?curid=399815", "title": "Virtuální plocha", "text": "Virtuální plocha\n\nVirtuální plocha (též \"virtuální desktop\") je v informatice rozšíření pracovní plochy, respektive desktopového prostředí počítače tak, aby zdánlivě bylo možné pracovat na více monitorech zároveň. Uživatel mezi virtuálními plochami přepíná pomocí myši nebo kombinace kláves. Na každé virtuální ploše mohou být nezávisle umístěny aplikace, které lze mezi plochami přesouvat atd. Umožňuje tak uživateli s jedním monitorem lépe uspořádat svůj pracovní prostor.\n\nVirtuální plochy mohou být buď přepínatelné (kdy se každá chová jako samostatná další plocha) či posouvací (scrollovací), kdy je vytvořena jedna velká plochu, přičemž na monitoru je zobrazena jen jedna její část. Může být možné každou virtuální plochu nastavit samostatné pozadí a podobně.\n\nVirtuální plochy jsou k dispozici pro velké množství operačních systému používající grafické uživatelské rozhraní. Jsou podporovány v unixových systémech, v systému BeOS, macOS, OS/2 atd. Dříve byly virtuální plochy v Microsoft Windows dostupné jen pomocí externích programů, od Windows 10 jsou podporovány přímo v systému.\n"}
{"id": "399816", "url": "https://cs.wikipedia.org/wiki?curid=399816", "title": "Programování řízené testy", "text": "Programování řízené testy\n\nProgramování řízené testy (z anglického \"test-driven development\" (TDD), též vývoj řízený testy) je přístup k vývoji software, který je založen na malých, stále se opakujících krocích, vedoucích ke zefektivnění celého vývoje.\n\nPrvním krokem procesu vývoje je definice funkcionality a následné napsání testu, který tuto funkcionalitu ověřuje. Poté přichází na řadu psaní kódu a nakonec úprava tohoto kódu.\n\nTato technika vyžaduje psaní automatických unit testů. Unit testy jsou takové testy, které testují nejmenší jednotku programu. Tou může být například třída (v OOP), funkce nebo metoda. Automatické testy je možné spouštět pořád dokola a opětovně testovat jednu a tu samou část programu. Automatické testy nicméně vyžadují hlubší porozumění kódu, proto bývají spíše náplní právě vývojářů než testerů, kteří testují finální program.\n\nPrvním krokem při tvorbě nové komponenty je podle TDD vytvoření testu, který ověřuje, zda kód, který bude zajišťovat funkcionalitu, dělá to, co se od něj očekává. Toto první napsání testů je vlastně definicí požadavků na onu funkcionalitu. Vývojář se napsáním tohoto testu ujistí, že přesně chápe funkcionalitu a požadavky na onu testovanou komponentu, čímž se při psaní samotného kódu eliminuje odchýlení se od původního záměru a cíle. Testy mohou být psány podle use-case diagramů, user-stories, či jiných materiálů. Tento krok je odlišný od přístupů, kde se píší testy až na konci, protože nutí vývojáře zaměřit se na požadavky už před psaním kódu. Tento rozdíl se může zdát jako nevýznamný, nicméně je podstatnou odlišností.\n\nPoté co jsou nové testy napsány, jsou spuštěny a všechny končí neúspěchem, protože ještě neexistuje žádný kód, který by jejich úspěšné dokončení zajistil. Tento krok funguje i jako jakási sebekontrola, která vylučuje možnost, že by nová funkcionalita byla dokončena ještě dřív, než by někdo vůbec začal s její implementací. Kdyby totiž v tomto kroku prošly jako splněné, znamenalo by to, že jsou buď špatně napsané, nebo že budou splněny vždy a ztratí tím svůj smysl.\n\nPo neúspěšném dokončení všech nově napsaných testů přichází na řadu psaní kódu. V tomto kroku se jedná o rychlé přírůstky, jejichž smyslem je pouze zajistit to, aby při příštím spuštění nové testy prošly. Neklade se zde za cíl, napsat hned co možná nejefektivnější a nejelegantnější kód. Efektivnost a elegance kódu je předmětem dalších kroků, zde se jedná opravdu pouze o úspěšné splnění testů.\n\nPokud kód napsaný v minulém kroce zajistí úspěšné splnění testů, znamená to také, že plní definované požadavky. Pokud jsou testy splněné, může se přejít k poslednímu kroku.\n\nPosledním krokem je refaktorace kódu. Efektivita a elegance napsaného kódu je předmětem až tohoto kroku. Refaktorace kódu může probíhat i automaticky pomocí různých nástrojů. Odstraňují se duplicity v kódu a kód se celkově upravuje do co možná nejpřijatelnější podoby. Opětovné spouštění automatických testů v tomto kroku umožňuje neustále ověřovat, že zásahy do dříve napsaného kódu nezpůsobily nikde žádné chyby ve funkcionalitě a že se refaktorace nestane spíše kontraproduktivní.\n\nPředchozí kroky se pak dále opakují. Na základě různých vstupů (use-case diagramy, user stories, ...) je opět definována funkcionalita, která se vyjádří pomocí automatických testů, které při prvním spuštění opět neprojdou. Následně je znovu napsán kód pouze za účelem splnění testů a pokud jsou testy splněny, kód je refaktorován. Tyto přírůstky by měly být co nejmenší, přibližně 1 - 10 úprav mezi opětovným testováním. Pokud v dalších krocích skončí některý z předchozích testů neúspěchem, znamená to návrat o pár kroků zpět a změnu kódu.\n\nPoužití automatických testů při vývoji přináší tu výhodu, že je možné opětovné spouštění velkých množství testů, které znovu a znovu ověřují veškeré předem definované funkcionality a požadavky. Pokud nějaký zásah do kódu způsobí někde nějakou chybu, automatické testy tuto chybu odhalí.\n\nPodobná situace nastává i při změně požadavků na dosavadní funkcionalitu. Pokud je potřeba někde něco změnit, stačí upravit nebo napsat nové testy a následně i kód. Pokud by tyto změny vedly k nefunkčnosti v jiných částech programu, opět lze snadno a rychle zjistit, co je špatně. Protože tento přístup skládá program z malých částí, je mnohem jednodušší, vypořádat se s různými vnějšími zásahy do návrhu programu.\n\nOmezení tohoto přístupu spočívá v tom, že v testech se mohou vyskytovat chyby stejně tak jako v kódu. Pokud jsou tyto chyby časté, může to vést k demotivaci a zanevření na tento přístup. Testy také zvyšují objem kódu, který je potřeba napsat. Zkušenosti také ukazují, že zpočátku tento přístup vede k dočasnému snížení produktivity. Omezením je také například špatná testovatelnost některých částí programů, jako například uživatelské rozhraní.\nTento přístup nemůže nahradit všechny testy. Testy používané zde jsou slabé a na jejich základě nelze zapisovat například akceptační protokoly nutné pro vypuštění nebo předání programu.\n"}
{"id": "399826", "url": "https://cs.wikipedia.org/wiki?curid=399826", "title": "Strangulace", "text": "Strangulace\n\nStrangulace (český ekvivalent \"zaškrcení\" se příliš nepoužívá) je definována jako smrt v důsledku uzavření dýchacích cest oběti působením vnějšího násilí na oblast krku. Na krku může být post mortem viditelná strangulační rýha po škrtidle. Podle způsobu, jakým působí vnější násilí na dýchací cesty, rozlišujeme oběšení, uškrcení a zardoušení.\n\nPodle použitého škrtidla a mechanizmu škrcení se rozlišují tři typy strangulace:\n\n\nNejvýraznější stopou na těle oběti je strangulační rýha, tedy otisk škrtidla. Vzhled strangulační rýhy je obvykle charakteristický pro jednotlivé typy strangulace. Vzhled rýhy závisí i na charakteru škrtidla, tuhé škrtidlo zanechává výraznou rýhu, zatímco při použití měkkého škrtidla může být rýha jen lehce naznačená.\n\nV případě oběšení závisí charakter strangulační rýhy na utažení smyčky. Je-li smyčka volná, je strangulační rýha přerušena v místě, kde je škrtidlo zavěšeno, je-li smyčka utažená, bývá rýha nepřerušená, nad závěsem se však mohou objevit oděrky od uzlu. Strangulační rýha při oběšení probíhá typicky šikmo, podle umístění uzlu smyčky může směřovat zepředu dozadu nahoru (uzel smyčky je v týlu oběti), z jedné strany na druhou (uzel smyčky je zhruba u ucha oběti) nebo zezadu dopředu (uzel je před obličejem oběti). Protože oběť na škrtidle visí, liší se obvykle hloubka strangulační rýhy; zatímco pod uzlem smyčky je rýha mělká nebo přerušená, na opačné straně krku je nejhlubší.\n\nV případě uškrcení obvykle působilo škrtidlo na krk oběti na všech místech stejným tlakem, strangulační rýha je proto obvykle souvislá a stejně hluboká. Strangulační rýha může být méně rovnoměrná než strangulační rýha při oběšení, protože tlak šktridla bývá nižší a oběť se může déle bránit.\n\nV případě zardoušení jsou škrtidlem ruce nebo nohy pachatele, o strangulační rýze jako takové nelze mluvit. Na krku, pokud pachatel rdousil holou rukou, jsou obvykle četné oděrky, výrony a podlitiny charakteristického vzhledu. V některých případech jsou změny na kůži jen nepatrné, ale i pak jsou patrné charakteristické rozsáhlé změny v podkožním vazivu.\n"}
{"id": "399827", "url": "https://cs.wikipedia.org/wiki?curid=399827", "title": "Uškrcení", "text": "Uškrcení\n\nPři uškrcení je krk oběti stažen škrtidlem, přičemž tah škrtidla vykonává sama oběť (sebevražda), pachatel (vražda) nebo předmět (sebevražda, vražda, nehoda). Smrt při uškrcení nastává podobným způsobem jako při oběšení, tedy spolupůsobením:\n\nObvykle není zcela uzavřen hrtan a smrt při škrcení tak trvá déle než při oběšení. \n\nNejčastější příčinou uškrcení je vražda, možná je i sebevražda. Nehody jsou poměrně vzácné. V některých zemích se používala i poprava na stroji, který odsouzeného uškrtil, Garota.\n\n\n"}
{"id": "399831", "url": "https://cs.wikipedia.org/wiki?curid=399831", "title": "Klikov", "text": "Klikov\n\nKlikov () je vesnice v okrese Jindřichův Hradec, část města Suchdol nad Lužnicí. Klikov leží mimo hlavní dopravní trasy, v blízkosti říčky Dračice. V roce 2011 zde trvale žilo 193 obyvatel. Nemá žádnou výraznou náves, domy jsou roztroušeny podél silnic. Vesnici dominuje budova školy, jejíž štíty jsou nepřehlédnutelné. V severní části je kaple Panny M. Sněžné.\n\nPrvní písemná zmínka o vesnici pochází z roku 1654.\n\nVesnice byla založena na česko-rakouské hranici, na konci 16. století, a patřila majitelům novobystřického panství panskému rodu Krajířů z Krajku. O její založení se zasloužili němečtí havíři a hamerníci z nedaleké železářské hutě Františkov. Její název zřejmě vznikl ze zkomoleného německého havířského pozdravu který se z měnil Klikau – Klikov (obdobně vznikl název vesnice Zbůch). Když v roce 1880 huť byla uzavřena, využila velká část obyvatelstva zdejších zásob hlíny a začala se věnovat hrnčířství. Před rokem 1938 žilo v Klikově okolo 1000 obyvatel. Přestože v okolí byla neúrodná půda, a pro zemědělství nebyly vhodné podmínky, byly zde po roce 1960 provedeny nákladné meliorace pozemků a vybudována velkofarma.\n\nDo západní části katastrálního území zasahuje přírodní rezervace Na Ivance.\n\nVětšina obyvatel cestuje za prací mimo vesnici. Mimo značně zredukovaného zemědělství je v místě celá řada keramických dílen. Značnou roli hraje také letní cestovní ruch, turisty lákají nedaleká suchdolská jezera, okolní hluboké lesy a rovinné terény pro cyklisty.\n\n"}
{"id": "399833", "url": "https://cs.wikipedia.org/wiki?curid=399833", "title": "Luna 21", "text": "Luna 21\n\nLuna 21 (rusky \"Луна 21\") byla automatická meziplanetární sonda ze Sovětského svazu, z programu Luna, která v roce 1973 dokázala vysadit na Měsíci vozítko Lunochod 2. V katalogu COSPAR byla později označena jako 1973-001A.\n\nPoužitý typ E-8 byl vyroben, jako všechny sondy programu od Luny 9 výše, v konstrukčním středisku OKB Lavočkina, což je dnešní NPO Lavočkina v Chimkách. Hmotnost sondy byla při startu 4850 kg, výrobní číslo měla 204. \n\nLunochod 2 byl obdobou Lunochodu 1. Hmotnost 756 kg, délka 2258 cm, osmikolové vozítko ovládané pokyny ze Země.\n\nStart nosné rakety Proton K/D se sondou byl odpoledne 8. ledna 1973 z kosmodromu Bajkonur. Nejprve byla vynesena na nízkou oběžnou dráhu nad Zemí (též uváděna jako parkovací) a z ní pomocí nosné rakety 9. ledna pokračovala v letu směrem k Měsíci. Během přeletu byla provedena korekce dráhy a 12. ledna 1972 se sonda dostala na oběžnou dráhu Měsíce ve výši 90-110 km nad jejím povrchem. O tři dny později, tedy 15. ledna sonda měkce přistála na měsíčním povrchu uvnitř kráteru Le Monnier. O další den později vyjel ze sondy Lunochod 2. Během čtyř měsíců urazil vzdálenost 37 km v obtížném terénu, na Zemi bylo odesláno 80 000 televizních snímků. Jeho pohyb určovalo operační řídící středisko na Krymu.\nI po vyčerpání energie k dalšímu pohybu v činnosti zůstal funkční francouzský laserový odražeč.\nMise byla velmi úspěšná.\n\n\n"}
{"id": "399836", "url": "https://cs.wikipedia.org/wiki?curid=399836", "title": "Seznam českých velvyslanectví v zahraničí", "text": "Seznam českých velvyslanectví v zahraničí\n\nToto je seznam zastupitelských úřadů České republiky v zahraničí platný k 1. srpnu 2014.\n\n\n\n\n\n\n\nStav 2019\n\n\n\n\n\n\n\n"}
{"id": "399837", "url": "https://cs.wikipedia.org/wiki?curid=399837", "title": "Zardoušení", "text": "Zardoušení\n\nZardoušení je typ zabití, při kterém je krk oběti stisknut rukou nebo méně často i nohou (šlápnutím na krk) tak silně, že dojde k udušení. Smrt nastává v důsledku uzavření hrtanu, a tím omezení přístupu vzduchu do plic. Zejména u mladých lidí postačuje k uzavření dýchacích cest i poměrně malá síla. Podráždění bloudivého nervu může vyvolat reflexivní zástavu srdce a tím okamžitou smrt.\n\nVýznamnou známkou rdoušení jsou oděrky na krku způsobené tlakem ruky. Za určitých okolností nemusejí být tyto oděrky patrné na povrchu, rdoušení prokáže až zjištění neohraničených krevních výronů při pitvě krajin krku. Oděrky nemusejí být bezprostředně po smrti oběti patrné, mohou se objevit až v průběhu 24 hodin. Prakticky vždy se jedná o vraždu, jen vzácně jde o nehodu (škrcení ze žertu, sexuální hrátky). Jsou popsány i ojedinělé neúspěšné pokusy o sebevraždu zardoušením sebe sama.\n"}
{"id": "399844", "url": "https://cs.wikipedia.org/wiki?curid=399844", "title": "Otto Zelenka", "text": "Otto Zelenka\n\nOtto Zelenka (12. března 1931 Kralupy nad Vltavou – 22. října 2013 Praha) byl český spisovatel, dramatik, dramaturg a scenárista, bratr humoristy a scenáristy Bedřicha Zelenky, manžel scenáristky a dramaturgyně Bohumily Zelenkové a otec režiséra a scenáristy Petra Zelenky.\n\nPo maturitě na kralupském gymnáziu studoval dramaturgii a scenáristiku na pražské FAMU. Působil nejprve jako dramaturg v Československé televizi, poté pracoval jakožto dramaturg a scenárista ve Filmovém studiu Barrandov. V devadesátých letech působil jako odborný asistent na pražské FAMU.\n\nJeho nejbližší spolupracovnicí byla jeho manželka Bohumila Zelenková.\n\n\n\n\n"}
{"id": "399848", "url": "https://cs.wikipedia.org/wiki?curid=399848", "title": "IBEX", "text": "IBEX\n\nIBEX (\"Interstellar Boundary Explorer\"), též Explorer 91, je vesmírná sonda NASA, jež byla vypuštěna v říjnu 2008 a která zkoumá hranici mezi sluneční soustavou a mezihvězdným prostorem.\n\nSonda navazuje na starší mise Voyager 1 a Voyager 2 z roku 1977. Během dvou let bude předávat informace z oblastí na pokraji naší sluneční soustavy, zejména hledat vlastnosti případného ochranného štítu před nebezpečným zářením z dalších částí naší galaxie. V současné době je totiž protitlak slunečního větru velmi nízký. Na rozdíl od obou misí Voyagerů, které míří mimo naší sluneční soustavu, se IBEX nevzdálí od Země dále než na tří-čtvrtinovou vzdálenost Měsíce. Mapování hranice heliosféry je prováděno pomocí takzvaných energetických neutrálních atomů, které vznikají při výměně elektrického náboje mezi částicemi slunečního větru a částicemi mezihvězdného prostoru. Tyto atomy poté cestují zpět k našemu Slunci a při této cestě je IBEX detekuje a vytváří mapu.\n\nZákladní konstrukci sondy měla na starosti společnost Orbital Science Corporation, která je zároveň výrobcem nosné rakety Pegasus. Hlavními vědeckými nástroji je dvojice detektorů energetických neutrálních atomů. Jeden detektor je citlivý na částice s vyšší energií (300 eV až 6 keV) a druhý na částice s nižší energií (10 eV až 2 keV). Oba dokáží zaznamenávat časy, směry, hmotnosti a energie detekovaných atomů. Vývoj a výrobu detektorů zajišťovaly Lockheed Martin Advanced Technology Center a Los Alamos National Laboratory.\n\nBylo svěřeno oddělení vědeckého výzkumného výzkumu v Southwest Research Institute, které sídlí v San Antoniu (USA - stát Texas).\n\nSondu vypustil spolu s raketou Pegasus XL /Star 27 ve výši 12 km nad Zemí letoun Lockheed L-1011 dne 19. října 2008. K svému letu odstartoval z atolu Kwajalein. Po úspěšném startu bylo sondě agenturou COSPAR přiděleno označení 2008-051A.\n\nV první fázi byla sonda umístěna na silně eliptickou dráhu s nízkým perigeem. Poté byl v apogeu zažehnut motor na tuhá paliva, který zvýšil i perigeum a navedl sondu na požadovanou vysokou eliptickou dráhu.\n\nKonečná dráha IBEXu je tedy eliptická oběžná dráha Země s vysokou excentricitou , jejíž výška se pohybuje od perigea ve výšce 6000 až 11 000 kilometrů, až po apogeum ve výšce až 300 000 kilometrů, tedy asi tři-čtvrtiny vzdálenosti mezi Zemí a Měsícem. Tato orbitální data se mění v důsledku odporu atmosféry v perigeu, a gravitačních turbulencí z gravitačního pole Měsíce a dalších kosmických těles. Vysoké apogeum umožňuje sondě opustit magnetosféru Země i Van Allenovy pásy a provádět měření, bez rušivých vlivů od nabitých částic. Ve vzdálenosti přibližně 70 000 kilometrů od Země již neprobíhají měření, ale sonda se věnuje jiným činnostem, jako například odesílání nasbíraných dat zpět na Zemi.\n\nPrvotní údaje ukázaly, dříve neočekávaný, relativně tenký pruh, v němž je hustota energetických neutrálních atomů dva až třikrát vyšší, než jinde na obloze. Tento pruh se nenachází v oblasti nazývané bow shock, což je oblast vzniklá na pomezí heliosféry a mezihvězdného média při pohybu sluneční soustavy mezihvězdným prostorem. Původ tohoto jevu je tedy zatím nejasný. Podle jedné z teorií je zvýšená hustota energetických neutrálních atomů způsobena interakci mezi heliosférou a lokálním magnetickým polem naší galaxie. Podle této teorie magnetické pole Slunce deformuje siločáry galaktického magnetického pole a to vede ke stlačování heliosféry. Fyzikální podstata tohoto jevu je však stále neznámá.\n\nMěření IBEXu jsou porovnávána s daty odeslanými oběma Voyagery, které již dorazily do oblasti vzniku energetických neutrálních atomů a s daty od sondy Cassini u Saturnu. Snímkování celé oblohy trvá půl roku a rozdíly ve snímaných oblastech mezi jednotlivými sekvencemi se mohou lišit podle sluneční aktivity, hustoty mezihvězdného media a změn magnetických polí slunce a galaxie. Údaje IBEXu tak mohou pomoci k lepšímu pochopení těchto dějů. Také se očekává, že získané informace pomohou lépe stanovit polohu sluneční soustavy v mléčné dráze.\n\n\n"}
{"id": "399853", "url": "https://cs.wikipedia.org/wiki?curid=399853", "title": "Trojúhelníkové číslo", "text": "Trojúhelníkové číslo\n\nTrojúhelníkové číslo je v matematice součet \"n\" přirozených čísel od 1 do \"n\".\nformula_1\n\nJak je vidět z pravého konce tohoto vzorce, každé trojúhelníkové číslo je zároveň kombinačním číslem.\n\nPosloupnost trojúhelníkových čísel (A000217 v OEIS) pro \"n\" = 1, 2, 3… je:\n\nJeden z prvních, kdo používal trojúhelníková čísla, byl Karl Friedrich Gauss, který je použil ve škole, když mu bylo devět let. Učitel žákům udělil práci, ve které měli počítat 1+2+3+…+1000. Po chvíli se Karl Gauss přihlásil se správným řešením. Udělal to tak, že vypočítal 1000·1001:2 = 500500.\n"}
{"id": "399854", "url": "https://cs.wikipedia.org/wiki?curid=399854", "title": "Vladimír Nadrchal", "text": "Vladimír Nadrchal\n\nVladimír Nadrchal (* 4. března 1938, Pardubice) je bývalý československý hokejový brankář a nynější trenér. Byl prvním brankářem v Československu, který ke krytí obličeje použil plastovou masku. Stalo se tak na mistrovství světa 1961 ve Švýcarsku. V nejvyšší československé lize si poprvé zahrál jako sedmnáctiletý. Je členem Síně slávy českého hokeje.\n\nPo skončení aktivní kariéry začal na konci 80. let trénovat žáky TJ Zetor Brno, následně i seniory. Od roku 1994 působí v Kometě Brno.\n\n\n\n"}
{"id": "399856", "url": "https://cs.wikipedia.org/wiki?curid=399856", "title": "Bitva o Hue", "text": "Bitva o Hue\n\nBitva o Hue (30. ledna 1968 – 3. března 1968) byla vojenské střetnutí v období vietnamské války na hranicích Jižního a Severního Vietnamu.\nJednalo se o jedno z prvních střetnutí ofenzívy Tet. Účastnil se jí Vietkong a severovietnamská armáda na straně první a Armáda republiky Vietnam (ARVN) společně s US Army a USMC na straně druhé.\n\n31. ledna roku 1968 v 03:40 zaútočila severovietnamská armáda a Vietkong na bývalé císařské hlavní město Hue. Z okolí citadely vedly odpor jednotky 1. pěší divize ARVN a z jižní části města jednotky USMC. Po tomto útoku vyslal generál W. Westmoreland na pomoc tomuto městu 1. jízdní divizi (ze severu) a 101. výsadkovou divizi (z jihu). Tyto jednotky obklíčily město, aby komunisté nemohli vyslat další posily a aby nemohli utéct. Mezitím ve městě však bojovaly stále jen jednotky USMC/ARVN. Komunisté odpálili všechny mosty přes Voňavou řeku, aby se jednotky USMC nemohly dostat do citadely na severu města. Američané neměli žádnou podporu v podobě dělostřelecké či letecké. Byli odkázáni sami na sebe. Všude číhala smrt- miny, odstřelovači. V každých dveřích mohl být nepřítel. Jediná podpora pro jednotky USMC byly tanky (např.: M48 Patton, M50 Ontos) Ve městě Hue komunisté popravili spousty civilistů, údajně až 6000.\nMěsto se podařilo zcela obklíčit a poslední komunisté byli zastřeleni nebo zajati 25. února. Bitva o Hue byla nejdéle trvající bitvou (po Khe Sanh) během ofenzívy Tet v roce 1968.\n\n\n\n\n\n\n"}
{"id": "399858", "url": "https://cs.wikipedia.org/wiki?curid=399858", "title": "Verze (rozcestník)", "text": "Verze (rozcestník)\n\nVerze je jedna z několika podob téže entity (možný stejný obsah, jiná forma) například v textu, software, při ústním vyprávění (svědectví), různé podoby literárního díla, modelu, hudební skladby, výtvarného artefaktu, audiovizuálního díla nebo i jiného uměleckého díla atd.\n\n"}
{"id": "399863", "url": "https://cs.wikipedia.org/wiki?curid=399863", "title": "Robalo nilský", "text": "Robalo nilský\n\nRobalo nilský (\"Lates niloticus\") je druh sladkovodní ryby z čeledi Latidae nebo robalovití (Centropomidae). Používají se také názvy „nilský okoun“, nilovec nebo okoun nilský.\n\nVáží až 200 kg a dospělci průměru měří 121–137 cm. Je to predátor, který se živí menšími druhy ryb i jinými vodními živočichy, občas uloví i divokou kachnu.\n\nJe původní v Africe.\n\nJe to významná hospodářská ryba a chová se i v akvakultuře. Jeho maso je tučné, má narůžovělou barvu a delikátní chuť, z evropských ryb se mu nejvíce podobá maso candáta a je bohaté na omega 3 mastné kyseliny. Průměrný roční výlov (období v referenci neuvedeno) byl 300 000 tun.\n\nV roce 1954 byl vysazen (jako nepůvodní druh) ve Viktoriině jezeře, kde způsobil ekologickou katastrofu – vyhynutí nebo téměř vyhubení několika stovek původních druhů ryb, zejména cichlid. Zpočátku byly výlovy robala nilského ve Viktoriině jezeře malé, ale od počátku 80. let 20. století jeho výlov vzrostl až na 90 % ryb vylovených pomocí vlečných sítí.\n\nV tomto jezeře žere hlavně cichlidy rodu \"Haplochromis\", které tak decimuje.\n\n\n"}
{"id": "399870", "url": "https://cs.wikipedia.org/wiki?curid=399870", "title": "Kostel Navštívení Panny Marie (Ostrava)", "text": "Kostel Navštívení Panny Marie (Ostrava)\n\nKostel Navštívení Panny Marie se nachází v ostravské místní části Zábřeh. Je to jeden z nejstarších kostelů v Ostravě.\n\nJednolodní stavba s bočními kaplemi a menší věží v průčelí je umístěna v malém parku nedaleko křižovatky ulic Výškovická a U Hrůbků v ostravské místní části Zábřeh. Jeho průčelí je orientováno směrem k nedalekému zámku.\n\nKostel byl postaven v letech 1806–1811 nákladem místního náboženského fondu. Jeho předchůdcem byl dřevěný kostelík svatého Marka z roku 1560, který byl v roce 1672 nově zasvěcen Navštívení Panny Marie. Do roku 2006 byl v kostele gotický zvon z přelomu 13. a 14. století, který je pravděpodobně nejstarší na Moravě. Od roku 1974 dodnes je potom Zábřeh nad Odrou sídlem farnosti.\n\n\n"}
{"id": "399872", "url": "https://cs.wikipedia.org/wiki?curid=399872", "title": "Náprstkovo muzeum asijských, afrických a amerických kultur", "text": "Náprstkovo muzeum asijských, afrických a amerických kultur\n\nNáprstkovo muzeum asijských, afrických a amerických kultur je jedna ze stálých expozic pražského Národního muzea na Betlémském náměstí, věnovaná etnologii, umění a kultuře mimoevropských národů. Nachází se v souboru budov v areálu bývalého pivovaru a vinopalny „U Halánků“ v městské části Praha 1 na Starém Městě pražském.\n\nPůvodní soukromé muzeum zřídil v roce 1874 český vlastenec, mecenáš, politik a národní buditel Vojta Náprstek v bývalém rodinném pivovaru a palírně destilátů jakožto České průmyslové muzeum, po jeho smrti se stalo muzeem národopisným, po 2. světové válce je jeho aktivita zaměřena pouze na mimoevropské kultury.\n\nSbírky evropské kultury a umění byly během 2. světové války uskladněny v bednách, s nimi dislokovány do protileteckých krytů či skladišť, kde došlo k dílčím ztrátám. Roku 1961 byly z větší části převedeny do sbírek oddělení historické archeologie Národního muzea, z menší části převedeny několika regionálním muzeím v Československu.\n\nNáprstkovo muzeum se v 19. století stalo jedním z kulturních a vzdělávacích center české inteligence. Mnoho jeho sbírkových předmětů pochází z darů jak od zakladatele muzea Vojtěcha Náprstka, tak od jeho přátel a známých z řad českých exulantů, cestovatelů a etnografů. Muzeum má velmi obsáhlý sbírkový fond, z něhož je pro veřejnost zpřístupněna pouze jeho malá část.\n\nV přízemí budovy se nachází prodejna, šatna, veřejná knihovna a studovna, přednáškový sál a výstavní síň.\n\n\nV roce 1977 byla na zámku Liběchov na Mělnicku zpřístupněna veřejnosti po několikaleté úpravě objektu v přízemí expozice Muzeum asijských kultur. Byla upravena v několika místnostech jako stálá pobočka Náprstkova muzea. Zámek byl po roce 1990 privatizován. V roce 2002 bylo přízemí zaplaveno při povodních a muzejní sbírky byly poté odstěhovány do depozitáře v nedalekém špýcharu a expozice byla definitivně zrušena.\n\n"}
{"id": "399878", "url": "https://cs.wikipedia.org/wiki?curid=399878", "title": "Kostel Panny Marie, královny posvátného růžence", "text": "Kostel Panny Marie, královny posvátného růžence\n\nKostel Panny Marie, královny posvátného růžence, je kostel stojící v ostravské místní části Hrabůvka.\n\nImpulzem pro jeho stavbu se počátkem 20. století stala rozepře mezi obyvateli Hrabové a Hrabůvky o polohu nového kostela, po níž se hrabůvečtí rozhodli pro výstavbu svatostánku vlastního a v roce 1908 založili za podpory probošta Antonína Cyrila Stojana a hrabovského faráře Antonína Mohapla Jednotu Růžencové Panny Marie. Stavba samotného kostela začala v říjnu 1909 a slavnostní vysvěcení se konalo 16. října 1910, hrabůvecká farnost byla vyfařena z Hrabové v roce 1911. Před kostelem se nacházela socha svatého Floriána z roku 1763, která je dnes umístěna na Masarykově náměstí v Ostravě.\n\n"}
{"id": "399881", "url": "https://cs.wikipedia.org/wiki?curid=399881", "title": "Kostel Nanebevzetí Panny Marie (Třebovice)", "text": "Kostel Nanebevzetí Panny Marie (Třebovice)\n\nKostel Nanebevzetí Panny Marie je nejstarší mariánský kostel na území města Ostravy a druhý ostravský kostel zasvěcený Nanebevzetí Panny Marie (tím dalším je michálkovický kostel). Od 2. března 2011 je památkově chráněn.\n\nNachází se v městském obvodu Třebovice. Původní dřevěný kostelík je písemně doložen již v roce 1553. Na jeho místě byl v roce 1738 postaven zděný barokní kostel. V roce 1931 byl kostel vyzdoben malbami dle návrhu vídeňského malíře Josefa Kleinerta.\n\nKe zdi kostela přiléhá hrobka rodiny Stonawských (evangelíků) a Scholzových, kde je pohřbena i spisovatelka Maria Stona.\n"}
{"id": "399883", "url": "https://cs.wikipedia.org/wiki?curid=399883", "title": "Jilm habrolistý", "text": "Jilm habrolistý\n\nJilm habrolistý (\"Ulmus minor\"), též jako jilm polní či jilm ladní, je listnatý strom z čeledi jilmovité (\"Ulmaceae\").\n\nJilm habrolistý je strom s hladkou kůrou. Jeho později podélně rozbrázděné větve jsou obrostlé střídavými, stopkatými listy. Listy jsou vejcovité, listová čepel je nepravidelná, okraj je dvojitě pilovitý. Na zkrácených větvích se skoro na jaře vyvíjejí svazečky květů, které vykvetou ještě před pučením listů. Opylování probíhá větrem. Plody jsou křídlaté nažky.\n\nJilm habrolistý se může dožít 600 let a vyrůst do výšky 40 metrů.\n\nJilm roste na okrajích lesů, ve smíšených hájích a lužních lesích. Často se vysazuje v zahradách a parcích.\n\n\n\n"}
{"id": "399885", "url": "https://cs.wikipedia.org/wiki?curid=399885", "title": "Kostel svatého Josefa (Slezská Ostrava)", "text": "Kostel svatého Josefa (Slezská Ostrava)\n\nKostel svatého Josefa , jehož patrony jsou sv. Josef a Panna Maria Karmelská, stojí na kopci jihovýchodně od tehdejší osady Polská Ostrava, u bývalé říšské silnice z Ostrava, přes Těrlicko do Těšína, a zaujímá nejkrásnější místo v obci. Dnes je tento kostel na katastru a v městském obvodě Slezská Ostrava.\n\nJedná se o pozdně barokní stavbu ovlivněnou klasicismem. Na hlavním oltáři se nachází dřevěný obraz Panny Marie s Jezulátkem. V roce 1913 musel být kostel v důsledku poddolování uzavřen, kdy klesl o 8 metrů. V v letech 1913–1928 probíhalo jeho zpevňování. Na to byly použity: železobetonový věnec, lana a železná kostra. Nově postavená věž byla rovněž ze železa, avšak kvůli vzhledu byla obezděna dutými cihlami. Věřícím byl kostel vrácen k užívání v roce 1929. Použitá technologie záchrany činí z kostela technickou zvláštnost.\n\nPůvodní kostel sv. Jiří v Polské Ostravě již nedostačoval svou velikostí potřebám církevní obce, proto bylo rozhodnuto o výstavbě nového kostela. Dne 9. května 1780 došlo k zahájení výstavby na pozemku, který náležel k faře kostela svatého Jiří v Polské Ostravě.\n\nCelá událost se odehrála v době, kdy byl papežem Pius VI., císařem Josef II. Patronem chrámu byl hrabě František Josef Wilczek z Dobré Zemice a z Hlučína. Výstavbu dozorovali: kněz a vratislavský biskup hrabě Filip Gotthard Schaffgotsch, vratislavský kanovník a v tom čase frýdecký arcikněz hrabě Pražna z Bílkova, hejtman v Těšínském knížectví baron Ota Skrbenský z Hříště, farář Vácslav Josef Rubín, panští úředníci: Jan Gabriel Ulrich, ředitel panských statků Polské Ostravy a Klimkovic, Petr Vašek, hospodářský správce; František Rýpl, účetní a kvestor, František Sakmara, soudce.\n\nNa stavbu kostela přispívaly kromě obcí, které byly přifařeny k Polské Ostravě, také obce: Petřvald, Hrabová, Přívoz, Zábřeh, Vítkovice a Vrbice. Chrám byl dostavěn v roce 1783 a v „první neděli v měsíci září\", tedy 9. září 1783 byl farářem Janem Rolným, za velké účastenství hostů, slavnostně vysvěcen.\n\nStarý kostel byl přestavěn na školu o dvou třídách. Pod střechou byla zřízena sýpka na obilí pro poddané v Polské Ostravě.\n\nV letech 1783–1811 byl farářem Jan Rolný z Klímkovic. Pod tento kostel také patřila obec Ratimov. V roce 1784 byla od farnosti oddělena a z nařízení císaře dostala vlastní faru.\n\nOd roku 1812 zde byl Filip Jakubek, který byl dříve farářem v Rychvaldu. Filip Jakubek byl po neurčenou dobu administrátorem arcibiskupství. V závěti z 10. ledna 1813 nechal zapsat, že po jeho smrti dostanou chudí žáci příspěvek na na obuv ve výši 50 zlatých a místní chudí na obživu 50 zlatých. Zemřel 30. března 1814.\n\nV roce 1814 nastoupil na faru farář Josef František Slezák z Moravan, který byl před tím kooperator v Klimkovicích. Vedl spor o louku u vratimovského kostela (Kostel sv. Jana Křtitele), a o plat ve výši 3 zlatých měsíčně. Po čtyřech letech byla tato pře v jeho neprospěch ukončena.\n\nDne 15. července 1849 byl poslán do penze farář Jan Josef Slezák, pro vysoké stáři, dostal výsluhu ve výši 400 zl. stříbra. Pobýval v Ostravě, v roce 1853 se spolu s farářem z Moravské Ostravy, baronem Henigrem vydal do Kroměříže a tam byl až do roku 1858. Poté se na tři měsíce vrátil do Moravské Ostravy, odkud odjel ke svému bratrovi, faráři a děkanovi Františkovi Slezákovi do Duban. V Dubanech oslepl. Zemřel 14. května 1861.\n\nV roce 1849 nastoupil farář a arcikněz Eduard Jakobe, který zemřel 2. června 1872 v Karlových Varech, kde byl pochován.\n\nDne 22. prosince 1872 byl jmenován farářem páter Jan Bitta, emeritní profesor na c. k. gymnáziu v Těšíně, kde studovala šlechta, byl také profesor náboženství a představený konviktu tohoto gymnázia.\n\n\n\n\n\n\n\n\n\n\n\n\n\nVarhany byly do kostela přemístěny z bývalého kostela sv. Jiří, kde byly instalovány v roce 1750. Tyto varhany zhotovil a postavil jistý Josef Stieber, mlynář v Jistebníku.\n\n\n\nKostel měl čtyři zvony. Požár z roku 1845 zničil nové i původní zvony z kostela sv. Jiří. V roce 1845 byly odlity dva nové zvony. V roce 1853 byl koupen třetí a v roce 1877 čtvrtý zvon.\n\nHřbitov se v Polské Ostravě nacházel již ve 12. století, sloužil k pohřbívání zemřelých z hradiště Borek a patřil mezi nejposvátnější místa Ostravy. Od prvopočátku byl nejspíš zasvěcen sv. Jiří. Později se stal součásti kostela stejného jména. K pohřbíváni sloužil do roku 1823, kdy byl 14. června farářem Janem Josefem Slezákem vysvěceno nové místo kolem kostela sv. Josefa. Dne 1. září 1823 byl zde postaven kříž. V roce 1849 byl církevním administrátorem Petrem Hiklem, za podpory hraběte Wilczka, rozšířen o 700 sáhů a oplocen.\n\nZa odstoupení pozemku fara nedostala žádnou náhradu. Tehdejší farář Eduard Jakob hnul, se zasadil o to, že dekretem Frýdeckého c. k. hejtmanství ze dne 13. února 1851, č 908/96, bylo ustanoveno, že fara dostane adekvátní náhradu. Rozšířený hřbitov byl na pokyn vikariátu v Bílsku ze dne 25. února 1850, ještě toho roku vysvěcen. Svěcení provedl farář Eduard Jakob.\n\nV roce 1866. kdy vypukla v Ostravě cholera, bylo znovu naplánováno rozšíření hřbitova, ale to se neuskutečnilo. Teprve po dalších vlnách epidemie cholery v letech 1871 a 1872, byl v roce 1873 hřbitov rozšířen. Nová část hřbitova byla vysvěcena farářem Janem Bittem. V 19. století to byl největší hřbitov ve Slezsku.\n\nFara byla v Polské Ostravě již okolo první poloviny 16. století. Zápisy Jana Sedlnického z Choltic, který v roce 1555 nechal znovu vystavět kostel, hovoří o již tomto kostele jako o „farním chrámu Páně\". Faráři jsou zaznamenání ve farních knihách až od 17. století.\n\nNa plánu Polské Ostravy z roku 1672 byla vidět malé, nízké staveni. Před farou byla zahrádka na květiny a čtyři ovocné stromy. Do fary se vcházelo přes tuto zahrádkou. Ve faře byly tři malé pokoje, kuchyně a čeledník. Okna byla velmi malá. Na nákresu byla vidět velká vrata, která mohla vést na farský dvůr. Za farou byl dvůr. přes který vedla obecní cesta. Severovýchodně od budovy byly chlévy a stodola.\n\nZápis ve farní knize z roku 1672 podává informaci, že tou dobou byla fara zpustošená, zahrada bez stromů, neosetá pole.\n\nV roce 1783 byla postavena nová fara, kterou financoval hrabě Wilczek. Mezi mety 1827 a 1828 byla farní budova částečně opravena, hospodářská stavení byla zbourána a postavena na nových místech. Náklady na opravu byly 500 zlatých, které poskytl hrabě Wilczek. V roce 1850 došlo k další opravě: vchod byl přemístěn, vcházelo se tedy přes zahradu, byly koupeny nové dveře, postaveny ploty. Hrabě Wilczek zajistil dřevo a 100 zlatých, dalších 60 zlatých dala farnost. K poslední opravě došlo v roce 1873, opravoval se interiér a upravovala se zahrada a oplocení.\n\nFarnosti bylo podřízeno zhruba 13000 farníků z okolních obcí a kolonií, tedy: Polské Ostravy, Zámostí, Radvanic, Heřmanic, Hrušova, Muglinova, Malých Kunčic, Švrklu, Podborčí, Zárubku, Hranečníku. Zvéřínovce, Salmovce, Michálkovic, Kamence, Jaklovce, Mexika a Hladnova. Z těchto obcí byli jen několik rodin židovských a protestantských, jinak všichni ostatní byli katolíci.\n\n\n"}
{"id": "399893", "url": "https://cs.wikipedia.org/wiki?curid=399893", "title": "Seznam vítězek ženské čtyřhry na US Open", "text": "Seznam vítězek ženské čtyřhry na US Open\n\nSeznam vítězek ženské čtyřhry na US Open je chronologickým přehledem vítězek a finalistek této kategorie na US Open od roku 1889 do současnosti.\n"}
{"id": "399895", "url": "https://cs.wikipedia.org/wiki?curid=399895", "title": "Šachy (muzikál)", "text": "Šachy (muzikál)\n\nŠachy (orig. \"The Chess\") je muzikál Bennyho Anderssona, Björna Ulvaeuse z ABBY \n(hudba) a Tima Rice (libreto). Pojednává o dvou mistrovstvích světa v šachu za studené války a s nimi spojenými rusko-americkými šarvátkami. Vznikl ve Velké Británii roku 1984.\n\n\n\nPrávo na uvádění muzikálu v Čechách získalo v roce 2001 liberecké sdružení Ars Iuvenum, které ve spolupráci s Gymnáziem F. X. Šaldy začalo připravovat poloprofesionální představení. Pro českou verzi vznikl originální český překlad – jeho autory jsou Pavel Šulc a Lukáš Svoboda.\n\nPremiéry se konaly 13. a 14. září 2002, derniéry 13. a 14. června 2003. Celkem bylo odehráno 14 představení, všechny v Domě Kultury Liberec.\n\n\n\n\n"}
{"id": "399897", "url": "https://cs.wikipedia.org/wiki?curid=399897", "title": "Matej Šavol", "text": "Matej Šavol\n\nMatej Šavol (* 14. dubna 1984, Ružomberok) je slovenský fotbalový brankář, který momentálně hraje za tým MFK Ružomberok, kde od léta 2014 hostuje z klubu MFK Tatran Liptovský Mikuláš.\nV prosinci 2008 se Matej stal otcem, když se mu narodila dcera Nela.\n\nS fotbalem začínal v MFK Ružomberok, kde dlouhá léta působil. Do svého týmu si ho v létě 2008 vyhlédlo vedení FK Baník Most, kam také Matej přestoupil. Měl se stát v Mostě gólmanskou jedničkou, ale výbornými výkony ho do brány nepustil Lukáš Paleček.\n\nPo sezoně 2008/09 se vrátil na Slovensko, tentokrát do klubu MFK Tatran Liptovský Mikuláš. 11. července 2014 odešel hostovat do MFK Ružomberok, kde začínal s fotbalem.\n\n"}
{"id": "399899", "url": "https://cs.wikipedia.org/wiki?curid=399899", "title": "Fousy Mojo", "text": "Fousy Mojo\n\nFousy Mojo (dříve Fousy Moudžou Rajzin) je česká progresivně psychedelickorocková hudební skupina. U zrodu stála autorská dvojice \"Kamil Danda\" a \"Mikouš Koberstein\". Vznikla na Kladně někdy v roce 1996.\n\nV počátcích vycházela z undergroundové tvorby skupin jako The Doors, The Velvet Underground, Pink Floyd, Frank Zappa či The Plastic People of the Universe, ale později se dopracovala ke svému vlastnímu originálnímu zvuku a postavila svůj projev na básnických textech a vícevrstevnaté ale i energické hudbě. Za svého kladenského působení jí prošla řada muzikantů a přečkala i několik delších přestávek. Později ovlivnila celou řadu kladenských kapel.\n\nV roce 2006 opustila skupina Kladno již jako regionální legenda a kompletně se přestěhovala do Prahy. Za sebou má již velkou řadu koncertů v klubech, na festivalech i ocenění v hudebních soutěžích. Do kapely na čas přichází baskytarista \"Michal L. Hořejší\".\n\nV roce 2008 skupinu opustil zakladatel, spoluautor a zpívající kytarista \"Mikouš Koberstein\" a vzápětí i bubeník \"Karel Čížek\". Fousy FMR tak prošly největší krizí a následně personálními změnami za své existence.\nV roce 2010 Fousy Moudžou Rajzin zkracují název na Fousy Mojo a vydávají pod tímto názvem debutové album. V té době již hrají v triu, ve složení Kamil Danda (zpěv, kytara, hudba, texty), Marek Palas (klávesové nástroje, syntezátorová basa, zpěv), František Škorpil (bicí, zpěv) a podle většiny kritik zatím v nejkompaktnější a nejenergičtější formě v její historii. V roce 2011 se stávají vítěznou kapelou soutěže Naděje Radia Beat.\n\nV zimě 2012 opouští kapelu bubeník František Škorpil a na jeho místo usedá Martin Kudláček. Na jaře téhož roku vydávají Fousy Mojo své druhé album s názvem Malé divadlo s velkým kašpárkem.\n\n\n\n"}
{"id": "399902", "url": "https://cs.wikipedia.org/wiki?curid=399902", "title": "NUnit", "text": "NUnit\n\nNUnit je framework pro tvorbu jednotkových testů na platformě .NET. Jedná se o portaci oblíbeného frameworku JUnit určeného pro Javu. NUnit je další z rodiny xUnit frameworků. Na jeho vývoji se podíleli i Kent Beck a Erich Gamma.\n"}
{"id": "399903", "url": "https://cs.wikipedia.org/wiki?curid=399903", "title": "Kostel svaté Anny (Ostrava)", "text": "Kostel svaté Anny (Ostrava)\n\nKostel svaté Anny se nachází v ostravském městském obvodu Polanka nad Odrou.\n\nV roce 1882 byl založen Spolek stavební kostela v Polance, do kterého přispěla hraběnka Karolina z Berolingen částkou 40 tisíc zlatých. Tato suma byla v roce 1885 navýšena na 95 tisíc zlatých. V roce 1891 začala jednání o stavbě a 20. ledna 1892 byl posvěcen základní kámen. Stavbu od počátku provázely těžkosti. Základy kostela musely být kvůli tekoucím pískům v podloží zpevněny dlouhými dřevěnými piloty. I přesto se podařilo stavbu dokončit 26. září 1893, kdy byl slavnostně vysvěcen věžní kříž. O několik dní později, 4. října 1893, se však chrámová věž zřítila k zemi. Kníže Blücher po této události chtěl postavit jen malou zvonici, ale c. k. zemská slezská vláda mu nařídila postavení nové věže, 22 metrů vysoké, s hodinami, střešní makovicí a kovaným železným křížem, na jeho vlastní náklady. Kníže Blücher se sice podřídil, avšak poté kostel prohlásil za soukromý majetek, obehnal jej plotem a zakázal do něj přístup veřejnosti. Tento stav trval až do 1. prosince 1898, kdy byl kníže ukonejšen částkou 30 tisíc zlotých z nadace hraběnky Karoliny a zvony se opět rozezněly. Kostel byl pak slavnostně vysvěcen 22. dubna 1900.\n\n"}
{"id": "399907", "url": "https://cs.wikipedia.org/wiki?curid=399907", "title": "Tenisový areál Štvanice", "text": "Tenisový areál Štvanice\n\nTenisový areál Štvanice je české tenisové sportoviště na ostrově Štvanice v srdci Prahy, které patří k nejvýznamnějším místům české tenisové historie. Centrální dvorec patří Českému tenisovému svazu, kapacitu má 8000 diváků. Ostatní kurty pak patří nejstaršímu tenisovému klubu v zemi I. ČLTK, který zde sídlí již od roku 1901. V areálu je také deset venkovních kurtů, šest krytých dvorců, bazén, fitness-centrum, sauna, restaurace s terasou a golfový simulátor. Areál má tradici v pořádání turnajů Prague Open v rámci ATP Tour, WTA Tour či ITF Tour.\n\nJiž na sklonku 16. století zde probíhaly střelecké závody na sádrové holuby. Poté na ostrově vznikla dřevěná aréna v níž psi hnali, doslova \"štvali\", různou zvěř (jeleny), býky, medvědy a jiná zvířata, pro zábavu přihlížejících. Zákaz této činnosti vydal v roce 1802 rakouský císař František I. Ostrovu však již zůstal název Štvanice.\n\nPražský vltavský Ostrov Štvanice sloužil od počátku v převážné míře pro oddech, zábavu, rekreaci a sport Pražanů. Kromě prvního českého tenisového klubu, který sem přesídlil roku 1901, zde bývalo veřejné koupaliště, později i známý zimní stadion a další sportoviště.\n\nNa Štvanici se odehrálo první mistrovství Československa v tenise roku 1920. Tituly obdrželi hráči I. ČLTK L. Žemla ve dvouhře a s J. Justem ve čtyřhře, v ženách pak ve dvouhře Waffková. Areál posléze hostil první utkání na československé půdě v Davisově poháru, kdy soupeřem našich reprezentantů byla Belgie. Toto utkání se odehrálo v roce 1921, kde naši hráči ve složení Žemla, Just, Ardelt prohráli 2:3. Roku 1926 byla dokončena výstavba centrálního dvorce. Byl v bezprostřední blízkosti Negrelliho viaduktu. Původní tenisový areál měl čtyři kurty a jeden dřevěný centrální dvorec s provizorními tribunami. Jeho součástí byla i restaurace s verandami a klubovnou. Tenisový areál byl, mimo jiné, velice proslulý zejména svojí neobvyklou ostrovní polohou v těsné blízkosti rušné železniční trati, po které kdysi jezdily dýmající, syčící a houkající parní lokomotivy. Hrálo zde mnoho hvězd světového tenisu a štvanický areál byl místem řady utkání mužské týmové soutěže v Davisově poháru.\n\nPůvodní areál dosloužil v roce 1983 v důsledku výstavby Pražského metra, kdy byl demolován. Na jeho místě pak v roce 1986 vyrostl nový moderní antukový dvorec s kapacitou 8000 diváků, který je vystavěn z betonových panelů. Dále se zde nachází deset otevřených antukových dvorců (tři z nich mají umělé osvětlení), šest krytých dvorců (z toho čtyři s umělým povrchem a dva antukové). Součástí areálu je také fitness-centrum, bazén se saunou, restaurace a golfový simulátor. Prvním provozním ředitelem areálu byl jmenován Jan Kodeš.\n\nAreál byl znovuotevřen v roce 1986, kdy zde proběhlo finále ženské týmové soutěže Fed Cupu (tehdejší název byl\" Pohár federace\"). Americké tenistky spolu s Martinou Navrátilovou v něm porazily československý tým. Areál má tradici v pravidelném pořádání turnajů v rámci tenisových okruhů, dříve Grand Prix, dnes ATP Tour, WTA Tour či ITF.\n\nV roce 2002 areál utrpěl značné škody (ostatně jako celý Ostrov Štvanice) kvůli katastrofální povodni na řece Vltavě. Celková škoda byla odhadnuta na 100 až 120 miliónů korun.\n\nCentrální dvorec patří Českému tenisovému svazu, kurty pak klubu I. ČLTK. Český tenisový svaz by v budoucnu rád celý tenisový areál znovu přestavěl a kompletně zastřešil.\n\nV roce 2013 došlo na centrálním dvorci ke změně povrchu. Původní antuka byla vyměněna za tvrdý povrch.\n\n\n"}
{"id": "399908", "url": "https://cs.wikipedia.org/wiki?curid=399908", "title": "Videotrénink interakcí", "text": "Videotrénink interakcí\n\nVideotrénink interakcí VTI ( ) je krátkodobou intervenční a terapeutickou metodou práce s videozáznamem, užívanou při poruchách interakce mezi aktéry komunikace. Cílem videotréninku je rozvíjení sociálních dovedností, naučení principům úspěšné verbální i neverbální komunikace a podávání pozitivní zpětné vazby. VTI vyzdvihuje silné stránky zúčastněných spíše než problémy.\n\nTato metoda se užívá zejména v rodinném prostředí, při řešení výchovných problémů, vedení dětí a problémech v interakci mezi rodiči a dětmi. V takovém případě, poté co klient požádá o pomoc, \"videotrenér (terapeut)\" dochází nějakou dobu do rodiny a natáčí \"běžnou\" interakci (např. při hře). Pořízený záznam \"videotrenér\" analyzuje a společně s klientem navrhne kroky vedoucí k nápravě. Po nějaké době se natáčení opět opakuje. Znovu se vyhodnocují případné úspěchy a navrhují další postupy. Takto se pokračuje (obvykle 3-4x), dokud není klient s výsledkem spokojený a dokud nejsou dosaženy předem stanovené cíle. Podobným způsobem se dá VTI využít i ve školním a firemním prostředí.\n\nPoprvé byl videotrénink použit v klinické praxi v roce 1980 v Nizozemsku. Inspirací pro něj byla práce etologů, kteří kameru již nějakou dobu využívali, pro záznam chování zvířat v přirozeném prostředí. Podobně, zakladatelé videotréninku interakcí Maria Aarts a Harrie Biemans, využili kameru v běžných, neproblémových situacích rodiny. Při zhlédnutí záznamu účastníci poznávali dobré sociální návyky, které tak mohly být ve spolupráci s terapeutem dále posilovány a rozvíjeny. Videotrénink se tak stal alternativou k institucionálnímu umístění dětí s poruchami v sociálním vývoji a to přímo v domácím prostředí. Dalšími významnými osobnostmi VTI jsou manželé Hanuš a Mechthild Papouškovi, Colwyn Trevarthen a Reuven Feuerstein. Do České republiky se VTI dostal v roce 1993, kdy byla založena nevládní organizace SPIN, v současné době jediná autorita v České republice s oprávněním udělovat certifikáty pro VTI.\n\n\n"}
{"id": "399915", "url": "https://cs.wikipedia.org/wiki?curid=399915", "title": "Emilíana Torrini", "text": "Emilíana Torrini\n\nEmilíana Torrini, celým jménem Emilíana Torrini Davíðsdóttir, (* 16. května 1977, Kópavogur, Island) je islandská zpěvačka, která se proslavila svým albem z roku 1999 \"Love in the Time of Science\" a písní „Gollum's Song“ z konce filmu . Jeden ze svých klipů natáčela na moravském hradě Pernštejně.\n\n\n"}
{"id": "399923", "url": "https://cs.wikipedia.org/wiki?curid=399923", "title": "Kostel svatého Jana Nepomuckého (Ostrava)", "text": "Kostel svatého Jana Nepomuckého (Ostrava)\n\nKostel svatého Jana Nepomuckého se nachází v ostravském městském obvodě Stará Bělá. Stavba kostela, postaveného pravděpodobně podle návrhu příborského stavitele Václava Röhricha, byla dokončena a vysvěcena na přelomu 18. a 19. století.\nStojí poblíž místa bývalého kostela svatého Mikuláše, na kterém se nyní nachází hřbitov. Ten byl v roce 1790 stržen. Nový jednolodní kostel se stavěl od 60. let 18. století do roku 1779. Záhy po dostavbě se však objevily trhliny a okolí kostela muselo být odvodněno. Spolu s odvodněním a opravami byla postavena fara a zřízen hřbitov. Slavnostního vysvěcení se kostel dočkal až v roce 1801, konkrétně 13. a 14. července. Během svěcení byly do oltáře uloženy ostatky svatého Urbana, svatého Vitalise a svaté Korony. Časté vichřice v letech 1833–1834 vychýlily věž natolik, že byla nutná její oprava. V roce 1862 byly do věže instalovány hodiny a v roce 1899 byla přistavěna kaple.\n\nStavba kostela sv. Jana Nepomuckého je orientovaná ve směru východ – západ, nachází se na vyvýšeném místě ve středu obce Stará Bělá. Kostel je jednolodní pozdně barokní stavba obdélníkového půdorysu, ke které byla přistavěna sakristie na východní straně kněžiště a kaple na západní straně lodi. Stavba délky 28,45 m a šířky 14,07 m je vysoká 14,86 m. V hlavním průčelí na jižní straně se nachází hranolová věž vysoká 37 m s hodinami. Věž je ukončena pozdně barokní polygonální helmicí.\nPo stranách hlavního vchodu na jižní straně kostela jsou umístěny niky se sochami sv. Cyrila a Metoděje. Na severní straně kostela je nika se sochou sv. Jana Nepomuckého, patrona kostela.\n\n"}
{"id": "399924", "url": "https://cs.wikipedia.org/wiki?curid=399924", "title": "Stane Dolanc", "text": "Stane Dolanc\n\nStane Dolanc (16. listopadu 1925 Hrastnik – 12. prosince 1999 Lublaň) byl jugoslávský politik slovinské národnosti. Byl také blízkým spolupracovníkem prezidenta Tita a přátelské vztahy ho pojily také s Milanem Kučanem, pozdějším slovinským prezidentem.\n\nBěhem druhé světové války se přidal k partyzánům a po válce působil v armádě. Po skončení války studoval právo na Univerzitě v Lublani, poté politické vědy na několika univerzitách v zahraničí.\nV 50. letech vyučoval politickou ekonomii na vysoké škole v Záhřebu, poté se vrátil do Nového mesta ve Slovinsku. V období 1960 až 1969 byl rektorem politické vysoké školy v Lubljani. V 60. letech se dostal do ústředního výboru Svazu komunistů Slovinska, odkud byl později vybrán i do ústředního výboru SKJ, kde působil v období let 1969 až 1982. Po smrti Edvarda Kardelje v roce 1979 jeho moc vzrostla a Dolanc tak byl považován za druhého nejvlivnějšího muže hned po Titovi. Ostře vystupoval proti liberálním kruhům, jejichž vliv potlačily čistky v roce 1972. V roce 1982 se Dolanc stal svazovým tajemníkem (ministrem) vnitra SFRJ, o dva roky později byl zvolen členem Předsednictva SFRJ za Socialistickou republiku Slovinsko. Z veřejného života se stáhl v květnu 1989.\n\n\n"}
{"id": "399930", "url": "https://cs.wikipedia.org/wiki?curid=399930", "title": "Kostel Neposkvrněného početí Panny Marie (Ostrava)", "text": "Kostel Neposkvrněného početí Panny Marie (Ostrava)\n\nOstravské kostely zasvěcené Neposkvrněnému početí Panny Marie se nacházejí v následujících místních částech:\n\n"}
{"id": "399931", "url": "https://cs.wikipedia.org/wiki?curid=399931", "title": "Karel Josef Beneš", "text": "Karel Josef Beneš\n\nKarel Josef Beneš (21. února 1896, Praha – 27. března 1969, Rožmitál pod Třemšínem) byl český spisovatel a scenárista. Byl autorem historických děl, psychologických románů a také autorem filmových scénářů. Publikoval taktéž články o hudbě.\n\nPoužíval pseudonymy: Karel Beneš, Karel Beneš-Jizerský, K. Jizerský, K. J.\n\nNarodil se v rodině lékaře z Královských Vinohrad Karla Beneše. V roce 1915 absolvoval klasické gymnázium v Praze. Poté narukoval jako voják do první světové války. Byl těžce zraněn a jako invalida propuštěn do civilu. Studoval přírodní vědy, filosofii, dějiny hudby a medicínu. Studium zakončil doktorátem na lékařské fakultě v roce 1921. Poté pracoval jako úředník Univerzitní knihovny (1921–1938) a poté jako ředitel Státní pedagogické knihovny Komenského.\nV letech 1934–1937 souběžně řídil vydavatelskou činnost nakladatelství Družstevní práce. V dubnu 1939 se zapojil do odbojové činnosti Petičního výboru Věrni zůstaneme. V prosinci 1941 byl zatčen a odsouzen k trestu 7 let káznice (postupně věznice: Pankrác, Terezín, Gollnow, Ebrach, Straubing). Za svou odbojovou činnost byl vyznamenán Československým válečným křížem 1939.\n\nJeho manželkou byla houslová virtuoska Ervína Brokešová (1900–1987), se kterou se oženil 4. července 1925.\n\nPo konci války byl úředníkem Státního úřadu plánovacího a rovněž pracoval pro film. Od roku 1950 se uchýlil do Rožmitálu pod Třemšínem, kde zemřel; zde je také s manželkou Ervínou pohřben.\n\nDědictví manželů Benešových ve výši 1 660 000 Kč bylo po smrti Ervíny Brokešové poukázáno Svazu československých spisovatelů a mělo být použito ke zřízení Ceny K. J. Beneše pro podporu mladých autorů. Cena nebyla nikdy udělena a peníze zmizely.\n\n\n\n\n\n\n\n"}
{"id": "399932", "url": "https://cs.wikipedia.org/wiki?curid=399932", "title": "Seznam německých bitevních křižníků", "text": "Seznam německých bitevních křižníků\n\nTento seznam obsahuje bitevní křižníky německého císařského námořnictva a pozdější Kriegsmarine.\n\n\n\n\n\n\n\n\n"}
{"id": "399936", "url": "https://cs.wikipedia.org/wiki?curid=399936", "title": "Ľubomír Sekeráš", "text": "Ľubomír Sekeráš\n\nĽubomír Sekeráš (* 18. listopadu 1968, Trenčín) je slovenský hokejový obránce, bývalý dlouholetý reprezentant, známý tvrdou střelou od modré čáry.\n\nĽubomír Sekeráš je odchovancem Dukly Trenčín. Ve svém mateřském klubu odehrál několik úspěšných sezón, později hrál pět sezón v českém Třinci a po úspěšném MS 2000 ho angažoval jako 32letého klub NHL Minnesota Wild. Stal se tak nejstarším slovenským nováčkem v historii soutěže. V mužstvu odehrál tři sezóny, v poslední se s klubem probojoval až do semifinále play-off. Před dalším rokem uzavřel kontrakt s ruským superligovým mužstvem Lokomotiv Jaroslavl, po 15 zápasech přestoupil do švédského Södertälje SK, v závěru ještě hrál NHL v dresu Dallas Stars. Sezónu 2005/06 začal v mateřském klubu HC Dukla Trenčín, ale brzy přestoupil do týmu druhé nejvyšší švédské soutěže Malmö Redhawks, kde se setkal s krajanem Róbertem Tomíkem, klubu pomohli k postupu do Svenska hockeyligan. Další ročník začali oba v českém Zlíně, v polovině října posílili Malmö Redhawks Před ročníkem 2007/08 se Sekeráš po sedmi letech vrátil do Třince, kde podepsal roční kontrakt s opci na další. Ľubomír Sekeráš je ženatý.\n\n\nPřispěl k premiérovému medailovému úspěchu pro Slovensko (stříbro) na Mistrovství světa 2000 v Petrohradě (hrál i s otřesem mozku po brutálním zákroku Kanaďana Bertuzziho). S reprezentační kariérou se rozloučil v roce 2003, po tom jak trenér František Hossa zdůvodnil jeho nenominování na světový šampionát: „Ľubo udělal mnoho pro slovenský hokej, ale tato sezóna mu nevyšla“. Paradoxem bylo, že Sekeráš by se mistrovství i tak nemohl zúčastnit, protože se s Minnesotou probojoval do semifinále Stanley Cupu.\nStatistiky reprezentace na Mistrovstvích světa a Olympijských hrách:\n"}
{"id": "399937", "url": "https://cs.wikipedia.org/wiki?curid=399937", "title": "Nina Bonhardová", "text": "Nina Bonhardová\n\nNina Bonhardová, vlastním jménem Anna Urbánková (6. března 1907, Żołynia, Halič, Rakousko-Uhersko, dnes Polsko – 30. června 1981, Praha), byla česká spisovatelka, novinářka a publicistka. Ve své tvorbě se věnovala především historickým námětům. Jejím synem byl klavírista Roman Bonhard (1929–1990).\n\nNina Bonhardová se narodila v Żołyni v Haliči, kde byl její otec velitelem vojenské posádky (byl sem přeložen za trest, když ve stávce ve Frýdku odmítl střílet do dělníků). V Haliči také začala chodit do školy. V roce 1919 se její otec stal četnickým důstojníkem v Opavě a Nina Bonhardová zde v letech 1921–1925 vystudovala obchodní akademii. V roce 1926 se provdala a pak v Opavě pracovala jako úřednice pojišťovny. V roce 1940 se přestěhovala do Písku a v roce 1943 do Prahy, kde byla do roku 1945 zaměstnána ve Filmovém archivu. Roku 1946 se stala spoluzakladatelkou časopisu Vlasta, jehož byla poté šéfredaktorkou. Dále působila v redakcích několika časopisů (např. \"Svět v obrazech\"), vedla týdeník \"Praha\", pracovala v tiskovém odboru Ústředního národního výboru hl. m. Prahy a později se stala vedoucí propagačního oddělení náborového podniku tohoto úřadu. Od roku 1953 do roku 1962 působila jako účetní Státního nakladatelství technické literatury. Poté se zcela věnovala literární tvorbě a žila střídavě v Praze a v Třeboni, v Tylově domku. A po celé vlasti pořádala literární večery často v klavírním doprovodu svého syna Romana.\n\nNina Bonhardová je především autorkou historických románů založených na bohatém ději. Ve svých dílech, orientovaných na nejširší čtenářské vrstvy, zdůrazňovala úlohu lidových mas v dějinách a stala se jimi dovršitelkou tradice české historické prózy v duchu Aloise Jiráska. Svou literární tvorbu začala ve 30. letech psaním povídek, kritik a článků do novin a časopisů (např. do \"Národní politiky\", \"Národních listů\", \"Venkova\", \"Jihočeské jednoty\" a do dalších). Její prvotina, básnická próza \"Písecké vánoce 1940\", byla nacistickými okupačními úřady zabavena. Svůj první román \"Tanec rabů\" pak vydala v roce 1949.\n\n\n\n"}
{"id": "399940", "url": "https://cs.wikipedia.org/wiki?curid=399940", "title": "Samuel (nakladatelství)", "text": "Samuel (nakladatelství)\n\nSamuel, Biblická práce pro děti je nakladatelství vydávající křesťansky orientovanou literaturu pro děti, mládež, rodiče a pracovníky s dětmi. Jedná se převážně o překlady z angličtiny. Nakladatelství bylo založeno v roce 1990 a k nejznámějším titulům z jeho produkce patří překlady knih o vztazích amerického pastora Joshuy Harrise a dětská beletrie spisovatelky Patricie St.John.\n\n"}
{"id": "399941", "url": "https://cs.wikipedia.org/wiki?curid=399941", "title": "Kostel Neposkvrněného početí Panny Marie (Ostrava-Radvanice)", "text": "Kostel Neposkvrněného početí Panny Marie (Ostrava-Radvanice)\n\nKostel Neposkvrněného početí Panny Marie se nachází v ostravské místní části Radvanice a je druhým kostelem zasvěceným Neposkvrněnému početí Panny Marie v Ostravě.\n\nAčkoliv obec původně uvažovala o zřízení kaple, nakonec bylo rozhodnuto o výstavbě kostela. Ta byla realizována v letech 1904–1907 dle projektu Bohumila Židlického. Slavnostní svěcení se konalo 14. června 1907. Kostel samotný je realizován v eklektickém slohu slovanské renesance.\n"}
{"id": "399943", "url": "https://cs.wikipedia.org/wiki?curid=399943", "title": "Kostel Nanebevzetí Panny Marie (Ostrava)", "text": "Kostel Nanebevzetí Panny Marie (Ostrava)\n\nOstravské kostely zasvěcené Nanebevzetí Panny Marie se nacházejí v následujících místních částech:\n\n"}
{"id": "399944", "url": "https://cs.wikipedia.org/wiki?curid=399944", "title": "František Branislav", "text": "František Branislav\n\nFrantišek Branislav (16. června 1900, Beroun-Závodí – 25. září 1968, Praha-Komořany), vlastním jménem František Blecha, byl český básník.\n\nFrantišek Branislav byl syn berounského hostinského Františka Blechy a matky Antonie, rozené Dvořákové. Dětství strávil ve Strašicích u Rokycan. Gymnázium začal sice studovat v Praze, ale již toku 1913 se s rodiči přestěhoval do Počapel u Králova Dvora a přestoupil ma gymnázium v Berouně, kde roku 1921 maturoval. Ještě jako student gymnázia vystoupil z římskokatolické církve.\n\nPo maturitě začal studovat češtinu a němčinu na Filozofické fakultě Univerzity Karlovy a studium dokončil roku 1926. Po absolvování vojenské služby pracoval v letech 1928–1945 jako úředník Všeobecného penzijního ústavu a zároveň byl knihovníkem Skandinávského a nizozemského ústavu. Od roku 1945 byl literárním referentem Československého rozhlasu, v letech 1952–1955 šéfredaktorem \"Literárních novin\" a v letech 1955–1958 šéfredaktorem časopisu \"Nový život\". Současně působil do roku 1959 jako lektor severských literatur na FF UK. Pak se již věnoval zcela literatuře.\n\nByl dvakrát ženat (svatba v roce 1934 a 1955).\n\nJe pochován na hřbitově v Praze-Modřanech.\n\nJeho literární počátky spadají již do dob gymnazijního studia. V Praze se účastnil rušného literárního života a přispíval do různých novin a časopisů (\"Přerod\", \"Pramen\", \"Host\", \"Národní osvobození\", \"Rozpravy Aventina\", \"Literární noviny\", \"Kritický měsíčník\", \"Právo lidu\", \"Lidové noviny\" a další). Svůj literární pseudonym si zvolil podle kovolijce Josefa Branislava Mencla z Hořovic, který patřil do kruhu přátel Boženy Němcové. Pro jeho tvorbu měly zvláštní význam jeho cesty do Německa, Dánska a skandinávských zemí a rovněž i poválečné cesty do Polska, Černomoří a Řecka. Ústředním tématem jeho lyrické poezie byl vztah k přírodě, do kterého se promítaly motivy milostné a láska k domovu. Koncem třicátých let se v jeho poezii objevila úzkost o osud vlastního národa.\n\nV padesátých letech se ani Branislav neubránil tehdejší budovatelské rétorice, přesto jeho intimní lyrika vyvažovala citovou chudobu tehdejší poezie. Okouzlení čistotou dětského světa se od počátku padesátých let stalo zdrojem celé řady jeho básní pro děti, které vydá časopisecky (například v \"Mateřídoušce\") a také knižně. Ve verších ke konci jeho života sílil melancholický podtón z vědomí samoty a blížící se smrti.\n\n\n\n\n"}
{"id": "399948", "url": "https://cs.wikipedia.org/wiki?curid=399948", "title": "7. dynastie", "text": "7. dynastie\n\n7. dynastie je staroegyptské královská dynastie, která podle Manehta převzala moc po zániku centralizované vlády panovníků Staré říše. Egyptology je proto jako první z dynastií řazena do historického období označovaného jako První přechodná doba. Její faktickou existenci ovšem někteří badatelé považují za nejistou, neboť ji nelze doložit žádnými přímými doklady. Podle Manehtova podání ji tvořilo sedmesát králů vládnoucích celkem sedmdesát dnů; to je ovšem třeba pokládat nikoli za historicky věrohodné tvrzení, ale za obrazné vyjádření nestability královské moci. Ve skutečnosti je nejspíše třeba ztotožnit ji s následující 8. dynastií; jejich rozdělení Manehtem možná vzniklo jako důsledek náhodného rozporu v seznamu. Pokud 7. dynastie skutečně existovala, vládla postupně se zmenšujícímu území v okolí Mennoferu přibližně v letech 2180–2170 př. n. l., zatímco v jiných částech Egypta byla její moc nejvýše formální.\n\n"}
{"id": "399951", "url": "https://cs.wikipedia.org/wiki?curid=399951", "title": "Kostel Nanebevzetí Panny Marie (Ostrava-Michálkovice)", "text": "Kostel Nanebevzetí Panny Marie (Ostrava-Michálkovice)\n\nKostel Nanebevzetí Panny Marie se nachází v ostravském městském obvodu Michálkovice a je druhým kostelem v Ostravě zasvěceným Nanebevzetí Panny Marie (tím dalším je třebovický kostel).\n\nVýstavba nového michálkovického svatostánku byla plánována sice už od roku 1897, však začala až v roce 1901. Zastupitelé původně chtěli na stavbu použít výnosy konzumní daně z lihu, toto jim však bylo zakázáno, proto potřebná suma byla složena ze sbírek a půjček. Plány nového kostela předložil obecnímu výboru Michálkovic v roce 1900 stavitel Friedrich Fulda z Těšína. Stavba započala 24. května 1901 slavnostním výkopem základů. 16. června 1901 byl za hlavní oltář uložen a slavnostně posvěcen základní kámen. Stavbu provedla stavební firma Ferdinand Mainx a Leopold Popp z Moravské Ostravy. Tato firma také upravila původní plány F. Fuldy. 7. ledna 1903 šenovský farář Jan Kapinus provedl slavnostní benedikci kostela. Vyšší biskupské vysvěcení (konsekrace) bylo provedeno 13. června 1907 kardinálem a kníže biskupem vratislavským Dr. George Koppem. Kostel byl zasvěcen Nanebevzetí Panny Marie a do hlavního oltáře byly umístěny ostatky svatých. Biskupské vysvěcení připomíná kamenný kříž před kostelem. Kostel je jednolodní v kombinaci novorománských a romantických prvků, s dvojvěžovým průčelím, s příčnou lodí (transeptem) a zaobleným presbytářem. Byl postaven na půdorysu latinského kříže. V interiéru je otevřený krov s ocelovými táhly. Stavba v novorománském slohu skončila roku 1902.\n"}
{"id": "399953", "url": "https://cs.wikipedia.org/wiki?curid=399953", "title": "Bohuslav Březovský", "text": "Bohuslav Březovský\n\nBohuslav Březovský (25. listopadu 1912, Rohozná u Poličky – 24. června 1976 Praha) byl český prozaik a dramatik. Psal zejména psychologické romány a také se věnoval tvorbě pro mládež.\n\nV Poličce absolvoval reálné gymnázium a pak pokračoval ve studiích v Praze, na Karlově univerzitě. Zvolil si obory právo a pak i filozofii.\n\nV letech 1936 až 1938 byl redaktorem \"Národního osvobození\" a pak v letech 1939 – 1941 pracoval v nakladatelství Melantrich a Orbis. V roce 1944 byl zatčen a zbytek války strávil v koncentračním táboře Kalek (Kallich) u Chomutova pro manžele židovek a tzv. židovské míšence (jeho manželka byla tzv. židovskou míšenkou). Po návratu pracoval opět v Národním osvobození. V období 1948 – 1951 byl zaměstnán v Československém státním filmu. Dalším zaměstnavatelem mu bylo v letech 1951 – 1955 nakladatelství Československý spisovatel, byl zde redaktorem stejně, jako v dalším zaměstnání v časopisu \"Květen\", kde pracoval v letech 1955 – 1957. Potom byl spisovatelem z povolání. V období normalizace po roce 1970 měl potíže s vydáváním knih. Byl zetěm spisovatele Karla Nového.\n\nBřezovský napsal sedm románů a řadu povídek a pohádek. Jeho románová tvorba navazuje na tradici psychologické prózy. analyzuje postavení a komplikované dozrávání člověka ve světě sociálních a etických převratů.\n\nV Poličce je po něm od roku 2017 pojmenovaná ulice v nové zástavbě vznikající směrem na město Bystré.\n\n\n\n"}
{"id": "399956", "url": "https://cs.wikipedia.org/wiki?curid=399956", "title": "Kostel Krista Krále (Ostrava)", "text": "Kostel Krista Krále (Ostrava)\n\nKostel Krista Krále se nachází v ostravském městském obvodu Svinov.\n\nJeho historie začala v roce 1911, kdy byla ustanovena \"Kostelní jednota svatého Jana a Pavla\". Ta měla za úkol připravit podmínky pro stavbu nového svatostánku. Ten se začal budovat v roce 1928 a dokončen byl o rok později. Dne 9. listopadu 1931 pak byla ve Svinově ustanovena samostatná farnost.\n\nSamotný kostel je jednoduchá jednolodní stavba s prostou sedlovou střechou. Tu zvýrazňuje věž krytá čtyřbokou jehlanovou střechou. Před vstupem do chrámové lodi se nachází předsíň se třemi valenými oblouky.\n\n"}
{"id": "399957", "url": "https://cs.wikipedia.org/wiki?curid=399957", "title": "Kostel svatého Josefa (Ostrava)", "text": "Kostel svatého Josefa (Ostrava)\n\nOstravské kostely zasvěcené svatému Josefovi se nacházejí v následujících místních částech:\n\n"}
{"id": "399958", "url": "https://cs.wikipedia.org/wiki?curid=399958", "title": "Jiří Kulíček", "text": "Jiří Kulíček\n\nJiří Kulíček (* 17. května 1934, Praha) je bývalý československý hokejový brankář a trenér. Nastoupil také jako brankář v československé fotbalové lize za ÚDA Praha.\n\nHráč SK Veleslavín Praha (1946–1951), HC Slavia Praha (1951–1954), ÚDA Praha (1954–1956), Baník Kladno (1954–1964), se kterým se stal v roce 1959 mistrem republiky a týmu Škoda Plzeň (1964–1969). V československé lize odehrál 12 sezón a kolem 250 utkání. Za reprezentaci ČSSR odehrál celkem 14 zápasů. Po skončení aktivní kariéry se vydal na dráhu trenéra.\n\n\nV československé fotbalové lize nastoupil za ÚDA Praha.\n\n\n"}
{"id": "399961", "url": "https://cs.wikipedia.org/wiki?curid=399961", "title": "Pečeť Montany", "text": "Pečeť Montany\n\nPečeť Montany, jednoho z federálních států USA, byla přijata v roce 1889.\n\nPečeť zobrazuje les a vodopády Great Falls na řece Missouri v paprscích vycházejícího slunce. Na pravém břehu řeky je pluh a lopata, symbolizující hornictví a zemědělství. V popředí se nachází stuha se státním mottem ve španělštině: ORO Y PLATA (). Vnější strana kruhu nese nápis: THE GREAT SEAL OF THE STATE OF MONTANA (). \n\n\n"}
{"id": "399963", "url": "https://cs.wikipedia.org/wiki?curid=399963", "title": "Michael Dubruiel", "text": "Michael Dubruiel\n\nMichael Dubruiel (16. listopadu 1958 Keene, New Hampshire – 3. února 2009 Birmingham, Alabama) byl americký katolický bloger, novinář a spisovatel. Jeho manželka, spisovatelka Amy Welborn, patří k nejpopulárnějším katolicky orientovaným blogerům na světě.\n\nPo čtyřletém působení v Armádě Spojených států získal bakalářský diplom v oboru filosofie na \"St. Meinrad College\" a poté magisterský diplom v oboru křesťanská spiritualita na \"Creighton University\". Zemřel náhle na infarkt, který jej postihl během ranního cvičení.\n\n\n"}
{"id": "399966", "url": "https://cs.wikipedia.org/wiki?curid=399966", "title": "Vlajka Tokelau", "text": "Vlajka Tokelau\n\nVlajka Tokelau je modrá, se žlutou stylizovanou polynéskou kánoí. Na vlajce jsou v žerďové části čtyři bílé hvězdy uspořádané do tvaru souhvězdí Jižního kříže. Hvězdy symbolizují tři hlavní ostrovy (Atafu, Nukunonu a Fakaofo) a také Swains Island, spravovaný USA ale hlásící se k Tokelau.\n\nNa tomto nesamosprávném zámořském území Nového Zélandu, se oficiálně používala vlajka Nového Zélandu až do května 2008, kdy přijal místní parlament návrh jiné vlajky a státního znaku. \n\nReferendum o osamostatnění v roce 2006 neuspělo (bylo podporované, ale ne s dostatečnou většinou), a další, které proběhlo v říjnu 2007, také neuspělo.\n\nV červnu 2007 místní parlament (\"General Fono\") rozhodoval o budoucí vlajce, hymně a státním znaku. Navrhovaná vlajka znázorňovala stylizovanou polynéskou kánoi a čtyři hvězdy. Hvězdy symbolizují tři hlavní ostrovy a také Swains Island, spravovaný USA ale hlásící se k Tokelau. Jelikož požadované nadpoloviční většiny nebylo v roce 2007 v referendu o osamostatnění dosaženo, vlajka nebyla oficiálně přijata.\n\nV květnu 2008 parlament přijal finální podobu státních symbolů Tokelau. Design schválené vlajky je založen na návrhu z roku 2007 s malými změnami v rozmístění hvězd. Hvězdy jsou uspořádány do tvaru souhvězdí Jižního kříže, který representuje geografickou polohu ostrova. V tuto dobu byl také přijat státní znak.\n\n"}
{"id": "399968", "url": "https://cs.wikipedia.org/wiki?curid=399968", "title": "Kostel svatého Josefa (Moravská Ostrava)", "text": "Kostel svatého Josefa (Moravská Ostrava)\n\nKostel svatého Josefa, nacházející se v ostravské místní části Moravská Ostrava.\n\nVystavěli jej Salesiáni Dona Bosca, kteří pečovali o chudou a ohroženou mládež a kteří zde od roku 1934 měli klášter. Stavba probíhala od 31. prosince 1935 do 24. listopadu 1937. Trojlodní kostel je atypickou stavbou – jeho zdi podpírá ocelový skelet, uvnitř je instalováno ústřední topení a na věži se nachází šestimetrový kříž, který v noci svítil neonovým světlem. Do užívání byl předán 8. prosince 1937. Jedná se o první československý kostel s ocelovou konstrukcí.\n\n\n"}
{"id": "399969", "url": "https://cs.wikipedia.org/wiki?curid=399969", "title": "Josef Hanzlík", "text": "Josef Hanzlík\n\nJosef Hanzlík (19. února 1938, Neratovice – 26. ledna 2012, Praha) byl český básník a autor knih pro děti. Věnoval se také překládání děl jugoslávských a amerických básníků a byl spoluautorem několika scénářů (filmy Deváté srdce, Modré z nebe, Nádherné dobrodružství).\n\nJosef Hanzlík se narodil v Neratovicích, nejranější dětství však prožil v Táboře a od roku 1946 pobýval v Nejdku u Karlových Varů.\n\nV roce 1963 vystudoval psychologii na Filozofické fakultě v Praze. V letech 1964 až 1969 byl redaktorem měsíčníku Plamen. Pak změnil zaměstnání, ve Filmovém studiu na Barrandově se stal členem tvůrčí skupiny filmů pro děti a mládež.\n\nPrvní básně publikoval roku 1959 v časopise Kultura. Začal básnickými sbírkami, pak i tvorbou pro děti. Napsal také řadu povídek, z nichž několik nese prvky do science fiction. Věnoval se též filmové a televizní tvorbě, zvláště pohádkové.\n\nOd roku 1991 se věnoval již pouze literatuře a překladatelství. Jeho věhlas však upadal a dožil téměř v zapomnění. Hanzlíkova pohřbu se účastnily přibližně jen tři desítky lidí.\n\nHanzlík byl vedle Ivana Wernische a Antonína Brouska jedním z nejvýraznějších představitelů generace mladých básníků 60. let, kteří na sebe upozornili poezií v almanachu Mladé víno. Tito básníci nevytvořili homogenní, programově ucelený celek, jejich dílo bylo zprvu spíše nevyhraněné, mnohdy eklektické. Patrná je však jejich reakce na básníky starší generace. Zatímco jejich poezie byla jakousi antitezí díla básníků všedního dne (Brukner, Holub, Šotola, Šiktanc, Florian), mnohou inspiraci nacházeli třeba v poezii Oldřicha Mikuláška.\n\nHanzlíkovo dílo je silně emotivní, protknuté fantaskními a pohádkovými motivy. Mnohdy popisuje boj polarit dobra a zla. Hanzlíkovy básně jsou typické jakousi dobrotivostí nejbližšího okolí (např. rodiny) uprostřed mnohdy nevyzpytatelného a potenciálně ubližujícího okolního světa, pocitem jistoty v bezpečném mikrokosmu uprostřed nebezpečného makrokosmu. Taková motivika je nejsilnější zvláště v autorových prvních dílech, značně ovlivněných válečnými útrapami, jež na Hanzlíka (nar. 1938) v dětství silně zapůsobily. V prvních sbírkách se proto setkáme i s velmi častým výskytem protikladu dobrého, neposkvrněného dětství, které (zvláště ve válce) trpí pro hříchy svého zkaženého opaku, dospělosti. Výrazná jsou také židovská a biblická témata - z evidentních důvodů. Raná díla jsou také často epická a vyprávějí příběhy, jejichž hrdinou jsou milenci anebo dítě (opět symboly naděje, dobra, lásky). Ve svém prvním období psal Hanzlík volným i rytmicky pravidelným veršem s rýmovým zakončením.\n\nAutor nalezl inspiraci u amerických básníků, zvláště Edgara Lee Masterse a především francouzských dekadentů, u nichž oceňoval skvělé české překlady. Zvláště pak třeba u Rimbauda rád „sáhl po nepřesných, ale sugestivních překladech Vítězslava Nezvala. […] Opilý koráb mě v pubertě naprosto fascinoval. […] U surrealistů mi bylo nesympatické jejich politické zaměření. Emfatické proklamace o revolucích mi prostě nebyly blízké,“ svěřil se sám Hanzlík.\n\nV druhé polovině 60. let se jeho básně změnily. Začal psát již téměř výhradně volným veršem, ale především zmizela bezprostřednost a velká část dětské naivity (byť ne zcela), které nahradily složitější symboly a alegoričnost. Hanzlík svá pozdější díla vystavěl na reflexivní složce, reagující na soudobé hrozby, třeba atomovou válku. Postupně narostl Hanzlíkův protiválečný apel a význam problémů reálného světa. Proměna romantika v realistu se však nebyla přesvědčivá: \"Snaha po větší básnické objektivizaci prožitků přitom oslabila Hanzlíkův výchozí romantický impuls, jímž byl formován protest lyrického hrdiny proti lidské malosti a citové omezenosti.\" Autorovy sbírky v období normalizace postupně zcela opustily některé nejpozoruhodnější prvky dřívějších děl, zcela zmizela třeba biblická symbolika. Jádro básníkovy tvorby tak leží ve sbírkách z 60. let, na něž autor navázal již spíše jen autorskou krizí.\n\nHanzlík se zvláště ve zralejším věku kromě poezie věnoval i filmové a televizní tvorbě, která zpravidla nese i nejsilnější rysy jeho poezie: silnou fantazii, souboj dobra a zla, často spíše temnější atmosféru. I proto našel své uplatnění především ve scenáristice pohádek. Je autorem nebo spoluautorem scénářů k pohádkovým filmům Deváté srdce, Kouzelné dobrodružství, Modré z nebe, Čarovné dědictví anebo historického dramatu Poklad hraběte Chamaré.\n\n\n\n"}
{"id": "399982", "url": "https://cs.wikipedia.org/wiki?curid=399982", "title": "Jiří Haussmann (spisovatel)", "text": "Jiří Haussmann (spisovatel)\n\nJiří Haussmann (30. října 1898 Praha – 7. ledna 1923 tamtéž) byl český spisovatel a fejetonista. \n\nV době jeho narození byl jeho otec JUDr. Jiří Haussmann (1868–1935) adjunktem vrchního soudu v Praze (v roce 1926 se stal ministrem spravedlnosti). Matka Františka, rozená Brabcová (1872–??) pocházela z Libochovic a Jiří Haussmann tam často jako chlapec pobýval. V devíti letech, po zánětu středního ucha, na pravé ucho téměř ohluchnul. Bratr JUDr. Ivan Haussmann (1907–1944) byl karikaturista a navrhoval knižní obálky; zastával názory krajní pravice a byl vyšším členem SA.\n\nPo absolvování malostranského gymnázia musel v roce 1917 narukovat. Vojenskou službu vykonával nejprve čtyři měsíce v Praze, pak krátce v Kostelci nad Labem, v důstojnické škole byl v Českých Budějovicích a nakonec u divizního soudu v Praze. Roku 1920 nastoupil praxi u okresního soudu v Praze, na Malé Straně. Roku 1922 úspěšně ukončil právnická studia na Karlově univerzitě. Počátkem června téhož roku onemocněl tuberkulózou a rok poté zemřel.\n\nPsal epigramy, verše, povídky a uveřejňoval je v časopisech \"Česká demokracie\", \"Český socialista\", \"Šibeničky\" a \"Nebojsa\". Napsal i několik písniček pro kabaret \"Červená sedma\". Protirakouské verše uveřejňoval pod pseudonymy Georges, Georges Jegor nebo Dalmanites. Zastával levicové postoje, kritizoval raný kapitalismus. Jeho nejlepší práce \"Velkovýroba ctnosti\" patří do science fiction, byla upravena jako rozhlasová hra. Roku 1964 byla \"Velkovýroba ctnosti\" zfilmována. \n\n\n\n\n"}
{"id": "399987", "url": "https://cs.wikipedia.org/wiki?curid=399987", "title": "Pavel Zubíček", "text": "Pavel Zubíček\n\nPavel Zubíček (* 21. října 1974, Brno) je bývalý český hokejový obránce. Většinu kariéry strávil v Kometě Brno. Mezi jeho další působiště patřil Vsetín, Šumperk a Zlín.\nV současnosti je sportovním manažerem a asistentem trenéra v HC Kometa Brno.\n\n\n"}
{"id": "399993", "url": "https://cs.wikipedia.org/wiki?curid=399993", "title": "Kazimir Malevič", "text": "Kazimir Malevič\n\nKazimir Severinovič Malevič ( , , ), (23. únor (gregoriánský kalendář) /11. únor (juliánský kalendář) 1879 Kyjev – 15. května 1935 Leningrad) byl ruský malíř a teoretik umění, průkopník geometrického abstraktního umění a zakladatel avantgardního hnutí suprematismu polského původu.\n\n Narodil se v Kyjevě v tehdejším Rusku polským rodičům. Jeho otec byl zaměstnaný v cukrovaru. V roce 1896 se rodina přestěhovala do Kurska. V té době začal Malevič malovat. Aby si vydělal na pobyt v Moskvě, pracoval jako technický kreslič na dráze Kursk–Moskva. Roku 1901 si vzal Polku Kazimiru Zgleits. Roku 1904 přijel do Moskvy a následujícího roku zde začal studovat na Škole malby, sochařství a architektury. Během návštěv u rodičů v Kursku maloval v plenéru obrazy ovlivněné impresionisty. V roce 1906 zahájil soukromé studium v ateliéru F. I. Roehrberga. Poprvé představil své obrazy veřejnosti v roce 1907 v rámci 14. výstavy Moskevské společnosti umělců, kam patřili mj. Natalia Gončarovová a Vasilij Kandinskij. S Moskevskou společností umělců spolupracoval i v dalších letech, 1908 s ní vystavil \"Tři studie k fresce\". Roku 1909 se oženil podruhé, tentokrát s dcerou psychiatra Sofií Rafalovičovou. Malevič se v roce 1910 zúčastnil také prvního výstavního projektu skupiny ruských primitivistů a následovníků Paula Cézanna, kteří si říkali \"Kárový kluk\". Roku 1911 začíná jeho neoprimitivistické období, obrazy vytvořené v tomto duchu vystavil v témže roce na Prvním moskevském salónu. Následující rok vystavuje Malevič v rámci sdružení \"Oslí ocas\", založeném Gončarovovou a Michailem Larionovem. V roce 1913 napsal spolu s Michailem Matuškinem a Alexejem Kručonychem Futuristický manifest a společně ve Finsku složili experimentální operu \"Vítězství nad sluncem\", která měla ještě téhož roku premiéru v Petrohradě. Téhož roku obsadil legendární newyorskou výstavu Armory Show, legendární podnik, na němž bylo poprvé v USA vystaveno současné evropské a americké avantgardní umění. \nV roce 1914 poprvé vystavoval v zahraničí. Na pařížském Salónu nezávislých vystavil tři obrazy: \"Samovar\", \"Dokonalý portrét Ivana Vasilieviče Klyuna\" a \"Ráno po bouři\". Roku 1915 v Petrohradu poprvé vystavil své suprematické obrazy včetně proslulého \"Černého čtverce\" a napsal pojednání \"Od kubismu k suprematismu\". Bezprostředně po Říjnové revoluci se Malevič stal na čas správcem státních kremelských uměleckých sbírek a začal vyučovat na uměleckých školách v Moskvě a Petrohradě. Roku 1918 navrhl scénu k Majakovského dramatu \"Mystérium buffo\". Na pozvání malířů Věry Jermolajevové a El Lisického odjel následujícího roku učit na výtvarnou školu do Vitebsku, jejímž ředitelem byl Marc Chagall.\n\nV roce 1920 se mu narodila dcera Una. Protože se bolševickým úřadům ve Vitebsku postupně stávalo umění avantgardních umělců nepřijatelné, odešel Malevič roku 1922 s většinou svých žáků do Petrohradu. Zde reformoval místní Muzeum umělecké kultury na Národní institut umělecké kultury (GINChUK), což byla pracovně-vzdělávací instituce, rozdělená do pěti kateder. Po úmrtí manželky se v roce 1925 potřetí oženil, tentokrát s Natálií Mančenkovou. Roku 1926 byl GINChUK v rámci tažení proti avantgardě zrušen. Lidový komisař pro vzdělání Anatolij Lunačarskij ho jmenoval zástupcem Leningradského institutu pro kulturu a umění v Německu. Malevič vycestoval počátkem roku 1927 a přes Polsko, kde byl s nadšením přijat, dorazil v dubnu do Dessau, kde sídlila výtvarná škola Bauhaus, vedená tehdy Waltrem Gropiem. Tato škola vydala v německém překladu jeho práci \"Nepředmětný svět\". Vzhledem k politickým poměrům ve vlasti zvažoval Malevič emigraci. Rozhodl se pro návrat, ponechal však značnou část svých obrazů a spisů v Německu. Po návratu v červnu 1927 se vrátil do Státního institutu pro dějiny umění v Moskvě, kde byl zaměstnaný před odjezdem do Německa. Dva roky nato byl ale z místa propuštěn. Bylo mu umožněno pracovat dva týdny v měsíci v Kyjevském Uměleckém institutu. V roce 1930 byl malíř dokonce na 14 dní uvězněn a vyslýchán kvůli údajnému šíření podvratných názorů. Přesto byl rok nato pověřen vypracováním plánů na přestavbu secesního Rudého divadla v Petrohradu. V roce 1932 se v Petrohradu natrvalo usadil, když zde získal místo vedoucího výzkumné laboratoře v Ruském muzeu. Téhož roku byla jeho díla prezentována na putovní výstavě \"15 let sovětského umění\". V roce 1934 onemocněl rakovinou a přestal malovat. V posledním roce života bylo ještě v Petrohradu vystaveno pět jeho pozdních obrazů. Malevičův pohřeb hradilo město Petrohrad, pozůstalost získalo Ruské muzeum. Malíř byl pohřben poblíž svého venkovského sídla v Němčinovce u Moskvy.\n\nMalevičův umělecký vývoj probíhal v době, která byla pro evropské výtvarné umění převratná. Vstřebával do sebe podněty které přinášel nabismus, impresionismus, fauvismus, futurismus a kubismus, v pozdějších letech se vracel k tradicím ruského lidového umění. Malevič nebyl v Rusku a později v Sovětském svazu solitérem. Tvořil v úzké spolupráci s dalšími ruskými avantgardními umělci. Díky ruským sběratelům obrazů byl v kontaktu se západoevropským uměním, evropské avantgardě byl znám.\n\nZ počátku 20. století se dochovalo několik jeho obrazů, které vytvořil v duchu impresionismu, zejména pod vlivem Monetovým. Mezi roky 1911–1915 prošel několika tvůrčími obdobími. Obrazy z let 1911–1912 jsou zahrnovány do Malevičova primitivistického období. Jsou figurální, nápadně barevné s výraznými konturami. Zobrazují venkovany i obyvatele měst, jejich obličeje se blíží pravoslavným ikonám. V dalších dvou letech byl zaujatý futurismem a kubismem. Spolu s přáteli vytvořili z těchto dvou slohů osobitou syntézu nazývanou kubofuturismus.\n\nUž v průběhu roku 1914 se Malevič postupně odvrací od kubistických konstrukcí a začíná vytvářet kompozice složené z kruhů, trojúhelníků a čtverců. V roce 1915 poprvé vystavil legendární obraz \"Černý čtverec\", který měl podle jeho tvrzení vzniknout už o dva roky dříve. Tímto obrazem se rodí umělecký sloh, který sám Malevič nazval suprematismus. Vznikl z kubismu a vyjadřoval vůli překonat předmětný svět a touhu po transcendentnu. Podobně jako mnoho malířů po něm došel tehdy Malevič podle svého přesvědčení na hranice předmětné malby. \"\"Když jsem se roku 1913 pokoušel v zoufalé snaze osvobodit umění od zbytečného břemene předmětnosti, nalezl jsem nakonec útočiště ve formě čtverce a vystavil jsem obraz představující pouze černý čtverec na bílém pozadí\",\" napsal Malevič. Termín \"suprematismus\" je odvozen od slova supremace – převaha. Podle Maleviče měly obrazové prostředky, tj. forma a barva, převahu nad zobrazováním viditelného světa jevů. V pozadí Malevičova obratu nalezneme i určité romantické rysy, když hovoří o \"supremaci čistých pocitů\". Tyto svoje názory formuloval v publikaci \"Nepředmětný svět\".\n\nNa konci 20. let – jistě i v důsledku politických poměrů – se Malevič k figurativní malbě opět vrátil. Maluje venkovany, uniformní postavy bez tváří a někdy bez rukou. Vyjadřuje tím beznaděj a bezvýchodnost, která na ruský venkov dopadla v průběhu kolektivizace. Chronologie obrazů tohoto období není vždy jistá, protože malíř mnohé z nich antedatoval do prvního desetiletí 20. století.\n\nMalevič se také, přibližně od roku 1923, zabýval architekturou. Vytvářel \"architektony\", což byly většinou sádrové modely domů, sídlišť, dokonce i vesmíru. Tyto jeho práce však nenalezly příznivé přijetí ani u architektů Bauhausu, ani u kolegů z kruhů ruské avantgardy.\n\n\n\n"}
{"id": "399996", "url": "https://cs.wikipedia.org/wiki?curid=399996", "title": "Česnek vysokohorský", "text": "Česnek vysokohorský\n\nČesnek vysokohorský (\"Allium oreophilum\", syn. \"Allium ostrowskianum\") je druh jednoděložné rostliny z čeledi amarylkovitých.\n\nJedná se o vytrvalou cca 5–20 cm vysokou rostlinu s podzemní cibulí, cibule je kulovitá až vejcovitá, asi 1,5–2 cm v průměru. Lodyha je oblá, víceméně sivá, na bázi jsou 2 přízemní listy delší než lodyha, listy na lodyze chybí. Listy jsou přisedlé, čepele jsou čárkovité, kýlnaté, jen 4–6 mm široké. Květy jsou uspořádány do květenství, jedná se o lichookolík (stažený šroubel), který je polokulovitý. Květenství je podepřeno 2–3dílným toulcem. Okvětní lístky jsou cca 8–11 mm dlouhé a 4–4,5 mm široké, purpurové s tmavší střední žilkou. Tyčinky jsou kratší než okvětí. Plodem je tobolka.\n\nDruh má svojí domovinu asijských velehorách, od Kavkazu, přes hory střední Asie po severozápadní Čínu, Sin-ťiang.\n\nV ČR to je nepůvodní druh. Je často pěstován jako skalnička.\n\n"}
{"id": "399999", "url": "https://cs.wikipedia.org/wiki?curid=399999", "title": "Kaple svaté Barbory (Ostrava)", "text": "Kaple svaté Barbory (Ostrava)\n\nKaple svaté Barbory se nachází v areálu Hornického muzea v Ostravě.\nPůvodně byla kaple postavena v centru Ostravy u ulice Českobratrské. Jednalo se o náhradu za zbořenou Foltýnovu kapli, která byla zrušena kvůli expanze zástavby Vítkovic. Její návrh v tehdy moderním stylu průmyslové secese vypracoval František Jureček a realizace proběhla v 80. letech 19. století. Kaple z režného zdiva byla reakcí na příliv dělníků z Polska a Haliče a proto byla zasvěcena polské patronce Panně Marii Częstochowské.\n\nDo roku 1991 kaple postupně chátrala a uvažovalo se i o její demolici. Zásluhou členů Klubu přátel Hornického muzea byla rozmontována, přemístěna a znovu složena v areálu Hornického muzea. Zde byl její interiér doplněn o původní dřevořezbu svaté Barbory z dolu Anselm. Patrocinium kaple bylo změněno na patronku horníků a dne 4. prosince 1993 byla kaple slavnostně vysvěcena.\n"}
{"id": "400003", "url": "https://cs.wikipedia.org/wiki?curid=400003", "title": "Vlajka Georgie", "text": "Vlajka Georgie\n\nVlajka Georgie, jednoho z federálních států USA, byla v současné podobě přijata 8. května 2003.\n\nVlajku tvoří tři vodorovné pruhy červený – bílý – červený ve shodném poměru. V horním rohu vlajky je modré karé obsahující 13 bílých pěticípých hvězd vytvářejících kruh. Každá z hvězd je pootočena tak, aby dva její cípy směřovaly do kruhu a ostatní tři ven. Hvězdy symbolizují spojení třinácti původních států USA. Uvnitř kruhu je státní znak Georgie, jedná se o vnitřní část lícové strany státní pečeti Georgie. Ta zobrazuje tři sloupy podepírající klenbu s nápisem CONSTITUTION (). Sloupy, symbolizující tři pilíře vlády: zákonodárnou, výkonnou a soudní, jsou omotány stuhami se státním mottem: WISDOM, JUSTICE, MODERATION (). U prostředního sloupu stojí na stráži muž oblečený v koloniálním oděvu, jako voják z americké revoluce. V ruce drží meč symbolizující obranu ústavy. Pod tímto znakem je motto: IN GOD WE TRUST ().\n\nGeorgie svou vlajku často měnila, je také na prvním místě v USA v počtu změn svých státních vlajek.\n\n\n"}
{"id": "400006", "url": "https://cs.wikipedia.org/wiki?curid=400006", "title": "Bloudění", "text": "Bloudění\n\nBloudění je historický román Jaroslava Durycha, který vyšel v roce 1929 s podtitulem Větší valdštejnská trilogie. Děj se odehrává od popravy českých pánů na Staroměstském náměstí. Hlavními postavami jsou: Jiří, proticísařský rebel, zprvu oddaný páže \"zimní královny\" Alžběty, později ve službách Albrechta z Valdštejna; Jiří ztělesňuje český národ; zamiluje se do Andělky, která je Španělka či přesněji Katalánka a ztělesňuje katolickou víru a zbožnost. Jiří, smrtelně zraněn v Chebu při obraně Albrechta proti vyslaným vrahům, je před smrtí sezdán s Andělkou a zplodí s ní dítě, symbol naděje nového pokolení.\n\nJde o rytmickou prózu; mnoho popisů drastických scén z války i dialogů používá (často ironicky) soudobého stylu. Hlavní metafora, \"bloudění\", se týká hlavně politických, ideových, mravních a duchovních zmatků doby; uprostřed nich hlavní postavy bloudí z místa na místo a znovu a znovu se setkávají.\n\nRomán byl ještě před druhou světovou válkou přeložen do angličtiny (s titulem \"The Descent of the Idol\"), němčiny (Pavlem Eisnerem, s titulem \"Friedland\"), dánštiny (\"Kaos\") a slovinštiny (\"Blodnje\"); později též do polštiny a maďarštiny. V roce 1930 byl poctěn Československou státní cenou.\n\nVolným pokračováním je sbírka tří povídek z roku 1930 \"Rekviem\"\n"}
{"id": "400007", "url": "https://cs.wikipedia.org/wiki?curid=400007", "title": "Pangas spodnooký", "text": "Pangas spodnooký\n\nPangas spodnooký (\"Pangasianodon hypophthalmus\", syn. \"Pangasius hypophthalmus\"), česky též pangas siamský, sumeček siamský, sumeček žraločí či štíhlohlavec žraločí, je sladkovodní ryba z čeledi pangasovití (Pangasiidae).\n\nPůvodní je v jihovýchodní Asii v řekách Mekong a Menam-Čao-Praja. Byl vysazen i jinde. Dorůstá délky 130 cm a hmotnosti 44 kg. Patří mezi všežravce.\n\nMá komerční využití, v České republice, kde se dovážený prodává na maso pod (obchodním) názvem \"Pangasius\", je v současnosti nejprodávanější rybou. Češi prý oceňují nepřítomnost kostí, nízkou cenu a nepřítomnost rybího zápachu.\n\nBývá také chován v okrasných akváriích, avšak s jeho chovem i odchovem mohou být problémy vzhledem k jeho velikosti.\n\nV České republice se šířil hoax , který s odkazem na anglický web  konzumenty varoval, že mekongská voda, ve které je sumeček siamský chován, je velmi znečištěna chemikáliemi (jak ze současného průmyslu a hnojiv a civilizace obecně, tak ze zbytků chemie po válce ve Vietnamu), že vzhledem k průmyslovému způsobu chovu je krmen „kdo ví čím“ a že je ve snaze dosáhnout vyššího výnosu ošetřován v Evropě v potravinářství zakázanou malachitovou zelení kvůli ochraně proti kožovci. Také upozorňoval na to, že ne každý si uvědomuje, že se jedná o sladkovodní rybu, která navíc nemůže být čerstvá, když se dopravuje přes půl planety. A že má velmi vysoký obsah vody, takže kdyby se uvažovala cena za maso bez vody, byla by výrazně vyšší. \n\nPodle Státní veterinární správy České republiky byli ovšem dovážení sumečci opakovaně testováni na různé chemické látky včetně steroidů a chlorovaných pesticidů a žádné problémy nebyly zjištěny. Malou výjimkou byla vyšší přítomnost polyfosfátů (ovšem nepřekračující stanovené limity) a vysoký podíl vody, což ovšem neohrožuje zdraví zákazníka, pouze jeho peněženku.  Z hlediska výživy je také pravda, že jako sladkovodní ryba obsahuje málo jódu a omega-3 nenasycených mastných kyselin a navíc má vysoký obsah sodíku, takže se nejedná o nějak speciálně zdravější jídlo. \n\nV roce 2012 udělal časopis dTest, který se zabývá nezávislými rozbory kvality výrobků, test, který odhalil, že mražený pangas od určitých výrobců obsahuje i polovinu vody, v jednom případě bylo množství polyfosfátů nad stanovenou normou.\n\n"}
{"id": "400008", "url": "https://cs.wikipedia.org/wiki?curid=400008", "title": "Jiří Beneš (teolog)", "text": "Jiří Beneš (teolog)\n\nJiří Beneš (* 5. srpna 1961) je český teolog, biblista-starozákoník a vysokoškolský pedagog.\n\nV roce 1986 absolvoval Komenského evangelickou bohosloveckou fakultu v Praze, v r. 1988 Teologický seminář Církve adventistů sedmého dne v Praze a roku 1997 získal titul doktora teologie na Evangelické teologické fakultě UK v Praze za práci \"Exodus 28 a 39. Příspěvek k exegezi kultických látek.\" V současnosti je vedoucím katedry biblistiky a judaistiky na Husitské teologické fakultě.\n\nJiří Beneš je žákem prof. Jana Hellera (zemřel 15. ledna 2008). Spolu s ním i publikoval knihu \"Poutní písně\", která obsahuje výklad Žalmů 120 až 134. Sám pak vydal postilu v \"V moci Slova\", úvahy \"Ozvěny Izajášova volání\" (novozákonní reflexe Izajášova textu), skriptum \"Dvanáctka\" (příručka ke studiu dvanáctí tzv. Malých proroků ve Starém zákoně) a výklad desatera (\"Desítka\").\n\nJiří Beneš přednáší, publikuje v různých periodikách a popularizuje Starý zákon na Českém rozhlase.\n\n\n"}
{"id": "400014", "url": "https://cs.wikipedia.org/wiki?curid=400014", "title": "Děvín (Pavlovské vrchy)", "text": "Děvín (Pavlovské vrchy)\n\nDěvín je nejvyšším vrcholem Pavlovských vrchů, Mikulovské vrchoviny i celých Jihomoravských Karpat. Vrchol dosahuje výšky 550 m n. m. V mapách uváděná výška 554 m n. m. se vztahuje ke geodetickému bodu, umístěnému na čtyřmetrovém pilíři.\n\nVypíná se nad Novomlýnskou nádrží, 7 km severně od Mikulova. Je to podlouhlý hřeben se dvěma vrcholy. Na vyšším se nachází asi 57 metrů vysoký televizní vysílač a na nižším zřícenina hradu Děvičky (Dívčí hrady). Celý Děvín s oběma vrcholy i s vedlejším kopcem Kotel leží na území národní přírodní rezervace Děvín-Kotel-Soutěska a také širšího území CHKO Pálava, která chrání nejcennějších biotopy vápencových kopců Pavlovských vrchů.\n\nPřes Děvín vede červeně značená turistická cesta mezi obcemi Klentnice a Dolní Věstonice, kterou kopíruje i naučná stezka Děvín. Na samotný vrchol vede zeleně značená odbočka z naučné stezky.\n\nZ vrcholu je za jasného počasí vidět až ke 40 km vzdálenému Brnu a také na Velkou Javořinu (970 m n. m.).\n"}
{"id": "400015", "url": "https://cs.wikipedia.org/wiki?curid=400015", "title": "Jack Lord", "text": "Jack Lord\n\nJohn Joseph Patrick Ryan (30. prosince 1920 - 21. ledna 1998), více znám pod uměleckým jménem Jack Lord, byl americký filmový a seriálový herec a producent. Nejvíce se proslavil ve filmu Dr. No z roku 1962, kde hrál agenta CIA Felixe Leitera.\n"}
{"id": "400016", "url": "https://cs.wikipedia.org/wiki?curid=400016", "title": "Keříčkovec červenolemý", "text": "Keříčkovec červenolemý\n\nKeříčkovec červenolemý, zvaný též sumeček africký nebo clarias (\"Clarias gariepinus\", Burchell) je druh sladkovodní ryby z čeledi keříčkovcovitých (\"Clariidae\").\n\nPřirozeně se vyskytuje v Africe, Sýrii, Asii a Madagaskaru. Uměle byl vysazen v USA, Izraeli i Turecku. Má vysoké přírůstky a není náročný na obsah kyslíku. V akvakultuře se chová v Maďarsku, Rusku a od roku 1990 i v České republice.\n\nOproti sumci je menší, dorůstá délky 120 cm a může přesáhnout hmotností až 40 kg. Sumečcci dostupní v prodeji se pohybují obvykle mezí 2–3 kg. Tělo mají protáhlé se širokou hlavou s dvěma páry dlouhých a dvěma páry kratších vousů. Hlavu nekryjí žádné šupiny. Nízká hřbetní ploutev se táhne téměř od hlavy.\n\nMaso má šťavnaté ale tučnější. Má vysoký obsah bílkovin a je považován za kulinářskou specialitu. Kromě absence šupin je výhodou i minimální obsah kostí.\n\n"}
{"id": "400019", "url": "https://cs.wikipedia.org/wiki?curid=400019", "title": "Vymezení středověku", "text": "Vymezení středověku\n\nVymezení středověku není tak jednoznačné jak by se mohlo na první pohled zdát. Přerod z jednoho údobí do následujícího nezačal všude ve stejném období a ne všude probíhal stejným tempem. Proto jsou vymezení středověku spíše jen orientační a vyskytuje se vícero dat s různými zdůvodněními. Nejčastěji se jako symbolická data stojící na počátku a konci středověku uvádí roky 476, kdy zanikla Západořímská říše a rok 1492, kdy Kryštof Kolumbus pro Evropu znovu objevil americký kontinent.\n\nJe třeba si uvědomit, že přechod od starověku do středověku nebyla záležitost ze dne na den, ale šlo o plynulý proces transformace společnosti a kultury, přizpůsobující se novým skutečnostem. Došlo k přesunu mocenského i kulturního střediska ze středomoří do západní a střední Evropy, je zde nové náboženství, které se šíří a vytlačuje původní náboženství.\n\nA podobně to platí i pro vymezení přechodu středověku a novověku, kdy došlo k objevení nového kontinentu, započala se reformace, zanikla Byzanc (poslední starověký státní útvar), a Arabové byli definitivně vytlačeni ze západní Evropy.\n\nZa symbolické datum stanovující přelom mezi starověkem a středověkem se nejčastěji považuje rok 476, kdy došlo k pádu Západořímské říše. Přesto však k tomuto datu existuje množství dalších alternativ. Kupříkladu rok 313, kdy byl vydán Milánský edikt, rok 330, kdy byla založena Konstantinopol, rok 395, kdy se Římská říše rozdělila na Západní a Východní část, rok 410, kdy Vizigóti vyplenili Řím či rok 529, kdy došlo k uzavření filozofických škol v Athénách. Někdy bývá za počátek středověku považován i vznik Francké říše v roce 481, smrt císaře Justiniána v roce 565 nebo korunovace Karla Velikého římským císařem v roce 800. Za události stojící na pomezí obou období bývají označovány stěhování národů, vpád Arabů do oblasti Středozemního moře ve 2. polovině 7. století či příchod Slovanů do oblasti Panonské nížiny.\n\nVymezení konce středověku je neméně složité. Nejčastěji se udává rok 1492, což je rok objevení Ameriky, ale také rok dobytí poslední arabské pevnosti na Pyrenejském poloostrově Granady, čímž došlo k završení Reconquisty. Dalšími možnými roky stojícími jako mezníky mezi středověkem a novověkem jsou rok 1453, kdy byla Konstantinopol dobyta Osmanskými Turky, rok 1456, kdy Johannes Gutenberg vynalezl knihtisk, či rok 1517, kdy Martin Luther zveřejnil svých 95 tezí, čímž odstartoval reformaci. Za události stojící na na konci středověku bývají označovány i Černá smrt, jež kontinent zasáhla v polovině 14. století či třicetiletá válka, která se v letech 1618 až 1648 zasáhla značnou část Evropy.\n\nVymezení konce středověku v českých zemích je rovněž velmi nejasné. Udává se několik přelomových událostí, spojených s nástupem nové panovnické dynastie a tím i jiného pojetí českého státu. Takovouto událostí je například nástup Jiřího z Poděbrad na český trůn po úmrtí Ladislava Pohrobka v roce 1457. Významné datum představuje i rok 1471, kdy po smrti tohoto posledního domácího panovníka nastoupila na trůn dynastie Jagellonců. Často bývá vyzdvihován i rok 1526, kdy byl po smrti Ludvíka Jagellonského českým králem zvolen Ferdinand Habsburský a domácí trůn tak získal rod Habsburků.\n\nDalší dělení středověku na jednotlivá období již nemá uváděné přesné roky, ale století, ačkoliv i zde se můžeme setkat s lokalitami, které se tomuto členění vymykají (např. na území Čech se udržela gotika déle než v okolních zemích z důvodu husitských válek a následné izolaci od okolních katolických zemí, což kulturní vývoj v zemi zpomalilo). Obvykle ale periodizace středověku a datace jednotlivých období vypadá takto:\n\n\n\n"}
{"id": "400020", "url": "https://cs.wikipedia.org/wiki?curid=400020", "title": "Státní poznávací značky ve Finsku", "text": "Státní poznávací značky ve Finsku\n\nFinská registrační značka je registrační značka Finska. Na území Aland se používají vlastní, odlišné, značky. Vlastní značky používá i finská armáda. Automobily Prezidenta Finska mohou mít místo značky státní znak.\n\nRegistrační značky jsou hliníkové. Jsou bílé s proužkem EU vlevo. Značky pro osobní a nákladní automobily obsahují obvykle tři písmena a tři číslice spojené spojovníkem. Značky na přání mohou obsahovat pouze jednu číslici nebo písmeno.\n\nRegistrační značka:\nRozměry značky jsou 442 mm × 118 mm nebo 256 mm × 200 mm. Vyšší značky mají písmena na horním řádku vedle obdélníčku s vlajkou EU a číslice na spodním. Spojovník se zde nepoužívá. Na motocyklech se používá také dvouřádková značka, o rozměrech 200 mm × 165 mm. Na horním řádku jsou umístěny číslice, na spodním písmena.\n\nZnačky jsou embosované.\n\nČíslo na značce nemůže začínat nulou.\n\nDiplomatická registrační značka:\n\nPočet číslic na diplomatické značce může být menší. Diplomatická značka může obsahovat také jen písmeno C a až pět číslic.\nRegistrační značka pro traktory a podobné stroje:\nDřívější registrační značka byla černá, se třemi bílými písmeny, spojovníkem a dvěma bílými číslicemi. Staré registrační značky jsou i nadále platné. Pozdější (od roku 1972) značky byly bílé, ale na rozdíl od dnešních neobsahovaly proužek EU. Značky s tímto proužkem byly zavedeny v roce 2001.\n\nRegistrační značky na autonomních Alandách jsou odlišné. Mají modré písmo a neobsahují proužek EU ani spojovník.\n\n"}
{"id": "400021", "url": "https://cs.wikipedia.org/wiki?curid=400021", "title": "Bobule (film)", "text": "Bobule (film)\n\nBobule je česká filmová komedie z roku 2008. Hlavní roli ve filmu ztvárnili Kryštof Hádek a Tereza Voříšková, ve vedlejších rolích se objevili např. Lubomír Lipský, Ctirad Götz či Robert Jašków. Režisérem filmu se stal Tomáš Bařina. Scénář napsal Rudolf Merkner. Hlavní postava filmu je mírně inspirována mystifikátorem a podvodníkem Lukášem Kohoutem. V roce 2009 na tento film pak navázalo jeho volné pokračování s názvem \"2Bobule\".\nFilm byl z velké části natáčen na jižní Moravě v okolí Pálavy a vodní nádrže Nové Mlýny.\n\nDěj se odehrává zpočátku v Praze, většinou však na jižní Moravě. Hlavní postavou filmu je mladý muž z Prahy Honza (Kryštof Hádek), který si se svým kamarádem Jirkou (Lukáš Langmajer) vydělává na živobytí různými menšími i většími podvody, převážně neoprávněným prodejem bytů. Když po obou kamarádech začne prahnout policie, rozhodnou se uchýlit na jižní Moravu do domu Honzova dědečka (Lubomír Lipský) – vinaře. Dědečkovi a svému bratranci Honza podvodem sežene letenku do Argentiny, kam se jeho dědeček už dlouho chtěl podívat.\n\nPo dědečkově odjezdu zbude na Honzu a Jirku starost o celé vinařství. Jejich nezkušenosti se snaží využít vypočítavý soused (Miroslav Táborský). S přispěním dalšího souseda (Václav Postránecký) a zejména jeho dcery Kláry (Tereza Voříšková) se však Honzovi podaří osud vinařství zachránit před zkázou. Honza se mezitím do Kláry zamiluje, na tu si však klade nárok její záletnický přítel (Tomáš Matonoha). Když vše spěje ke zdárnému konci, Honzu a Jirku konečně objeví dva policisté (Jiří Bábek a Kamil Švejda), kteří se je snažili najít už od jejich odjezdu z Prahy.\n\nJirkovi se podaří utéct, Honza však zůstává, je zatčen a odsouzen. Snad po odnětí trestu se vrací zpět na Moravu do dědečkova domu, kde na něj čeká Klára.\n\n"}
{"id": "400022", "url": "https://cs.wikipedia.org/wiki?curid=400022", "title": "Zrychlovač", "text": "Zrychlovač\n\nZrychlovač je jednoúčelové elektrické zařízení, které je součástí elektrické výzbroje tramvajových vozů koncepce PCC (starší tramvaje Tatra). Jeho účelem je regulovat proud v trakčním obvodu při zrychlování (akceleraci) nebo zpomalování vozidla (viz \"Odporová regulace výkonu\"). Sdružuje funkci reostatu (proměnného rezistoru řazeného sériově ke spotřebiči) s funkcí zpětnovazebního regulátoru proudu.\n\nPřed vznikem koncepce PCC byl ke spínání kombinací rozjezdových a brzdových odporů užíván kontrolér, skříň s mohutným vačkovým přepínačem, který ovládal řidič tramvaje ručně klikou. Odpory byly od kontroléru prostorově odděleny, umístěny pod podlahou tramvaje nebo na střeše, zatímco skříň kontroléru byla umístěná na plošině tramvaje před řidičem. Tramvaj obvykle nebyla vybavena žádnými měřicími přístroji, rychlost řidič odhadoval sluchem nebo zrakem a podle zkušenosti volil přímo odporový stupeň. Obvykle u řízení stál. Tramvaj obvykle neměla ani pomocnou síť nízkého napětí, která by umožňovala zabudování nějaké alespoň minimální automatizace.\n\nZavedení elektrických výzbrojí se zrychlovačem práci řidiče podstatně změnilo. Hloubkou sešlápnutí jízdního (brzdového) pedálu volí podle traťových a provozních poměrů velikost rozjezdového (brzdového) proudu, o jehož udržování na konstantní hodnotě se stará automatika. Řidič je uvolněn od části mechanických úkonů a může se více soustředit na sledování dopravní situace a adhezních poměrů; při řízení sedí. Konstantnímu proudu odpovídá konstantní kroutící moment trakčních motorů a tím konstantní zrychlení (zpomalení) vozidla; díky nepřímému ovládání mohl být počet odporových stupňů několikanásobně zvýšen a rozjezd je proto plynulejší.\n\nZrychlovač je v trakčním obvodu zapojen sériově ke všem stejnosměrným trakčním elektromotorům, ty jsou pak zapojeny tzv. sérioparalelně (v rámci podvozku sériově a oba podvozky vzájemně paralelně). V původním zapojení výzbroje PCC bylo toto spojení motorů trvalé - bylo upuštěno od jinde obvyklého přechodu ze sériového spojení všech motorů k sérioparalelnímu v průběhu rozjezdu.\n\nPři rozjezdu tramvaje zrychlovač zvyšuje výkon trakčních motorů postupným snižováním svého elektrického odporu. Zrychlovač není ovládán přímo mechanickými převody z pedálu, ale prostřednictvím pilotmotoru poháněného napětím 24 V z řídicího elektrického obvodu. Pilotmotor je ovládán omezovacím relé, který je ovlivňován pedály jízdy a brzdy i aktuální rychlostí kol vozidla. \n\nOd poloviny 70. let jsou k dispozici elektrické výzbroje založené na použití pulzních měničů a odděleného brzdového odporníku, zprvu založené na použití tyristorů, později tranzistorů, které umožňují náhradu zrychlovačového řízení \"jedna ku jedné\" hospodárnější technologií při zachování ostatních rysů koncepce PCC, a to jak při modernizacích stávajících vozů, tak v novovýrobě.\n\nKonstrukce zrychlovače nebyla pochopitelně ve své době (30. léta 20. století) svého druhu jediná, problém automatizace řízení proudu při rozjezdu řešilo více výrobců. Například italský výrobce dodal pro tramvaje v Janově systém s dokonce 2× 130 stupni, spínanými běžným lamelovým komutátorem.\n\nKontrolér a odporník, u předchozích koncepcí oddělené, byly sdruženy do jednoho montážního celku. Zrychlovač má tvar válce, jehož plášť je tvořen 99 dvojicemi odporových vodičů, tvořených smyčkami z plechu. Nahoře, z vnitřní strany je upevněn stejný počet jim odpovídajících kontaktních palců. \n\nUvnitř kruhu je kontaktní ústrojí, nazývané podle svého vzhledu osmička zrychlovače. Je tvořeno otočnou konstrukcí, které je upevněna na hřídeli ve středu zrychlovače, přičemž na jejích koncích jsou umístěny kotouče z izolačního materiálu, které se odvalují po kontaktních palcích, z nichž vždy dvojici protilehlých palců spínají přitlačením k vnější stěně mísy. Přitlačené palce pak zkratováním vyřazují z trakčního obvodu část odporových plechů, zapojených v každé polovině zrychlovače do série. Kontaktní ústrojí se pohybuje v úhlovém rozsahu 180°, přičemž každá polovina zrychlovače reguluje odpor samostatně a obě poloviny zrychlovače jsou navzájem paralelně zapojeny. Hřídel s osmičkou zrychlovače je ovládána pilotmotorkem, který je poháněn z řídicího elektrického obvodu.\n\nPři sešlápnutí pedálu jízdy pilotmotor otáčí tzv. osmičkou zrychlovače (jeho pohyblivou částí), čímž snižuje jeho odpor a tedy zvyšuje výkon motorů. V první fázi rozjezdu je trakční proud kromě zrychlovače veden v sérii ještě přes neměnné rozjezdové odpory, které jsou však přemostěny již v prvních sekundách rozjezdu. Poté je velikost zrychlení regulována vytáčením osmičky zrychlovače, hloubkou sešlápnutí se ovlivňuje rychlost pilotmotoru. Po dosažení 75. stupně (cca 35 km/h) je zrychlovač pomocí stykače přemostěn a tak vyřazen z trakčního obvodu. Po přemostění zrychlovače vůz ještě ve čtyřech stupních odbuzuje trakční motory přidáváním bočníků k budícím cívkám (tzv. šuntování) a tím ještě dochází k dalšímu - podstatnému zvyšování rychlosti. Při jízdě na takto zeslabeném poli se zrychlovač dále pohybuje po stupních 76. až 99. ale pouze proto, aby bylo možné tyto stupně použít při zadání brzdy. \n\nPoloha osmičky zrychlovače během jízdy se automaticky přizpůsobuje rychlosti kol vozidla, aby v každém okamžiku byl obvod připraven na počátek brzdění. Zároveň i při jízdě setrvačností je tramvaj mírně elektrodynamicky brzděna takzvaným přípravným proudem, který je úměrný aktuální rychlosti vozidla. \n\nPři sešlápnutí pedálu brzdy dochází k obdobnému procesu jako při rozjezdu, avšak zrychlovač je do obvodu zapojen ihned při počátku brzdění a pilotmotor pohybuje osmičkou zrychlovače opačným směrem, jeho odpor klesá a brzdný účinek motorů spolu s rychlostí vozu roste, přičemž přiblížení osmičky zrychlovače druhé krajní poloze při dosažení velmi nízké rychlosti spustí čelisťové brzdy, protože brzdná síla elektrodynamické brzdy při malých rychlostech prudce klesá a tramvaj by nedobrzdila.\n\nTramvaje se zrychlovačem jsou vysoce náročné na spotřebu elektrické energie, protože její značná část je mařena v odporech zrychlovače, kde se mění v tepelnou energii, aniž by mohla být rekuperována. K nehospodárnosti přispívá také nemožnost jízdy na sériové spojení motorů (pokus o úpravu v DP Brno je popsán zde).\n\nZrychlovač musí být za jízdy i nějakou dobu po zastavení neustále chlazen. To zajišťuje ventilátor poháněný motorgenerátorem, který je spuštěn po celou dobu, kdy má tramvaj zapnuté řízení. Zrychlovačové tramvaje Tatra při zapnutém řízení nevypínaly motorgenerátor ani po dobu delšího stání, kdy již je zrychlovač dostatečně zchlazen.\n\nZrychlovač není dimenzován na trvalé zatížení svého odporníku. Koncepce PCC předpokládá jízdu bez vlečných vozů a předpokládá, že při rozjezdu dojde v krátké době k vyřazení odporových stupňů a přemostění zrychlovače. Je blokováno odbrzdění při výpadku napětí, kdy není funkční chlazení, a předpisy upravují postup řidiče v případě, nastane-li výpadek napětí za jízdy. Vyznačením bezpečnostních zastavovacích míst, z nichž je nařízeno se rozjíždět samospádem, je omezeno nahromadění kinetické energie, která by přehřála zrychlovač. Prevence přehřátí zrychlovače je jedním z důvodů, proč na úsecích s delším nebo prudším stoupáním nebo klesáním je nařízena zvláštní technika jízdy. V některých úsecích je pro jízdu v klesání stanoveno rozmezí rychlosti (například v Praze na Trojské 20–25 km/h), jímž je zajištěn konkrétní či maximální stupeň dynamické brzdy; rozjezd do stoupání (v zastávce Nad Trojou) pouze na nejvyšší stupeň (plný nášlap pedálu jízdy) a s výjimkou mimořádných situací zákaz zpomalování nebo zastavování. Některé trati (například v Praze na Barrandov) mají tramvaje se zrychlovačem zcela zakázáno užívat. Některá z opatření proti příliš rychlé jízdě v klesajícím úseku však platí i pro tramvaje jiných koncepcí a slouží nejen proti přehřívání, ale i k prevenci případů, kdy by se tramvaj kvůli špatným adhezním podmínkám nebo závadě vymkla kontrole. \n\nPři potížích s napájecím systémem a při nahromadění více tramvají v témž napájecím úseku může při současném rozjezdu více tramvají docházet k přetížení sítě a zásahu jističů v měnírně. Jedním z opatření k prevenci takových výpadků bývala v době hromadných akcí typu spartakiád také mechanická úprava pedálů jízdy v tramvajích, spočívající v zašroubování zarážky, která znemožňovala hlubší sešlápnutí pedálu a tak snižovala maximální proudový ráz při rozjezdu.\n\nZrychlovačové tramvaje jsou velice náchylné na závady způsobené nesprávnou technikou jízdy. \n\nPokud zrychlovačem prochází trakční proud a aktuální poloha osmičky zrychlovače neodpovídá rychlosti vozidla nebo při různých proudových nárazech, dochází k připečení palce zrychlovače v přitlačené poloze. K tomu dochází zejména při nezvládnutí smyku nebo skluzu (pokud řidič sešlápne pedál jízdy nebo brzdy, aniž by předtím vyčkal vyrovnání rychlosti kol s rychlostí vozidla), nebo pokud řidič sešlápne ovládací pedál v době, kdy přípravný proud není po předchozí změně rychlosti ještě ustálen. Rovněž může k připečení palce dojít při projetí úsekového izolátoru nebo místa, kde odskakuje sběrač od troleje, se sešlápnutým pedálem jízdy. Rovněž zanedbaná údržba zrychlovače riziko vzniku závady zvyšuje. Připečený palec zrychlovače se charakteristicky projevuje tím, že po rozjezdu (po puštění pedálu jízdy) je přípravný proud neúměrně vysoký, tj. tramvaj místo jízdy setrvačností začne výrazně brzdit. U dvouvozových souprav je možné nouzové dojetí tak, že na jednom voze jsou trakční obvody vyřazeny pomocí přepínače „havarijní pojezd“ a elektrodynamický rozjezd a brzdění jsou pak aktivní pouze na zbylém voze. Pilotmotor na vyřazeném voze však i nadále během jízdy pracuje a pojíždění osmičky přes palce tak v některých případech způsobí uvolnění přilepeného palce. Dokud nedojde k přebroušení zrychlovače, je však vyšší riziko opětovného přilepení.\n\nPopsáno výše mezi specifiky: ke spálení zrychlovače vede volba příliš nízkého stupně při rozjezdu do stoupání, nahromadění kinetické energie při jízdě z klesání, výpadek chlazení.\n\n\n\n"}
{"id": "400023", "url": "https://cs.wikipedia.org/wiki?curid=400023", "title": "Bitva o Tirad", "text": "Bitva o Tirad\n\nBitva o Tiradský průsmyk je vojenské střetnutí, které se odehrálo v Tiradském průsmyku na ostrově Luzon na Filipínách. Je též známé jako Filpínské Thermopyly (angl. \"Philipine Thermopilae\"). Padl zde velitel filipínských jednotek generál Gregorio Del Pilar. Akce měla zdržet Američany a umožnit Aguinaldovi útěk.\n"}
{"id": "400026", "url": "https://cs.wikipedia.org/wiki?curid=400026", "title": "Luna 22", "text": "Luna 22\n\nLuna 22 (rusky \"Луна 22\") byla automatická meziplanetární sonda Sovětského svazu, z programu Luna, která v roce 1974 úspěšně a dlouhodobě prováděla průzkum Měsíce. V katalogu COSPAR byla později označena jako 1974-082A.\nPoužitý typ E-8LS byl vyroben v konstrukčním středisku OKB Lavočkina, což je dnešní NPO Lavočkina v Chimkách. Hmotnost sondy byla při startu 4 000 kg, výrobní číslo měla 206. Byla obdobou Luny 19, vybavením i programem mise. Mimo aparatury určené k pořizování fotografií měla radiový výškoměr, detektor mikrometeoritů, gama spektrometr, magnetometr a spojovací aparaturu. \n\nStart nosné rakety Proton K/D se sondou proběhl 29. května 1974 z kosmodromu Bajkonur. Nejprve byla vynesena na nízkou oběžnou dráhu nad Zemí (též uváděna jako parkovací) a z ní pomocí nosné rakety pokračovala v letu směrem k Měsíci. 2. června 1974 se sonda dostala na kruhovou oběžnou dráhu Měsíce, která byla povelem ze Země dále upravena z kruhové na elipsovou pro lepší snímkování povrchu. Pak byla dráha opět upravena, místo snímkování začala předávat na Zemi údaje z instalovaných vědeckých měřicích přístrojů. Na Zem bylo odesláno přes 1 000 radiových relací s daty. Po necelém roce byly úkoly splněny, byla upravena dráha na nižší a pořízena sada dalších fotografií. Dne 2. září 1975 aparatura přestala fungovat, tím byla mise ukončena.\n\n"}
{"id": "400027", "url": "https://cs.wikipedia.org/wiki?curid=400027", "title": "Hlavní ostravská synagoga", "text": "Hlavní ostravská synagoga\n\nHlavní ostravská synagoga stála v Moravské Ostravě od roku 1879 do roku 1939.\n\nStavbu pro původně 588 a později pro 828 věřících v historizujícím maurském slohu navrhl Franz Böhm. Základní kámen byl položen v 20. května 1879 a již 15. září téhož roku byla stavba hotova. Charakteristickými se staly dvě věže zakončené velkými báněmi s šesticípými hvězdami.\n\nSlavnostního otevření synagogy se zúčastnily osobnosti bez rozdílu národnosti i vyznání. Ve slavnostním průvodu byli mj. okresní hejtman z Místku F. Richter, moravskoostravský okresní soudce C. Simonis či starosta města K. Grünwald. Otevřením synagogy byl pověřen hejtman Richter.\n\nNa nové průčelí byla vypsána soutěž pro mladé umělce. V roce 1934 pak byl realizován vítězný návrh pražských architektů, manželů Oehlerových z Ostravy, kteří navrhli hladkou plochu se symbolem božího zákona nad prostředním vstupem. Na zde umístěném nápise v hebrejštině stálo: (\"Toto jest brána Hospodinova, skrze niž vcházejí spravedliví.\")\n\nV noci z 12. na 13. června 1939 byla hlavní ostravská synagoga vypálena a koncem srpna roku 1939 vydal stavební úřad příkaz k demolici. Ta byla zahájena koncem listopadu roku 1939 a ukončena byla v létě roku 1940. Hlavní ostravskou synagogu dnes připomíná už jen dřevěný památník umístěný u vjezdu do zadního traktu obchodního domu Laso.\n\n"}
{"id": "400031", "url": "https://cs.wikipedia.org/wiki?curid=400031", "title": "Přepínač", "text": "Přepínač\n\nPřepínač je elektrotechnická součástka fungující na podobném principu jako spínač. Přesněji řečeno: Chová se jako dva spínače s jedním společným vývodem. Při obsluze pohybem jezdce (pohyblivé části) se jeden obvod (\"L1\") sepne (připojí ke společnému vývodu \"COM\") a druhý (\"L2\") rozepne. Pokud bychom nechali jeden vývod nezapojen, připojili pouze společný vývod a jeden z vybíraných (buď \"L1\", nebo \"L2\"), přepínač by se choval jako normální spínač. Toto zapojení se v praxi často používá.\nU přepínačů se rozlišuje:\n\nPřepínač je také jednou ze součástí elektromagnetického relé.\n"}
{"id": "400041", "url": "https://cs.wikipedia.org/wiki?curid=400041", "title": "Odporový drát", "text": "Odporový drát\n\nOdporový drát je vodič, který je používán k výrobě rezistorů, topných článků a podobně. Vhodný materiál odporového vodiče je volen podle účelu použití a prioritně požadovaných vlastností. \n\nVýsledný elektrický odpor vodiče přímo závisí na délce vodiče a volbě materiálu (měrný odpor a teplotní součinitel odporu materiálu). Nepřímo závisí na průřezu vodiče.\n\nJako určující může být velká rezistivita (velký měrný odpor), malý teplotní součinitel rezistivity a délkové roztažnosti, vysoká teplota tavení, dostatečná pevnost při vysokých teplotách a stálost chemických a vodivostních vlastností v těchto podmínkách, žáruvzdornost.\n\n"}
{"id": "400042", "url": "https://cs.wikipedia.org/wiki?curid=400042", "title": "Přírodní park Petrovicko", "text": "Přírodní park Petrovicko\n\nPřírodní park Petrovicko byl zřízen koncem roku 2008 z důvodu ochrany krajinného rázu krajiny s významnými soustředěnými přírodními a estetickými hodnotami, zejména zachovanými charakteristickými geomorfologickými prvky, mimolesními dřevinami a remízy. Nachází se na celém katastrálním území Kojetín u Petrovic, Mašov, Obděnice, Petrovice u Sedlčan, Ratiboř I, Vilasova Lhota, Zahrádka u Petrovic, Žemličkova Lhota a na části katastrálního území Skoupý, v jihovýchodní části okresu Příbram.\n\nGeologické podloží parku tvoří středočeský žulový pluton, který vlivem erozní činnosti vody dal vzniknout četným nepravidelně rozmístěným balvanům a kamenným skalkám, vytvářejícím malebné krajinné dominanty. Na některých místech se vyskytují vzácné a chráněné rostliny. Na území se dochovala v podstatě sídlištní struktura z období kolonizace hvozdu (12.-13. století) a celistvá rybniční soustava z 15.-16. století.\n\nNa území přírodního parku leží tři maloplošně chráněná území:\n\n"}
{"id": "400045", "url": "https://cs.wikipedia.org/wiki?curid=400045", "title": "Mount Redoubt (Aljaška)", "text": "Mount Redoubt (Aljaška)\n\nSopka Mount Redoubt, či Redoubt Volcano, patří k erupčním stratovulkánům, aktivním v poslední době. Je součástí převážně vulkanického Aleutského hřbetu ve státě Aljaška (USA). Leží v pohoří Chigmit Mountains (dílčí jednotka Aleut), přímo na západ od Cookovy zátoky, na poloostrově Kenai asi 180 km (110 míle) jihozápadně města Anchorage v národním parku Lake Clark (60°29’07’’ N, 152°44’35’’ W). Je vysoká 3108 m; je to třetí nejvyšší hora v oblasti, nejvyšší je Mt. Torbert, druhý Mt. Spurr.\nV 19. a 20. století byla aktivní pětkrát od roku 1900: v roce 1902, 1922, 1966, 1989 a 2009 . Erupce v roce 1989 chrlila sopečný popel do výše 14.000 m (45,000 stop), kde byl zachycen letadly KLM Flight 867 a Boeing 747, oba lety však bezpečně přistály v Anchorage. Popel pokryl oblast asi 20,000 km (7,700 čtvereční míle). Erupce v roce 1989 byla důležitá jako první sopečný výbuch, který byl úspěšně předpovězen metodou dlouhodobých seizmických událostí, kterou vyvinul švýcarský Američan, vulkanolog Bernard Chouet.\n\nOficiální jméno hory je Redoubt Volcano. Jméno je překladem ruského jména \"Sopka Redutskaya\", v překladu to znamená slovo reduta (pevnůstka), opevněné místo. Místní jméno, \"Ujakushatsch\" také znamená \"opevněné místo\", ale je těžké rozhodnout, od které jména je název odvozen. Jméno \"Redoubt Volcano\" je poprvé zaznamenáno mezi geografickými jmény v roce 1891. Program Global Volcanism na Smithsonově institutu (Smithsonian Institution) odkazuje na jméno \"Redoubt\", ale uvádí se i následující jména: Burnt Mountain, Goreloi, Mirando, Ujakushatsch, Viesokaia a Yjakushatsch. Aljašská vulkanická observatoř (AVO) také užívá jednoduché \"Redoubt\", na jejím seznamu jsou táž alternativní jména a též další, jako: Redoubt, Mt., Goryalaya, Redoute Mtn. a Redutskaya. \n\nVulkán má asi 6 kilometrů (3.7 míle) v průměru a předpokládaný objem asi 30-35 km. Svahy vrcholového kužele jsou relativně příkré (v porovnání s vulkány obecně). Kužel je tvořen uloženinami pyroklastických proudů a lávových proudů, spočívajících na mezozoických horninách batolitu Aleutského horského pásma. Svahy jsou erodovány pohybem ledovců. Současný hlavní průduch je na severním svahu jícnu. Přítomny jsou lahary holocénního stáří, táhnoucí se až ke Cookově zátoce (Cook Inlet). Při nedávných erupcích hora produkovala převážně křemičitý andezit, basalt a dacit. Nejstarší horniny mají 890.000 let.\n\nKapitán James Cook spatřil Mt. Redoubt během léta 1778 a popisoval ji jako horu \"vydávající bílý kouř ale žádný oheň\". Domníval se, že to není nic více než bílý těžký mrak, který často viděl na pobřeží. Ale tento mrak byl příliš malý na to, aby to odpovídalo a zůstával takřka fixovaný na stejném místě po celých 48 hodin, i když se nad pohořím vyjasnilo. Nicméně některé zdroje tento popis nepovažují za popis erupce. Je známo několik dalších popsaných aktivit, které ovšem nelze nazvat erupcemi. V roce 1819 byl na hoře pozorován kouř. Také v tomto případě nelze z popisu identifikovat, zda se jednalo o erupci. Podobně v roce 2003 rozfoukaný mrak sněhu zmýlil zaměstnance v budově ConocoPhillips v Anchorage, který to považoval za chochol z popele. Možné výrony páry byl pozorovány v roce 1933.\n\nV tomto roce byla popsána erupce na východní straně Mt. Redoubt, stále dýmící s periodami zvýšené aktivity. Daleko na moři byl viděn na vrcholu hory oheň. Erupce v roce 1881 zastihla na svahu loveckou skupinu uprostřed cesty na vrchol a jen dva její členové unikli. Nicméně tento výbuch není zdokumentován jinými zdroji.\n\nVulkán explodoval neočekávaně v roce 1902, chrlil popel od 18. ledna do 21. června. Místní noviny uvedly, \"Obdrželi jsme zprávu, že Mt. Redoubt, jeden z vulkánů v Cookově zálivu, měl erupci 18. ledna a země v okruhu 150 mil (240 km) kolem byla pokrytá popelem a lávou. Novinka přišla ze Sunrise, ale žádné definitivní zjištění ohledně škod nebylo, neboť žádné lodi nebyly v té době v sousedství vulkánu. Objevilo se tam mnoho dalších zpravodajských zpráv o erupci, jedna popisovala erupci jako \" hrozné zemětřesení, při kterém výbuchem pukla hora vedví a vytvořila se velká puklina\". Tato zpráva mohla možná naznačovat vytvoření trhliny v sopečném kráteru, nicméně je to zpráva pochybná. Z kaldery sopky pravděpodobně šlehaly plameny a erupce vyděsila místní lidi v oblasti. Noviny naznačovaly, že popel byl unášen více než 150 míl (240 km) a dosáhl protější strany Cookovy zátoky. \n\nVulkán explodoval 14. prosince 1989 a stále vybuchoval po více než šest měsíců. Náhlé tání sněhu a ledu na špičce hory vyvolalo pyroklastické proudy a zhroucení kopule zapříčinilo vznik laharů (kamenotoky), které tekly dolů po severním svahu hory. Většina laharů dorazila až do Cookovy zátoky, asi 35 km (22 mil) od vulkánu. Lahary vnikly i do blízké řeky, což znepokojilo úředníky, neboť mohly zničit naftové sklady umístěné podél řeky.\nOd té doby, co se lahary objevovaly opakovaně, si vědci uvědomili, že je mohou užívat k tomu, aby analyzovaly po zkušební dobu nově vyvinuté zařízení k měření vzájemného pohybu hornin. Toto zařízení, nyní známé jako akustický monitor toku, varuje blízké stanice před možnými lahary.\nErupce také způsobila u dopravního letadla (let KLM 867) selhání všech čtyř motorů poté, co vletělo do mraku sopečného popele. Škoda způsobená erupcí byla odhadována na 160 milionů dolarů, je to druhá největší v historii Spojených států.\n\n30. ledna 2009 vědci z Aljašské vulkanické observatoře (AVO) upozornili na hrozící nebezpečí erupce, a zkušení obyvatelé Aljašky nakupovali ochranu proti spadu sopečného popele, který mohl dopadat na jižní část centrální Aljašky. 31. ledna bylo několik sopečných zemětřesení během hodiny a byla zpozorována velká díra v ledovci na svahu hory. Vědci začali monitorovat seizmická data z hory po dvacet čtyři hodin ve snaze varovat lidi v blízkých sídlech. Nízký přelet letadla prováděný AVO objevil \"významné páření z nové rozpouštěné deprese u ústí vrcholu kráteru blízko oblasti erupčního otvoru z let 1989-90\".\n\nMateriál z vulkánu tvořila hlavně vodní pára spolu s menším množstvím oxidu uhličitého a oxidu siřičitého. Další studium vzdušným monitoringem zjistilo, že materiál nebyly příliš oxidován a v malé koncentraci obsahoval sulfáty (méně než 20%).\n\nK erupci došlo pozdě večer dne 22. března 2009. AVO zaznamenalo četné sopečné výbuchy a exploze na vulkánu (viz článek 2009 Mount Redoubt eruptive activity na anglické Wikipedii). \n\n"}
{"id": "400046", "url": "https://cs.wikipedia.org/wiki?curid=400046", "title": "Martin Šmaus", "text": "Martin Šmaus\n\nMartin Šmaus (* 25. června 1965) je český spisovatel.\n\nVystudoval elektrotechnickou fakultu a nyní pracuje jako ředitel v nemocnici. Je ženatý, má dvě děti a s rodinou žije v Odrách.\n\nProč jsme přestali jíst řízky – Z povídek Co z tebe bude\nJeho prvotina \"Děvčatečko, rozdělej ohníček\", kterou psal v letech 1997 až 2000, získala v roce 2005 \"Literární cenu Knižního klubu\" a v roce následujícím cenu \"Magnesia Litera\" v kategorii Objev roku. Název knihy vznikl podle stejnojmenné staré romské písně. Na knize se podílela i nedávno zesnulá romistka Milena Hübschmannová.\n\n"}
{"id": "400047", "url": "https://cs.wikipedia.org/wiki?curid=400047", "title": "Vlastkovec", "text": "Vlastkovec\n\nVlastkovec () je místní část Slavonic, kam byl v roce 1964 přičleněn v rámci integrace obcí. Dříve byl samostatnou obcí. Nachází se 6 km severozápadně od Slavonic v nadmořské výšce 563 m. Malá obec byla dříve osídlena německým obyvatelstvem s českou menšinou, po roce 1945 byli Němci odsunuti a žije zde české obyvatelstvo. V současné době je ve vesnici 34 domů, z nichž více než polovina je využívána jako rekreační chalupy. V roce 2011 zde trvale žilo 36 obyvatel. Ve vsi není obchod. Vesnice má obecní vodovod, chybí zde však čistírna odpadních vod.\n\nJižně od obce se nad úpatím Novobystřické vrchoviny ploše zvedá vrch \"Burlus\" (603 m n. m.). Z jeho úbočí je pěkný výhled na jižní část Dačické sníženiny a její okolí.\n\nPrvní písemná zmínka o vesnici pochází z roku 1459.\n\nDo roku 1849 byl Vlastkovec součástí panství Český Rudolec v Jihlavském kraji. V letech 1850 až 1855 byl podřízen politické pravomoci Podkrajského úřadu v Dačicích a v soudní správě okresního soudu tamtéž. Po zřízení smíšených okresních úřadů s politickou a soudní pravomocí byl v letech 1855 až 1868 podřízen Okresnímu úřadu v Dačicích. Když byly roku 1868 veřejná správa a soudnictví opět odděleny, vrátil se pod politickou pravomoc okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž. Po okupaci pohraničí nacistickým Německem byl od října 1938 do května 1945 podřízen Landratu ve Waidhofenu a. d. T., říšská župa Dolní Dunaj a v soudnictví Amtsgerichtu ve Slavonicích. Po osvobození v květnu 1945 náležel pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy po územní reorganizaci byl Vlastkovec s moravským Slavonickem připojen pod správní okres Jindřichův Hradec a Jihočeský kraj, což trvalo do zrušení Okresního úřadu v Jindřichově Hradci koncem roku 2002. V rámci integrace obcí byl Vlastkovec roku 1964 připojen ke Slavonicím. Od roku 2003 spadá pod pověřený Městský úřad v Dačicích v samosprávném Jihočeském kraji. \n\nPodle dostupných informací v obci vznikla škola roku 1788. Byla jednotřídní a až po 100 letech, tedy roku 1888, získala novou školní budovu. Německy se zde vyučovalo do roku 1945. Po osvobození byla převedena na školu českou. V roce 1974 byla zrušena a žactvo bylo převedeno do Slavonic.\n\nVe vsi je kaple Korunování Panny Marie z roku 1833 a pomník padlým v první světové válce. Při silnici ze Slavonic je na kopci před vesnicí kamenný kříž ze druhé poloviny 19. století.\n"}
{"id": "400056", "url": "https://cs.wikipedia.org/wiki?curid=400056", "title": "Joey Bishop", "text": "Joey Bishop\n\nJoey Bishop (3. února 1918 New York – 17. října 2007 Kalifornie) byl americký televizní a filmový herec, člen umělecké skupiny Rat Pack.\n\nPoprvé vystoupil před obrazovkami v roce 1948 a dál byl častým hostem televizních estrád. Bishop zemřel v říjnu roku 2007 a nedožil se tak 90. narozenin, které by oslavil v únoru příštího roku. Byl ale dlouho jediným žijícím členem Rat Pack.\n\n"}
{"id": "400057", "url": "https://cs.wikipedia.org/wiki?curid=400057", "title": "Druhá šance (pořad)", "text": "Druhá šance (pořad)\n\nDruhá šance je pořad z produkce TV Nova, který byl vysílán od 26. února 2009.\n\nDruhá šance je dvanáctidílný cyklus (dokument propojený s reality show) o životech lidí, kteří se ocitli v probléch s drogami, nemocí, penězi či je postihly jiné závažné problémy, a o změnách, které podstoupili v rámci pořadu. Tím že přijali pomoc TV Nova, povolili, aby byl jejich život představen divákům. Každý účastník poté prodělal změny, které, podle TV Nova, vedli ke zlepšení jeho životní situace. Televize Nova pomáhala například se zaplacením dluhů, plastické operace apod.\n\nMF DNES tento televizní pořad hodnotilo 60 %.\n\n"}
{"id": "400059", "url": "https://cs.wikipedia.org/wiki?curid=400059", "title": "Róbert Švehla", "text": "Róbert Švehla\n\nRóbert Švehla (* 2. ledna 1969 Martin) je bývalý československý a slovenský hokejový obránce, trenér a generální manažer.\n\nOd roku 1989 byl hráčem Dukly Trenčín, celkově za tento klub odehrál 132 zápasů a vsítil 43 gólů. V roce 1992 přestoupil do švédského Malmö. Tentýž rok byl draftován z NHL týmem Calgary Flames, celkově na 78. pozici. Za Calgary si však nikdy nezahrál. V roce 1995 nastoupil do svého prvního zápasu v NHL za tým Florida Panthers. Zde setrval až do roku 2002, kdy přestoupil do Toronta Maple Leafs, kde však zůstal pouhý rok a následně ukončil kariéru. Po skončení aktivní kariéry se stal asistentem trenéra slovenské reprezentace.\n\n\n\n"}
{"id": "400062", "url": "https://cs.wikipedia.org/wiki?curid=400062", "title": "Peter Lawford", "text": "Peter Lawford\n\nPeter Sydney Lawford (7. září 1923, Londýn, Anglie - 24. prosince 1984, Kalifornie, USA) byl americký herec britského původu, člen umělecké skupiny Rat Pack a švagr amerického prezidenta Johna F. Kennedyho. Se svými kolegy z Rat Pack hrál ve filmu \"Dannyho jedenáctka\".\n\n"}
{"id": "400063", "url": "https://cs.wikipedia.org/wiki?curid=400063", "title": "Jaroslav Jírů", "text": "Jaroslav Jírů\n\nJaroslav Jírů (8. dubna 1935 Praha - 11. března 2013) byl český novinář a publicista.\n\nVystudoval historii na Filozofické fakultě Univerzity Karlovy. V letech 1967 až 1970 byl redaktorem zahraniční rubriky Československého rozhlasu. V roce 1970 byl vyloučen z KSČ.\nV roce 1977 podepsal Chartu 77. V letech 1990 a 1990 byl redaktorem a krátce také zástupce šéfredaktora deníku Lidové noviny. Od roku 1992 byl zaměstnancem ministerstva zahraničních věcí, v jehož službách působil také jako tiskový atašé v Paříži.\n\nV roce 1999 získal novinářskou Cenu Ferdinanda Peroutky.\nZemřel 11.3.2013.\n\nJaroslav Jírů profil na portálu Českého rozhlasu\n"}
{"id": "400064", "url": "https://cs.wikipedia.org/wiki?curid=400064", "title": "Tygří hnízdo", "text": "Tygří hnízdo\n\nTaktsang (v dzongkä སྤ་གྲོ་སྟག་ཚང་), známý též jako Tygří hnízdo, je buddhistický klášter ležící v blízkosti západobhútánského města Paro. V blízkosti města je i mezinárodní letiště, na kterém nicméně mohou přistávat pouze bhútánské aerolinie. Klášter samotný se skládá ze čtyř hlavních chrámů zavěšených na skalní stěně v nadmořské výšce 3120 m. Svatostánek je volně přístupný turistům, výstup k němu zabere zhruba dvě až tři hodiny.\n\nKe vzniku kláštera se váže jedna z místních legend. Podle ní do této oblasti v 8. století doletěl na hřbetu tygřice buddhistický Guru rinpočhe. V jedné ze zdejších jeskyní pak tři roky, tři měsíce, tři dny a tři hodiny meditoval, aby ze sebe vypudil démony, kteří v něm žili. Od té doby se jeskyně a její okolí stalo svatým a zároveň poutním místem, pro které se vžil název Taktsang, doslovně přeložený jako \"tygří doupě\" či \"hnízdo\".\n\nS původní myšlenkou vybudování kláštera přišel zakladatel Bhútánu jako národního státu Ngawang Namgyal, který žil v první polovině 17. století. Jeho přání bylo splněno až na konci 17. století, přesněji v roce 1692, kdy byl Tenzinem Rabgyem, tehdejším světským vládcem Bhútánu, položen základní kámen kláštera.\n\nV dubnu 1998 vypukl v hlavní budově Tygřího hnízda požár, při kterém celý klášter téměř vyhořel. Jeho obnova do původního stavu trvala až do roku 2005 a stála zhruba 135 milionů ngultrumů (52 milionů korun).\n\n"}
{"id": "400065", "url": "https://cs.wikipedia.org/wiki?curid=400065", "title": "Greaser", "text": "Greaser\n\nGreasers (slovo \"\"grease\"\" slangově v angličtině znamená pomáda) jsou členy subkultury vzniklé v 50. letech ve Spojených státech amerických, především na východě a jihu země. Název pochází od jejich napomádovaných či nagelovaných účesů. Subkultura byla spojována s pouličními gangy převážně dělnické mládeže, která ji vnímala jako symbol revolty a sdílela zálibu ve speciálně upravených automobilech a pořádání ilegálních závodů. Populární subkultura se odrazila i v umění, například v muzikálu Pomáda (který byl v roce 1978 zfilmován), v sitcomu Happy Days nebo v počítačové hře Mafia II. \n\nSubkultura greaserů, vnímaná jako velmi americký fenomén, měla mnoho ekvivalentů po celém světě. Ve Velké Británii se prosadila subkultura rockerů, ve Francii \"Blousons noirs\" (tzn. Černé bundy), v Německu \n\"Halbstarker\" atd.\n\nOblečení obvykle nošené greasery zahrnovalo: různé druhy triček (např. \"Sir Guy\", \"Daddy-O\", límečkové tričko aj.), černou koženou bundu, modré nebo černé džíny značky Levi´s. Na nohou se s oblibou nosily motorkářské boty (tzv. harness boots), případně také vojenské, kovbojské či sportovní (Chuck Taylor All-Stars) boty. Oblíbeným doplňkem byl šátek. Častou zbraní byl vystřelovací nůž.\n\nNa hlavách se nosily módní účesy \"pompadour\" nebo \"duck's ass\". Ke konci padesátých let přibylo tetování.\n\nSubkultura byla hudebně spojená s rock´n´rollem a s rockabilly.\n\n"}
{"id": "400070", "url": "https://cs.wikipedia.org/wiki?curid=400070", "title": "Adam Drda", "text": "Adam Drda\n\nAdam Drda (* 3. července 1971 Praha) je český novinář a dokumentarista.\n\nV roce 1989 začal pracovat v tehdy ještě samizdatové revui Střední Evropa, kde jako redaktor působil do poloviny devadesátých let. Jeho články vycházely v Českém deníku a Lidových novinách, kde také vedl komentářové rubriky, později jako komentátor spolupracoval s Hospodářskými novinami, s Revolver Revue a s týdeníkem Respekt.\nV letech 1999 až 2005 byl analytikem domácí politiky a reportérem české redakce BBC.\n\nOd roku 2005 se věnuje především moderním čs. dějinám a tematice holocaustu, působí jako externí redaktor Českého rozhlasu, je jedním ze dvou tvůrců dokumentárního cyklu \"Příběhy 20. století \"(spolu s Mikulášem Kroupou). Spolupracuje též s Českou televizí jako scenárista, m.j. na dokumentárních cyklech \"Neznámí hrdinové\" a Příběhy 20. století\".\" Jako autor a editor se od roku 2007 podílí na projektech neziskové organizace Člověk v tísni. \n\nV roce 2010 se zastal spisovatele Václava Mika, který rozpoutal v České republice doslova společenskou hysterii svým prohlášením, které poukazovalo na údajně rasistickou pasáž v knize Mikeš Josefa Lady. \n\nDrda publikuje především v Revolver Revue, pro kterou například v roce 2014 připravil jako editor spolu s Terezií Pokornou velký výbor z každodenních glos, komentářů a záznamů \"Události\" Bohumila Doležala. Kniha byla nominována na cenu Magnesia Litera. V roce 2015 připravil pro RR/100 velký text Český dav, věnovaný tzv. kauze Kundera.\n\nZa svou práci získal Cenu Ferdinanda Peroutky za rok 2007.\n\n\n"}
{"id": "400073", "url": "https://cs.wikipedia.org/wiki?curid=400073", "title": "Mistrovství světa v ledním hokeji 1938", "text": "Mistrovství světa v ledním hokeji 1938\n\n12. mistrovství světa a 23. mistrovství Evropy v ledním hokeji probíhalo ve dnech 11. – 20. února 1938 v Československu.\n\nNa turnaj se přihlásilo 14 mužstev, rozlosovaných do tří kvalifikačních skupin. První tři mužstva z každé skupiny postoupila do tří čtvrtfinálových skupin, ze kterých první týmy plus nejlepší evropské mužstvo ze skupiny, kde hrála Kanada, postoupily do play off.\nVe skupinách se hrálo systémem každý s každým. Hrací doba byla 3x15 minut.\n\n Švýcarsko – Maďarsko 1:0 (0:0, 1:0, 0:0)\n\n11. února 1938 (15:00) – Praha (Zimní stadion Štvanice) \nBranky Švýcarska: 17. Richard Torriani\nBranky Maďarska: nikdo\nRozhodčí: Martin (GER), Ališ (TCH)\nVyloučení: 2:5\n\nŠvýcarsko: Hirtz – Badrutt, Geromini – Ferdinand Cattini, Hans Cattini, Torriani – Kessler Charly, Lohrer, Kessler Herbert.\n\nMaďarsko: Hircsák – Barcza, Hubay – Jeney, Miklós, Róna – Helmeczi, Háray, Szamosi.\n\n11. února 1938 (21:30) (následně po utkání V. Británie – Německo) – Praha (Zimní stadion Štvanice)\nBranky Litvy: 11. Vytautas Ilgūnas\nBranky Rumunska: nikdo\nRozhodčí: Saue (EST), Kladrubský (TCH)\nVyloučení: 0:2\n\nLitva: Mačius – B. Kuzmickas, A. Kuzmickas – Klimas, Ilgūnas, Grigalauskas – Bačinskas, Jocius, Karalius.\n\nRumunsko: Fluieras – Biro, Anastaziu – Tico, Botez, Bugaru – Suc, Panenca, Sadowski.\n\n12. února 1938 (15:00) – Praha (Zimní stadion Štvanice)\nBranky Švýcarska: 11. Ferdinand Cattini, 14. Richard Torriani, 27. Herbert Kessler, 36. Herbert Kessler, 36. Heini Lohrer, 39. Ferdinand Cattini, 41. Richard Torriani, 41. Hans Cattini\nBranky Rumunska: 24. Alexandru Hugaru\nRozhodčí: Martin (GER), Josek (TCH)\nVyloučení: 1:2\n\nŠvýcarsko: Hirtz – Badrutt, Franz Geromini – Ferdinand Cattini, Hans Cattini, Torriani – Charly Kessler, Lohrer, Herbert Kessler.\n\nRumunsko: Maescius – Biro, Anastaziu – Tanase, Botez, Theodorescu – Suc, Panenca, Bugaru.\n\n12. února 1938 (9:30) – Praha (Zimní stadion Štvanice)\nBranky Polsko: 2. Zbigniew Kasprzak, 3.a 8. Andrzej Wolkowski, 32. Wladyslaw Król, 33. Mieczyslaw Burda, 34. Andrzej Wolkowski, 40. Karol Marchewczyk, 44. Wladyslaw Król\nBranky Litvy: 39. ??? Jocius\nRozhodčí: Kladrubský, Krásl (TCH)\n\nPolsko: Stogowski – Ludwiczak, Kasprczak – Marchewczyk, Wolkowski, Kowalski – Burda, Zielinski, Król – Michalík.\n\nLitva: Mačius – B. Kuzmickas, A. Kuzmickas – Klimas, Ilgūnas, Grigalauskas – Bačinskas, Jocius, Karalius.\n\n13. února 1938 (9:30) – Praha (Zimní stadion Štvanice)\nBranky Polska: 14. Mieczyslaw Burda, 21. Wladyslaw Król, 27. Edmund Zielinski\nBranky Rumunska: nikdo\nRozhodčí: Saue (EST), Hermann (TCH)\nVyloučení: 2:1\n\nPolsko: Stogowski – Kasprczak, Ludwiczak – Marchewczyk, Wolkowski, Kowalski – Burda, Król, Zielinski – Przedpelski.\n\nRumunsko: Fluieras – Anastaziu, Biro – Botez, Sadowski, Tico - Suc, Bugaru, Panenca.\n\n13. února 1938 (11:00) (následně po utkání Polsko – Rumunsko) – Praha (Zimní stadion Štvanice)\nBranky Maďarska: 2. Sándor Miklós, 4. László Róna, 26. a 27. Sándor Miklós, 28. László Róna, 29. György Margó, 33. a 34. László Róna, 34. Ferenc Szamósi, 42. Sándor Miklós\nBranky Litvy: 44. E. Bačinskas\nRozhodčí: Fröhlich, Steigenhöfer (TCH)\n\nMaďarsko: Hircsák – Bekésy, Hubay – Jeney, Miklós, Róna – Helmeczi, Háray, Szamosi – Margó.\n\nLitva: Mačius – B. Kuzmickas, A. Kuzmickas – Klimas, Jocius, Grigalauskas – Bačinskas, Karalius, Hofmanas – Matulevičus.\n\n14. února 1938 (9:00) – Praha (Zimní stadion Štvanice)\nBranky Švýcarska: 1. a 3. Hans Cattini, 3. Ferdinand Cattini, 6. a 7. Herbert Kessler, 10. a 11. Richard Torriani, 12. Hans Cattini, 13. Ferdinand Cattini, 18. Ferdinand Cattini, 27. Heini Lohrer, 32. a 35. Ferdinand Cattini, 36. Heini Lohrer, 37. Franz Geromini\nBranky Litvy: nikdo\nRozhodčí: Sachs (POL), Saue (EST)\nVyloučení: 0:2\n\nŠvýcarsko: Hirtz – Badrutt, Geromini – Ferdinand Cattini, Hans Cattini, Torriani – Charly Kessler, Lohrer, Herbert Kessler.\n\nLitva: Mačius – Kuzmickas A., Grigalauskas - Klimas, Jocius, Dornas – Bačinskas, Karalius, Hofmanas - B. Kuzmickas.\n\n14. února 1938 (21:30) (následně po utkání Německo – USA) – Praha (Zimní stadion Štvanice)\nBranky Polska: 9. Herbert Urson, 26. Andrzej Wolkowski, 41. Wladyslaw Król\nBranky Maďarska: nikdo\nRozhodčí: Kraatz (SUI), Fröhlich (TCH)\nVyloučení: 0:2\n\nPolsko: Stogowski – Kasprczak, Ludwiczak – Wolkowski, Urson, Kowalski – Zielinski, Burda, Król – Przedpolski.\n\nMaďarsko: Hircsák – Barcza, Margó – Jeney, Miklós, Helmeczy – Háray, Szamosi, Ördödi.\n\n15. února 1938 (9:30) – Praha (Zimní stadion Štvanice)\nBranky Maďarska: 2x László Róna, Sándor Miklós\nBranky Rumunska: Anton Panenca\nRozhodčí: Sachs (POL), Ališ (TCH)\n\nMaďarsko: Hircsák – Barcza, Békesi – Jeney, Róna, Miklós – Ördödi, Háray, Palfalvi.\n\nRumunsko: Fluieras – Anastaziu, Biro – Suc, Panenca, Bugaru – Tico, Botez, Sadowski – Tomovici.\n\n15. února 1938 (15:00) (následně po utkání USA – Velká Británie) – Praha (Zimní stadion Štvanice)\nBranky Švýcarska: 1. Ferdinand Cattini, 12. Ferdinand Cattini, 14. Richard Torriani, 22. Heini Lohrer, 39. Charly Kessler, 39. Herbert Kessler, 40. Herbert Kessler\nBranky Polska: 34. Karol Marchewczyk\nRozhodčí: Martin (GER), Kladrubský (TCH)\nVyloučení: 1:0\n\nŠvýcarsko: Hirtz – Badrutt, Geromini – Torriani, Ferdinand Cattini, Hans Cattini – Charly Kessler, Lohrer, Herbert Kessler - Heller.\n\nPolsko: Tarlowski – Ludwiczak, Kasprczak – Marchewczyk, Przedpolski, Urson – Andrzejevski, Michalik, Król - Wolkowski\n\n Lotyšsko – Norsko 3:1 (1:0, 0:1, 0:0 – 2:0 pp)\n\n11. února 1938 (16:30) (následně po utkání Švýcarsko – Maďarsko) – Praha (Zimní stadion Štvanice)\nBranky Lotyšska: 5. Ludvigs Putniņš, 54. Edgars Klāvs, 54. Edgars Klāvs\nBranky Norska: 30. Knut Bogh\nRozhodčí: Reisenzahn (TCH), Lator (HUN)\nVyloučení: 0:1\n\nLotyšsko: Lapainis – Vedejs, Paegle – Petersons, Petrovskis, Klavs – Zilpauss, Putnins, Blukis.\n\nNorsko: Heinrichsen – Jensen, Narvestad – Eisenhardt, Larsen, Bogh – Buran, Skalleberg, Linnes.\n\n11. února 1938 (20:00) – Praha (Zimní stadion Štvanice)\nBranky Velké Británie: 40. Jimmy Kelly\nBranky Německa: nikdo\nRozhodčí: Poplimont (BEL), Krásl (TCH)\nVyloučení: 1:1\n\nVelká Británie: Foster – Wyman, Dailley – Davey, Chappell, Halford – Archer, Stinchcombe, Kelly – Ridley.\n\nNěmecko: Egginger – Wild, Tobien – Lang, Strobl, Schenk – R. Kessler, Schmiedinger, Schibukat – Wiedemann.\n\n12. února 1938 (11:00) (následně po utkání Polsko – Litva) – Praha (Zimní stadion Štvanice)\nBranky USA: 23. Hugh Young\nBranky Lotyšska: nikdo\nRozhodčí: Sachs (POL), Fröhlich (TCH)\nVyloučení: 1:2\n\nUSA: Cosby – Wagnild, Van – Quirk, Bogue, Charest – Young, Dondi, Lemieux.\n\nLotyšsko: Lapainis Rudolfs – Vedejs Lukasis, Paegle Karlis – Petersons, Petrovskis Alberts, Klavs – Zilpaus, Putnins, Blukis Reinis.\n\n12. února 1938 (21:30) (následně po utkání ČSR – Rakousko) – Praha (Zimní stadion Štvanice)\nBranky Velké Británie: 7. John Davey, 11. Gordon Dailley, 21. Jimmy Kelly, 33. John Davey, 40. John Davey, 41. Alexander Chappell, 42. Alexander Chappell, 44:59. Archibald Stinchcombe\nBranky Norska: nikdo\nRozhodčí: Kraatz (SUI), Krásl (TCH)\nVyloučení: 0:1\n\nVelká Británie: Foster – Wyman, Dailley – Archer, Stinchcombe, Kelly – Davey, Chappell, Halford (Ridley).\n\nNorsko: Heinrichsen – Narvestad – Eisenhardt, Larsen, Bogh – Buran, Skalleberg, Linnes.\n\n13. února 1938 (21:30) (následně po utkání ČSR – Švédsko) – Praha (Zimní stadion Štvanice)\nBranky USA: 1. Art Bogue, 4. Ralph Dondi, 8. Art Bogue, 13. George Quirk, 31. George Quirk, 33. a 44. Larry Charest\nBranky Norska: Kaare Hansen\nRozhodčí: Ališ, Fröhlich (TCH)\n\nUSA: Cosby – Hutchinson, Van - Wagnild, Quirk, Bogue – Charest, Lemieux, Dondi – Youn.\n\nNorsko: Heinrichsen – Jensen, Eisenhardt – Narvestad, Buran, Skalleberg – Hansen, Larsen, Bogh – Linnes.\n\n13. února 1938 (16:30) (následně po utkání Kanada – Rakousko) – Praha (Zimní stadion Štvanice)\nBranky Německa: 20. Herbert Schibukat\nBranky Lotyšska: nikdo\nRozhodčí: Kraatz (SUI), Saue (EST)\nVyloučení: 2:3\n\nNěmecko: Hoffmann – Jaenecke, Tobien – Ball, Schibukat, Kuhn - R. Kessler, Schmiedinger, Wiedemann – Schenk.\n\nLotyšsko: Lapainis – Vedejs, Paegle – Petersons, Petrovskis, Klavs – Blukis, Putnins, Zilpaus – Auzins.\n\n14. února 1938 (16:30) (následně po utkání Švýcarsko – Litva) – Praha (Zimní stadion Štvanice)\nBranky Velké Británie: 2. John Davey, 21. John Davey, 29. Alexander Archer, 32. Alexander Chappell, 41. John Davey\nBranky Lotyšska: 36. Ludvigs Putniņš\nRozhodčí: Minder (HUN), Ženíšek (TCH)\n\nVelká Británie: Foster – Wyman, Dailley – Ridley, Davey, Chappell – Archer, Stinchcombe, Kelly – Wilson.\n\nLotyšsko: Lapainis Rudolfs – Vedejs Lukasis, Paegle Karlis – Petersons, Petrovskis, Klavs – Zilpaus, Putnins, Blukis Reinis.\n\n14. února 1938 (15:00) – Praha (Zimní stadion Štvanice)\nBranky USA: 14. Larry Charest\nBranky Německa: nikdo\nRozhodčí: Kraatz (SUI), Kolář (TCH)\nVyloučení: 1:1\n\nUSA: Cosby – Wagnild, Van – Quirk, Bogue, Charest – Lemieux, Dondi, Young – Hutchinson\n\nNěmecko: Egginger – Jaenecke, Tobien – Lang, Strobl, Schenk – Kessler, Schubikat, Kuhn – Wiedemann.\n\n15. února 1938 (11:00) (následně po utkání Maďarsko – Rumunsko) – Praha (Zimní stadion Štvanice)\nBranky Německa: 2x Gustav Jaenecke, Karl Wild, Hans Lang, Alois Kuhn, Walter Schmidinger, Georg Strobl, Rudi Ball\nBranky Norska: nikdo\nRozhodčí: Fröhlich, Reisenzahn (TCH)\nVyloučení: 0:1\n\nNěmecko: Hoffmann – Jaenecke, Wild – Lang, Strobl, Schenk – Kessler, Ball, Schmidinger – Kuhn.\n\nNorsko: Fjeld – Jensen, Narvestad – Hansen, Larsen, Bogh – Linnes, Skalleberg, Buran – Eisenhardt, Heinrichsen.\n\n15. února 1938 (15:00) – Praha (Zimní stadion Štvanice)\nBranky Velké Británie: 40. John Davey\nBranky USA: 19. Art Bogue\nRozhodčí: Sachs (POL), Poplimont (BEL)\nVyloučení: 1:1\n\nVelká Británie: Foster – Stinchcombe, Dailley – Chappell, Archer, Kelly - Davey, Wyman.\n\nUSA: Cosby – Wagnild, Van – Quirk, Bogue, Charest – Lemieux, Dondi, Young – Hutchinson.\n\n Kanada – Švédsko 3:2 (1:0, 1:2, 1:0)\n\n12. února 1938 (16:30) (následně po utkání Švýcarsko – Rumunsko) – Praha (Zimní stadion Štvanice)\nBranky Kanady: 5. Jimmy Russell, 26. Percy Allen, 43. Percy Allen\nBranky Švédska: 21. Stig Emanuel Andersson, 28. Stig Emanuel Andersson\nRozhodčí: Poplimont (BEL), Lator (HUN)\nVyloučení: 4:0\n\nKanada: Coulter – Portland, Godfrey – McReavy, Heximer, Allen – Bruce, Russell, Chipman – Marshall.\n\nŠvédsko: Svanberg – Nilsson, Bergqvist – Olle Andersson, Eriksson, Engberg – Johansson, Stig Andersson, Hellman – Forsström.\n\n12. února 1938 (20:00) – Praha (Zimní stadion Štvanice) \nBranky Československa: 44:25 Oldřich Kučera\nBranky Rakouska: nikdo\nRozhodčí: Sachs (POL), Minder (HUN)\nVyloučení: 1:2\n\nČSR: Modrý – Pácalt, Pušbauer – Troják, Maleček, Kučera – Pergl, Cetkovský, Císař (Michálek).\n\nRakousko: Wurm – Vojta, Csöngei – Kirchberger, Novak, Demmer – Tatzer, Stertin, Schneider (Feistritzer).\n\n13. února 1938 (15:00) – Praha (Zimní stadion Štvanice)\nBranky Kanady: 6. Jimmy Russell, 21. Percy Allen, 40. Pat McReavy\nBranky Rakouska: nikdo\nRozhodčí: Sachs (POL), Poplimont (BEL)\nVyloučení: 5:3\n\nKanada: Coulter – Godfrey, Portland – Heximer, McReavy, Allen – Russell, Chipman, Bruce – Marshall.\n\nRakousko: Wurm – Vojta, Csöngei – Kirchberger, Novak, Demmer – Zehetmaier, Schneider, Tatzer – Feistritzer.\n\n13. února 1938 (20:00) – Praha (Zimní stadion Štvanice)\nRozhodčí: Sachs (POL), Poplimont (BEL)\nVyloučení: 0:6\n\nČSR: Modrý – Pácalt, Pušbauer – Troják, Maleček, Kučera – Cetkovský, Zd. Jirotka, D. Jirotka – Pergl.\n\nŠvédsko: Svanberg – Nilsson, Bergquist – Engberg, Åke Eriksson, O. Andersson – Forström, Stig Andersson, R. Johansson - Åke Andersson,\n\n15. února 1938 (20:00) – Praha (Zimní stadion Štvanice)\nBranky Československa: nikdo\nBranky Kanady: 6. Gordie Bruce, 12. Percy Allen, 40. Reg Chipman\nRozhodčí: Poplimont (BEL), Sachs (POL)\n\nČSR: Modrý – Pácalt, Pušbauer –Troják, Maleček, Kučera – Cetkovský, Pergl, Císař – Michálek.\n\nKanada: Coulter – Godfrey, Portland – Heximer, McReavy, Allen – Russell, Chipman, Bruce – Marshall.\n\n15. února 1938 (21:30) – Praha (Zimní stadion Štvanice) \nBranky Švédska: 18. Olle Andersson\nBranky Rakouska: 15. Friedrich Demmer\nRozhodčí: Fröhlich (TCH), A. Geromini (SUI)\nVyloučení: 2:1\n\nŠvédsko: Svanberg – Nilsson, Bergquist – Engberg, Åke Andersson, Eriksson – Forström, Andersson Stig, O. Andersson – Johansson.\n\nRakousko: Wurm – Vojta, Csöngei – Feistritzer, Novak, Demmer – Schneider, Stertin, Tatzer – Kirchberger.\n\n Československo – USA 2:0 (0:0, 1:0, 1:0)\n\n16. února 1938 (20:00) – Praha (Zimní stadion Štvanice)\nBranky Československa: 27. Alois Cetkovský, 35. František Pergl\nBranky USA: nikdo\nRozhodčí: Martin (GER), Sachs (POL)\nVyloučení: 1:2\n\nČSR: Modrý – Pácalt, Michálek – Troják, Maleček, Kučera – Cetkovský, Pergl, Císař – Z. Jirotka.\n\nUSA: Cosby – Van, Wagnild – Quirk, Bogue, Charest – Lemieux, Dondi, Young,\n\n17. února 1938 (20:00) – Praha (Zimní stadion Štvanice)\nBranky Švýcarska: 42. Ferdinand Cattini\nBranky USA: nikdo\nRozhodčí: Martin (GER), Sachs (POL)\nVyloučení: 0:1\n\nŠvýcarsko: Hirtz – Badrutt, Franz Geromini – Torriani, Ferdinand Cattini, Hans Cattini – Charly Kessler, Lohrer, Herbert Kessler.\n\nUSA: Cosby - Wagnild, Van – Quirk, Bogue, Charest – Young, Dondi, Lemieux.\n\n18. února 1938 (20:00) (následně po utkání Kanada – Maďarsko) – Praha (Zimní stadion Štvanice\nBranky Československa: 21. Ladislav Troják, 51. Oldřich Kučera, 54. Ladislav Troják\nBranky Švýcarska: 11. Richard Torriani, 50. Ferdinand Cattini\nRozhodčí: Kreisel (GER), Sachs (POL)\nVyloučení: 0:2\n\nČSR: Modrý – Pácalt, Michálek – Troják, Maleček, Kučera – Pergl, Cetkovský, Císař.\n\nŠvýcarsko: Hirtz – Badrutt, Franz Geromini – Torriani, Ferdinand Cattini, Hans Cattini – Charly Kessler, Lohrer, Herbert Kessler – Albert Geromini.\n\n Švédsko – Polsko 1:0 (0:0, 0:0, 1:0)\n\n16. února 1938 (15:00) – Praha (Zimní stadion Štvanice)\nBranky Švédska: 40. Holger Engberg\nBranky Polska: nikdo\nRozhodčí: A. Geromini (SUI), Fröhlich (TCH)\nVyloučení: 1:1\n\nŠvédsko: Svanberg – Nilsson, Bergquist – Engberg, Åke Andersson, Eriksson – Forström, Stig Andersson, O. Andersson – Johansson.\n\nPolsko: Stogowski – Ludwiczak, Kasprczak – Marchewczyk, Wolkowski, Kowalski – Zielinski, Burda, Urson – Król.\n\n17. února 1938 (následně po utkání USA – ČSR) – Praha (Zimní stadion Štvanice)\nBranky Velké Británie: 30. Archibald Stinchcombe, 32. Alexander Archer, 34. John Davey\nBranky Švédska: 19. Olle Andersson, 41. Stig Emanuel Andersson\nRozhodčí: Poplimont (BEL), Kraatz (SUI)\nVyloučení: 3:3\n\nVelká Británie: Foster – Wyman, Dailley – Davey, Archer, Kelly – Halford, Stinchcombe, Chappell – Wilson.\n\nŠvédsko: Svanberg – Nilsson, Bergquist – Åke Andersson, Engberg, Eriksson – O. Andersson, Forström, Stig Andersson – Jansson.\n\n18. února 1938 (15:00) – Praha (Zimní stadion Štvanice)\nBranky Velké Británie: 2. Archibald Stinchcombe, 8. Alexander Archer, 14. Gordon Dailley, 16. Jimmy Kelly, 17. Archibald Stinchcombe, 21. Jimmy Kelly, 30. John Davey\nBranky Polska: 6. Andrzej Wolkowski\nRozhodčí: Poplimont (BEL), Kladrubský (TCH)\nVyloučení: 3:3\n\nVelká Británie: Foster – Wyman, Dailley – Archer, Stinchcombe, Kelly – Davey, Chappell, Halford – Ryddley, Woozley.\n\nPolsko: Stogowski – Ludwiczak, Kasprczak – Marchewczyk, Wolkowski, Kowalski – Król, Zielinski, Urson – Burda.\n\n\n Kanada – Německo 3:2 (1:1, 0:1, 1:0 – 1:0 pp)\n\n16. února 1938 (15:00) – Praha (Zimní stadion Štvanice)\nBranky Kanady: 12. Percy Allen, 45. Gordie Bruce, 47. Johnny Godfrey\nBranky Německa: 11. Rudolf Tobien, 17. Rudi Ball\nRozhodčí: Poplimont (BEL), Sachs (POL)\nVyloučení: 1:2\n\nKanada: Coulter – Portland, Godfrey – Heximer, McReavy, Allen – Bruce, Chipman, Russell – Marshall.\n\nNěmecko: Hoffmann – Tobien, Wild – Wiedemann, Strobl, Lang – Schibukat, Ball, Kessler – Schenk.\n\n17. února 1938 (následně po utkání Švýcarsko – USA) – Praha (Zimní stadion Štvanice)\nBranky Německa: 19. Georg Strobl\nBranky Maďarska: nikdo\nRozhodčí: Kraatz (SUI), A. Geromini (SUI)\nVyloučení: 0:1\n\nNěmecko: Egginger – Jaenecke, Tobien - Lang, Strobl, Schenk – Kessler, Schibukat, Schmidinger – Ball.\n\nMaďarsko: Hircsák – Barcza, Jeney – Háray, Miklós, Róna – Palfalvi, Margó, Szamosi – Helmeczy, Hubay.\n\n18. února 1938 (16:30) – Praha (Zimní stadion Štvanice)\nBranky Kanady: 6. Roy Heximer\nBranky Maďarska: 15. László Róna\nRozhodčí: Poplimont (BEL), A. Geromini (SUI)\nVyloučení: 4:0 z toho Russel na 5 minut.\n\nKanada: Coulter – Portland, Godfrey – Heximer, McReavy, Allen – Bruce, Chipman, Russell – Marshall.\n\nMaďarsko: Hircsák – Jeney, Barcza – Háray, Miklós, Róna – Palfalvi, Margó, Szamosi – Hubay.\n\n Kanada – Německo 1:0 (0:0, 0:0, 1:0)\n\n19. února 1938 – (následně po utkání Švýcarsko – Švédsko) Praha (Zimní stadion Štvanice)\nBranky Kanady: 38. Gordie Bruce\nBranky Německa: nikdo\nRozhodčí: Poplimont (BEL), Sachs (POL)\nVyloučení: 1:1\n\nKanada: Coulter – Portland, Godfrey – Heximer, McReavy, Allen – Bruce, Chipman, Russell – Marshall.\n\nNěmecko: Hoffmann – Jaenecke, Tobien - Lang, Strobl, Schenk – Kessler, Ball, Schibukat – Wiedemann, Schmidinger.\n\n19. února 1938 (20:00) – Praha (Zimní stadion Štvanice)\nBranky Velké Británie: 35. Archibald Stinchcombe\nBranky Československa: nikdo\nRozhodčí: Poplimont (BEL), Sachs (POL)\nVyloučení: 0:2\n\nČSR: Modrý – Pácalt, Pušbauer – Troják, Maleček, Kučera – Cetkovský, Pergl, Císař.\n\nVelká Británie: Foster – Wyman, Dailley – Davey, Chappell, Halford – Archer, Stinchcombe, Kelly – Woozley.\n\n Kanada – Velká Británie 3:1 (3:1, 0:0, 0:0)\n\n20. února 1938 – Praha (Zimní stadion Štvanice)\nBranky Kanady: 5. Reg Chipman, 6. Pat McReavy, 14. Johnny Godfrey\nBranky Velké Británie: 9. John Davey\nRozhodčí: Poplimont (BEL), Sachs (POL)\nVyloučení: 2:2\n\nKanada: Coulter – Portland, Godfrey – Heximer, McReavy, Allen – Bruce, Chipman, Russell – Marshall.\n\nVelká Británie: Foster – Wyman, Dailley – Davey, Chappell, Halford – Archer, Stinchcombe, Kelly – Woozley.\n\n Československo - Německo 3:0 (1:0, 2:0, 0:0)\n\n20. února 1938 – Praha (Zimní stadion Štvanice)\nBranky Československa: 4. Alois Cetkovský, 25. Josef Maleček, 28. Ladislav Troják\nBranky Německa: nikdo\nRozhodčí: Sachs (POL), Minder (HUN)\nVyloučení: 2:1\n\nČSR: Modrý – Pácalt, Pušbauer, Michálek – Troják, Maleček, Kučera – Cetkovský, Z. Jirotka, Císař – D. Jirotka.\n\nNěmecko: Egginger – Wild, Tobien – Schenk, Strobl, Lang – Wiedemann, Ball, Schibukat – Kuhn.\n\n Švédsko – Švýcarsko 2:0 (1:0, 0:0, 1:0)\n\n19. února 1938 (15:00) – Praha (Zimní stadion Štvanice)\nBranky Švédska: 4. Holger Engberg, 36. Stig Emanuel Andersson\nBranky Švýcarska: nikdo\nRozhodčí: Kreisl (GER), Fröhlich (TCH)\nVyloučení: 1:0\n\nŠvédsko: Svanberg – Nilsson, Bergquist – Engberg, Åke Andersson, Eriksson – Forström, O. Andersson, Stig Andersson – Hellman.\n\nŠvýcarsko: Künzler – Badrutt, Franz Geromini – Torriani, Ferdinand Cattini, Hans Cattini – Charly Kessler, Lohrer, Herbert Kessler – Albert Geromini, Heller.\n\n Kanada (Sudbury Wolves)\nBrankář: John Coulter, Mel Albright.\nObránci: Johnny Godfrey, Buster Portland.\nÚtočníci: Percy Allen, Pat McReavy, Roy Heximer, Gordie Bruce, Reg Chipman, Jimmy Russell, Jack Marshall, Glen Sutherland, Archie Burn.\nTrenér: Max Silverman.\n\n Velká Británie\nBrankář: James Foster, Reg Merrifield.\nObránci: Robert Wyman, Gordon Dailley, Ronnie Wilson, Pete Woolsey\nÚtočníci: John Davey, Alexander Archer, Jimmy Kelly, Pete Halford, Alexander Chappell, Archibald Stinchcombe, Art Ridley, John Gerald.\nTrenér: Percy Nicklin.\n\n Československo\nBrankáři: Bohumil Modrý, Antonín Houba.\nObránci: František Pácalt, Jaroslav Pušbauer, Jan Michálek.\nÚtočníci: Ladislav Troják, – Josef Maleček, Oldřich Kučera, František Pergl, Alois Cetkovský, Jaroslav Císař, Oldřich Hurych, Zdeněk Jirotka, Drahoš Jirotka.\nTrenér: Mike Buckna.\n\n4. Německo\nBrankáři: Wilhelm Egginger, Alfred Hoffmann.\nObránci: Gustav Jaenecke, Karl Wild, Rudolf Tobien.\nÚtočníci: Hans Lang, Georg Strobl, Alois Kuhn, Philipp Schenk, Roman Kessler, Walter Schmidinger, Anton Wiedemann, Rudi Ball, Herbert Schibukat.\nTrenér: Bobby Bell (CAN)\n\n5. Švédsko\nBrankáři: Arne Johansson, Kurt Svanberg.\nObránci: Sven Bergqvist, Axel Nilsson.\nÚtočníci: Olle Andersson, Stig Emanuel Andersson, Åke Andersson, Holger Engberg, Åke Erikson, Karl Forsström, Lennart Hellman, Folke Jansson, Ragnar Johansson.\nTrenér: Viking Harbom.\n\n6. Švýcarsko\nBrankáři: Arnold Hirtz, Albert Künzler.\nObránci: Franz Geromini, Christian Badrutt.\nÚtočníci: Charly Kessler, Heini Lohrer, Beat Ruedi, Richard Torriani, Hans Cattini, Ferdinand Cattini, Herbert Kessler, Albert Geromini. Otto Heller.\nTrenér: Ulrich von Sury.\n\n7. Maďarsko\nBrankáři: István Hircsák, Laszló Gati-Grozdics.\nObránci: Miklós Barcza, Pál Bekési-Bliesener, István Hubay-Hruby.\nÚtočníci: Zoltán Jeney, Sándor Miklós, László Róna, Béla Haray, György Margó, Frigyes Helméczy, Gyözö Ördödi, Jenö Pálfalvi, Ferenc Szamósi-Stoics.\nTrenéři: Frank Stapleford, Géza Lator.\n\n7. Polsko\nBrankáři: Józef Stogowski, Kazimierz Tarlowski.\nObránci: Zbigniew Kasprzak, Witalis Ludwiczak, Herbert Urson.\nÚtočníci: Karol Marchewczyk, Andrzej Wolkowski, Adam Kowalski, Mieczyslaw Burda, Edmund Zielinski, Wladyslaw Król, Wladyslaw Michalik, Henrik Przedpelski, Alfred Andrzejewski.\nTrenér: Przemyslaw Warmiński\n7. USA\nBrankáři: Gerry Cosby.\nObránci: Alfred Van, Spencer Wagnild, John Hutchinson.\nÚtočníci: Art Bogue, Dowling, Ralph Dondi, George Quirk, Larry Charest, Hugh Young, Ray Lemieux.\nTrenér (hrající): John Hutchinson.\n\n10. Lotyšsko\nBrankáři: Roberts Lapainis, Herberts Kušķis.\nObránci: Leonīds Vedējs, Kārlis Paegle, Augusts Ozols.\nÚtočníci: Edgars Klāvs, Ādolfs Petrovskis, Arvīds Pētersons, Roberts Bluķis, Ludvigs Putniņš, Kārlis Zilpaušs, Aleksejs Auziņš, Harijs Vītoliņš.\n\nLietuva-Praha-1938-02-11.jpg\n10. Litva\nBrankáři: A. Mačius, A. Gudaitis.\nObránci: Bronius Kuzmickas, Antanas Kuzmickas, Vladas Karalius.\nÚtočníci: Juozas Klimas, Vytautas Ilgūnas, Jurgis Grigalauskas, E. Bačinskas, Jocius, Vladas Karalius, Vladas Matulevičius, Stasys Vasaitis, A. Hofmanas, Vilhelmas Dornas (Wilhelm Dorn).\n\n10. Rakousko\nBrankáři: Josef Wurm, Karl Ördogh.\nObránci: Rudolf Vojta, Franz Csöngei\nÚtočníci: Karl Kirchberger, Oskar Nowak, Friedrich Demmer, Franz Zehetmayer, Hans Tatzer, Walter Feistritzer, Max Schneider, Hans Schneider, Hans Stertin.\nTrenér: Hans Weinberger.\n\n13. Rumunsko\nBrankáři: Emil Maesciuc, Gheorghe Fluieras.\nObránci: Paul Anastasiu, Laszló Biró, Comorosan.\nÚtočníci: Stefan Tomovici, Alexandru Hugaru, Alexandru Botez, Wilhelm Suck, Anton Panenca, Robert Sadowski, Constantin Tico, Alexandru Theodorescu, Radu Tanase.\n\n13. Norsko\nBrankáři: Ernst Heinrichsen, Hans Fjeld.\nObránci: Johan Narvestad, Hans Jensen, Rudolf Eisenhardt.\nÚtočníci: Eugen Skalleberg, Per Linnés, Ottar Buran, Johnny Larsen, Fjeldstadt,\nKnut Bogh, Kaare Hansen, Per Dahl.\n\n\n"}
{"id": "400074", "url": "https://cs.wikipedia.org/wiki?curid=400074", "title": "Fed Cup 2009 – zóna Evropy a Afriky", "text": "Fed Cup 2009 – zóna Evropy a Afriky\n\nZóna Evropy a Afriky je jednou ze tří oblastních zón Fed Cupu.\n\n\n15 týmů bylo rozděleno do tří skupin po 4 družstvech a jedné skupiny se 3 družstvy. 4 vítězové skupin bojovali o 2 volná místa v baráži o Světovou skupinu II. Týmy, které ve skupinách skončily na posledních místech, spolu hrály o udržení.\n\n\n\n\n6 týmů bylo rozděleno do dvou skupin. Vítězové skupin hráli o postup proti týmům umístěným na druhých místech skupin. Týmy, které skončily ve skupinách na třetích místech automaticky sestoupily do 3. skupiny pro rok 2010.\n\n\n\n11 týmů bylo rozděleno do dvou skupin, z nichž vítězové měli zajištěn přímý postup do 2. skupiny pro rok 2010.\n\n\nOficiální stránka Fed Cupu\n"}
{"id": "400075", "url": "https://cs.wikipedia.org/wiki?curid=400075", "title": "Ford C-MAX", "text": "Ford C-MAX\n\nFord C-MAX je vůz kategorie MPV nižší střední třídy vyráběný Fordem v německém městě Saarlouis pro Evropu od roku 2003. Je odvozen z vozu Ford Focus. V roce 2019 byla jeho výroba z důvodu klesajícího zájmu o vozy typu MPV ukončena.\n\n"}
{"id": "400077", "url": "https://cs.wikipedia.org/wiki?curid=400077", "title": "Kostel svatého Cyrila a Metoděje (Ostrava)", "text": "Kostel svatého Cyrila a Metoděje (Ostrava)\n\nKostel svatého Cyrila a Metoděje patří mezi nové kostely postavené na území města Ostravy. Nachází se v městském obvodě Pustkovec.\n\nSe stavbou započal porubský farář Josef Gazda na podzim roku 1997 a o rok později, 8. prosince 1998, byl kostel slavnostně vysvěcen biskupem Františkem Lobkowiczem. Kostel byl nejprve filiálním kostelem farnosti Ostrava–Poruba, avšak od 1. ledna 2007, kdy byla zřízena samostatná pustkovecká farnost, se stal farním kostelem.\n\nKostel je postaven na půdorysu řeckého kříže se čtyřmi dominantními prosklenými okenními plochami. Nad vchodem je jedno menší okno ve tvaru široké spáry ve tvaru srpku měsíce. Stěna za oltářem je prostá a obílená, dominantou je velká barokní polychromovaná řezba Krista. Kříž, na kterém visí, má ramena směřující nahoru, což je v křesťanství neobvyklé zejména proto, že stejný tvar má runa Algiz. Celý vnitřní prostor je světlý a vzdušný.\n\nZ dílny řezbáře Josefa Staňka z Bučovic pochází většina vnitřního vybavení kostela: socha Panny Marie, reliéf svatých Cyrila a Metoděje, Křížová cesta, reliéf pod oltářem znázorňující obětování Izáka, sedes s reliéfem zvěstování Páně, věčné světlo nad svatostánkem znázorňující hořící Mojžíšův keř, procesní kříž, stojany na svíce a paškál, víko na křtitelnici se sochou svatého Jana Křtitele i odkládací stůl na liturgické nádoby.\n\nZvony vyrobil v roce 1998 Josef Tkadlec z Halenkova. Největší zvon se jmenuje svatý Cyril a váží 220 kg, prostřední zvon je svatá Sylvie s vahou 150 kg a poslední zvon byl nazván svatý Metoděj a váží 100 kg. Zavěšeny jsou ve 24 m vysoké zvonici umístěné vedle budovy kostela.\n\n"}
{"id": "400078", "url": "https://cs.wikipedia.org/wiki?curid=400078", "title": "Světový pohár v jízdě na saních 2008/2009", "text": "Světový pohár v jízdě na saních 2008/2009\n\n32. ročník Světového poháru v jízdě na saních zahájil závod v rakouském Igls 29. listopadu 2008. Obhájcem posledního světového poháru byl\nItal Armin Zöggeler v mužích, Němka Tatjana Hüfner v ženách a dvojice Patric Leitner\nAlexander Reich reprezentující Německo.\n\n Igls, Rakousko\n"}
{"id": "400079", "url": "https://cs.wikipedia.org/wiki?curid=400079", "title": "Karel Tejkal", "text": "Karel Tejkal\n\nKarel Tejkal (*11. října 1937, Praha) je český rozhlasový novinář a publicista.\n\nVystudoval Filozofickou fakultu UK a od roku 1957 spolupracoval s Československým rozhlasem nejprve jako externí spolupracovník sportovní redakce. Později jako zaměstnanec prošel řadou rozhlasových pracovišť, v roce 1968 byl komentátorem politického dění. V roce 1967 vydala Univerzita Karlova jeho skripta \"Rozhlasové zpravodajství: K některým problémům rozhlasové specifičnosti\".\n\nPo utužení komunistického režimu z rozhlasu dobrovolně odešel. Vrátil se do sportovní sféry a psal metodické příručky pro podnik Sportpropag.\n\nV lednu 1990 se do rozhlasu vrátil, řídil pořad Dobré jitro a vytvořil řadu rozhlasových seriálů jako Naše století, Tisíc příběhů a Rádio na kolečkách.\n\nZa svou práci získal v roce 2008 novinářskou Cenu Ferdinanda Peroutky.\n\n"}
{"id": "400081", "url": "https://cs.wikipedia.org/wiki?curid=400081", "title": "John Kucera", "text": "John Kucera\n\nJohn Kucera (17. září 1984, Calgary, Kanada) je kanadský sjezdový lyžař, mistr světa ve sjezdu z roku 2009. Jeho rodiče, kteří pocházejí z Brna, emigrovali v roce 1980 z Československa do Kanady. John už se tedy narodil v Kanadě a považuje se za čistého Kanaďana, umí však mluvit plynně česky, i když se silným přízvukem.\n"}
{"id": "400083", "url": "https://cs.wikipedia.org/wiki?curid=400083", "title": "Method Man", "text": "Method Man\n\nClifford Smith (2. března 1971 na Long Islandu v New Yorku, USA), známý spíše jako Method Man, Mr. Meth, Johny Blaze, Tical, MZA atd., je americký rapper, producent, herec a člen hip hopového seskupení Wu-Tang Clan. Je také držitelem prestižní ceny Grammy.\n\nNarodil se 2. března 1971 na Long Islandu v New Yorku (spolu se dvěma sestrami, Terri a Missy) kde i vyrůstal střídavě mezi otcem a matkou v Staten Islandu. Mládí tohoto rappera je podobné jako u ostatních hip hopových zpěváků – ze školy byl vyhozen, vydělával si prodejem drog a podřadnými, špatně placenými pracemi. (*Po čase, kdy pracoval jako uklízeč na Soše Svobody se i věnoval kreslením komiksů.) Na začátku 90. let Meth zakládá spolu s dalšími 8 přáteli skupinu \"Wu-Tang Clan\". Po vydání debutového alba skupiny (v roce 1993) se Method Man jako první člen Wu-Tangu rozhodl vydal sólovou desku – \"Tical\" vyšlo roku 1994 u věhlasné rapové společnosti Def Jam. Toto CD se stalo velmi populární, prodalo se více jak milión kopií, umístilo se na 4. místě americké hitparády a Meth za něj získal platinovou desku. Píše se rok 1995 a hitparádam vévodí megahit \"I'll Be There For You/You Are All I Need To Get By\", na kterém se podílel jak Method Man, tak i \"Mary J. Blige\". Oba protagonisté byli za tento počin oceněni Grammy. Druhé album Method Mana, vydané roku 1998, se jmenuje \"Tical 2000: Judgement Day\". O rok později vydává se svým dlouholetým přítelem, rapperem \"Redmanem\" CD nazvané \"Blackout!\". Tito dva rappeři se spolu také objevují v hlavních rolích filmu \"Kdo hulí, ten umí (How High) \" z roku 2001. V roce 2004 vydává Meth album \"Tical O: The Prequel\" a od 2 roky později \"4:21...The Day After\".\n\n\nWu-Tang Clan\nRedman\n\nOstatní\n\nObjevil se v mnoha filmech a seriálech – jak v hlavní roli, tak i ve vedlejší. Zde je seznam těch nejzajímavějších snímků:\n\n"}
{"id": "400084", "url": "https://cs.wikipedia.org/wiki?curid=400084", "title": "Sušil", "text": "Sušil\n\nSušil je české příjmení:\n\n"}
{"id": "400085", "url": "https://cs.wikipedia.org/wiki?curid=400085", "title": "Řídicí vůz Bfbrdtn794 ČD", "text": "Řídicí vůz Bfbrdtn794 ČD\n\nŘídicí vůz řady Bfbrdtn (do 1. ledna 2009 řada 954) vznikl rekonstrukcí poštovního vozu řady Postw na osobní řídicí vůz. České dráhy je využívají především v soupravách s motorovými vozy řady 854. Rekonstrukce prvního vozu začala v roce 2004 (zprovozněn byl v roce 2006), od roku 2007 byly vozy modernizovány výhradně na řadu ABfbrdtn (původně 954.2).\n\nKe stavbě řídicích vozů řady Bfbrdtn byly použity nevyužívané čtyřnápravové poštovní vozy řady Postw (výrobce Vagónka Studénka), kterých mají ČD nadbytek (dodány v letech 1984 a 1985 v počtu 200 kusů). Z původních vozů řady Postw zůstal zachován rám se spřahovacím a narážecím ústrojím, podvozky a částečně i střecha, bočnice vozu byly upraveny vsazením oken a dveří. Další úpravy se týkaly čel vozů: jedno bylo upraveno na průchozí, shodné s vozy klasické stavby, na druhém čele vzniklo neprůchozí stanoviště strojvedoucího shodné s předním stanovištěm motorového vozu řady 854. Interiér vozu je rozdělen na zadní nástupní prostor, velkoprostorový oddíl pro cestující (se zásuvkami 230 V), přední nástupní prostor s kabinou WC, zavazadlový oddíl a kabinu strojvedoucího. Některé vozy jsou vybaveny také plošinou pro přepravu cestujících na vozíku.\n\nO vzniku řídicích vozů řady 954 bylo rozhodnuto v roce 2004, kdy ČD podepsaly smlouvu se šumperskou firmou Pars nova na vznik prototypu. Uvažovaly se varianty přestavby nejen poštovních vozů řady Postw, ale i přípojných vozů řady Btn, tato varianta ale nebyla realizována. Práce na prvním prototypu se rozeběhly již ve druhé polovině roku 2004, na jaře 2005 ale byly přerušeny přednostním vývojem motorové jednotky řady 814. Stavba řídicího vozu byla obnovena v srpnu téhož roku a dokončený vůz 954.001 byl veřejnosti představen v červnu 2006, do provozu byl zařazen po různých zkouškách v září 2006. Do dubna 2007 jej následovalo dalších sedm vozů. Další vozy již byly rekonstruovány na řadu 954.2 (nyní ABfbrdtn).\n\nŘídicí vozy řady Bfbrdtn jsou určeny do vratných souprav s motorovými vozy řady 854, případně i vloženými vozy řad Bdtn a Bdtn; v praxi jsou však především využívány ve spojení s motorovými vozy řady 842. Všechny vozy řady Bfbrdtn jsou totiž v současnosti dislokovány v depu v Brně-Horních Heršpicích a s nimi jsou nasazovány zejména na zastávkové osobní vlaky z Brna do Moravského Krumlova a Miroslavi. Je možné jejich spojení i s řadou 843, které ale téměř nikdy nebylo využito, jelikož řada Bfbrdtn sloužila a slouží v depech, kde nejsou umístěny vozy řady 843. Prakticky byla zkoušena i komunikace a možnost provozu s upravenými lokomotivami řad 242 a 754, ale ani jedna z těchto variant nikdy nebyla pravidelně provozována.\n\n\n"}
{"id": "400091", "url": "https://cs.wikipedia.org/wiki?curid=400091", "title": "Jiří Kovtun", "text": "Jiří Kovtun\n\nJiří Kovtun (23. dubna 1927, Horinčevo – , Československo, Podkarpatská Rus, dnes Ukrajina – 8. září 2014, Praha) byl český básník, prozaik, historik a novinář.\n\nV roce 1946 odmaturoval na gymnáziu a až do roku 1948 studoval na Právnické fakultě UK, kde studia nedokončil, neboť po komunistickém převratu emigroval. Do února roku 1948 působil jako redaktor týdeníku Vývoj, přátelil se s jeho šéfredaktorem Pavlem Tigridem, s nímž ho spojovalo protikomunistické smýšlení. Když byl Vývoj zrušen, byl Kovtun také vyloučen ze Svazu novinářů. \nPřešel hranice u Znojma a emigroval do Rakouska. Krátce byl v utečeneckých táborech v Rakousku a Německu, kde směřoval do Frankfurtu nad Mohanem za Tigridem. V emigraci působil nejprve jako sociální pracovník v Německu a v Norsku. V letech 1951 až 1973 byl redaktorem Rádia Svobodná Evropa v Mnichově. V letech 1977 až 2000 pracoval jako specialista na českou a slovenskou problematiku v americké Knihovně Kongresu ve Washingtonu.\nKromě vlastní básnické a prozaické tvorby také přeložil několik děl významných ruských autorů jako jsou Boris Pasternak (\"Básně doktora Živaga\"), Josif Brodskij (\"Velká elegie\"), Alexandr Solženicyn (\"Řeč o pravdě\"), Osip Mandelštam (\"Topůrko pro kata\"). Překládal také z němčiny a angličtiny.\n\nV roce 1998 obdržel z rukou prezidenta ČR Václava Havla Řád Tomáše Garrigua Masaryka III. třídy.\n\nZa svou práci získal v roce 2006 novinářskou Cenu Ferdinanda Peroutky.\n\nČestná medaile TGM, udělilo v roce 2000 Masarykovo demokratické hnutí\n\n\n"}
{"id": "400102", "url": "https://cs.wikipedia.org/wiki?curid=400102", "title": "Havajské království", "text": "Havajské království\n\nHavajské království byl stát rozkládající se na Havajských ostrovech mezi lety 1795–1893. Království bylo založeno náčelníkem Kamehamehou po dobytí většiny Havajských ostrovů v roce 1795 a připojením ostrova Kauai v roce 1810. Havajské království zaniklo v roce 1893 vlivem Spojených států, jež podporovaly vzbouřené plantážníky, a o rok později byla monarchie zrušena a na místo ní byla vyhlášena republika. Kromě stávajícího státu Havaj zahrnovalo království i Palmyru.\n\nV roce 1778 ostrovy objevil pro evropskou civilizaci James Cook. Během návštěvy Jamese Cooka na Havaji, abdikoval náčelník Havajských ostrovů. Během mocenských bojů o uvolněné místo a snahy Cooka byl Cook zabit. V následujícím období v letech 1780 až 1795 se v průběhu několika bitev podařilo ovládnout ostrovy náčelníku Kamehamehovi. Po ovládnutí ostrovů a násilném připojení ostrova Kauai v roce 1810 sjednotil všechny ostrovy v Havajské království a sebe prohlásil králem Kamehamehou I. (označovaným také jako Král Kamehameha Veliký - anglicky King Kamehameha the Great). Oficiální titul havajských králů zněl Král Havajských ostrovů.\n\nKrál Kamehameha III. vyslal diplomatické delegace do USA a Evropy, aby dosáhl oficiálního uznání Havajského království jako suverénního státu. 28. listopadu 1843 byla vydána společná Britsko-francouzská proklamace, podepsaná britskou královnou Viktorií a francouzským králem Ludvíkem Filipem, uznávající Havajské království jako nezávislý stát. To se tak stalo prvním mimoevropským státem pod domorodou vládou, který byl všeobecně uznán. Od té doby se také slaví 28. listopadu Den havajské nezávislosti.\n\nV roce 1872 zemřel bez dědice poslední havajský král Kamehameha V. z dynastie Kamehameha a králem byl zvolen jeho bratranec Lunalilo. Král Lunalilo však po roce také zemřel bez dědice, a tak se havajským králem stal Kalākaua, který byl v předchozí volbě jedním ze dvou kandidátů.\n\nNa Havajských ostrovech se usazovalo mnoho amerických plantážníků, misionářů a obchodníků. Proto také roce 1875 podepsala Havaj s USA vzájemnou obchodní dohodu, díky níž se cukrová třtina mohla do USA dovážet bezcelně a za dvanáct let bylo USA uděleno právo opevnit námořní základnu Pearl Harbor nedaleko Honolulu. Král Kalākaua byl za přispění Američanů v roce 1887 donucen vzdát se části svých pravomocí a ustanovit konstituční monarchii, kterou pak mohli američtí plantážnící snadno ovládnout. Jelikož však král se svou ženou neměl žádné děti, stala se po jeho smrti v roce 1891 havajskou královnou králova sestra Liliuokalani.\n\nKrátce před nástupem královny Liliuokalani zrušil McKinleyův sazebník obchodní výsady Havaje, neboť zrušil clo pro všechny země, které obchodovaly s cukrovou třtinou. To pochopitelně vadilo bílým plantážníkům, kteří v roce 1893 vyvolali vzpouru, která svrhla královnu Liliuokalani, a moci se chopil Výbor občanské bezpečnosti. Proamerické síly povolaly námořní pěchotu, aby podpořila převrat, přičemž výbor požadoval připojení k USA. Prezident Grover Cleveland, který nebyl zastáncem amerického expansionismu, ale vyslal na ostrovy komisaře, který dospěl k názoru, že svržení královny bylo protiprávním aktem a pro připojení Havaje k USA jsou jen přistěhovalci a plantážníci, a nikoli sami domorodí obyvatelé. Vzbouřenecká dočasná vláda ale odmítla Clevelandův návrh, aby se královna opět ujala vlády, a 4. července 1894 vyhlásila Havajskou republiku. V lednu 1895 se několik stovek loajálních royalistů pokusilo svrhnout nelegitimní republikánskou vládu, ale po pár dnech bylo povstání potlačeno. V roce 1898 americký Kongres schválil anexi Havaje.\n\n\"Dynastie Kamehameha\"\n\n\"Dynastie Kalaimamahu\"\n\n\"Dynastie Kalākaua\"\n\nPretendenti trůnu:\n\n\"Dynastie Kalākaua\"\n\"Dynastie Kawānanakoa\"\n\n"}
{"id": "400110", "url": "https://cs.wikipedia.org/wiki?curid=400110", "title": "Slečna Kristýna", "text": "Slečna Kristýna\n\nSlečna Kristýna je album hudební skupiny Psí vojáci. Obsahuje skladby ke stejnojmennému divadelnímu představení, které vzniklo na motiv knihy \"Slečna Kristýna\" rumunského spisovatele Mircei Eliada v brněnském studiu MARTA. Hra v režii Jana Šprincla a dramatizaci Marty Ljubkové měla premiéru 17. února 2002, samotná deska se scénickou hudbou vyšla v dubnu.\n\nPro Psí vojáky není hudba bez zpěvu typická, i když například na předchozím albu \"U sousedů vyje pes\" se také několik čistě instrumentálních skladeb objevilo. Ovšem hudbu k divadlu už si Psí vojáci (respektive Filip Topol a David Skála) zkusili, například v roce 1994 v Čechovově hře \"Racek\" v Divadle Na zábradlí.\n\n\n\n"}
{"id": "400113", "url": "https://cs.wikipedia.org/wiki?curid=400113", "title": "Life (časopis)", "text": "Life (časopis)\n\nLife mohou být tyto tři americké časopisy:\n\n\nČasopis Life má nezanedbatelné místo v historii fotožurnalistiky za svůj významný přínos v publikování obrazových zpráv.\n\nOd roku 1972 \"Life\" dvakrát přerušil své vydávání, dvakrát se opět vrátil, ale definitivně ukončil své vydávání 20. dubna 2007. Pod svou značkou pokračuje na internetu. Formát Life prodělal v roce 1936 velké změny: text byl zkrácen na pouhé titulky a na 50 stránkách byly tištěny obrázky. Časopis byl tištěn na silný křídový papír. Life předčil všechny firemní předpovědi, původní počet prvního vydání 380.000 výtisků za týden vzrostl na více než jeden milion o čtyři měsíce později.\n\nNa podzim roku 1935 začal spolupracovat na přípravách tohoto časopisu Alfred Eisenstaedt. S úplnou samozřejmostí do něho vnášel reportérský styl, běžný v Německu již několik let, avšak stále narážel na nepochopení. Po pár letech, konkrétně v září roku 1938, se podařilo Alfredu Eisenstaedtovi prolomit vlnu nesouhlasu. Napomohl tomu vznik londýnského časopisu \"Picture Post\", jehož obrazový redaktor Stefan Lorant a reportér Felix H. Man se spolu s Eisenstaedtem řadí k tvůrcům moderní fotoreportáže. Po tomto zlomovém okamžiku vytvořil Eisenstaedt ve službách časopisu \"Life\" až tisíc osm set reportáží, pomocí nichž poznaly miliony čtenářů život filmových hvězd, vědců, hudebníků, korunovaných hlav, ale i obyčejných lidí. Spolupráce s časopisem \"Life\" dala vzniknout portrétům např. Sophie Lorenové či Ernesta Hemingwaye. Po skončení druhé světové válce otiskl na titulní straně jeho fotografii \"Den vítězství na Times Square\".\n\nNejznámější autoři od roku 1936 byli mimo jiné:\n\n\n"}
{"id": "400116", "url": "https://cs.wikipedia.org/wiki?curid=400116", "title": "Benedetto Lorenzelli", "text": "Benedetto Lorenzelli\n\nBenedetto kardinál Lorenzelli (11. května 1853 – 15. září 1915) byl italský katolický duchovní, filosof, právník, diplomat a teolog, který byl v letech 1884 – 1893 rektorem české koleje v Římě.\n\nStudoval v semináři v Bologni, pak v Římě u sv. Apolináře, kde získal doktoráty z filosofie, teologie, kanonického a civilního práva. Na kněze byl vysvěcen v Bologni roku 1876. Byl tomistou a aristotelikem, patřil ke slavnému kruhu tomistů okolo papeže Lva XIII., působil jako profesor filosofie a dogmatické teologie na Propagandě a u sv. Apolináře.\n\nRoku 1889 jej Lev XIII. poslal s biretem pro kardinála Schönborna do Vídně, aby tak mohl být jako první rektor nově vytvořené české koleje v Římě (Bohemicum, pozdější Nepomucenum) představen císaři Františku Josefovi, který mu udělil řád železné koruny II. třídy Jako rektor české koleje působil v letech 1884 – 1893.\n\nPoté udělal Lorenzelli velmi rychlou diplomatickou kariéru: roku 1893 se stal internunciem v Haagu, 1897 nunciem v Mnichově, 1899 nunciem v Paříži a byl jím až do r. 1904, kdy stát přerušil diplomatické styky s Vatikánem.\n\nBiskupské svěcení přijal roku 1896 v Římě, na závěr diplomatické kariéry byl roku 1904 jmenován arcibiskupem v Lucce, r. 1910 abdikoval.\n\nV konzistoři 15. dubna 1907 jej papež Pius X. jmenoval kardinálem titulu Santa Croce in Gerusalemme. Od února 1914 až do své smrti byl prefektem Posvátné kongregace pro studium. Účastnil se konkláve roku 1914, na němž byl zvolen papež Benedikt XV. a vzhledem k tomu, že se osobně zasadil o jeho zvolení, stal se papežovým blízkým spolupracovníkem.\n\nJe autorem řady pojednání z tomistické filosofie a dvousvazkové příručky křesťanské filosofie. Až do své smrti byl v intenzivním písemném styku s Mons. Františkem Zapletalem, jehož poznal v době rektorského působení v Bohemicu a jenž byl jeho blízkým přítelem. Českou kolej podporoval během celé své kariéry, pamatoval na ni i v závěti.\n\nZemřel ve věku 62 let roku 1915 a je pohřben v kapli Bolestné Panny Marie v katedrále v San Miniatu.\n\n\n\n"}
{"id": "400119", "url": "https://cs.wikipedia.org/wiki?curid=400119", "title": "Binární soubor", "text": "Binární soubor\n\nBinární soubor je v informatice počítačový soubor, který obsahuje jakákoliv data, která jsou následně zpracovávána počítačovým programem. Obsahem souboru jsou čísla v binární soustavě (řetězec nul a jedniček), která reprezentují jistým způsobem uloženou informaci, což může být zvuk, obrázek, video, ale i formátovaný text, databáze a podobně. Při čtení binárního souboru je proto nutné vědět, jak uložená data interpretovat.\n\nOpakem binárních dat je textový soubor, ve kterém jednotlivé byty, dvojice bytů nebo posloupnosti bytů mají význam znaků v určité znakové sadě. \n\nBinární soubor je označení pro data, která je nutné po přečtení nějakým způsobem interpretovat. Data mohou být uložena jinak, než ve formě řady za sebou uložených bajtů (osm bitů) a při jejich čtení je nutné je správně interpretovat.\n\nPokusíme-li se zobrazit uložený zvuk jako obrázek, zobrazíme nejspíše chaotickou změť bodů, která nevytváří rozumný obrázek (platí samozřejmě i obráceně). Proto binární soubory někdy obsahují hlavičku (záhlaví), která uložená data popisuje (tzv. metadata). Pomocí formátu záhlaví lze pak obvykle zjistit, jaká data jsou v souboru uložena. Například EXE soubory začínají dvěma charakteristickými znaky (MZ, NE, LE, NX, PE). V unixových systémech existuje nástroj file, který podle těchto charakteristických znaků dokáže určit, jaká data jsou v souboru uložena.\n\nZa hlavičkou následují vlastní data obsažená v binárním souboru. Jejich organizace je závislá na tom, jak je příslušný program zapisuje (a čte). U některých formátů je všeobecně známo, jakou mají strukturu, u jiných to známé být nemusí, případně to ani není nutné (jsou-li k dispozici nástroje, které umí binární soubor zpracovat, prohlížet a upravovat).\n\nData mohou být čtena po jednotlivých bajtech, ale i po více bajtech nebo naopak po jednotlivých bitech. Mohou být interpretována jako text, obraz, zvuk a podobně.\n\nMezi binární soubory se známým formátem patří multimediální soubory (například GIF, JPEG, MPEG, …), spustitelné soubory (EXE, ELF, …) a další. Formát souborů pro uchování dokumentů textového editoru Microsoft Word (.DOC) je převážně známý, avšak jeho interpretace přesto není dokonalá, protože význam jednotlivých údajů je jen odhadován (viz otevírání těchto souborů v OpenOffice.org).\n\nPři posílání binárních souborů pomocí e-mailu je nutné jejich obsah transformovat do textové podoby (Base64, Quoted-printable, Uuencoding a podobně), protože starší systémy pro přepravu elektronické pošty neumí přepravovat binární data. Konvertovaná podoba má však typicky větší délku, než původní binární data.\n\nMicrosoft Windows umožňuje při otevírání souboru specifikovat parametr systémového volání, který určuje, je-li soubor textový nebo binární. U souborů otevřených jako textové dochází k převodu konců řádků mezi dvojicí CR, LF na disku a LF v přečtených nebo zapisovaných datech. V Unixových systémech tento převod není potřeba, proto není nutné tyto režimy rozlišovat.\n\nPokud otevíráte binární soubor v textovém editoru, každá skupina osmi bitů bude typicky přeložená jako jeden znak. Uvidíte (pravděpodobně nelogicky) zobrazení textových znaků tak, jako by byl tento soubor otevřen v jiné aplikaci. Tato aplikace bude mít svůj vlastní význam pro každý bajt: je možné, že daná aplikace bude nakládat s každým bajtem jako s číslem, a pošle na výstup tok čísel v rozpětí 0 až 255. A nebo je možné, že bude interpretovat tato čísla v bajtech jako barvy, a zobrazí odpovídající obrázek. Jestliže se se samotným souborem nakládá jako s vykonavatelným a spustitelným souborem, tak se počítač pokusí interpretovat tento soubor jako sérii strojových instrukcí.\n\nNa čtení hexadecimálních (možné dokonce i decimálních) hodnot pro zodpovídající bajty binárního souboru se může použít hex editor. S bajty se nakládá stejně jako s jejich hexadecimálními hodnotami v hexadecimálním editoru.\n\n\n"}
{"id": "400120", "url": "https://cs.wikipedia.org/wiki?curid=400120", "title": "Théophile Gautier", "text": "Théophile Gautier\n\nThéophile Gautier (30. srpna 1811, Tarbes, Francie – 23. října 1872, Neuilly-sur-Seine, Francie) byl francouzský spisovatel, básník, dramatik a kritik.\n\nNarodil se v rodině royalistického úředníka v Tarbes v departmentu Hautes-Pyrénées. V roce 1814 se rodina přestěhovala do Paříže. Zde studoval na prestižních středních školách Lycée Louis-le-Grand a Lycée Charlemagne. Zde navázal přátelství s Gérardem de Nerval. Původně studoval tři roky malířství u Louis-Édouard Rioulta. Pétrus Borel a Gérard de Nerval jej představili Victoru Hugovi. Toto setkání jej vedlo k rozhodnutí stát se básníkem. Byl členem kroužku \"Le Petit-Cénacle\" (1829-1833), jehož členy byli Prosper Mérimée, Théophile Gautier, Gérard de Nerval, Philothée O'Neddy, Xavier Forneret, Charles Lassailly, kteří se scházeli v ateliéru sochaře Jehana Duseigneur. V únoru roku 1830 se zúčastnil jako jeden z hlavních organizátorů slavné premiéry Hugovy hry \"Hernani\" v divadle Comédie-Française (v den Hugových osmadvacátých narozenin) známé jako „Bitva o Hernaniho“. Tato hra byla manifestem nastupujícího romantismu proti zavedené klasicistní linii. Gautier byl přítelem řady romantiků, Charles Baudelaire mu věnoval své \"Květy zla\" (Les Fleurs du mal, 1857). Ve vlastní tvorbě se však nenechává romantismem omezovat a mísí ve svých pracích nejrůznější vlivy.\n\nV polovině třicátých let se jeho rodiče odstěhovali do Passy. Gautier, který žil se svými přáteli bohémským životem, se musel sám živit. Na Balzacovu přímluvu začal psát do \"Chronicle de Paris\", kde otiskl několik povídek a kritik. Poté přešel do \"Figara\" a později do \"La Presse\". Zde debutoval článkem o malbách Eugèna Delacroix. Dále napsal drtivou kritiku obrazu \"Cromwell nad rakví Karla I.\". Tímto článkem napadl měšťanského malíře Hippolyte Delaroche na vrcholu popularity. Později začal otiskovat i divadelní kritiky.\n\nZe své cesty do Belgie s Gérardem de Nerval napsal první cestopisnou reportáž, později otištěnou v knize \"Zigzags\". V květnu 1840 odjel do Španělska, kde krátce před tím skončila občanská válka, a strávil tam téměř půl roku. Z těchto cest napsal knihu \"Tra los montes\".\n\nZa svou práci sekretáře výboru pro návrh Napoleonovy hrobky byl jmenován členem Řádu čestné legie (Légion d'honneur).\n\nSám se cítil především básníkem. Aby ale uživil rodinu, věnoval se především žurnalistice. Psal pro celou škálu periodik, od literárních magazínů po deníky s vysokým nákladem. V letech 1836–1855 psal články do \"La Presse\", v letech 1855–1870 do \"Le Moniteur universel\", v letech 1856–1859 redigoval časopis \"L'Artiste\".\n\nAby si odpočal od vyčerpávající novinářské práce, navracel se k poesii, hodně cestoval a psal pro divadlo.\nZe svých cest (Španělsko (1840, 1846, 1849 a 1864), Alžír (1845 a 1862), Itálie (1850), Řecko a Turecko (1852), Rusko (1858–1859 a 1861), Egypt (1869)) psal reportážní knihy. Dále na kratších cestách navštívil a psal o Anglii, Nizozemsku, Belgii, Německu a Švýcarsku.\n\nRovněž začal psát baletní libreta. První z nich, \"Giselle\" (1841, hudba: Adolphe Charles Adam), napsal pro sestru své ženy, slavnou tanečnici Carlottu Grisi (Carlotta Grisi jako Giselle]). Po obrovském úspěchu tohoto baletu napsal několik dalších baletních libret, z nichž jsou známy např. \"La Péri\" (1843, hudba: Friedrich Burgmüller) nebo \"Sakountala\" (1858, hudba: Ernest Reyer).\n\nZemřel v roce 1872 v Neuilly-sur-Seine a byl pochován na pařížském hřbitově Montmartre.\n\nPrvní básně napsal ve věku patnácti let. První sbírku básní \"Poésie\" publikoval v červenci 1830, ve dnech červencové revoluce, druhou s názvem \"Albertus\" v roce 1832. Byl členem kroužku romantických básníků, ve vlastní tvorbě se však nenechává romantismem omezovat a mísí ve svých pracích nejrůznější vlivy: fantastické vlivy, komiku, satanismus, dandysmus apod. Později napsal sbírku šesti satirických povídek \"Les Jeunes France, Romans goguenards\", ve které zesměšnil dobové romantické a módní trendy. Tuto knihu vydal Eugéne Renduel, se kterým jej seznámil Victor Hugo.\n\nByl členem kroužku v Impasse du Doyenné (mimo jiné: Arsène Houssaye, Alphonse Esquiros, Gérard de Nerval, malíři Camille Rogier a Eugène Delacroix), který se již zabýval uměním bez romantických gest. Gautierův román \"Slečna de Maupin\" (Mademoiselle de Maupin, 1836) šokoval svou smyslovostí. Předmluva k tomuto románu byla prvním manifestem l'art pour l'artismu. Je zde vyjádřen názor, že umění nemá složit žádnému programu – jediné kritérium je krása.\n\nVe své vrcholné básnické sbírce \"Emaily a kameje\" z roku 1852 Gautier předznamenává hnutí parnasistů. Patrně nejznámější jsou jeho \"historické\" romány \"Román mumie\" a \"Kapitán Fracasse\".\n\n\n\n\n\n"}
{"id": "400122", "url": "https://cs.wikipedia.org/wiki?curid=400122", "title": "Hustopeče nad Bečvou (zámek)", "text": "Hustopeče nad Bečvou (zámek)\n\nRenesanční zámek Hustopeče nad Bečvou se nachází přibližně 10 km východně od Hranic na Moravě na jižním okraji stejnojmenného městyse Hustopeče nad Bečvou, v těsné blízkosti silnice I/35 směrem na Valašské Meziříčí.\n\nPoprvé jsou Hustopeče uváděny v roce 1349, tehdy je jistý Milota z Bránic přenechal svému bratrovi Benešovi z Bránic. Ten je však záhy prodal Janu a Drslavovi z Kravař. Jelikož Hustopeče náležely do konce 15. století rodům, které vlastnily v okolí velké statky a panská sídla, je předpoklad, že se v obci ani bezprostředním okolí nevyskytovala žádná tvrz. Ta zde byla zřejmě postavena až v 16. století, kdy se zde usadila \"starojičínská větev\" Pánů ze Žerotína. Existence tvrze je patrná až ze známé Fabriciovy mapy Moravy vydané v roce 1569 a následně upravené v roce 1575.\n\nPřibližně kolem roku 1580 započali tehdejší majitelé hustopečského panství Karel ze Žerotína s manželkou Johankou Černčickou z Kácova s přestavbou staré a již nevyhovující tvrze na nové reprezentační sídlo. Do roku 1596 tak vznikal dvouposchoďový renesanční zámek čtvercového půdorysu se čtyřmi křídly a vnitřním pravoúhlým nádvořím. Renesanční výstavba celého zámku pak byla dokončena nedlouho před rokem 1604. Dokládá to kromě celkového rázu stavby s jemnou kamenickou výzdobou (\"pozoruhodný je výjev korunování krále zajíců\") také přímo výskyt erbů Žerotínů a Černčických umístěných v obloukových úhlech prostředních sloupů západního traktu zámeckého nádvoří.\n\nV přízemí a v prvním patře nádvoří byly ze tří stran vybudovány lehké renesanční arkády s jónskými hlavicemi štíhlých sloupů s kuželovou balustrádou a s bohatou plastickou reliéfní výzdobou a na průčelí budovy se místy zachovalo sgrafito. Na stavbě se podílely významnou měrou italští kameníci a stavitelé, kteří již tou dobou byly trvale usedlí ve Valašském Meziříčí. Byli jimi Petr a Rudolf Minikat Vlach a Daniel Tiante Vlach, původem ze severoitalského Lugana.\n\nČtvrtou stranu nádvoří dnes uzavírá nižší severní křídlo, které bylo přistavěno později a celý objekt částečně rekonstruován po roce 1740 za Jana Podstatského z Prusinovic. Toto severní pozdně barokní křídlo bylo členěné reliéfy náznakových arkád s porokokovou ornamentikou, zatímco všechna tři renesanční křídla jsou zdobena bohatými pozdně renesančními psaníčkovými sgrafity. Dílem barokních úprav je též šindelová mansardová střecha a dvouramenné schodiště z průjezdu ústící na arkády prvního patra. V přízemí západního křídla byla zřízena barokní kaple, vysvěcená roku 1758.\nV roce 1617 získal hustopečské majetky nejmladší syn Karla staršího ze Žerotína – Vilém Bedřich, horlivý evangelík, který se významně podílel na stavovském povstání v letech 1618-1620. Jelikož však zemřel v roce 1622 – ještě před hrozící konfiskací, byl majetek ponechán vdově po něm – Anně Hoffmanové z Grünbüchlu.\n\nBěhem 17. a 18. století pak Hustopeče často střídaly majitele, a tak stav a význam objektu upadal, neboť sloužil pouze správě. Až v roce 1799 jej koupil rod Baillou. V polovině 19. století zřídil Josef z Baillou na zdejším statku vzorné hospodářství. Tento rod pak držel zámek Hustopeče až do roku 1945, kdy byl zestáněn.\n\nV zámku je umístěn náhrobek Viktorína ze Žerotína (†1611) – nejstaršího syna zakladatele zámku Karla (staršího) ze Žerotína. Viktorín byl donedávna pokládán za stavebníka hustopečského zámku. Ve skutečnosti však jen celou výstavbu uzavřel konečnými úpravami interiérů.\n\nProzatím bez expozice.\n\nVe druhé polovině 18. století byl u zámku vybudován okrasný sad, jemuž s největší pravděpodobností předcházela renesanční zahrada. V první polovině 19. století byla zahrada upravena na přírodní krajinářský park.\n\nV letech 1953 až 1964 dostal zámek novou střechu. Do r. 1975 náležel zámek ONV ve Vsetíně. Později se stalo jeho majitelem Valašské muzeum v přírodě se sídlem v Rožnově pod Radhoštěm, které zde mělo umístěné své depozitáře. V roce 2001 změnil objekt majitele. Dosavadní správce, rožnovské Valašské muzeum v přírodě, jej převedl na hustopečský Úřad městyse. Dlouholetým úsilím o převod tak získal městys právo rozhodnout o budoucnosti zámku a vdechnout zchátralé stavbě nový život.\nV současnosti zde probíhají již třetím rokem generální opravy celého objektu (stav ke dni 3.2.2009).\n\n\n\n"}
{"id": "400123", "url": "https://cs.wikipedia.org/wiki?curid=400123", "title": "Destiny's Child", "text": "Destiny's Child\n\nDestiny's Child byla americká dívčí skupina v čele se zpěvačkou Beyoncé Knowles. Celosvětově, včetně sólových nahrávek, prodali více než 50 mil. kopií, z toho 17 mil. jen v USA. Podle \"World Music Awards\" se z hlediska prodejnosti nahrávek jedná o nejúspěšnější dívčí hudební skupinu všech dob.\n\nPřed tím, než v roce 1990 vznikla skupina Destiny´s Child, její členky získávaly zkušenosti v šestičlenné teenagerovské skupině Girls' Tyme. Po několika letech tvrdé práce se upsaly labelu Columbia Records, se kterým přišla i změna jména. Debutová deska nazvaná jednoduše \"Destiny's Child\" se poměrně slušně prodávala, avšak ten pravý úspěch přišel až s druhým albem \"The Writing's on the Wall\" (1999), jenž je neomylně vrhlo na špičku hudebního mainstreamu. Nejúspěšnější byly singly „Bills, Bills, Bills“, „Bug a Boo“ a „Say My Name“. Navzdory komerčnímu i hudebnímu úspěchu skupinu postihl vnitřní konflikt, během nějž se LaTavia Roberson a LeToya Luckett pokusily vyhodit manažera Matthewa Knowlese kvůli údajnému nespravedlivému přerozdělování peněz ve prospěch Kelly Rowland a Beyoncé. V únoru 2000 se karta obrátila – Roberson a Luckett byly nahrazeny novými členkami Michelle Williams a Farrah Franklin. O pět měsíců později však Franklin rozhodla z osobních důvodů skupinu opustit. Dále už pokračovali jen jako trio.\n\nNa třetím albu \"Survivor\" se odrazily četné rozbroje uvnitř skupiny, a možná i díky tomu bylo velmi úspěšné – ve světě se ho prodalo na 12 mil. kopií, z toho 4,3 mil. jen v USA. Singly „Survivor“ a „Bootylicious“ ovládly přední příčky světových hitparád. V roce 2002 Destiny's Child oznámily dočasnou pauzu, což byl prostor k tomu, aby se jednotlivé zpěvačky prosadily i sólově. Opětovné shledání v roce 2004 zpečetily třikrát platinovým albem \"Destiny Fulfilled\". O rok později, během světového turné, oznámily rozpuštění skupiny za účelem sólových aktivit v hudbě, divadle, televizi a filmu.\n\n\n\n\n\n"}
{"id": "400124", "url": "https://cs.wikipedia.org/wiki?curid=400124", "title": "Bazilika Svatého Kříže v Jeruzalémě", "text": "Bazilika Svatého Kříže v Jeruzalémě\n\nBazilika Svatého Kříže v Jeruzalémě ( , ) je jeden ze sedmi římských kostelů, které mají poutnící pěšky obejít v jediném dni.\n\nKostel byl vystavěn císařovnou svatou Helenou, matkou Konstantina I. jako palácová kaple v její rezidenci nedaleko římského Lateránu. Podle tradice se v něm uchovávají ostatky Kristova kříže, který měla Helena nalézt v Jeruzalémě.\n\nJiž papež Řehoř I. Veliký z ní vytvořil titulární kostel. Současná podoba kostela je výsledkem mnoha přestaveb, z nichž poslední velkou byla pozdně barokní v polovině 18. století. Ke kostelu přiléhá budova cisterciáckého kláštera.\n\n"}
{"id": "400125", "url": "https://cs.wikipedia.org/wiki?curid=400125", "title": "Vu (týdeník)", "text": "Vu (týdeník)\n\n__BEZOBSAHU__\nVu byl francouzský týdeník pod vedením Luciena Vogela, který vycházel od 21. března 1928 do 29. května 1940.\n\nInspiroval se časopisem \"Berliner Illustrierte Zeitung\" a měl ve své době nezanedbatelné místo v historii fotožurnalistiky za svůj významný přínos v publikování obrazových zpráv. \"Vu\" byl v úzkém spojení s magazínem \"Lu\", který nabízel přehled mezinárodního tisku přeložený do francouzštiny.\n\nZe známých zahraničních fotografů do něj přispívali André Kertész, Brassaï, Germaine Krull, Robert Capa, Serge de Sazo, Gerda Taro, Marcel Ichac nebo novinář Lucien Vogel. Z českých fotožurnalistů to byl například Hans Ernest Oplatka.\n\n"}
{"id": "400128", "url": "https://cs.wikipedia.org/wiki?curid=400128", "title": "Česnek karatavský", "text": "Česnek karatavský\n\nČesnek karatavský (\"Allium karataviense\") je druh jednoděložné rostliny z čeledi amarylkovitých.\n\nJedná se o vytrvalou cca 10–25 cm vysokou rostlinu s podzemní cibulí. Lodyha je oblá, na bázi jsou 2-4 přízemní listy. Listy jsou přisedlé, čepele jsou široce kopinaté až eliptické, 3–15 cm široké, nasivělé, na okraji s purpurovým nádechem. Květy jsou uspořádány do květenství, jedná se o lichookolík (stažený šroubel), který je kulovitý, až 8–10 cm v průměru. Okvětní lístky jsou nevýrazně fialové (lila). Plodem je tobolka.\n\nDruh má svoji domovinu ve střední Asii. Zasahuje i do Afghánistánu.\n\nV ČR to je nepůvodní druh. Je často pěstován jako skalnička.\n\n"}
{"id": "400130", "url": "https://cs.wikipedia.org/wiki?curid=400130", "title": "Sports Illustrated", "text": "Sports Illustrated\n\nSports Illustrated je americký fotografický sportovní magazín vlastněný mediálním konglomerátem \"Time Warner\". Od roku 1964 vychází jednou ročně plavkové vydání \"Sports Illustrated Swimsuit Issue\", které má vlastní televizní pořad, videa a kalendáře.\n\nMá více než tři miliony předplatitelů a čte jej každý týden 23 milionů dospělých, včetně více než osmnácti milionů mužů, 19 % z celkového počtu dospělých mužů ve Spojených státech. Byl to první časopis v oběhu s více než jedním milionem výtisků, který vyhrál podruhé Mezinárodní časopiseckou cenu za kvalitu. \n\nVe své době měl nezanedbatelné místo v historii fotožurnalistiky za svůj významný přínos v publikování obrazových zpráv.\n\n\n\n\n"}
{"id": "400131", "url": "https://cs.wikipedia.org/wiki?curid=400131", "title": "Česnek stopečkatý", "text": "Česnek stopečkatý\n\nČesnek stopečkatý (\"Allium stipitatum\") je druh jednoděložné rostliny z čeledi amarylkovitých.\n\nJedná se o vytrvalou cca 100–150 cm vysokou rostlinu s podzemní cibulí, která je kulovitá žlutá s opadavými šupinami, asi 3–6 cm v průměru . Lodyha je lysá, listů je 4-6. Listy jsou přisedlé, čepele jsou čárkovité až široce čárkovité, až 5 cm cm široké, na rubu na žilkách a na okraji výrazně brvité. Květy jsou uspořádány do květenství, jedná se o lichookolík (stažený šroubel), který je kulovitý. Tyčinky jsou asi stejně dlouhé jako okvětí. Okvětní lístky jsou červenofialové. Plodem je tobolka.\n\nDruh má svoji domovinu ve střední Asii, v Pákistánu a Afghánistánu.\n\nV ČR to je nepůvodní druh. Je často pěstován jako okrasná rostlina.\n\n \n"}
{"id": "400133", "url": "https://cs.wikipedia.org/wiki?curid=400133", "title": "Santa Croce in via Flaminia", "text": "Santa Croce in via Flaminia\n\nBazilika Svatého Kříže na Via Flaminia, italsky Basilica di Santa Croce a Via Flaminia, je kostel, zasvěčený svatému Kříži, který se nachází poblíž římské via Flaminia (přesně: via Guido Reni 2).\nBudova byla postavena roku 1913 architektem Aristidem Leonorim na zakázku papeže Pia X. v rámci oslav 1600. výročí vydání tzv. ediktu milánského. Byla slavnostně otevřena roku 1914, ale vysvěcena až roku 1918. Roku 1964 z ní Pavel VI. učinil baziliku minor.\nJako kardinálský titul byl kostel ustanoven papežem Pavlem VI. 5. února 1965.\n\n"}
{"id": "400136", "url": "https://cs.wikipedia.org/wiki?curid=400136", "title": "Česnek obrovský", "text": "Česnek obrovský\n\nČesnek obrovský (\"Allium giganteum\") je druh jednoděložné rostliny z čeledi amarylkovité.\n\nJedná se o vytrvalou cca 110–150 cm vysokou rostlinu s podzemní cibulí, která je bílá. Listy jsou mohutné, přisedlé, čepele jsou široce čárkovité, až 5–10 cm široké. Květy jsou uspořádány do květenství, jedná se o lichookolík (stažený šroubel), který je kulovitý, 10–14 cm v průměru. Tyčinky jsou delší než okvětí. Okvětní lístky jsou růžově fialové. Plodem je tobolka.\n\nDruh má svojí domovinu na jihu střední Asie a v Íránu.\n\nV ČR to je nepůvodní druh. Je občas pěstován jako okrasná rostlina.\n\n"}
{"id": "400146", "url": "https://cs.wikipedia.org/wiki?curid=400146", "title": "Estranky.cz", "text": "Estranky.cz\n\neStránky.cz je internetová služba pro vytváření webových stránek. Provozovatelem služby je společnost VLTAVA LABE MEDIA a.s. \n\nSlužba eStránky od svého spuštění v září 2005 nabrala 280 000 návštěvníků do roku 2007 a v červnu 2007 ji navštívilo podle NetMonitoru 1,8 milionu návštěvníků. V roce 2010 společnost získala v soutěži Křišťálová Lupa 5. místo v kategorii publikační platformy. Již více než 1 000 000 uživatelů si na eStránkách zřídilo svůj web.\n\neStránky.cz nabízí tři různé verze svých služeb. Verzi Zdarma, která byla určena pro koncové uživatele a provozovatel služby má možnost vkládat na stránky reklamu. Ve verzi Nekomerční má uživatel produktu 1 GB prostoru pro svou stránku, možnost opatřit vstup na stránky nebo některé jeho sekce heslem a verzi komerční, která je určená firmám. \nExistuje slovenská a maďarská verze estránek.\n\n"}
{"id": "400153", "url": "https://cs.wikipedia.org/wiki?curid=400153", "title": "Bertold Kalabrijský", "text": "Bertold Kalabrijský\n\nSvatý Bertold, známý také jako Bertold Kalabrijský, se narodil ve městě Limoges v jihozápadní Francii. Po vysvěcení na kněze se přidal ke křížové výpravě do Svaté země a byl v Antiochii během obléhání Saraceny. Tam se mu údajně zjevil Ježíš. Přibližně roku 1155 přišel na horu Karmel, kde postavil malou kapli, a kde žil společně s malou komunitou podle odkazu proroka Elijáše, který zde podle tradice žil. Této komunitě se přikládá založení řádu karmelitánů. Bertold zemřel přibližně v roce 1195.\n\nJeho katolický svátek připadá na 29. března.\n\n"}
{"id": "400154", "url": "https://cs.wikipedia.org/wiki?curid=400154", "title": "Cibule prorůstavá", "text": "Cibule prorůstavá\n\nCibule prorůstavá (\"Allium × proliferum\") je cibulovitá zelenina z čeledi amarylkovitých. Lidově se někdy nazývá také cibule poschoďová, nesprávně i zimní nebo sibiřská cibule (srovnej cibule zimní). Jedná se o křížence mezi cibulí zimní (\"Allium fistulosum\") a cibulí kuchyňskou (\"Allium cepa\"). V minulosti nebyla často jako kříženec udávána a přiřazovala se jako soubor kultivarů k jednomu nebo druhému rodiči.\n\nJedná se vytrvalou rostlinu, na bázi s cibulí, někdy je více cibulí ve svazku. Je zimuvzdorná a raší velmi časně. Stonek je dosti robustní, dole až 3 cm v průměru, je dutý. Listy jsou jednoduché, přisedlé, s listovými pochvami. Čepele jsou celokrajné, polooblé se souběžnou žilnatinou. Jedná se o hybrida, proto je sterilní a rozmnožuje se vegetativně pomocí pacibulek. Charakteristickým znakem je, že pacibulky často raší ještě na rostlině, a tak vzniká ještě další 1-2 patra pacibulek, odtud název poschoďová cibule.\n\nV ČR je pěstována hlavně od 2. poloviny 20. století, dnes častěji než pravá cibule zimní. Pěstuje se pro cibule, nať i pacibulky.\n"}
{"id": "400160", "url": "https://cs.wikipedia.org/wiki?curid=400160", "title": "Pavel Šámal", "text": "Pavel Šámal\n\nPavel Šámal (* 24. září 1953 Náchod) je český právník zabývající se trestním právem, od roku 2020 soudce Ústavního soudu České republiky, předtím od roku 1993 soudce Nejvyššího soudu České republiky, v letech 2015 až 2020 jeho předseda.\n\nAbsolvoval Právnickou fakultu Univerzity Karlovy v Praze v roce 1977, zde také roku 1980 získal titul doktora práv (JUDr.) a v roce 1999 titul Ph.D. Dříve působil jako soudce u Okresního soudu v Mostě (od roku 1979) a u Krajského soudu v Ústí nad Labem (od roku 1982). Od roku 1981 do roku 1989 byl členem KSČ. Po roce 1991 přešel na tehdejší republikový Nejvyšší soud, který se později transformoval na Vrchní soud v Praze, a od roku 1993 je soudcem Nejvyššího soudu, kde byl členem trestního kolegia a předsedou jeho velkého senátu. Jeho manželka JUDr. Milada Šámalová je také soudkyní Nejvyššího soudu.\n\nOd roku 1993 je členem komise Ministerstva spravedlnosti České republiky pro přípravu rekodifikace trestního zákona a trestního řádu, vyučuje trestní právo na Právnické fakultě Univerzity Karlovy a dříve také na Právnické fakultě Západočeské univerzity v Plzni. V roce 2001 se habilitoval na Právnické fakultě Masarykovy univerzity v Brně v oboru trestní právo a v roce 2006 byl jmenován profesorem Právnické fakulty Univerzity Karlovy v Praze pro obor trestní právo, kriminologie a kriminalistika. Externě vyučuje trestní právo i na Policejní akademii v Praze nebo na Justiční akademii v Kroměříži. Je členem vědeckých rad pražské i brněnské právnické fakulty, býval též členem Legislativní rady vlády. V roce 2008 se stal v oboru trestního práva Právníkem roku. Je hlavním autorem nového trestního zákoníku z roku 2009. Působí také v redakčních radách odborných časopisů jako jsou \"Právní rozhledy\", \"Soudní rozhledy\", \"Bulletin advokacie\" nebo \"Trestněprávní revue\".\n\nV prosinci 2019 prezident Miloš Zeman požádal Senát PČR o souhlas s jeho jmenováním soudcem Ústavního soudu ČR, ten jeho jmenování v lednu 2020 schválil. Dne 20. února prezident Pavla Šámala jmenoval.\n\n"}
{"id": "400164", "url": "https://cs.wikipedia.org/wiki?curid=400164", "title": "OutKast", "text": "OutKast\n\nOutKast je americké hip-hopové duo, jež tvoří Antwan 'Big Boi' Patton a 'André 3000' Benjamin. Skupina vznikla v roce 1992 ve městě East Point, Georgia původně jako \"The OKB (The OutKast Brothers)\", později si jméno zkrátili na \"OutKast\". Jejich originální hudební styl je kombinací jižanského rapu a G-Funku. Později se v jejich tvorbě odráží i soul, pop music, elektronická hudba, rock a jazz s prvky blues. Jedná se o šestinásobné držitele prestižní ceny Grammy a jejich double-album \"Speakerboxxx/The Love Below\" (2003) je jedním ze čtyř hip-hopových alb, které dosáhly na ocenění diamantová deska (jelikož jde o dvojalbum tak za více jak 5 milionů prodaných kopií v USA). K úspěchu alba přispěl hit \"Hey Ya!\".\n\nDuo se rozpadlo v roce 2006, kdy se André 3000 i Big Boi vydali na sólové dráhy. Jako OutKast se znovu spojili v roce 2014 pro sérii koncertů, nové album neplánují.\n\n\n\n"}
{"id": "400169", "url": "https://cs.wikipedia.org/wiki?curid=400169", "title": "Vlaštovičky", "text": "Vlaštovičky\n\nVlaštovičky (německy \"Wlastowitz\", polsky \"Własztowiczki\") jsou vesnice, evidenční část a zároveň městská část statutárního města Opavy. Samotné Vlaštovičky se nachází v moravské enklávě ve Slezsku. Součástí evidenční a městské části je i slezská vesnice Jarkovice, která má samostatné katastrální území a jejíž zástavba tvoří samostatný urbanistický celek. Celá městská část má rozlohu 610,52 hektarů.\n\nPrvní písemná zmínka o Vlaštovičkách pochází z roku 1230. Rozhodnutím jednotného národního výboru v Opavě ze dne 29. ledna 1951 byla k 20. únoru 1951 k Vlaštovičkám připojena tehdejší obec Jarkovice. K Opavě bylo území městské části připojeno k 1. lednu 1976 a od téhož data tvoří obě vesnice společnou evidenční část obce.\n\nNa území vlastního historického Slezska leží Jarkovice a okrajová severní část katastrálního území Vlaštovičky, zatímco zbytek katastrálního území a celá původní zástavba Vlaštoviček tvořila jednu z moravských enkláv.\n\n"}
{"id": "400170", "url": "https://cs.wikipedia.org/wiki?curid=400170", "title": "Chavikol", "text": "Chavikol\n\nChavikol (též chavicol nebo \"p\"-allylfenol) je přírodní organická sloučenina. Chemická struktura sestává z benzenového kruhu, kde jsou dva vodíky nahrazeny hydroxylovou a allylovou skupinou. Je to bezbarvá kapalina, obsažená společně s terpeny v betelovém oleji. Chavikol je mísitelný s ethanolem, diethyletherem a chloroformem.\n\nPoužívá se jako aromatická látka v parfumerii.\n\n"}
{"id": "400178", "url": "https://cs.wikipedia.org/wiki?curid=400178", "title": "Benny Morris", "text": "Benny Morris\n\nBenny Morris (hebrejsky: בני מוריס, narozen 3. prosince 1948, Ejn ha-Choreš, Izrael) je izraelský historik a profesor historie na Ben Gurionově univerzitě v Negevu v izraelské Beerševě.\n\nNarodil se v kibucu Ein ha-Choreš, jako syn židovského imigranta ze Spojeného království. Jeho otec, Ja'akov Morris, byl diplomat, básník a spisovatel (mezi jeho knihy patří tituly: \"Pionýři ze západu: Dějiny kolonizace Izraele osadníky z anglicky mluvících zemí\" (1953) a \"Pánové pouště: 6000 let v Negevu\" (1961); druhá zmíněná má úvod psaný Davidem Ben Gurionem).\n\nDoktorát získal na Cambridgeské univerzitě. Později pracoval jako korespondent deníku The Jerusalem Post, pro který psal o první libanonské válce. V tomto období odmítl nastoupit povinnou vojenskou službu na palestinských územích, za což byl v roce 1988 uvězněn. Od roku 1996 učí na Ben Gurionově univerzitě v Negevu. V roce 2005 byl hostující procesor na University of Maryland.\n\nBývá někdy řazen mezi stoupence postsionismu.\n\nŽije v mošavu Li-On.\n\n\n"}
{"id": "400182", "url": "https://cs.wikipedia.org/wiki?curid=400182", "title": "Matematická biologie", "text": "Matematická biologie\n\nMatematická biologie (méně též biomatematika) je obor biologie používající matematické metody ke studiu živých organismů. Jde o poměrně široký obor, který zahrnuje matematické přístupy ke zpracování biologických dat (např. bioinformatika a biostatistika) a matematické a počítačové modelování biologických systémů (např. biokybernetika, ekologie). \n\n\n"}
{"id": "400183", "url": "https://cs.wikipedia.org/wiki?curid=400183", "title": "Hanna Reitsch", "text": "Hanna Reitsch\n\nHanna Reitschová (29. března 1912 – 24. srpna 1979) byla německá zkušební pilotka, držitelka železného kříže. \n\nNarodila v rodině očního lékaře ve slezském Hirschbergu (dnešní Jelenia Góra v Polsku) v roce 1912.\n\nVynikala jako sportovní pilotka kluzáků, v roce 1934 se zúčastnila plachtařské výzkumné expedice do Jižní Ameriky. V roce 1937 jako první pilotka vrtulníku překonala na stroji profesora Henricha Fockeho Focke-Wulf Fw 61 světový rekord v délce letu na trase z Berlína do Brém o délce 109 km. V Berlínské Deutschlandhalle roku 1938 předváděla lety vrtulníku ve výstavní hale. Jako zkušební pilotka testovala letouny transportní Messerschmitt Me 321 Gigant, raketový kluzák Messerschmitt Me 163A a v letech 1943/1944 se podílela na zkouškách pilotované verze raketové pumy V-1.\n\nJako fotogenická oblíbenkyně Hitlera, byla často používána pro nacistickou propagandu.\n\nV dubnu 1945 podnikla přistání a poté únik z obleženého Hitlerova berlínského bunkru v letadle Arado 96. Po kapitulaci Německa byla zatčena a vyšetřována americkou CIC.\n\nV roce 1952 získala na Mistrovství světa bezmotorového létání v Madridu bronzovou medaili, roku 1956 vytvořila v St. Yanu nový ženský rekord v přeletu na trati dlouhé 375 km. V roce 1957 ustanovila nový ženský výškový rekord bezmotorového letu, při kterém dosáhla výšky 6848 metrů.\n\nV roce 1958 jí zamítlo Polsko jako jedinému účastníkovi mistrovství světa vydání vstupního víza. Protože se německé národní mužstvo zúčastnilo závodů bez jakýchkoliv protestů, nelétala na protest již na žádných závodech pořádaných německým aeroklubem.\n\nV roce 1959 přijala pozvání na pomoc indickému výkonnostnímu létání. Roku 1962 na žádost ghanského prezidenta Dr. Kwame Nkrumaha založila plachtařskou školu, v Ghaně žila až do roku 1966, kdy se v Ghaně uskutečnil státní převrat. Poslední rekord v ženském bezmotorovém dálkovém letu vytvořila ve věku 65 let.\n\nRoku 1979 zemřela na infarkt ve věku 67 let. Na vlastní přání byla pohřbena v rakouském Salzburgu.\n"}
{"id": "400186", "url": "https://cs.wikipedia.org/wiki?curid=400186", "title": "Nukleární medicína", "text": "Nukleární medicína\n\nNukleární medicína je lékařský obor používající k diagnostice a terapii chorob zavedení radioaktivních látek (radiofarmak) do těla nemocného.\n\nNejčastěji používanými radioizotopy jsou technecium-99m, jod-123, jod-131 a thalium-201. Použitím těchto technik se běžně hodnotí srdce, plíce, štítná žláza, játra, žlučník a kostra. Nukleární medicína je užitečná v zobrazování fyziologických funkcí, ovšem zobrazení anatomických detailů je při použití této techniky omezené. V nukleární medicíně se dá měřit vylučovací funkce ledvin, schopnost koncentrace jódu na štítné žláze, proudění krve do srdce atd. Hlavním zobrazovacím přístrojem je tzv. gama kamera. Ta zjistí radiaci vyzařovanou indikátorem zavedeným do těla a zobrazí to na snímku. Počítač zpracuje informaci do podoby snímku osového, věncovitého/koronálního či předozadního/sagitálního (snímky SPECT – rotace o 360°). K dosažení přesnější analýzy se může s pomocí nejmodernějších zařízení zobrazování pomocí nukleární medicíny spojit s CT skoro současně, a to tak, že se fyziologické informace mohou buďto překrývat nebo zaznamenávat stejné anatomické složení.\n\nZobrazování PET také spadá pod nukleární medicínu. Za použití této techniky zobrazování se vstříkne injekcí do těla pacienta radioaktivní, biologicky aktivní látka (nejčastěji fluor 18, který bývá využíván jako fluorodeoxyglukóza). Radiace, kterou pacient vydává, se detekuje a její pomocí se dají vytvořit multiplanární rekonstrukce. Metabolicky aktivnější tkáně (např. rakovina) soustřeďují aktivní látku více než tkáně ostatní. Zobrazování PET se může kombinovat se zobrazováním pomocí CT pro větší přesnost diagnózy.\n\nNukleární medicína se používá také pro zobrazování kostí, což tradičně hrálo velkou roli v určování stupně rakoviny. Zobrazování pomocí myokardiální perfúze je velmi jemné a přesné rentgenové vyšetření oboustranné myokardiální ischémie, která, když se objeví, vyžaduje angiografické potvrzení a pravděpodobně balonovou angioplastiku (plastiku krevních cév), stenting či transplantaci srdečně–cévního bypassu, které mohou zachránit život. Molekulární zobrazování je v tomto oboru zatím novinka.\n\n\n"}
{"id": "400187", "url": "https://cs.wikipedia.org/wiki?curid=400187", "title": "Sardel obecná", "text": "Sardel obecná\n\nSardel obecná (\"Engraulis encrasicolus\") je mořská rybka z čeledi sardelovitých.\n\nDorůstá velikosti 10–15 cm. Žije v Atlantiku, ve Středozemním a Černém moři. Živí se živočišným planktonem.\n\nSardel obecná je významná hospodářská ryba. V kuchyni je známá jako delikatesa pod názvem ančovičky. Používají se v rostlinném oleji ve formě filetů či oček s kapary. V obchodní síti jsou nejčastěji prodávána pod názvem \"sardelová očka\".\n\n"}
{"id": "400190", "url": "https://cs.wikipedia.org/wiki?curid=400190", "title": "Riedlingen", "text": "Riedlingen\n\nRiedlingen je město v Německu, ve spolkové zemi Bádensko-Württembersko, v okrese Biberach. Leží na Dunaji jižně od Švábské Alby. Má zhruba deset tisíc obyvatel a v roce 2005 oslavilo 750 let od svého založení.\n\nNarodil se zde Mario Gómez (fotbalista VfB Stuttgart i Německá fotbalová reprezentace) a 17. února 1998 zde zemřel spisovatel Ernst Jünger.\n\n"}
{"id": "400191", "url": "https://cs.wikipedia.org/wiki?curid=400191", "title": "Luna 23", "text": "Luna 23\n\nLuna 23 (rusky Луна 23) byla další automatická meziplanetární sonda ze Sovětského svazu, z programu Luna, která v roce 1974 sice dokázala přistát na Měsíci, ale pro poruchu neodebrala vzorky horniny a na Měsíci zůstala nečinná. V katalogu COSPAR byla později označena jako 1974-084A. Někdy byla označována jako Luník 23.\n\nPoužitý typ E-8-5M (výr. č. 410) byl vyroben v konstrukčním středisku OKB Lavočkina, což je dnešní NPO Lavočkina v Chimkách. Oproti předchozím sondám byl vylepšený. Byl tvořen ze dvou hlavních částí, přistávacího a startovacího (návratového) modulu. Hmotnost při startu udána 5600 kg, samotná část na Měsíci 1900 kg. Měla mj.vrtné zařízení určené k odběru vzorku horniny z hloubky až 2,5 metru.\n\nStart nosné rakety Proton K/D se sondou byl odpoledne 28. října 1974 z kosmodromu Bajkonur. Nejprve byla vynesena na nízkou oběžnou dráhu nad Zemí (též uváděna jako parkovací) a z ní pomocí nosné rakety pokračovala v letu směrem k Měsíci. Během přeletu byla provedena 31. října korekce dráhy a 2. listopadu 1974 se sonda dostala na oběžnou dráhu Měsíce ve výši 94-104 km nad jejím povrchem. Poté byla její dráha pokyny ze Země dvakrát upravena. Dne 6. listopadu sonda přistála v oblasti Mare Crisium. Přistání nebylo zcela úspěšné, vrtné zařízení se stalo nefunkčním a protože k odběru vzorků nemohlo dojít, byla sonda ponechána na místě. Několik dní byly v činnosti některé z měřicích přístrojů a data odeslány na Zemi. Z fotografií pořízených sondou LRO je zřejmé, že se sonda při přistání převrátila na bok, což byla příčina neúspěchu mise.\n\n\n"}
{"id": "400193", "url": "https://cs.wikipedia.org/wiki?curid=400193", "title": "Luna 24", "text": "Luna 24\n\nLuna 24 (rusky Луна 24) byla další automatická meziplanetární sonda ze Sovětského svazu z programu Luna, která v roce 1976 dokázala přistát na Měsíci, odebrat vzorky horniny a vrátit se na Zem. V katalogu COSPAR byla později označena jako 1976-081A. Někdy byla označována jako Luník 24. Zároveň se stala posledním člověkem vyrobeným kosmickým tělesem ve 20. století, který hladce přistál na povrchu Měsíce. Po ní následovala až v prosinci 2013 čínská sonda Čchang-e 3.\n\nPoužitá sonda typu E-8-5M (výr. č. 413) byla vyrobena v konstrukčním středisku OKB Lavočkina, což je dnešní NPO Lavočkina v Chimkách. Skládala ze dvou hlavních částí, přistávacího a startovacího (návratového) modulu. Hmotnost při startu udána 5600 kg, samotný přistávací modul na Měsíci 1900 kg. Měla mj. vrtné zařízení určené k odběru vzorku horniny. \n\nStart nosné rakety Proton K/D se sondou byl odpoledne 9. srpna 1976 z kosmodromu Bajkonur. Nejprve byla vynesena na nízkou oběžnou dráhu nad Zemí (též uváděna jako parkovací) a z ní pomocí nosné rakety pokračovala v letu směrem k Měsíci. Během přeletu byla provedena 11. srpna korekce dráhy a 14. srpna se sonda dostala na oběžnou dráhu Měsíce ve výši 115 km nad jejím povrchem s periodou 119 minut. Poté byla její dráha pokyny ze Země dvakrát upravena na výšku 12–120 km. Dne 18. srpna bylo provedeno přistání přistávacího stupně v oblasti Mare Crisium. Bylo aktivováno vrtné zařízení a proveden během 10 minut odběr horniny z hloubky 2,6 metru. Vzorek o hmotnosti 170,1 gramů byl dopraven automaticky do návratového modulu. Dne 19. srpna tento odstartoval k Zemi, kam doletěl po třech letových dnech. Před vstupem do atmosféry se pouzdro se vzorkem oddělilo a s pomocí padáku sneslo 22. srpna 1976 k Zemi, asi 200 km od města Surgut v Západní Sibiři. Druhý den poté bylo vrtulníkem dopraveno ke konečnému zkoumání vědci z AV SSSR.\n\nI přes nesporné úspěchy řady misí byl celý program kvůli velké finanční náročnosti koncem roku 1976 předčasně ukončen.\n\n\n"}
{"id": "400197", "url": "https://cs.wikipedia.org/wiki?curid=400197", "title": "Syndrom náhlého úmrtí kojenců", "text": "Syndrom náhlého úmrtí kojenců\n\nSyndrom náhlého úmrtí kojenců (SNÚK nebo SIDS - z angl. \"Sudden infant death syndrome\") je definován jako náhlá a vzhledem k předchozímu stavu neočekávaná smrt kojence (tedy dítěte do jednoho roku), u které se nepodaří ani při pitvě nalézt příčinu smrti. Incidence SNÚK je 0,22 na 1000 živě narozených dětí, v České republice tedy postihuje kolem 25 dětí ročně, mírně častěji jsou postiženi chlapci. Příčina smrti není známá.\n\nMožnost náhlého úmrtí kojenců je známá již po staletí, zmínky lze nalézt již v Bibli; obvykle se však předpokládalo, že příčinou smrti je zalehnutí matkou. Přesvědčení o této příčině šlo tak daleko, že např. Pruské všeobecné zemské právo z roku 1794 zakazovalo spánek dětí mladších 2 let ve společné posteli s rodiči, sankcí mohlo být vězení nebo tělesný trest.\n\nPříčina onemocnění není známá, jsou však známy četné rizikové faktory, jejichž přítomnost zvyšuje pravděpodobnost SIDS.\n\n\n\n\nAnalýza studií zaměřených na SNÚK ukázala, že většina těchto studií doporučuje používání dudlíku. Podle dudlík snižuje riziko vzniku SNÚK, mechanismus tohoto jevu je však stále plně neobjasněn. Používání dudlíků není obecně doporučeno kvůli různým rizikům, které se mohou díky jejich používání vyskytnout. Například zánět středního ucha, infekce trávicího traktu a kolonizace úst kvasinkami rodu Candida. \n\nStudie z roku 2005 naznačuje, že používání dudlíku snižuje riziko vzniku SNÚK až o 90 % v závislosti na okolnostech a zmírňuje rizikové faktory. Existují domněnky o tom, že dudlík způsobí otočení dětského obličeje od matrace, což snižuje riziko udušení. Studie z roku 2010 provedená na Monashově universitě v Melbourne nabízí vysvětlení prevence SNÚK kvůli změně spánkového režimu dítěte. Dudlík způsobí, že dítě spí lehčím spánkem a lehce se tak vzbudí, když se cítí nepříjemně. Nejnovější studie z roku 2011 potvrzuje, že používání dudlíku redukuje také další známá rizika vzniku SNÚK.\n\nDěti ve věku od 2 do 4 měsíců dostávají hned několik vakcín. Toto věkové rozmezí je také vrcholovým obdobím, kdy se nejčastěji vyskytuje syndrom náhlého úmrtí kojence. Načasování očkování v tomto období tak vedlo mnoho lidí k otázce, zda mezi očkováním a SNÚK neexistuje přímá souvislost. Studie však prokázaly, že vakcíny se SNÚK nesouvisí a nezpůsobují jej.\n\n"}
{"id": "400203", "url": "https://cs.wikipedia.org/wiki?curid=400203", "title": "Paul de Kruif", "text": "Paul de Kruif\n\nPaul Henry De Kruif (* 2. března 1890 v Zeeland, Michigan, USA – 28. února 1971 v Hollna, Michigan, USA) byl americký mikrobiolog, spisovatel a publicista. Hned jeho druhá kniha \"Lovci mikrobů\" z roku 1926 se stala na dlouhou dobu nejen světovým bestsellerem, ale pro mnoho vědců a lékařů se stala zdrojem inspirace pro jejich budoucí odbornou práci a vědeckou kariéru.\n\nNěkterými literárními vědci je pokládán za jednu ze zakladatelských osobnosti světové literatury faktu v oblasti lékařských a biologických věd, který dones patří mezi významné popularizátory světové vědy. Přímo za otce románu o vědě jej ve svém „románu o archeologii“ \"Bohové, hroby a učenci\" označil C. W. Ceram.\n\nDe Kruif asistoval Sinclairu Lewisovi s jeho Pulitzerovou cenou odměněným románem \"Arrowsmith\". Dodal nejen potřebné vědecké a medicínské informace potřebné pro zápletku, ale také náčrty postav. Ačkoliv byl Lewis uveden jako jediný autor, de Kruif obdržel 25% výtěžku z prodeje knihy a kniha také obsahuje Lewisovu děkovnou dedikaci. Mnoho lidí se domnívá, že řada postav je založena na lidech, které de Kruif osobně znal, zatímco titulní hrdina je obrazem jeho samého.\n\n\nKniha z roku 1926 je věnována památce a odkazu významných světových vědeckých osobností, které výrazně přispěly k rozvoji mikrobiologie a epidemiologie:\n\n\n"}
{"id": "400204", "url": "https://cs.wikipedia.org/wiki?curid=400204", "title": "Muzikál ze střední 2", "text": "Muzikál ze střední 2\n\nMuzikálu ze střední 2 (anglicky: High School Musical 2) je pokračování úspěšného prvního dílu \"Muzikál ze střední\".\n\nDruhý díl začíná koncem školy a odehrává se během prázdnin. Všichni se snaží najít nějakou práci na léto. Sharpay ale plánuje opět nějaké podrazy na ostatní. Její rodiče vlastní golfový klub Lava Springs, kam Sharpay s Ryanem jedou. Donutí správce, aby najal Troye na léto. Troy samozřejmě nabídku práce přijme, ale dohodí tam i své spolužáky a také Gabriellu.\n\nTo Sharpay ale vůbec nechtěla. Správce Fulton má za úkol se jich zase zbavit. Takže je za různé prohřešky trestá. Troy s Gabriellou je sbírají pěkně svižně a ke třem k vyhazovu z práce jim chybí už jen jeden, Kdo by odolal pikniku na golfovém hřišti nebo večeru v klubovém bazénu. Troy pak s Gabriellou plánuje vystoupit na večeru, kde proběhne soutěž talentů, které se mohou zúčastnit i zaměstnanci klubu. S Gabriellou zpívají píseň \"You Are The Music In Me\", kterou jim napsala Kelsi, která v klubu dostala práci hrát dámám k čaji na piáno.\n\nSharpay ale nasadí jinou taktiku: snaží se zlákat Troye. S pomocí tatínka ho začne od Gabrielly a spolužáků za vidinou stipendia na vysokou školu. Troy dostane lepší práci, je zván na obědy, kde ho jeho kamarádi obsluhují a podobně. Troy se sice brání, ale také si na to pomalu zvyká. Na spolužáky a Gabriellu přestane mít čas. Sharpay plánuje s Troyem zpívat na klubovém večeru v soutěži talentů upravenou verzi písně Troye a Gabrielly. Proto se zbaví i svého bratra Ryana. Ten se zas na oplátku přidá k Troyovým spolužákům a nacvičí s nimi vlastní číslo.\n\nSharpay ale překazí i to, když zakáže zaměstnancům vystoupit. Troyovi mezitím dojde, co se děje a že přišel o Gabriellu i kamarády a pokusí se to napravit. Odmítne vystoupit s Sharpay a donutí ji, aby dovolila spolužákům vystoupit na soutěži. Nakonec si zazpívá na soutěži talentů Troy s Gabrielou píseň \"Everyday\", spolužáci se k nim připojí a vše je zase v pořádku.\n\n\n"}
{"id": "400206", "url": "https://cs.wikipedia.org/wiki?curid=400206", "title": "De servo arbitrio", "text": "De servo arbitrio\n\nDe servo arbitrio (\"O zotročené vůli\") je filozoficko-teologický spis Martina Luthera z roku 1525. Byl odpovědí na spis Erasma Rotterdamského \"De libero arbitrio diatribé sive collatio\" (\"O svobodné vůli\") z roku 1524. Erasmus na Lutherovu odpověď zareagoval replikou z roku 1526 nazvanou \"Hyperaspistes. Diatribé adversus servum arbitrium Martini Lutheri.\" (\"Hyperaspistes. Rozprava proti nesvobodné vůli Martina Luthera.\"), v níž zopakoval své názory z prvního spisu. Na Lutherův spis reagoval kriticky též novokřtěnecký teolog z Mikulova Balthasar Hubmaier spisem \"O svobodě vůle\" (1525).\n\nLuther dokazuje, že lidé po pádu Adama nejsou schopni se ze své vůle přiblížit k Bohu ani vykonat skutky, které by byly dobré v Božích očích. Neznovuzrozený člověk může ze své vlastní vůle jen hřešit. Ke konání dobrých skutků je člověk uschopněn pouze Boží milostí, jejíž udělení je svrchovaným aktem Božím. Lidská vůle je ve věcech duchovních vždy nesvobodná – buď je podřízena satanovi nebo Bohu.\n\nSvým učením o nesvobodné vůli Luther napadl myšlenkovou základnu pro katolické učení o záslužnictví.\n\nLuther sám pokládal spis O zotročené vůli za jedno ze svých nejvýznamnějších teologických děl.\n\nV češtině vyšlo dílo O zotročené vůli až v roce 2019 v nakladatelství \"Poutníkova četba\".\n\n\n\n\n"}
{"id": "400207", "url": "https://cs.wikipedia.org/wiki?curid=400207", "title": "Tonžská paʻanga", "text": "Tonžská paʻanga\n\nTonžská paʻanga je zákonným platidlem polynéského ostrovního státu Tonga. Její ISO 4217 kód je TOP. Do oběhu se dostala v roce 1967.\n\nTonga byla v minulosti britskou kolonií a na jejím území se používal britský monetární systém (1 libra = 20 šilinků = 240 pencí). Od roku 1921 začala vydávat Tonga vlastní bankovky libry. Tonžská libra měla paritní hodnotu s britskou librou do roku 1936, od tohoto roku byla pevně navázána na australskou libru taktéž v paritním poměru 1:1. Když Austrálie zavedla australský dolar, který vycházel z tamější libry v poměru 2 dolary = 1 libra, i Tonga zavedla v roce 1967 svou měnu, která nahradila tonžskou libru v poměru 2 paʻanga = 1 libra. Paʻanga byla až do roku 1991 pevně navázána na australský dolar v paritním poměru. Od roku 1991 je navázána na měnový koš, ve kterém jsou zastoupeny australský, novozélandský, americký dolar.\n\n\n\n"}
{"id": "400226", "url": "https://cs.wikipedia.org/wiki?curid=400226", "title": "Leden 2009", "text": "Leden 2009\n\n"}
{"id": "400227", "url": "https://cs.wikipedia.org/wiki?curid=400227", "title": "Kathrin Zettelová", "text": "Kathrin Zettelová\n\nKathrin Zettelová (* 5. srpna 1986, Scheibbs, Rakousko) je rakouská sjezdová lyžařka. Specializuje se hlavně na točivé disciplíny. Své první závody ve Světovém poháru vyhrála 25. listopadu 2006.\n\n"}
{"id": "400230", "url": "https://cs.wikipedia.org/wiki?curid=400230", "title": "Nicole Hospová", "text": "Nicole Hospová\n\nNicole Hospová (* 6. listopadu 1983 Bichlbach, Rakousko) je rakouská sjezdová lyžařka. Specializuje se hlavně na točivé discipliny, slalom a obří slalom. Své první závody ve Světovém poháru vyhrála 26. října 2002. Celkově zvítězila v 11 závodech Světového poháru.\n\n"}
{"id": "400232", "url": "https://cs.wikipedia.org/wiki?curid=400232", "title": "Šámal", "text": "Šámal\n\nČeské příjmení Šámal nosí více různých osobností:\n\n\n"}
{"id": "400233", "url": "https://cs.wikipedia.org/wiki?curid=400233", "title": "Wilczkové", "text": "Wilczkové\n\nRodina Wilczků (Vlčků) je šlechtický rod, původem ze Slezska, kde rod vlastnil rozsáhlý majetek.\n\nPůvodní rod, Vlčkové z Dobré Zemice, pocházeli z rozrodu Kozlů. 1. dubna 1506 byli povýšeni na svobodné pány s predikátem z Dobré Zemnice a Hlučína.\n\nWilczkové se usadili v Dobré u Frýdku ještě před rokem 1400. V roce 1500 získali baronský titul s přídomkem \"Frei-und Pannerherren von Hultschin und Guttenland\" (svobodný a korouhevní pán z Hlučína a Dobré Zemice).\n\nV roce 1698 se Jindřich Vilém Wilczek oženil s Marií Šarlotou ze Saint Hilaire. Wilczkové tak získali a rozsáhlá panství v Rakousku, včetně zámku Kreuzenstein v Dolních Rakousích, který rod vlastní dodnes. \n\nV současné době rod sídlí na zámku Seebarn v dolnorakouské obci Harmannsdorf a na hradě Moosham v Solnohradsku (Salcbursku). V majetku rodu je Brassicansco-Wilczekovský palác na ulici Panská, Herrengasse číslo 5 ve Vídni a hrad Kreuzenstein v Dolním Rakousku, kde se nachází roku 1874 založené rodové pohřebiště.\n\n\nErb Vlčků/Wilczků tvoří červený štít nesoucí stříbrného kozla ve skoku se zlatou zbrojí a černým pásem kolem hrudi, v klenotu erbu je kozel vyrůstající ze štítu. Přikryvadla erbu jsou taktéž v červeno-stříbrné barvě.\n\n\nSpojili se s Lichtenštejny\n"}
{"id": "400234", "url": "https://cs.wikipedia.org/wiki?curid=400234", "title": "Herta Huber", "text": "Herta Huber\n\nHerta Huber, přechýleně Herta Huberová, (* 24. ledna 1926 Luby, Československo) je německá spisovatelka a básnířka. Stala se známou díky publikování v chebském (egerlandském) dialektu (jedná se o německý dialekt, kterým se mluví / mluvilo na Chebsku). Autorka publikuje též poezii a prózu ve spisovné němčině.\n\nZa svá díla byla vyznamenána různými cenami Sudetoněmeckého krajanského sdružení a tzv. Spolku obcí Chebska (Eghalanda Gmoin e.V.).\n\nŽije ve Waltenhofenu v Bavorsku.\n\n\n\n"}
{"id": "400235", "url": "https://cs.wikipedia.org/wiki?curid=400235", "title": "The Economist", "text": "The Economist\n\nThe Economist je britský týdeník o nejnovějších událostech a mezinárodních vztazích vydávaný od roku 1843 v Londýně. Jeho vlastníkem je The Economist Newspaper Ltd. Přestože se The Economist sám označuje jako „noviny,“ každé číslo je vydáváno na lesklém papíře, jako zpravodajský časopis. V roce 2007 byl průměrný týdenní prodej kolem 1,3 milionu výtisků, z čehož polovina je prodána v severní Americe.\n\nThe Economist o sobě prohlašuje, že “není žádnou kronikou ekonomiky”. Spíše se snaží “zapojit do nelehkého boje, který svádí inteligence s neznalostí, z nichž jedna nás žene neustále kupředu a druhá našemu vývoji brání.”\nČasopis se zaměřuje na vysoce vzdělané čtenáře, v jejichž řadách byste našli i řadu vlivných představitelů a politiků. Jeho filosofie byla odjakživa „liberální, ne konzervativní.“\n\nPrimárním zájmem časopisu je přinášet zprávy ze světa, politiky a byznysu. Pravidelně se v něm objevují i rubriky zaměřené na vědu a techniku, přičemž stejná pozornost je věnována i knihám a umění. Přibližně jednou za dva týdny v čísle vychází speciální obsáhlá reportáž, která se věnuje určité problematice, ekonomickému odvětví či zeměpisné oblasti. Jednou za tři měsíce časopis uveřejňuje i reportáž ze světa techniky, nazývaná Technology Quarterly (Technický čtvrtletník).\n\nZ článků je většinou patrné, jaký postoj k nim redakce zaujímá, a téměř nikdy v nich nenajdete novinový podtitulek se jménem autora (tzv. byline). Dokonce se nikde neuvádí ani jméno šéfredaktora. Z dlouholeté tradice vyplývá, že jedinou výjimku tvoří situace, kdy redaktor odchází ze své pozice; jedině tehdy může svůj článek podepsat.\n\nV každém vydání najdete několik esejistických rubrik, které jsou pojmenovány podle svého tematického zaměření:\n\n\nMezi další pravidelné rubriky patří například:\n\n\nČasopis také každoročně vydává publikaci nazvanou \"The World in Year\".\n\n"}
{"id": "400245", "url": "https://cs.wikipedia.org/wiki?curid=400245", "title": "Pulsnitz (řeka)", "text": "Pulsnitz (řeka)\n\nPulsnitz, , je menší řeka v Německu, protékající na území spolkových zemí Sasko a Braniborsko. Délka toku je 60 km. Plocha povodí měří 356 km².\n\nŘeka Pulsnitz pramení u obce Ohorn na území Saska. Teče převážně severozápadním směrem. Protéká městy Pulsnitz, Königsbrück a Ortrand. Ústí zleva do řeky Černý Halštrov nedaleko Elsterwerdy v Braniborsku.\n\nJako větší přítok lze uvést 12,2 km dlouhý potok Otterbach, který posiluje řeku z pravé strany nedaleko obce Thiendorf.\n\nPrůměrný průtok u ústí činí 2,0 m³/s.\n\n"}
{"id": "400247", "url": "https://cs.wikipedia.org/wiki?curid=400247", "title": "Pacibulka", "text": "Pacibulka\n\nPacibulka (\"bulbillus\") je útvar, která vzniká ztloustnutím šupiny pupenu a z pupenu tak vzniká vejčitý až kulovitý útvar sloužící k vegetativnímu rozmnožování. Po opadu či výsevem pacibulky z ní vyroste nová rostlina. Pacibulky se liší podle umístění, pacibulka bazální vzniká v úžlabí bazálních listů, pacibulka kořenová na kořenech, pacibulka úžlabní v paždí lodyžních listů-např. kyčelnice cibulkonosná (\"Dentaria bulbifera\") nebo lilie cibulkonosná (\"Lilium bulbiferum\"), pacibulka v květenství-typická pro některé česneky, např. česnek ořešec (\"Allium scorodoprassum\").\n"}
{"id": "400248", "url": "https://cs.wikipedia.org/wiki?curid=400248", "title": "Petula Clark", "text": "Petula Clark\n\nPetula Clark, CBE (* 15. listopadu 1932 v Epsomu, hrabství Surrey jako \"Petula Sally Olwen Clark\") je britská zpěvačka a herečka, od roku 1988 nositelka hodnosti \"commander\" Řádu britského impéria.\n\nUž v sedmi letech zpívala v dětském sboru. Brzy poté na stanici BBC stala dětskou hvězdou. Do roku 1950 již hrála v 20 filmech. Na tyto úspěchy dokázala jako dospělá navázat a uspořádala světové turné. Její hit \"Monsieur\" se umístil na prvním místě německé hitparády a Clarková se stala známou v německy mluvících zemích. Její hit \"Downtown\", který byl zpíván také německy, jí přinesl přes 3 miliony prodaných desek.\n\nV roce 1961 se vdala za francouzského novináře Clauda Wolffa se kterým má dvě dcery a jednoho syna.\n"}
{"id": "400252", "url": "https://cs.wikipedia.org/wiki?curid=400252", "title": "Holé Vrchy", "text": "Holé Vrchy\n\nHolé Vrchy jsou vesnice, jež je místní částí, katastrálním územím a základní sídelní jednotkou středočeského města Dobrovice. Rozkládají se asi jeden kilometr jižně od říčky Klenice u Přírodního parku Chlum, a jejich katastrální území má rozlohu 122,11 hektarů. Mají 61 domů a asi 150 obyvatel. Sídlo leží na severním svahu Chloumeckého hřbetu, poblíž vrcholu U Doubku. Nadmořská výška daného katastrálního území se pohybuje v rozmezí 240–352 metrů.\n\nMladoboleslavské panství po smrti Adama Krajíře z Krajku získává roku 1588 Jiří Popel z Lobkovic, katolík a zapřisáhlý nepřítel jednoty. Ten však záhy směnil získaný majetek se svým příbuzným Bohuslavem Hasištejnským z Lobkovic z Chomutova. S Bohuslavem Hasištejnským přišla do Mladé Boleslavi početná kolonie německého obyvatelstva luteránského vyznání, ale soužití obyvatel města vázlo na neshodách mezi všemi církvemi. Proto Boleslavští uvítali možnost, která se naskytla díky špatnému hospodaření Bohuslava Hasištejnského. Měl obrovské dluhy a tak městu byla nabídnuta možnost vykoupit se z poddanství. V roce 1595 došlo k uzavření smlouvy o „skoupení“ města a v roce 1599 prodává ves Holé Vrchy stejně horlivému zastánci stavovské revolty Mikuláši Gerštorfovi z Gerštorfu, který vlastnil panství Týnecké a půdu okolo Sobotky.\n\nV období třicetileté války po poražení stavovské revolty je majetek Mikuláše z Gerštorfu konfiskován. Panství získává Hynek z Valdštejna, který se po smrti svého otce, Jindřicha z Valdštejna a staršího bratra Viléma Voka z Valdštejna, se stal roku 1612 majitelem dobrovického panství a připojuje okolo roku 1621 ves Holé Vrchy z Dobrovickému panství. Hynek z Valdštejna je donucen z emigraci do Sazka. Panství je roku 1623 konfiskováno a prodáno Adamu z Valdštejna, strýci Albrechta z Valdštejna. 1643 postoupila švédská vojska až k Mladé Boleslavi a Chlumu. Usadili se v Mnichově Hradišti, které krom zámku do základu vypálili. Spolu s Bakovem nad Jizerou zachvátil požár i okolní vesnice a to zasáhlo i Holé Vrchy, které byly vypleněny a spáleny. \n\nV letech 1621 až 1734 patří panství dobrovické se zámkem v Dobrovici, na Loučeni, ve Vinařicích a později i ve Mcelých, potomkům Valdštejnů, tedy i ves Holé Vrchy.\n\nOkolo roku 1690 je opět obec pomalu osidlována. Za vlády Arnošta Josefa z Valdštejna, tehdejšího majitele panství Dobrovice, čítá obec 6 domů. V roce 1695 se rozšíří o další 2 stavení. Podle Tereziánského katastru z roku 1713 žije na Holých Vrších 38 obyvatel v 7 staveních.\n\nSňatkem mezi posledním potomkem Valdštejnů, Marií Annou z Valdštejna, a Josefem Vilémem z Fürstenberku, přechází panství do vlastnictví Fürstenberků. V roce 1809 dědí po Karlu Aloisovi, knížeti z Fürstenberka a jeho ženy Marii Josefě ze Šternberka, panství Jindřiška z Fürstenberka, provdaná za Karla Anselma Thurn -Taxise, kteří rozlehlé panství přenechávají synovi Maxmiliánovi Josefovi Thurn-Taxisovi. \n\nRod Thurn-Taxisů se zde usadil na dlouhých 136. let. Poslední Taxisové uprchli v roce 1945 do Rakouska. Rozkvět obce probíhá i za nových pánů. V roce 1843 žije v obci 143 obyvatel ve 23 staveních. Následně o 2 roky později je místními vystavěna v obci kaplička se zvoničkou a třemi výklenky s obrazy. Na straně jižní obraz svatého Floriána, na straně západní sv. Jan Nepomucký a na severní je obraz panny Marie. Uvnitř je namalován obraz svaté Anny. Roku 1890 je v obci 25 popisných čísel. Josef Bahník odkoupil od Václava Vlasáka z Týnce cihelnu.\n\nJan Kubín vysazuje roku 1908 u kapičky tři památné lípy.\n\nV roce 1911 byl založen Spolek severočeských domkářů a malorolníků pro Holé Vrchy a okolí, v němž byla sdružena většina občanů. Po roce 1918 spolek působil jako odbor Republikánská strana zemědělského a malorolnického lidu.\n\nObecní knihovna byla založena v roce 1913 Josefem Svárovským v jeho domě a čítala 42 svazků knih.\n\nDne 29. července 1914 začala první světová válka. Už v říjnu padl v Polsku Václav Beneš. Na jaře, v březnu 1915 František Kubín a 5. května zemřel ve Vídni v nemocnici Václav Havelka. 2. července 1917 padl u Zborova ruský legionář Josef Smutný. V červnu 1918 padl na Piavě na italské frontě Jan Veselý.\n\nDne 2. dubna 1919 bylo vysazeno sedm lip uprostřed obce, jako symbol osvobození národa od Rakousko-Uherska.\n\nDo obce byla v roce 1926 zavedena elektřina a ve stejném roce vzniká Dobročinná obec Baráčníků Holé Vrchy. V obci je zahájen provoz pekárny (1933–1945).V té době (1934) čítá obec Holé Vrchy 37 domů a jednu ubikaci ve vagónu. Občané vysazují nad obcí roku 1935 Masarykovu lípu s pomníkem. Požární sbor s 62 členy je založen v roce 1937.\n\nDne 9. listopadu 1949 je podepsána rozluka obce Týnec – Holé Vrchy a obec získává samostatnost. V tomto roce je zahájena výstavba požární nádrže, která je dokončena v roce 1951. O dva roky později začíná stavba obecního úřadu a přilehlé hasičské zbrojnice (1953). V stejném roce je v obci založeno JZD, které se po dvou letech rozpadá. Roku 1963 je vystavěna porodna prasnic v horní části obce. V tomto roce je založen TJ Sokol Holé Vrchy.\n\n1970 je rokem, kdy je postavena nová autobusová čekárna ve středu obce a poté je zahájena stavba místní prodejny (1973) a vodovodu z Dobrovice (1975). V roce 1974 byla obec sloučena pod město Dobrovice a stala se tak městskou částí, což trvá až dodnes.\n\nPři volbách do obecního zastupitelstva obce roku 1910 byl zvolen starostou (poprvé zástupce Holých Vrchů), obce Týnec – Holé Vrchy, Antonín Kubín. Jehož zásluhou v tomto roce započala stavba silnice a pokračovala až do začátku války.\n\nVesnice má vlastní osadní výbor, jehož předsedou je Patrik Šimůnek za ODS, jehož předchůdcem byl v letech 2010–2014 a 2014–2018 Ladislav Charvát za ANO 2011. Jeho předchůdkyní v letech 2006–2010 byla Miluše Hašková za ČSSD. Do roku 2006 byl předsedou Osadního výboru Josef Svárovský, který nahradil Josefa Kubína za ČSSD + SZ. \n\nRoku 2019 si obec Holé Vrchy připomene, celoročními oslavami, výročí vzniku obce. A to první písemnou zmínkou z roku 1599. První velkou oslavou bylo 12. ledna 2019 Mistrovství České republiky v cyklokrosu (naposledy konané v roce 1999) kterého se zúčastnil trojnásobný mistr světa Zdeněk Štybar. Závod a účast Z. Štybara je vzdání pocty českému nestoru cyklistiky a státnímu masérovi Ladislavu Kubínovi, který v tomto roce oslaví 85. narozeniny. Další větší kulturní akcí bude v únoru vystoupení Michaela Dolinová a Sandra Pogodová s hudební komedií \"Už zase miluju.\" V průběhu roku nebude chybět ani pořádání tradiční Anenské pouti, která připadá na 27. července.\n\nDne 26. července se ve vsi konají velké závody, odpoledne divadelní představení a večer taneční zábava. Oslavy se pořádají na místním hřišti nebo v prostorách restaurace Sparing. Tuto tradici organizovalo Divadýlko na kopečku, poté MS ČČK a do roku 2013 měla pod patronací NDS Bouda, která zde sehrála v roce:\n\nV obci vznikaly a zanikaly organizace jako například Sbor dobrovolných hasiči či baráčníci. Dnes tu je pouze jedna a to TJ Sokol Holé Vrchy. Kterou dlouhá léta vedl a řídil Ladislav Kubín. V roce 2018 převzala štafetu jeho dcera Olga Šimůnková. MS ČČK (místní skupina Českého červeného kříže) zanikla okolo roku 2016 a Nezávislá divadelní společnost BOUDA, která vznikla v prosinci 2009 ukončila svou činnost v roce 2015 nahradilo ji Nezávislé divadlo, jelikož se jedná o subjekt podnikající, je jeho majitel Patrik Šimůnek.\n\nNepřesná zmínka o divadle v obci Holé Vrchy, která v současnosti je součástí města Dobrovice, je okolo roku 1929. V období protektorátu a během druhé světové války a především po válce se vyráběly kulisy formou dřevěných latí a pytlů, na které zdejší rodák Josef Kubín zvaný Kapelník, maloval domy a krajinky.\n\nRozkvět divadla začal až opět po dlouhé odmlce až v roce 1999, kdy obec Holé Vrchy slavila 400 let od založení obce. Jiří Rendvanský u této příležitosti uspořádal divadelní představení Honza a tři zakleté princezny. Představení se začala tradičně hrát každý rok a tak v březnu 2002 byl založen Ochotnický divadelní soubor obci Holé Vrchy Divadýlko na kopečku v čele s J. Rendvanským. Od roku 2006 zmítaly soubor nejrůznější neshody, kdy byl z postu předsedy spolku odvolán J. Rendvanský, kterého na čas nahradila Žaneta Hodúlová, a poté opět v roce 2009 znovu zvolen do čela spolku. Do funkce jednatele byl zvolen Patrik Šimůnek, který v létě 2009, po neshodách uvnitř souboru. ustanovil neoficiální soubor pod názvem Nezávislé divadlo pro Holé Vrchy. To vedlo k rozdělení členské základny a de facto k rozpadu souboru. V červenci 2009 bylo vyloučeno spolu s Patrikem Šimůnkem i dalších 5 členů. Tito členové pak v prosinci založili Nezávislou divadelní společnost BOUDA.\n\nDne 2. prosince 2009 založil Patrik Šimůnek za pomoci Josefa Vavříka nový divadelní spolek. Roku 2010 byly spolku přiděleny i prostory Divadýlka na kopečku, které muselo prostory bývalé hasičské zbrojnice opustit. Tyto prostory byly přeměněny na malé divadlo a v roce 2012 městem celkově zrekonstruovány. Dne 20. dubna 2013 byly slavnostně otevřeny. Divadlo ukončilo svou činnost okolo roku 2015. Mezi místními se vžil název Divadlo Bouda.\n\nDne 12. června 2013 založil Patrik Šimůnek vlastní divadelní společnost do které postupně přešli všichni členové. Pravou rukou se mu stala Dana Stehlíková. Divadlo 1. ledna 2016 převzalo prostory po divadlu Bouda a stalo se jeho nástupcem. Tyto prostory proměnili v Komorní scénu a stalo se z nich nejmenší divadlo v České republice, kde se začaly pravidelně hrát pohádky pro děti, ale i pořady pro dospělé. Nezávislé divadlo také v roce 2016 a 2018 vystupovalo v zahraničí (Drážďany, Basilej, Karlsruhe, Curych, Regensburg). Jeho repertoár je široký, ale je cílený především na děti.\n"}
{"id": "400253", "url": "https://cs.wikipedia.org/wiki?curid=400253", "title": "Alexandr Hylák", "text": "Alexandr Hylák\n\nAlexandr Hylák (* 25. prosince 1983, Pardubice) je český hokejový brankář. Většinu kariéry strávil v Moeller Pardubice. Mezi jeho další působiště patří Kolín, Hradec Králové, Šumperk, Vrchlabí, HC Kometa Brno, HC Slavia Praha, nyní působí v HC Škoda Plzeň.\n\n\n"}
{"id": "400264", "url": "https://cs.wikipedia.org/wiki?curid=400264", "title": "Brian Dabul", "text": "Brian Dabul\n\nBrian Dabul (* 24. února 1984 v Buenos Aires, Argentina) je argentinský profesionální tenista. Ve své dosavadní kariéře vyhrál zatím jediný turnaj ATP ve čtyřhře.\n\n\n"}
{"id": "400268", "url": "https://cs.wikipedia.org/wiki?curid=400268", "title": "Zdeněk V. Tobolka", "text": "Zdeněk V. Tobolka\n\nZdeněk Václav Tobolka (20. června 1874 Poděbrady – 5. listopadu 1951 Praha) byl český historik, politik a knihovník, otec české knihovědy.\n\nNarodil se v rodině hostinského, otec však brzy zemřel a matka se přestěhovala do Kolína. V letech 1892–1896 studoval historii a bohemistiku na Karlově univerzitě, kde ho ovlivnili Jaroslav Goll, Josef Emler a zejména Tomáš Garrigue Masaryk. V letech 1897–1918 byl knihovníkem C. k. veřejné a univerzitní knihovny v Praze (pozdější Národní knihovna). Na přelomu století s Masarykem zakládal Českou stranu lidovou (realistickou) a podílel se na vypracování jejího programu. V rámci realistického tábora bývá řazen k takzvaným \"mladorealistům\", kteří nebyli spokojeni s vedením listu Čas Janem Herbenem. Vynutili si pak vznik paralelní realistické revue nazvané \"Přehled\". V roce 1905 realistickou stranou otřásla aféra, v níž byl Jan Herben svými rivaly obviněn z defraudace peněz z veřejné sbírky. Celé mladorealistické křídlo pak reagovalo odchodem k mladočechům.\n\nOd roku 1906 byl aktivním politikem mladočeské strany. Šlo o součást širší vlny, kdy do mladočeské strany vstoupili mladí aktivisté z řad původních masarykových realistů.\n\nVe volbách do Říšské rady roku 1911 se stal za mladočechy poslancem Říšské rady (celostátní parlament), kam byl zvolen za okrsek Čechy 21. Usedl do poslanecké frakce Český klub. Ve vídeňském parlamentu setrval do zániku monarchie. Poté, co byla v počátečních letech světové války paralyzována česká politická scéna raziemi a mladočeská strana přišla o vězněné předáky Karla Kramáře a Aloise Rašína, reprezentoval Tobolka dočasně aktivistický, prorakouský proud v oslabené straně. Poté, co byly zastaveny \"Národní listy\", vydávali Tobolka a Jindřich Maštálka jako tiskový orgán aktivistického křídla mladočechů list \"Česká svoboda\".\n\nOd podzimu 1915 se za mladočechy podílel na organizování schůzek v rámci zamýšleného vzniku Národního souručenství (nezaměňovat se stejnojmennou organizací v Protektorátu Čechy a Morava), které mělo být volnou aliancí nesocialistických českých stran a překonat tak dávný rozkol mezi staro- a mladočechy. Roku 1916 Tobolka spolu agrárníkem Antonínem Švehlou a sociálním demokratem Bohumírem Šmeralem dohodl vznik Českého svazu jako střechového obranného sdružení všech českých politických sil na Říšské radě. V předjaří roku 1917 formuloval český a jihoslovanský protest adresovaný vládě Heinricha Clam-Martinice za její plány na realizaci ústavních změn vedoucích k majorizaci neněmeckých etnik v redukovaném Rakousku. S tím, jak od roku 1917 ožívala politická scéna, klesal vliv aktivistických politiků. Do vedení mladočeské strany pronikali radikálové a stoupenci českého státního práva a Tobolka v srpnu 1917 rezignoval na členství v Českém svazu.\n\nV letech 1913–1918 byl docentem ČVUT pro obor občanská nauka.\n\nOd roku 1920 byl členem československé sociálně demokratické strany. Po vzniku Československa ale působil primárně v akademické sféře. Byl jmenován prvním ředitelem parlamentní knihovny. Stal se i ředitelem nově založené knihovnické školy. Od roku 1926 byl redaktorem řady \"Monumenta bohemiae typographica\", celkem 11 svazků faksimile významných tisků. Roku 1926 organizoval mezinárodní knihovnický kongres v Praze a 1927 se stal prvním docentem knihovnických věd na Karlově univerzitě, kde učil až do svého penzionování roku 1939. Roku 1930 založil Československou knihovědnou společnost, roku 1927 byl spoluzakladatelem Mezinárodní knihovnické federace a v letech 1931–1934 redigoval časopis „Slovanská knihověda“.\n\nOd roku 2000 je Sdružením knihoven ČR udělována osobám i institucím \" Medaile Z. V. Tobolky\".\n\n\n\n\n"}
{"id": "400272", "url": "https://cs.wikipedia.org/wiki?curid=400272", "title": "Aleutské pohoří", "text": "Aleutské pohoří\n\nAleutské pohoří () je hlavní pohoří na Aljašském poloostrově v americkém státě Aljaška.\nTáhne se od jezera Chakachamna (130 km západně od Anchorage) až k Aleutskému ostrovu Unimak. Nejsevernější část se označuje jako Chigmit Mountains a na severovýchodě tvoří přechod do Aljašských hor.\nPohoří zahrnuje všechny hory poloostrova, mezi nimiž je mnoho aktivních vulkánů. Pevninská část je téměř 1000 kilometrů dlouhá. Řetěz západně ležících Aleutských ostrovů i podmořských vulkánů, které jsou geologicky částí pohoří, prodlužuje jeho délku o dalších téměř 1600 kilometrů. Oficiálně však označení „Aleutian Range“ zahrnuje jen vrcholy pevninské s horami ostrova Unimak.\n\nAleutské pohoří se dá rozdělit do tří celků. Od jihozápadu k severovýchodu to jsou:\n\nOblast Aleutského pohoří i Národního parku Katmai je kvůli neexistenci cest a divoké přírodě dostupná jen lodí nebo letecky.\n\n\n"}
{"id": "400279", "url": "https://cs.wikipedia.org/wiki?curid=400279", "title": "Clemenceau (R98)", "text": "Clemenceau (R98)\n\nClemenceau je francouzská letadlová loď stejnojmenné třídy, která sloužila ve francouzském loďstvu v letech 1961 až 1997.\n\nŠlo o druhou francouzskou válečnou loď, která byla pojmenována na počest významného francouzského novináře a politika Georges Clemenceau. \n\nVzhledem k obsahu mnoha nebezpečných látek vyvolal několikaletou kontroverzi záměr francouzské vlády na sešrotování lodi v Indii. Poté bylo rozhodnuto o její likvidaci za přísnějších podmínek ve Velké Británii. \n\nMezi nejvýznamnější mise lodi patří role v letech 1982 až 1984 během občanské války v Libanonu, kdy poskytovala letecké zajištění francouzským mírovým jednotkám.\n\nV letech 1987 až 1988 se podílela na \"Operaci Prométheus\" v Ománském moři, kde zajišťovala bezpečnost francouzských obchodních lodí během války mezi Íránem a Irákem. Mimo jiné sestřelila íránský letoun P-3 Orion.\n\nV roce 1990 dopravila 40 vrtulníků (SA-341F,SA-342 a SA-330), 3 Br-1050 a řadu nákladních vozidel do Perského zálivu pro účast v operacích Pouštní bouře a Pouštní štít.\n\nV letech 1993 až 1996 se podíle na zajišťování vojenských operací v bývalé Jugoslávii.\n\nPo vyřazení ze služby se Francie rozhodla odeslat loď ke sešrotování do Indie. V prosinci 2004 ale upozornila organizace Greenpeace, že vysloužilá loď obsahuje množství nebezpečného odpadu jako jsou azbest, polychlorované bifenyly, olovo, rtuť aj., a že jejím odesláním do Indie by Francie porušila Basilejskou úmluvu, která omezuje pohyb nebezpečných odpadů přes hranice. \n\nPřesto 31. prosince 2005 \"Clemenceau\" vyplula z francouzského přístavu Toulon ke sešrotování do Alangu v indickém státu Gudžarát. 6. ledna 2006 indický Nejvyšší soud odmítl vpustil loď do Alangu. Přesto loď pokračovala v cestě a 12. ledna 2006 dosáhla břehů Egypta, kde se podařilo na palubu proniknout dvěma aktivistům organizace Greenpeace. Egyptské úřady nejprve odmítly loď vpustit do Suezského průplavu, ale 15. ledna svůj názor změnily. V polovině února se po pokračujících protestech rozhodl prezident Jacques Chirac povolat \"Clemenceau\" zpět do Francie. poté, co byla vypovězena z indických teritoriálních vod.\n\nPoté byla loď zakotvena ve francouzském přístavu Brest. Počátkem července 2008 britská firma Able UK vydala tiskovou zprávu oznamující, že získala kontrakt na sešrotování \"Clemenceau\" ve svém závodě v britském městě Hartlepool. Firma také získala speciální povolení k nakládání s azbestem, který je obsažen na lodi.\n\n"}
{"id": "400280", "url": "https://cs.wikipedia.org/wiki?curid=400280", "title": "Kalokvět", "text": "Kalokvět\n\nKalokvět (\"Agapanthus\") je rod jednoděložných rostlin z čeledi amarylkovité (\"Amaryllidaceae\"). Ve starších taxonomických systémech byl řazen do samostatné čeledi kalokvětovité (\"Agapanthaceae\"), do čeledi česnekovité (\"Alliaceae\"), popř. liliovité v širším pojetí (\"Liliaceae\" s.l.). Podle nejmodernějšího systému APG III byl rod včleněn do čeledi amarylkovité (\"Amaryllidaceae\").\n\nJedná se zpravidla o vytrvalé pozemní byliny, s oddenkem připomínajcím cibuli. Jsou to rostliny často celkem mohutné (někdy až 2 m) jednodomé s oboupohlavními květy. Listy jsou jen přízemní, někdy pochvy zahalují dolní část lodyhy, jsou jednoduché a přisedlé, s listovými pochvami. Čepele jsou čárkovité, celokrajné, se souběžnou žilnatinou, zelené až nasivělé, často dost dužnaté. Květy jsou ve vrcholových květenstvích, zdánlivých okolících, jedná se o stažený svazek šroubelů. Květenství je podepřeno toulcem. Květ se skládá z 6 okvětních lístků, které jsou dole srostlé a jsou většinou modré až modrofialové barvy. Tyčinek je 6. Semeník je svrchní, plodem je trojhranná tobolka, .\n\nJe známo asi 6-9 druhů, které se přirozeně vyskytují pouze v jižní Africe, od Kapska na sever po řeku Limpopo. Jako okrasná rostlina je pěstovaná a zdomácnělá i jinde ve světě, hlavně v oblastech se subtropickým klimatem. Severněji se pěstuje jako okrasná rostlina v přenosných květináčích. Je pěstováno množství kultivarů.\n\n"}
{"id": "400285", "url": "https://cs.wikipedia.org/wiki?curid=400285", "title": "Dumping", "text": "Dumping\n\nDumpingem se nejčastěji rozumí prodej vyváženého zboží za hranicemi levněji než v zemi výroby. Jindy se rozumí dumpingem prodej zboží za hranicemi se ztrátou (pod výrobními náklady). Dumpingem se rozumí též cenové podbízení na trhu, jehož cílem je vytlačit z trhu konkurenci, a to i v rámci jedné země. \n\nPodle některých zákonů se o dumping jedná i tehdy, když se dovezené zboží prodává v určitém státě levněji, než mohou v témže státě totéž zboží prodávat domácí výrobci. Dosáhne-li v určitém státě výroba určitého zboží takové výše, že nelze celou spotřebovat doma, nutí se výrobci do vývozu i za ceny ztrátové; někdy si nahrazují ztrátu zvýšením cen téhož zboží na domácím trhu, takže pak domácí odběratelstvo doplácí na onen vývoz. Podporuje-li v tom stát výrobce např. tím, že na dovoz onoho zboží zavede vysoká cla, čímž vyloučí z trhu zahraniční soutěž (nebo ji aspoň znesnadní), lze mluvit o dumpingu. Dumping bývá tedy průvodním jevem nadvýroby; může však býti vyvolán i při nezměněné výrobě, jejíž část byla odkázána na vývoz, jestliže se v cizině náhle změní podmínky pro odbyt této části výroby (např. zvýšením dovozních cel).\n\nDumpingu rovněž využívají velké společnosti k získání monopolů na zahraničních trzích. Firmy s vysokými zisky si mohou po dlouhou dobu dovolit prodávat v zahraničí zboží za ztrátové ceny, aby zničily místní výrobce a zajistily si výsadní postavení na trhu. Tyto metody jsou používány zejména vůči rozvojovým zemím a spadají pod neokolonialismus.\n\nSpecifický typ dumpingu vzniká tehdy, pokud vývozce či výrobce je ve své zemi subvencován (dotován), čehož využívá při vývozu do země, která obdobné subvence domácím výrobcům neposkytuje nebo jsou zde subvence menší, a která přitom svůj trh nechrání dovozním clem. \n"}
{"id": "400287", "url": "https://cs.wikipedia.org/wiki?curid=400287", "title": "Mireia Ryšková", "text": "Mireia Ryšková\n\nMireia Ryšková (* 1951) je česká katolická teoložka.\n\nPo studiích na Filozofické fakultě Univerzity Karlovy v Praze (dějiny umění a francouzštiny, 1969–1975) pracovala v redakci výtvarného umění nakladatelství Odeon (1975–1990). Paralelně studovala katolickou teologii v rámci tajného studia pořádaného Salesiánskou provincií v Praze (1973–1982), poté pokračovala ve studiu teologie v Erfurtu (1983–1988). Po pádu komunistického režimu odešla studovat na Teologickou fakultu v Pasově (1990–1993), kde získala doktorát a publikovala svou doktorskou práci. Habilitovala se v r. 2006 na Univerzitě Palackého (CMTF) v Olomouci. Po návratu z Pasova učila externě Nový zákon na Teologické fakultě Jihočeské univerzity v Českých Budějovicích a podílela se na vybudování a vedení Jaboku - Vyšší odborné sociálně pedagogické a teologické školy (1993–2005). Od r. 2005 působí na Katedře biblických věd Katolické teologické fakulty UK v Praze.\n\nJejí přístup ke křesťanství je konfesní (katolický) v rámci ekumenického dialogu a otevřený vůči jiným přístupům a poznatkům humanitních věd.\n\nOdborné zaměření: katolická teologie, počátky křesťanství z historického a teologického hlediska, teologie apoštola Pavla.\n\n\n\n"}
{"id": "400294", "url": "https://cs.wikipedia.org/wiki?curid=400294", "title": "Danny Aiello", "text": "Danny Aiello\n\nDanny Aiello (20. června 1933, New York – 12. prosince 2019) byl americký herec.\n\nV roce 1981 získal cenu Emmy za televizní film \"Family of Strangers\" a nominaci na Oscara za výkon v roli Sala ve filmu \"Jednej správně\". Dále hrál ve filmech \"Hudson Hawk\", \"Leon\" nebo \"Nabít a zabít\".\n\n"}
{"id": "400296", "url": "https://cs.wikipedia.org/wiki?curid=400296", "title": "Carl Gustav Jacob Jacobi", "text": "Carl Gustav Jacob Jacobi\n\nCarl Gustav Jacob Jacobi (10. prosince 1804, Postupim – 18. ledna 1851, Berlín) byl pruský matematik, obecně považovaný za jednoho z nejpodnětnějších učitelů tehdejší doby a za jednoho z největších matematiků všech dob.\n\nPocházel z Postupimi a byl židovského původu. Jeho otec byl úspěšný bankéř. Studoval na Humboldtově universitě v Berlíně, kde roku 1825 získal titul doktora filosofie. Jeho disertační práce byla analytickým rozebráním teorie zlomků. Roku 1827 se stal mimořádným a roku 1829 řádným profesorem matematiky na Königsberské universitě. Toto místo zastával do roku 1842.\n\nV roce 1843 Jacobi prodělal kolaps následkem přepracování. Poté na několik měsíců navštívil Itálii, aby se mu zpátky navrátilo zdraví. Tam se mimo jiné seznámil s německým matematikem Dirichletem. Při jeho návratu se přesunul do Berlína, kde žil jako královský penzista až do své smrti. Během revoluce v roce 1848 Jacobi neúspěšně kandidoval do parlamentu za Liberální klub. To po potlačení revoluce zapříčinilo odebrání královské podpory, nicméně jeho sláva a reputace již byla tak velká, že mu byla opět vrácena zpátky.\n\nJacobi zemřel na neštovice 18. ledna 1851 v Berlíně, kde je taktéž pohřben. Jeho hrob je blízko hrobu astronoma Johanna Enckeho.\n\nJe po něm pojmenován kráter Jacobi na Měsíci.\n\nJacobi studoval matematiku na základě prací Eulera, Lagrangea a Laplacea. Jeho práce se dotýkají mnoha oblastí matematiky, ať už teoretické – teorie funkcí, teorie čísel, lineární algebry, teorie diferenciálních rovnic, ale i aplikované – analytické mechaniky.\n\nPrvní práci vydal v roce 1829 pod názvem \"Fundamenta nova theoriae functionum ellipticarum\" (Nové základy eliptických funkcí).\nJeho práce o eliptických křivkách byly velmi užitečné pro tehdejší matematickou fyziku. Byl také prvním matematikem, který poznatky o eliptických křivkách využíval v teorii čísel. Právě za výsledky obsažené v tomto díle získal roku 1830 cenu pařížské Académie des Sciences. Téhož roku se stal členem petrohradské Imperátorské akademie věd a roku 1832 londýnské Royal Society.\n\nJacobi po sobě zanechal obrovské množství rukopisů, které byly postupně vydávány. Jeho dalšími díly jsou \"Comnienlatio de transformatione integralis duplicis indefiniti in formam simpliciorem\" (1832), \"Canon arithmeticus\" (1839), \"Opuscula mathematica\" (1846–1857). Roku 1866 byly zveřejněny jeho přednášky z let 1842–43 pod názvem \"Vorlesungen über Dynamik\" (Přednášky o dynamice).\n\nFunkcionální determinant, dnes zvaný po něm jacobián či Jacobiho determinant uvedl v práci \"De formatione et proprietatibus determinantium\" (O tvorbě a vlastnostech determinantů) v roce 1841. V mechanice se zabýval např. řešením problému dvou těles.\n\nV matematice je po Jacobim pojmenováno mnoho pojmů. Sám taktéž přispěl k systému značení – např. parciálních derivací vyšších řádů.\n\n\n"}
{"id": "400301", "url": "https://cs.wikipedia.org/wiki?curid=400301", "title": "Součinitel přebytku vzduchu", "text": "Součinitel přebytku vzduchu\n\nSoučinitel přebytku vzduchu je bezrozměrná veličina popisující poměr mezi množstvím vzduchu skutečně přivedeného do spalovací komory a teoretickým množstvím vzduchu, které je nutné pro ideální spalování. Součinitel se značí řeckým písmenem λ. U stechiometricky přesného spalování (tedy bez přebytku vzduchu) tento poměr činí λ = 1.\n\n"}
{"id": "400304", "url": "https://cs.wikipedia.org/wiki?curid=400304", "title": "Gottfried Benn", "text": "Gottfried Benn\n\nGottfried Benn (2. května 1886, Mansfeld, dnes součást Putlitz – 7. června 1956, Berlín) byl německý lékař a básník, představitel expresionismu.\n\nNarodil se v rodině luteránského kněze, měl také studovat teologii, ale později přešel na medicínu a po vystudování začal pracovat jako patolog. Z těchto zkušeností čerpá jeho první a patrně nejvýznamnější básnická sbírka, kontroverzní cyklus \"Morgue\" (Márnice, 1912), rozvíjející nihilisticky pojímané motivy marnosti a odpornosti lidského těla na pozadí jakýchsi básnických pitevních protokolů. Tuto tematiku později opustil, motivy marnosti a nihilismu ale prostupují celým jeho dílem. V roce 1914 strávil krátký čas jako vojenský lékař na frontě, později se stal lékařem ve vojenském nevěstinci. Zkušeností zde nabytých využil při své pozdější praxi, pracoval v Berlíně jako odborník na kožní a pohlavní choroby, ve dvacátých letech téměř nepublikoval.\n\nKrátkou dobu sympatizoval s nacismem, jeho sympatie ale neměly politický charakter, spíše doufal, že se expresionismus stane oficiální uměleckou ideologií v Německu. V roce 1932 byl dokonce zvolen do poetické sekce Pruské akademie. Po noci dlouhých nožů se ale od nacismu odvrátil. Bylo mu zakázáno pokračovat v literární tvorbě, byl označován za degeneráta, dekadenta, Žida, homosexuála a nekrofila. V té době pracoval jako vojenský lékař, psal stále bez naděje na publikaci básně a eseje.\n\nPo druhé světové válce žil v Západním Berlíně, byl velmi uznáván a měl velkou úlohu v tehdejším literárním světě, přestože se lidem spíše vyhýbal. V roce 1951 získal prestižní cenu Georga Büchnera. V roce 1956 zemřel na kostní nádor.\n\nJeho básně, psané většinou volným veršem, se vyznačují morbidními náměty a cynickým pojetím, dovádějí do mnohdy stěží únosných extrémů expresionistickou poetiku. Na lidstvo Benn pohlíží jako lékař, který si je vědom jeho marnosti a odpornosti, na pozadí těchto zkušeností si klade závažné existenciální otázky. Pro něj typické motivy nejrůznějších chorob s oblibou konfrontuje s erotickou tematikou, ale i s romantickým hledáním podstaty umění a života. V pozdějších básních převládají jazykové i významové experimenty, jeho dřívější poetika mnohdy ustupuje do pozadí. Do češtiny většinu jeho díla přeložil Ludvík Kundera ve výboru \"Básně\" (ERM, 1995), několik básní je také uvedeno v různých antologiích.\n\n\n"}
{"id": "400307", "url": "https://cs.wikipedia.org/wiki?curid=400307", "title": "Attu", "text": "Attu\n\nAttu je nejzápadnější ostrov, který je součástí Aleutských ostrovů. Jediným obydleným místem na ostrově je \"Navy Town\".\n\nAttu se stal jediným bojištěm druhé světové války, které leželo přímo na americkém území. Během bitvy o Midway bylo obsazení ostrovů Adak, Attu a Kiska součástí Operace AL. Později americké a kanadské jednotky dobyly ostrovy zpět.\n\n"}
{"id": "400308", "url": "https://cs.wikipedia.org/wiki?curid=400308", "title": "Aljašský poloostrov", "text": "Aljašský poloostrov\n\nAljašský poloostrov () je část pevninské Aljašky (USA). Jde o poloostrov vybíhající téměř 800 kilometrů jihozápadním směrem z pevniny, zakončený řetězem Aleutských ostrovů. Poloostrov odděluje Tichý oceán od zálivu Bristol, zálivu Beringova moře.\n\nNejvýraznější geologickou formací poloostrova je Aleutské pohoří s četnými aktivními vulkány. Poloostrov je, zejména na jižní straně, obklopen stovkami malých ostrovů a ostrůvků.\n\nJižní strana poloostrova je hornatá a velmi členitá, byla vytvořena vyzdvižením při tektonické aktivitě severní části Pacifické desky která je tu v subdukci se západní částí desky Severoamerické. Severní strana je mnohem plošší s mnoha močály a bažinami, její reliéf je výsledkem dlouhodobé eroze a seismického klidu.\n\nStejně tak je rozdílné jižní a severní pobřeží. Severní pobřeží Bristol Bay je relativně mělké, vody jsou kalné a zvířené, dochází tu k velkým rozdílům při přílivu a odlivu; pacifické pobřežní vody jsou hluboké a čisté a slapové jevy se na pobřeží projevují v malé míře.\n\nNa poloostrově se nachází Národní park Katmai a přírodní rezervace Aniakchak, Becharof, Izembek a Alaska Peninsula National Wildlife Refuge.\n\n\n"}
{"id": "400309", "url": "https://cs.wikipedia.org/wiki?curid=400309", "title": "Pád Saigonu", "text": "Pád Saigonu\n\nPád Saigonu () nebo osvobození Saigonu, či druhá bitva o Saigon, bylo obsazení Saigonu, hlavního města Jižního Vietnamu vojsky Vietnamské lidové armády (PAVN) a Vietcongu 30. dubna 1975. \n\nStřetnutí bylo poslední bitvou Vietnamské války. Skončila vítězstvím armády a Vietkongu. NLF a VDR nasadily 450 000 mužů proti 31 000 mužům Armády republiky Vietnam a Američanů, kteří se ještě nestáhli.\n\nPro události 30. dubna 1975 v Saigonu jsou užívány různé názvy. Vietnamská vláda je oficiálně nazývá „Dnem osvobození Jihu pro národní sjednocení“ () nebo „Dnem osovobození“ (), zatímco termín „Pád Saigonu“ je obecně užíván v západním světě. \n\nPříslušníky vietnamské komunity v zahraničí jsou události nazývány „\"Ngày mất nước\"“ („den, kdy jsme ztratili svou zemi“), „Tháng Tư Đen“ („černý duben“), „Národní den hanby“ () či „Národní den rozhořčení/vzdoru“ ().\n\nEvakuace kolem 6970 vietnamských civilistů, amerických občanů a vietnamských prominentů ze Saigonu pomocí letectva a námořnictva USA. Probíhala 29-30. května 1975. Účastnila se jí 76. Commander task force.\n\n"}
{"id": "400316", "url": "https://cs.wikipedia.org/wiki?curid=400316", "title": "Jean Grae", "text": "Jean Grae\n\nJean Grae (občanským jménem Tsidi Ibrahim, také známá pod jménem What? What?; * 27. listopadu 1976, Kapské Město) je hip hopová zpěvačka a rapperka z New Yorku.\n\nNarodila se v Kapském Městě v Jihoafrické republice jako dcera jihoafrických hudebníků (Sathima Benjamin a Abdullah Ibrahim) a vystudovala zpěv na škole hudby a umění La Guardia předtím, než promovala z podnikání v hudbě na Newyorské univerzitě.\n\nGrae se později přidala k hip-hopové hudební skupině Natural Resource a v roce 1996 vydali pár 12palcových singlů nazvaných \"Negro League Baseball\" : \"Bum Deal\", \"They Lied\", \"Bum Deal (remix)\", \"They Lied (remix)\" a \"I Love This World\" vydaných Makin' Records. Taktéž se objevila na nahrávkách jiných umělců z Makin‘ Records (Pumpkinhead, Bad Seed a Meat-pie) a produkovala většinu nahraného materiálu pod pseudonymem Run Run Shaw. Během tohoto období navázala úzké vztahy se skupinou Brooklyn Academy, se kterou se bude objevovat během své kariéry.\n\nSkupina Natural Ressource se rozpustila v roce 1998, poté si Ibrahim změnila umělecké jméno What? What? na Jean Grae, podle Jean Grey, postavy z filmu X-Men. Pod novou přezdívkou vydala svou první vinylovou nahrávku —\"Attack of the Attacking Things\"—in 2002, po které během 2 let následovala další dvě alba. Během své kariéry také vytvořila nahrávky s několika důležitými představiteli hip-hopu, například Atmosphere, The Roots, Talibem Kwelim, The Herbaliser, Da Beatminerz, Phontem, Mr. Lenem, Mastou Acem, Vordulem Megou, C-Rayz Walzem, Mos Defem a Immortal Technique.\n\nJean nahrála nevydané album nazvané \"Jeanius\" se slavným producentem ze Severní Karolíny 9th Wonderem, slavného díky skupině Little Brother. Poté, co byla tato nedokončená nahrávka umístěna na internet, práce na albu se přerušila. Ovšem při křtu alba \"9th Wonder's Dream Merchant Volume 2\" oznámila, že album \"Jeanius\" se ještě vydá. Album se dokonce poprvé vydalo pomocí Zune Live Marketplace 2 týdny před oficiálním vydáním 8. července 2008. Jinde se oznámilo, že její připravované 4. album, prozatím pojmenované \"Phoenix\", se už začalo nahrávat. Několik lidí obeznámených s touto skutečností prohlásilo, že 9th Wonder bude mít lví podíl na autorských právech s neznámým britským producentem Passion hifi a Newyorčanem Clinikalem, z nichž oba budou mít na svědomí hudební složku alba.\n\nV roce 2005 podepsala smlouvu s Blacksmith Records Taliba Kweliho poté, co rozpustila kontrakt s Babygrande Records. 28. dubna 2008 vložila blog na své stránce na MySpace, kterým se rozloučila se svými fanoušky. Nastala debata, zdali Jean Grae chce opustit hip-hop či jen MySpace. V červenci roku 2008 vložil Talib Kweli blog, kterým vysvětlil, jak se věci kolem alba mají, také připsal zprávu, že Jean Grae neodchází do důchodu a povzbudil fanoušky, aby si koupili album od ,jedné ze zbylých opravdových MC‘‘.\n\n18. září 2008 Jean Grae vyvěsila inzerát na Craigslistu, kde nabízí své umělecké služby za 800 dolarů nebo 16 tyčinek. Ve svém příspěvku na blogu na MySpace to vysvětluje: ,\"Nechci si už víckrát stěžovat, prostě chci změnit něco na způsobu, jakým se s umělcema zachází a na způsobu, jakým se vy, lidi, máte možnost přidat od té doby, co JE digitálné éra.\"‘‘ \n\n\n"}
{"id": "400320", "url": "https://cs.wikipedia.org/wiki?curid=400320", "title": "USS Nicholas (DD-449)", "text": "USS Nicholas (DD-449)\n\nUSS Nicholas (DD-449) byl americký torpédoborec třídy Fletcher. \"Nicholas\" byl druhou lodí tohoto jména v americkém námořnictvu. Celkem byl během 27 let aktivní služby nasazen ve třech válkách. \n\nTorpédoborec postavila loděnice \"Bath Iron Works\" v Bathu v americkém státě Maine. Do služby vstoupil v červnu roku 1942 a poté byl odeslán do Pacifiku, kde se zapojil do bojů u Guadalcanalu. \n\nIntenzivní bojové nasazení pro loď znamenala kampaň na obsazení Šalamounových ostrovů. Dne 6. července 1943 bojoval jako součást operačního svazu TG 36.1 v bitvě v zálivu Kula, ve které Američané ztratili lehký křižník \"USS Helena\". Posádku \"Heleny\" pak spolu s torpédoborcem \"USS Radford\" převzal na palubu. Ve dnech 12.–13. července 1943 pak torpédoborec bojoval v bitvě u ostrova Kolombangara a mezi 17. a 18. srpnem 1943 v bitvě u Horaniu. V Pacifiku \"Nicolas\" operoval až do konce války.\n\nV roce 1946 byl \"Nicholas\" převeden do rezervy, ve které pobýval až do roku 1949. Rostoucí napětí v Koreji vedlo k jeho reaktivaci a modernizaci (nové označení lodi bylo DDE-449), po které se v letech 1951–1953 zapojil do Korejské války.\n\nV letech 1959–1960 torpédoborec podstoupil rozsáhlou modernizaci v rámci amerického programu FRAM (\"Fleet Rehabilitation and Modernization\"). V roce 1965 byl Nicholas jednou z prvních amerických lodí, které začaly s hlídkováním u pobřeží Jižního Vietnamu, což mělo zabránit dodávkám zbraní Vietcongu. Vietnamské války se \"Nicholas\" s přestávkami účastnil až do roku 1968.\n\nV roce 1968 byl převeden k podpoře programu Apollo americké NASA. Ve dvou případech pak hlídkoval v místech určených pro přistání kosmických lodí, konkrétně modulů Apollo 7 a Apollo 8. V roce 1970 byl \"Nicholas\", v té době nejstarší americký torpédoborec v aktivní službě, vyřazen a v roce 1972 sešrotován. \n\nBěhem služby získal 16 vyznamenání \"Battle star\" z druhé světové války, 5 z korejské války a dalších 9 z vietnamské války.\n\n"}
{"id": "400323", "url": "https://cs.wikipedia.org/wiki?curid=400323", "title": "Ramen", "text": "Ramen\n\nRamen či rámen (katakana: ラーメン; kandži: 拉麺, , ) je vydatná nudlová polévka původem z Japonska. Nudle jsou zality silným vývarem s masovou chutí a doplněny vepřovým masem, vejcem na tvrdo a často řadou dalších přísad (sušené houby, mořské řasy nori, wakame nebo kombu, sójová omáčka, miso, atd.). Dle použitého typu nudlí se rozlišují dva hlavní druhy ramenu – ramen \"udon\" (širší bílé pšeničné nudle), a ramen \"soba\" (tenké tmavší žitné či pohankové nudle).\n\nU polévky rámen je výrazná tzv. chuť „pátého typu“, nazvaná svým japonským objevitelem \"umami\" („lahodná chuť“), kterou jako první identifikoval v roce 1908 japonský profesor Kikunae Ikeda z Tokyo Imperial University. V Japonsku téměř každé město a prefektura má svůj specifický recept na rámen. Např. typickým ramenem s pastou \"miso\" je proslulé Sapporo – hlavní město severního japonského ostrova Hokkaidó. Ramen je však oblíbený i v řadě dalších zemí světa.\n"}
{"id": "400331", "url": "https://cs.wikipedia.org/wiki?curid=400331", "title": "Luis Rey", "text": "Luis Rey\n\nLuis V. Rey (nar. 1955) je španělsko-mexický umělec a ilustrátor, v současnosti známý především svými obrazy s tematikou rekonstrukce pravěku (zejména pak dinosaurů). Patří tedy mezi osobnosti moderního paleoartu. V roce 1977 vystudoval na San Carlos Academy (UNAM). Spolupracuje s mnohými světovými paleontology, například Robertem Bakkerem a Thomasem Holtzem (jejichž knihy s tematikou dinosaurů ilustruje; např. titul \"\", z českých knih pak například titulní stranu knihy \"Po stopách dinosaurů\" atd.).\n\nV současnosti je Rey aktivním členem SVP (\"Společnosti vertebrátní paleontologie\") a britské Dinosaur Society (\"Dinosauří společnosti\"). Dlouhodobě žije a tvoří v Londýně (Velká Británie).\n\nRey je známý ilustrováním zhruba 40 knih o dinosaurech, ale také politickými nebo satirickými skicami či ilustracemi ke sci-fi a fantasy literatuře. Podílel se také na tvorbě výstav v mnoha světových muzeích a je považován za jednoho z prvních velkých zastánců dnes již potvrzených úvah o opeřených dinosaurech.\n\n"}
{"id": "400332", "url": "https://cs.wikipedia.org/wiki?curid=400332", "title": "USS Helena (CL-50)", "text": "USS Helena (CL-50)\n\nUSS Helena (CL-50) byl lehký křižník US Navy třídy \"St. Louis\", která byla sama modifikací předchozí třídy \"Brooklyn\". Loď byla postavena v letech 1936–1939 v loděnici \"New York Navy Yard\".\n\nKřižník byl za druhé světové války nasazen v Pacifiku. \"Helena\" byla lehce poškozena již japonským náletem při útoku na Pearl Harbor. Ve dnech 11.–12. října 1942 se \"Helena\" v bitvě u mysu Esperance podílela na potopení japonského těžkého křižníku \"Furutaka\". Mezi 13. až 15. listopadem 1942 pak byla nasazena v bitvě u Guadalcanalu.\n\nPo dvou letech intenzivního nasazení v Pacifiku byla loď fatálně poškozena 6. července 1943, v bitvě v zálivu Kula, třemi torpédy japonských torpédoborců \"Suzukaze\" a \"Tanikaze\".\n\n"}
{"id": "400333", "url": "https://cs.wikipedia.org/wiki?curid=400333", "title": "2-fenylfenol", "text": "2-fenylfenol\n\n2-Fenylfenol (též o\"-fenylfenol, orthofenylfenol, ortofenylfenol, bifenylol, bifenyl-2-ol, 2-hydroxybifenyl, o\"-xenol nebo orthoxenol) je organická sloučenina se sumárním vzorcem CHO. Molekula se skládá z dvou spojených benzenových kruhů a fenolické hydroxylové skupiny. 2-fenylfenol je bílá nebo žlutá, vločkově krystalická pevná látka s bodem tání cca 57 °C. Má biocidní účinky (minimální inhibiční koncentrace je pro různé mikroorganismy 50-500 mg/dm, u \"Pseudomonas aeruginosa\" 1 500 mg/dm) a používá se jako konzervant (např. pod obchodními názvy Dowicide, Torsite, Preventol, Nipacide a mnohými dalšími).\n\nPrimárním oblastí použití 2-fenylfenolu jsou zemědělské fungicidy. Obecně se aplikují po sklizni. 2-fenylfenol se často používá pro fungicidní voskování citrusových plodů. Pro použití jako potravinové aditivum má 2-fenylfenol číslo E231.\n\n2-fenylfenol se používá také pro dezinfekci sýpek, a též jako obecné povrchové dezinficiens v domácnosti, nemocnicích, zařízeních sociálních služeb, na farmách, v prádelnách, holičstvích a potravinářských provozech. Lze ho aplikovat na tkaniny i jiné materiály. Dalšími oblastmi použití je gumárenský průmysl a využití jako reagencium v laboratořích. Používá se i při výrobě jiných fungicidů, barviv pryskyřic a chemikálií do pryže.\n\nV nízkých koncentracích se 2-fenylfenol nachází v některých přípravcích pro domácnost (např. aerosolových dezinfekčních prostředcích) a v osobních deodorantech.\n\nSodná sůl 2-fenylfenolu, 2-fenylfenolát sodný, se používá jako konzervant, zejména pro ošetření povrchu citrusových plodů k prodloužení životnosti. Jako aditivum má číslo E232.\n\nKontakt 2-fenylfenolu s očima může způsobit vážné podráždění až poleptání, případně i s trvalým poškozením očí. U některých osob může 2-fenylfenol dráždit kůži. 2-fenylfenol je jednou z látek, které Skupina pro podporu hyperaktivních dětí doporučuje vyloučit z dětské výživy.\n\n\n"}
{"id": "400340", "url": "https://cs.wikipedia.org/wiki?curid=400340", "title": "Große Röder", "text": "Große Röder\n\nGroße Röder ( ) je řeka v Německu. Je to levostranný a celkově největší přítok řeky Schwarze Elster. Délka toku činí 105,2 km. Plocha povodí měří 859 km².\n\nŘeka pramení v pahorkatině Lausitzer Hügelland v Sasku v nadmořské výšce 326 m. Na horním a středním toku teče převážně severozápadním směrem. Pod městem Großenhain se řeka stáčí více k severu. Tento směr si ponechává až ke svému ústí, které se nachází západně od města Elsterwerda. Protéká městy Radeberg, Radeburg, Großenhain a Gröditz.\n\n\nPrůměrný průtok na 30,0 říčním kilometru činí 4,04 m³/s.\n\n"}
{"id": "400343", "url": "https://cs.wikipedia.org/wiki?curid=400343", "title": "USS St. Louis (CL-49)", "text": "USS St. Louis (CL-49)\n\nUSS St. Louis (CL-49) byl lehký křižník US Navy stejnojmenné třídy, která byla sama modifikací předchozí třídy \"Brooklyn\". Loď byla postavena v letech 1936–1939 v loděnici \"Newport News Shipbuilding and Drydock Company\".\n\nDne 6. července 1943 \"St. Louis\" bojoval v bitvě v zálivu Kula a krátce nato byl poškozen japonským torpédem v bitvě u ostrova Kolombangara a několik měsíců musel strávit v opravě. V Pacifiku křižník operoval až do konce války.\n\n\"St. Louis\" válku přečkal a byl v roce 1951 prodán do Brazílie a přejmenován na \"Tamandare\". Ze služby byl vyřazen až v roce 1973. Loď se potopila v roce 1980, když byla vlečena k sešrotování.\n\n"}
{"id": "400344", "url": "https://cs.wikipedia.org/wiki?curid=400344", "title": "Krásno nad Bečvou", "text": "Krásno nad Bečvou\n\nKrásno nad Bečvou (dříve \"Krásná\") je část a jedno z katastrálních území města Valašského Meziříčí. Katastr Krásna nad Bečvou se téměř celý rozkládá na pravém \"(severním)\" břehu řeky Rožnovské Bečvy, ale mírně zasahuje i na její levý \"(jižní)\" břeh. Ve svých moderních hranicích zahrnuje Krásno nad Bečvou i zrušené katastrální území Valašské Meziříčí Dolní Předměstí.\n\nPrvní zmínka o Krásně pochází z roku 1299. Roku 1491 bylo Krásno povýšeno na město. V roce 1924 se tehdejší městys spojil s městem Valašské Meziříčí. V dobách komunistického režimu byla provedena úprava hranice katastru Krásna, při níž k němu bylo připojeno zrušené katastrální území Valašské Meziříčí Dolní Předměstí, které k bývalému městu Krásnu nad Bečvou nenáleželo.\n\n\nPůvodně vznikl na místě barokní správní budovy rožnovsko-krásenského panství, která byla do poloviny 18. století dřevěná, v roce 1854, za majitele Eugena Kinského, byla přestavěna na panské sídlo. K zámku přiléhá rozsáhlý park s hodnotnými druhy dřevin, založených na přelomu 18. a 19. století.\nZámek Kinských byl v majetku rodů Žerotínů a Kinských. Po roce 1945 se stal zámek majetkem státu a v letech 1948–1950 se do uvolněných místností zámku přestěhovalo valašskomeziříčské muzeum a sídlem muzea je dosud. V současnosti nese název Muzeum regionu Valašsko ve Vsetíně, muzeum Valašské Meziříčí. V letech 1974–1988 prošel zámek generální opravou.\nOd roku 1988 byl zpřístupněn veřejnosti. Návštěvníci si zde mohou prohlédnout čtyři stálé muzejní expozice: Valašské Meziříčí v zrcadle dějin, Sklo a gobelíny, Nástropní obrazy ze zámku Lešná u Valašského Meziříčí a Kavárničku Antonína Duřpeka. V muzeu se také pořádají krátkodobé historické, výtvarné, etnografické či přírodovědné výstavy.\n\nNěkdejší krásenská radnice, je historickou památkou postavenou v roce 1580. V roce 1766 byla přestavěna v barokním stylu. Budova sloužila svému původnímu účelu až roku 1924, kdy bylo Krásno nad Bečvou sloučeno s Valašským Meziříčím. Radnice přežila jako jedna z mála krásenských historických budov období komunismu, kdy bylo nešetrnou výstavbou silnice zničeno celé náměstí a přilehlé budovy. Na místě někdejších historických architektonických skvostů, které přežily bezpočet válek, požárů, povodní a jiných katastrof, byly vystavěny paneláky. Dnes slouží budova jako městská knihovna.\n\n\n\n"}
{"id": "400350", "url": "https://cs.wikipedia.org/wiki?curid=400350", "title": "Unimak", "text": "Unimak\n\nUnimak Island (aleut. Unimax) je největší ostrov řetězu Aleutských ostrovů amerického státu Aljaška. Je nejvýchodnějším ostrovem souostroví, s rozlohou 4069,9 km² je devátým největším ostrovem USA a 134. největším na světě. Nejvyšším vrcholem je sopka Mount Shishaldin, jeden z deseti nejaktivnějších vulkánů světa. Podle údajů United States Census Bureau zde v roce 2000 žilo 64 lidí, většina z nich v osadě False Pass na východním konci ostrova.\n\nOstrov je od pevniny oddělen jen úzkým průlivem, který se na severu rozšiřuje do Bechevin Bay. Druhým vulkánem ostrova je Pogromni (2002 m) ležící na západě. Zajímavým útvarem je Fisher Caldera, vulkanický kráter na západě centrální části ostrova Unimak. Nese jméno Bernarda Fishera, geologa USGS, který byl zabit v úžině Umnak.\n\nV roce 1905 vybudovala Pobřežní stráž maják na mysu \"Scotch Cap\" a osadila jej svým personálem. Po zemětřesení 1. dubna 1946 však tsunami maják zničila. Při této události zahynulo pět lidí.\n\n\n"}
{"id": "400378", "url": "https://cs.wikipedia.org/wiki?curid=400378", "title": "Ústav politických věd Slovenské akademie věd", "text": "Ústav politických věd Slovenské akademie věd\n\nÚstav politických věd Slovenské akademie věd (ÚPV SAV), , je vědecké pracoviště Slovenské akademie věd. \n\nÚstav politických věd SAV vznikl 1. března 2002 transformací Politologického kabinetu SAV, který působil v rámci SAV od roku 1990. Sídlí v areálu SAV na \"Dúbravskej ceste 9\" v Bratislavě. Od roku 1998 je ředitelem ústavu (předtím kabinetu) PhDr. Miroslav Pekník, CSc.\n\nPosláním Ústavu politických věd SAV je základní výzkum politických vztahů a procesů ve vnitřní i zahraniční politice. Zvláštní úlohou je i výzkum moderních slovenských politických dějin. Ústav byl řešitelem několika vládních úloh a od roku 2002 vydal vícero odborných monografií. \n\nMezi pracovníky ústavu patří vícero významných českých a slovenských politologů, historiků, právníků a odborníků na mezinárodní vztahy (např. Marián Hronský, Jozef Jablonický, Eva Jaššová, Jozef Kiss, Norbert Kmeť, Zuzana Poláčková, Oskar Krejčí, Juraj Marušiak, Miroslav Pekník, Daniel Šmihula, Peter Dinuš).\n\n\n"}
{"id": "400381", "url": "https://cs.wikipedia.org/wiki?curid=400381", "title": "Nikl-kadmiový akumulátor", "text": "Nikl-kadmiový akumulátor\n\nNikl-kadmiový akumulátor, zkráceně NiCd, je druh galvanického článku. Vyrábí se jednak se zaplavenými elektrodami a kapalným elektrolytem (velké staniční baterie) a jednak jako hermetizovaný (akumulátory do přístrojů jako jsou akumulátorové vrtačky..)\n\nMezi jeho výhody patří, že mu nevadí skladování ve vybitém stavu a s tím související odolnost vůči hlubokému vybití. Určitou nevýhodou ve srovnání s\nNiMH a Li-ion akumulátory je jeho relativně nižší měrná kapacita. Problematickým rysem tohoto akumulátoru je jedovatost kadmia, z něhož se skládá záporná elektroda a tedy nezbytnost sběru opotřebovaných NiCd akumulátorů (stejně jako v případě Pb akumulátorů). Svými vlastnostmi se jinak podobá novějšímu NiMH akumulátoru. Jmenovité napětí jednoho článku je 1,2 V. V plně nabitém stavu dosahuje napětí k 1,35 V a vybitý článek má 0,8-1,0 V.\n\nČlánky se skladují nejlépe ve vybitém stavu, při teplotě +5 až +25 °C. Před použitím po dlouhodobém uskladnění je nutno provést 2 až 3 nabíjecí cykly, aby se aktivní hmoty uvedly do plného provozu.\nVzhledem k samovybíjení je lepší články, které často nepoužíváme (např. v elektrickém ručním nářadí..) nabíjet až před použitím. Chceme-li akumulátor použít ihned po dlouhé době skladování, je dobré akumulátor nechat zapojený na tzv. udržovacím proudu - článek je neustále nabíjen nízkým proudem s udržovaným napětím (nabíjení cca 0,01 - 0,05 C při 1,35V - 1,4V/článek).\n\nČlánky se obvykle nabíjí proudem 0,1 až 0,2 C (udané kapacity) - násobku hodinové kapacity akumulátoru tzn 0,1-0,2A pro akumulátor o kapacitě 1Ah (1000mAh) . Do článků je nutno dodat 120 až 140% jejich kapacity (pokud jsou plně vybité, max 1) pro kompenzaci neefektivnosti nabíjení.\n\nPoužívá se nabíjení charakteristikou IU, kdy se nabíjí 0,1-0,2 C do vzestupu napětí na 1,43V/článek a dále se pokračuje nabíjení konstantním napětím 1,43V/článek. Konkrétní hodnoty napětí a proudů uvádí výrobce.\n\nPodle konstrukce se používá proudů 0,3 C až 2 C, přičemž teplota nesmí přesáhnout +45 °C a napětí 1,6V/článek.\n\nKe konci nabíjení dochází k prudkému krátkodobému zvýšení proudu a následně snížení napětí akumulátoru. Současně se začíná článek zahřívat.\nObou dvou stavů se může využívat pro automatické odpojení nabíječe.\n\nV nabitém stavu je aktivní hmota kladné elektrody z oxid-hydroxidu niklitého - NiO(OH) - a záporná elektroda je tvořena kadmiem - Cd. Elektrolyt je zásaditý; obvykle je to vodný roztok hydroxidu draselného (KOH).\n\nRovnice vybíjení:\nPři nabíjení probíhají uvedené reakce opačným směrem.\n\n\n"}
{"id": "400383", "url": "https://cs.wikipedia.org/wiki?curid=400383", "title": "USS Honolulu (CL-48)", "text": "USS Honolulu (CL-48)\n\nUSS Honolulu (CL-48) byl lehký křižník US Navy třídy \"Brooklyn\", postavený v letech 1935–1938 v loděnici \"New York Navy Yard\".\n\n\"Honolulu\" se účastnil 30. listopadu 1942 bitvy u Tassafarongy. V následujícím roce se zapojil do kampaně u Šalamounových ostrovů. Nejprve bojoval 6. července 1943 v bitvě v zálivu Kula, kde se podílel na potopení dvou japonských torpédoborců, přičemž americké námořnictvo ovšem ztratilo lehký křižník \"USS Helena\".\n\nKrátce nato došlo k bitvě u ostrova Kolombangara, kde \"Honolulu\" dne 13. července 1943 (stejně jako lehký křižník USS St. Louis), zasáhlo japonské torpédo. Loď musela odplout do USA k několikaměsíční opravě. Poté, co se po více než roce vrátila do Pacifiku, se zapojila do invaze na Leyte. Zde \"Honolulu\" 20. října 1944 zasáhlo torpédo z japonského bombardéru, které křižník vyřadilo ze služby až do konce války. \n\nPo válce loď čekala jen krátká služba, jelikož byla v roce 1947 vyřazena a o dva roky později sešrotována.\n\n"}
{"id": "400384", "url": "https://cs.wikipedia.org/wiki?curid=400384", "title": "Edvard Kardelj", "text": "Edvard Kardelj\n\nEdvard Kardelj, pseudonym Sperans či Krištof (27. ledna 1910, Lublaň – 10. února 1979, Lublaň) byl slovinský marxistický teoretik, politik a státník, blízký spolupracovník maršála Josipa Broze Tita.\n\nNarodil se v Lublani. V roce 1916 začal navštěvovat obecnou školu, poté měšťanskou. Maturoval v roce 1929 na lublaňské pedagogické škole, ovšem povolání učitele se věnovat nezačal. Již v roce 1926 vstoupil do Svazu komunistické mládeže Jugoslávie (SKOJ). V roce 1928 vstoupil do Komunistické strany Jugoslávie. V prosinci 1929 byl poprvé zatčen, a to pro podezření z revoluční činnosti, zanedlouho byl pro nedostatek důkazů propuštěn. V únoru 1930 byl však za činnost v zakázané Komunistické straně opět zatčen a vězněn v Bělehradě. V září 1930 ho Státní soud pro ochranu státu odsoudil ke dvěma rokům odnětí svobody. Jakmile se v únoru 1932 vrátil do Lublaně, začal spolu s Borisem Kidričem pracovat na obnovení činnosti Komunistické strany, která byla silně oslabena v důsledku nastolení královské diktatury 6. ledna. Jako člen Oblastního výboru Komunistické strany Jugoslávie (KPJ) řídil a organizoval komunistické hnutí ve Slovinsku. V souladu s usnesením Ústředního výboru KPJ (CK KPJ) opustil nelegálně v průběhu roku 1934 Jugoslávii a odcestoval do Moskvy, kde šest měsíců navštěvoval Mezinárodní Leninovu školu, poté učil na Komunistické univerzitě národnostních menšin Zahoda. Na konci ledna 1937 se přes Paříž vrátil do Slovinska, kde měl za úkol vytvořit samostatnou místní komunistickou stranu, jež byla ustavena v průběhu roku 1937. Podílel se na činnosti nejen slovinských, ale i jugoslávských komunistů. V červnu 1938 jej zadržela policie a ve vazbě byl držen půl roku. V roce 1939 vydal pod pseudonymem Sperans knihu „\"“, v níž deklaroval myšlenku slovinské národní samostatnosti a v níž také zdůraznil, že slovinské osvobození může realizovat jen socialistická revoluce. V únoru 1940 přešel spolu s manželkou Pepcou do ilegality. Od nástupu Josipa Broze Tita do čela jugoslávských komunistů patřil mezi jeho nejbližší spolupracovníky.\n\nJiž od prvních dní okupace Jugoslávie se angažoval v národněosvobozeneckém boji. Na prvním zasedání Antifašistického výboru národního osvobození Jugoslávie (AVNOJ) v roce 1942 byl zvolen místopředsedou výkonného výboru AVNOJe. Po kapitulaci Itálie se vrátil do Slovinska, kde se počátkem října 1943 sešel \" (Kočevské shromáždění), v zásadě slovinský válečný parlament. Shromáždění zvolilo nejvyšší slovinský politický orgán – Slovinskou národněosvobozeneckou radu (SNOS) v čele s Josipem Vidmarem. Nedlouho po Kočevském zboru odjíždí Kardelj do Jajce, kde došlo k ustavení prozatímní vlády na osvobozeném území. 29. listopadu 1943 se v Jajce uskutečnilo druhé zasedání AVNOJ, na němž byl Kardelj zvolen členem předsednictva AVNOJ a místopředsedou Národního výboru osvobození Jugoslávie (NKOJ), což byla fakticky jugoslávská vláda.\n\nPo druhé světové válce patřil vedle Josipa Broze Tita, Milovana Đilase a Aleksandara Rankoviće k hlavním představitelům Jugoslávie. V únoru 1946 se stal místopředsedou federální vlády a tuto funkci zastával i po přeměně vlády ve výkonný výbor až do června 1963. V období od srpna 1948 do ledna 1953 zastával také funkci ministra zahraničních věcí Jugoslávie. Po přijetí nové ústavy, v rozmezí let 1963–1967, byl předsedou svazové skupštiny, mezi léty 1958 a 1966 byl tajemníkem CK SKJ, v letech 1964–1979 pak členem Předsednictva SKJ. Mimo to zastával další politické a čestné funkce.\n\n29. června 1948 publikovalo československé Rudé právo \"Zprávu o poradě Informačního byra komunistických stran\" a především \"Rezoluci Informačního byra o situaci v Komunistické straně Jugoslávie\", která pranýřovala vývoj v Jugoslávii i hlavní jugoslávské představitele (kromě Kardelje také Tita, Đilase a Rankoviće). Materiál byl snahou o zajištění absolutní poslušnosti Jugoslávie směrem k Sovětskému svazu a byl především reakcí na Titovu myšlenku vytvoření Balkánské federace, která nebyla konzultována se Stalinem. Jugoslávské vedení však své postoje změnit odmítlo, a tak sovětsko-jugoslávská roztržka gradovala a vyústila ve vyloučení KPJ z Informbyra.\n\nOstrakizace Jugoslávie ze soustavy socialistických států znamenala ekonomický a vojenský bojkot, na který muselo jugoslávské vedení reagovat. Právě Kardelj v této době formuloval myšlenku samosprávného socialismu a návratu k čisté podobě marxismu, která se promítla i do činnosti KPJ, jež v roce 1952 změnila svůj název na Svaz komunistů Jugoslávie (SKJ). Kardelj jugoslávský režim považoval za nejvyšší formu sociálně spravedlivé společnosti a při mnohých příležitostech kritizoval sovětský režim.\n\nMilovan Đilas byl z politických funkcí odstaven na přelomu let 1953 a 1954 a v polovině roku 1966 o své funkce přišel také Aleksandar Ranković.. Po odstranění Rankoviće rozhodl Tito o zřízení čtyřčlenného byra Předsednictva CK SKJ, které nemělo oporu ve stanovách SKJ a jehož členy byli kromě Tita i Kardelj, Mijalko Todorović a Veljko Vlahović.\n\nV období pražského jara měl Kardelj velký vliv také na československé komunisty. Ti sice odmítali zavést jugoslávský vzor samosprávy, ale samotný Kardelj se těšil mezi reformními československými komunisty velké autoritě. Po srpnových událostech to byl právě Kardelj, který podpořil návrh Vladimira Popoviće, aby výkonný výbor a předsednictvo CK SKJ ve svém prohlášení reagující na vpád vojsk Varšavské smlouvy do Československa vyjádřily i přímou podporu Dubčekovu vedení.\n\nV září 1968 Tito v souvislosti s reformou struktury stranických a státních institucí navrhoval, že si ponechá jen státní posty, zatímco nejvyšší stranické funkce přenechá právě Kardeljovi. Kardelj patřil k hlavním konstruktérům jugoslávského specifického ústavního systému, který Jugoslávii koncipoval jako samosprávnou pospolitost národů. Kardeljova koncepce byla kombinací marxismu a kropotkinovského anarchismu (jenž se promítal především ve zdůrazňování role komun, resp. občin, v Jugoslávii). Vrcholem jeho teoretické práce byla Ústava Socialistické federativní republiky Jugoslávie, přijatá v roce 1974.\n\nV roce 1970 u příležitosti jeho šedesátých narozenin se stal čestným občanem všech slovinských občin.\n\nPo roce 1974 se ze zdravotních důvodů stáhl do pozadí. Přesto se i ve vysokém věku věnoval úvahami nad politickým systémem země. V roce 1977 uveřejnil studii \"Směry rozvoje politického systému socialistické samosprávy pracujících\" (srbochorvatsky \"Pravci razvoja političkog sistema socijalističkog samoupravljanja\"), ve které se pokoušel dále dovést do praxe myšlenku odbourání státu a decentralizaci moci. O rok později pak uveřejnil další spis, \"Svobodná sdružená práce\" (Slobodni udruženi rad). Kardelj podrobil navíc kritice ústavu z roku 1974. Mnozí liberální komunisté ho tak viděli jako jediného autentického bojovníka proti mocenskému monopolu, ba i jako jednoho z prvních propagátorů politického pluralismu, ovšem bez existence politických stran.\n\nKardelj podlehl rakovině podlehl 10. února 1979. Jeho pohřbu se nezúčastnila sovětská delegace, neboť ho považovala za hlavního představitele protisovětské politické skupiny uvnitř jugoslávského vedení.\n\nV letech 1979 až 1990 nesla jeho jméno Univerzita v Lublani, v letech 1950–1954 a 1980–1990 nesla chorvatská obec Ploče název Kardeljevo.\n\nByl nositelem vysokých jugoslávských řádů, vyznamenání a čestných cen.\n\n"}
{"id": "400387", "url": "https://cs.wikipedia.org/wiki?curid=400387", "title": "Politologický kabinet Slovenské akademie věd", "text": "Politologický kabinet Slovenské akademie věd\n\n__BEZOBSAHU__\n\nPolitologický kabinet Slovenské akademie věd ( ) byl v letech 1990–2002 vědeckým odborným pracovištěm Slovenské akademie věd. \n\nPůvodním zaměřením pracoviště bylo dokumentování a analýza událostí let 1967–1970 a částečně i následného období normalizace pro potřeby Komise vlády SR pro analýzu historických událostí v letech 1967–1970. V roku 1992 byl tento výzkum završený zpracováním 12 závěrečných studií a jejich vydáním v trojsvazkovém sborníku \"Slovenská spoločnosť v krízových rokoch 1967 – 1970\", jako i vydáním sborníku dokumentů \"Slovensko v rokoch 1967 – 1970\".\n\nPrvním ředitelem a zakladatelem kabinetu byl slovenský disidentský historik PhDr. Jozef Jablonický, DrSc.\n\nPolitologický kabinet SAV se v roku 2002 transformoval na Ústav politických věd Slovenské akademie věd.\n\n\n"}
{"id": "400388", "url": "https://cs.wikipedia.org/wiki?curid=400388", "title": "Tlamoun nilský", "text": "Tlamoun nilský\n\nTlamoun nilský (\"Oreochromis niloticus\"), také \"tilapie nilská\" nebo \"okounovec nilský\" je druh sladkovodní ryby z čeledi vrubozubcovití (\"Cichlidae\").\n\nTilápie nilská má výrazné, pravidelné a svislé pruhy, které se táhnou od hlavy až k ocasní ploutvi. Dospělí dosahují délky až 60 cm a váží až 4,3 kg. Dožívá se až devíti let. Hřbetní ploutev je celistvá a táhne se od hlavy až po ocas, má 15–18 tvrdých a 11–13 měkkých paprsků. Samci jsou modravě růžoví, někdy s tmavým hrdlem, břichem a análními ploutvemi. Samice jsou obvykle nahnědlé, stříbřitě bílé s přibližně 10 tenkými svislými pruhy. Má cykloidní šupiny a homocerkní ocasní ploutev.\n\nPřirozeně se vyskytuje v Africe, kde je rozšířena v řekách a jezerech od Egypta na jih po Súdán a Etiopii a na západ přes Čad, Středoafrickou republiku, Nigérii, Ghanu, Mali až po Senegal. Přirozeně žije i v Izraeli, ale četné populace žijí i mimo oblast původního výskytu (např. v Brazílii).\n\nTilápie je bentopelagická ryba žijící ve sladkých vodách, ale dokáže přežít i v brakické vodě. Vyskytuje se v široké škále sladkovodních stanovišť, jako jsou řeky, jezera, kanalizační a zavlažovací kanály. Vyskytuje se v hloubkách od 0 do 20 metrů. Preferuje teplejší vody a dokáže přežít teploty od 8 do 42 °C, přičemž přirozený přirozený teplotní rozsah je 14–33 °C. Aktivní je zejména přes den.\n\nVe východní Africe jsou hlavními hrozbami pro tento druh hybridizace a místní nadměrný rybolov. Na Blízkém východě tilápie čelí ztrátám stanovišť způsobeným odběrem vody.\n\nTilápie je všežravá. Hlavní potravou je fytoplankton a bentické řasy, ale živí se i larvami komárů, což ji činí možným nástrojem v boji proti malárii v Africe. Mláďata mají tendenci být všežravější než dospělci.\n\nReprodukce probíhá pouze při teplotách nad 20 °C. V době tření samec vykopává hnízdo (jamku) ve dně mělké vody a páří se s několika samicemi. Po krátkém rituálu páření se samice přesune do hnízda a vypustí jikry, které samec oplodní, a samice je poté sebere a inkubuje je v ústech (většinou týden), kde zůstanou, dokud se z nich nevylíhnou larvy a nespotřebují žloutkový váček. Samice může nosit v ústech až 200 jiker. Ve volné přírodě dosahují pohlavní dospělosti v 10–12 měsících, na rybích farmách s dobrými podmínkami už v 3–5 měsících.\n\nTilápie nilská je jednou z nejrozšířenějších a nejvýznamnějších ryb v tropické sladkovodní akvakultuře. Hlavní výhodou tilapie jsou její relativně nízké produkční náklady, odolnost, rychlý růst, snadná šlechtitelnost a kvalita masa.\n\nJedná se o vysoce invazivní rybu (hlavně díky efektivní reprodukci, odolnosti a hybridizaci s dalšími druhy), která postihuje zejména tropické ekosystémy, kde znečišťuje a narušuje rovnováhu vodního sloupce. Většina zamoření je výsledkem akvakultury.\n\nDo ČR  bylo dovezeno v roce 1985 ze Súdánu asi 60 juvenilních jedinců této ryby, kteří byli rozděleni mezi akvaristy. Devět exemplářů bylo předáno do státního rybářství České Budějovice. Ti se stali základem produkčního chovu v ČR.  V roce 1986 byly přemístěni do rybí farmy v Tisové. Roční produkce činí téměř 40 tun, většinou pro import. Došlo k ojedinělým únikům tohoto druhu do volné přírody, což dokladují úlovky na udici. V roce 1995 byl uloven tlamoun nilský v Ohři u Kadaně a v nádrži Nechranice. Kromě tlamouna nilského se u nás konaly pokusy s produkčním chovem dalších afrických druhů rodu Oreochromis (O. aureus, O. mossambicus, O. urolepis), které se však neuplatnily.\n\n"}
{"id": "400390", "url": "https://cs.wikipedia.org/wiki?curid=400390", "title": "Dehydrogenace", "text": "Dehydrogenace\n\nDehydrogenace je chemická reakce, během které dochází k eliminaci atomu vodíku z organické látky. Je to opačný proces k hydrogenaci. Dehydrogenace se využívá jak v laboratorním měřítku, tak i v průmyslovém rozsahu.\n\n"}
{"id": "400398", "url": "https://cs.wikipedia.org/wiki?curid=400398", "title": "Pozemní lanová dráha Starý Smokovec – Hrebienok", "text": "Pozemní lanová dráha Starý Smokovec – Hrebienok\n\nPozemní lanová dráha Starý Smokovec (Smokovecký výstup) – Hrebienok ve Vysokých Tatrách je jedinou pozemní lanovou dráhou na Slovensku. Provoz na ní byl zahájen 17. prosince 1908, rekonstrukcemi prošla v letech 1950–1951, 1967–1970 a 2007–2008.\n\nDrážní infrastruktura ve Vysokých Tatrách se začala rozvíjet koncem 19. století. V roce 1895 byla zprovozněna normálněrozchodná železniční trať Poprad – Studený Potok – Tatranská Lomnica. Od roku 1898 jezdila úzkorozchodná ozubnicová železnice Štrba – Štrbské Pleso. Mezi Popradem (Veľkým Slavkovem) a Starým Smokovcem vznikla nejprve roku 1904 asi 11 km dlouhá linka elektrobusu (tj. trolejbusu), která však vydržela v provozu jen dva roky.\n\nPopradští podnikatelé Viliam Krieger a Vincent Matejka začali plánovat vybudování úzkorozchodné železnice z Popradu (dnes jedna z tratí Tatranských elektrických železnic) a součástí plánu byla i ozubnicová železnice o rozchodu 700 mm ze Starého Smokovce na Hrebienok. Záměr ozubnicové dráhy byl poté přepracován na pozemní lanovou dráhu. Některé varianty plánů počítaly s vedením až na Slavkovský štít. Rovněž se uvažovalo o společném nádraží železnice a lanové dráhy, ale kvůli křížení se silnicí bylo od tohoto záměru upuštěno. Oba podnikatelé společně s budapešťskou akciovou společností Phöbus založili akciovou společnost Tátrafüred hélyi erdéki villamos vasút r. t.\n\nPozemní lanovka na Hrebienok byla zkoulaudována 16. prosince 1908 a provoz zahájila 17. prosince 1908, čtyři dny před zprovozněním tatranské elektrické železnice (podle jiných zdrojů byla naopak 17. prosince zprovozněna tatranská elektrická železnice, zatímco lanovka o čtyři dny později, 21. prosince).\n\nRoku 1951 byla lanovka rekonstruována a vozy vyměněny za modernější. Bylo vyměněno strojní vybavení a podstatně zvýšena cestovní rychlost, která do té doby byla nejnižší ze všech evropských pozemních lanovek.\n\nV letech 1968–1970 prošla (na základě rozhodnutí z roku 1964) lanovka rekonstrukcí v rámci přípravy na mistrovství světa v klasickém lyžování v roce 1970. Již v létě 1968 byla trasa lanovky u obou koncových stanic provizorně zkrácena k dřevěným nástupištím a na podzim 1968 byl provoz přerušen. Během rekonstrukce byly zásadně přestavěny obě stanice a vyměněno strojní zařízení, vozy i traťový svršek. Trasa byla mírně změněna jen u horní stanice, jinak zůstala nezměněna. Vozy měly radiové spojení. Provoz byl zahájen 12. února 1970.\n\nPůvodně trať procházela hustým lesem. Po orkánu 14. listopadu 2004 byla trať na několik týdnů zatarasena, od znovuzprovoznění začátkem roku 2005 nabízí jízda dolní polovinou trati výhledy na údolí i na hřeben Slavkovského štítu.\n\nOd roku 2004 měla tatranské lanovky v pronájmu na základě mezinárodního tendru soukromá společnost Tatranské lanové dráhy, a. s. (TLD, součást investiční skupiny J & T), poté je začátkem roku 2006 od Železničnej spoločnosti Slovensko a. s. (ŽSSK) odkoupila. TLD je dominantním provozovatelem zimních středisek ve Vysokých Tatrách.\n\nTLD od 16. září 2007 provoz přerušila a lanovku opět modernizovala, náklady dosáhly asi čtvrt miliardy Sk. Byla modernizována pohonná a řídicí technologie, dolní stanice byla přestavěna podle návrhu architekta Petra Marcinka z Prešova a byly vyměněny vozy. Provoz byl obnoven 22. prosince 2007. V roce 2008 měl být ještě rekonstruován plášť budovy dolní stanice.\n\n\nKoleje mají rozchod 1000 mm, trať je jednokolejná s výhybnou s Abtovými výhybkami uprostřed délky. Stavební délka trati je 2036 metrů, provozní délka původně 2019 metrů, po rekonstrukci v roce 1970 již jen 1952,7 metru. (1937 metrů). Minimální poloměr oblouku je 300 metrů, maximální podélný sklon 154,5 ‰. Průměrný sklon je 128 ‰.\n\nPůvodní strojní a elektrické vybavení dodala AEG Union z Vídně. (Union a. G.). Pohon je v horní stanici. Průměr poháněcího kola (lanáče) je 1800 mm. Výkon původního elektromotoru 25,7 kW. Stejnosměrné napětí 550 V bylo do horní stanice přiváděno vzdušným vedením ze Starého Smokovce. Lanáč byl vybaven provozní i nouzovou brzdou, nouzová brzda na lanáči byla nastavena na spuštění při překročení rychlosti 12 km/h nebo při překročení koncové polohy vozu v horní stanici. Původní tažné lano o průměru 18,5 mm dodala vídeňská firma Vogel und Noot, bylo dimenzováno na osminásobnou bezpečnost. Původní rychlost byla 2,5 m/s.\n\nPři rekonstrukcích byla rychlost postupně zvýšena až na 4,5 m/s.\n\nStavební rekonstrukci v letech 1968–1970 provedlo Železniční stavitelství Bratislava. V původních plánech z února 1965 se počítalo s technologií rakouské firmy Waagner-Biro GmbH z Vídně. Italská firma Ceretti-Tanfani z Milana však zaslala lepší nabídku a Štátny ústav dopravného projektovania v únoru 1966 přepracoval projekt pro tuto nabídku, která nakonec byla realizována. Bylo instalováno regulační soustrojí systému Ward-Leonard, hnací elektromotor má výkon 340 kW, je využita jen polovina výkonu. Řízení je automatické s možností přepnutí na ruční řízení. Pohon může ovládat strojník v horní stanici i průvodčí v kabině č. 1, průvodčí z kabiny 2 může jen snížit rychlost nebo nouzově zastavit. Rychlost se zvýšila na 5 m/s. Tažné lano má průměr 34 mm.\n\nPřepravní kapacita je 900 osob za hodinu. Při rekonstrukci v roce 2007 byla rychlost zvýšena na 10 m/s (36 km/h), přepravní kapacita zvýšena na 1300 osob za hodinu a jízdní doba zkrácena ze 7 na 4 minuty (jiný zdroj uváděl jízdní dobu před rekonstrukcí 5 minut).\n\nPůvodně byla lanovka vybavena dvěma dřevěnými vozy vyrobenými budapešťskou firmou Ganz. Každý z nich měl 30 míst v uzavřených oddílech a 15 na otevřené plošině, celkem 45 míst. Oddíly nebyly výškově odstupňované. Každý vůz měl provozní brzdu obsluhovanou průvodčím a samočinnou nouzovou brzdou pro případ přetržení tažného lana. Obě brzdy působily sevřením kolejnice čelistmi. Vozy byly osvětleny olejovými lampami.\n\nPři rekonstrukci v letech 1950–1951 byly vozy vyměněny za modernější, plné kryté. Na podzim roku 1968 byl provoz lanovky kvůli další rekonstrukci přerušen.\nVozy lanovky z lehkých slitin a plastů nasazené od roku 1970 vyrobila firma Carozzeria Varesina ze severoitalského města Varese. Každý z vozů měl kapacitu 125 cestujících, rozdělenou do 9 oddílů. (Kapacita vozu se uvádí též 100–120 cestujících.) Na obou koncích bylo oddělené stanoviště průvodčího. Vozy již měly osvětlení i topení napájené nejprve z vrchního vedení – to bylo přibližně v druhé polovině 80. let sneseno a vozy pak byly napájeny jen z elektrického akumulátoru dobíjeného ve stanici. Bezpečnostní brzda vozů byla schopna reagovat na prudké změny napětí tažného lana nebo na překročení maximální povolené rychlosti o 30 %. V září 2007 byl provoz červených vozů z roku 1970 ukončen. Vozy byly ještě několik týdnů vystaveny mimo kolejiště ve Starém Smokovci a pokud o ně nikdo neprojeví zájem, bylo plánováno jejich sešrotování. Vozy odkoupila skupina nadšenců, kterou organizoval Peter Brňák, provozovatel webu Lanovky.sk. Ze sbírky 72 446 Sk byl uhrazen převoz obou vozů do bývalého parního depa v Popradě, jeden vůz má být vystaven v Muzeu tatranské dopravy a druhý rozebrán na součástky.\n\n6. listopadu 2007 byly na kolejiště nasazeny nové vozy od švýcarské firmy Gangloff (podle SPVD od rakousko-švýcarského koncernu Doppelmayr/Garaventa). Každý vůz má 6 oddílů pro celkem 160 cestujících a oddělenou kabinu pro obsluhu. Cestuje se vestoje, ale vozy mají i sklopitelné sedačky ve směru jízdy. Vytápějí se během pobytu ve stanicích. Prosklená plocha je větší než u dřívějších vozů, prosklený je i strop. Vůz váží asi 20 tun.\n\nNejmasověji byla lanovka využívána v dobách socialismu. Cena byla 2,20 Kčs za jízdu nahoru a 3,40 Kčs zpáteční.\n\nV devadesátých letech bylo výrazně zvýšeno jízdné a zájem opadl. Během zimní sezóny 2005/2006 využilo lanovku podle počitadla turniketů 125 000 cestujících, v letní sezóně 2006 celkem 200 000 osob.\n\nV roce 2007 stála základní jednosměrná jízdenka nahoru 120 Sk. V roce 2009 je uváděno základní jízdné nahoru 5,70 €, dolů 2,00 €, zpáteční 6,40 €, sleva pro děti je asi 30 %.\n\nLanovka jezdí celoročně a denně od 7:30 do 19 hodin.\n\nV roce 1909 se jeden z vozů převrátil. Nedošlo k žádným obětem na životech.\n\n\n\n"}
{"id": "400402", "url": "https://cs.wikipedia.org/wiki?curid=400402", "title": "Dlouhá Stropnice", "text": "Dlouhá Stropnice\n\nDlouhá Stropnice () je místní část obce Horní Stropnice. Dlouhá Stropnice není klasickou horskou osadou, ale zemědělskou vesnicí ležící v plochém údolí pod Kraví horou. Jedná se jednu z nejstarších a největších vesnic na Novohradsku, její statky jsou v délce několika kilometrů řídce postaveny z obou stran říčky Stropnice, která zde teče ještě jako malý potok. V roce 2011 zde trvale žilo 64 obyvatel.\n\nPrvní písemná zmínka o vesnici pochází z roku 1300.\n\nVe 13. století vesnice patřila rakouským pánům Kuenringům, kteří podporovali českého krále Přemysla II. Otakara. Po třicetileté válce Dlouhou Stropnici dostali Buquoyové.\n\nPřed rokem 1938 v Dlouhé Stropnici žilo 640 lidí (z nich pouze 1 Čech). Po odsunu Němců přišli dosídlenci (150 lidí) převážně z Třeboňska, kteří na zdejších velkých statcích příliš dlouho nehospodařili, protože už v roce 1949 založili JZD, které později bylo zestátněno. V blízkosti vesnice byla postavena velká kasárna Pohraniční stráže, která až do roku 1989 návštěvníkům vstup do vesnice hodně znepříjemňovala. Nyní statky z velké části slouží jen rekreačním účelům, kasárna chátrají.\n\nV Dlouhé Stropnici se v roce 1896 narodil politik Wenzel Jaksch.\n\nVe vesnici stojí kaple Panny Marie postavená v roce 1901.\n"}
{"id": "400408", "url": "https://cs.wikipedia.org/wiki?curid=400408", "title": "Mistrovství světa v rychlobruslení", "text": "Mistrovství světa v rychlobruslení\n\nMistrovství světa v rychlobruslení jsou pořádána každoročně Mezinárodní bruslařskou unií (ISU) v několika variantách. První světový šampionát v rychlobruslení byl uspořádán v roce 1889 v Amsterdamu, v programu byl pouze trojboj mužů. Od roku 1890 se dodnes závodí ve čtyřboji, přičemž do roku 1892 včetně jsou mistrovství považována za neoficiální, neboť se konala před vznikem ISU. První ženský vícebojařský šampionát byl uspořádán v roce 1933 (neoficiálně), respektive 1936. Od roku 1970 se konají mistrovství světa ve sprinterském čtyřboji mužů i žen, junioři závodí ve čtyřboji od roku 1972 (juniorky od 1973), od roku 1996 jsou pořádána mistrovství světa na jednotlivých tratích. \n\n\n\nOd roku 2012 pořádá Mezinárodní federace univerzitního sportu (FISU) akademické mistrovství světa v rychlobruslení.\n"}
{"id": "400415", "url": "https://cs.wikipedia.org/wiki?curid=400415", "title": "DEFCON", "text": "DEFCON\n\nDEFCON neboli DEFense readiness CONdition (stav obranné pohotovosti) je stupnice udávající míru pohotovosti a připravenosti ozbrojených sil USA. Popisuje současný stav obrany země při komunikaci mezi Sborem náčelníků štábů (Joint Chiefs of Staff) a veliteli spojeneckých jednotek.\n\nDEFCON odpovídá vážnosti ohrožení. Standardní mírový protokol je DEFCON 5, jehož hodnota se snižuje s ohledem na vážnost dané situace. DEFCON 1 představuje očekávání aktuálního bezprostředního útoku a není známo, že by byl kdy vyhlášen. Během Studené Války zde byl strach z DEFCONu 1, protože předznamenával totální nukleární válku.\n\nBěhem stavu národního ohrožení může nastat 7 různých úrovní známých jako LERTCON, ten spočívá v pěti obraných situacích a dvou nouzových situacích, EMERGCON\n\nJde o situaci normální připravenosti ozbrojených sil v dobách míru. Změny ve vojenské připravenosti jsou běžně konány Náčelníky Štábu a oznamovány americkým ministerstvem obrany.\n\nOdpovídá normálu, zvýšená funkce zpravodajských služeb a bezpečnostních složek státu.\n\nZvýšená připravenost ozbrojených sil oproti normálu. Volací znaky používané americkými jednotkami jsou zaměněny za přísně tajné. Tento stav nastal po 11. září 2001.\n\nDruhá nejvyšší připravenost ozbrojených sil. Tento DEFCON byl vyhlášen během Kubánské raketové krize v 60. letech.\n\nOdpovídá maximální připravenosti na okamžitý útok, není známo zda byl tento DEFCON kdy vyhlášen, ale je rezervován pro případy bezprostředního nebo probíhajícího útoku na armádu USA nebo na jejich teritorium.\n\nV této době bylo upozornění pro připravenost ozbrojených sil DEFCON 2. Při Karibské krizi 22. října 1962 Armáda Spojených států vyhlásila DEFCON 3. 23. října SAC vyhlásilo DEFCON 2, přestože zbytek ozbrojených sil Spojených států amerických měl DEFCON 3.\n\nPo těchto útocích dosáhl DEFCON stupně 3.\n"}
{"id": "400417", "url": "https://cs.wikipedia.org/wiki?curid=400417", "title": "Matt Pegg", "text": "Matt Pegg\n\nMatt Pegg, vlastním jménem Matthew Pegg (* 27. března 1971 ) je britský baskytarista, syn Dave Pegga, baskytaristy skupin Fairport Convention a Jethro Tull. Je zkušeným hudebníkem, zastupoval otce na turné skupiny Jethro Tull. Nahrával s takovými umělci jako jsou Francis Dunnery, Ian Brown a Chris Difford.\n\nObjevil se na Dunneryho albu \"Man\" v roce 2001 a účastnil se jeho turné \"Hometown\".\n\nOd roku 1993 byl členem skupiny Procol Harum; jezdil s nimi po turné a vystupoval na jejich albu \"The Well's on Fire\" a DVD \"Live at the Union Chapel\". V současnosti spolupracuje s folk-rockovou skupinou \"The Gathering\".\n\n"}
{"id": "400419", "url": "https://cs.wikipedia.org/wiki?curid=400419", "title": "Haakon Shetelig", "text": "Haakon Shetelig\n\nHaakon Shetelig (25. června 1877 Oslo – 22. července 1955) byl norský archeolog a historik. Byl synem Haralda Fredrika a Magnhildy Scheteligové, otcem Kara Sheteliga Hovlanda (též historik). Od roku 1901 pracoval jako restaurátor v bergenském muzeu a od roku 1915 do 1942 jako profesor.\n\nJeho kariéra začala výzkumem hrobky v Grønhaugu u obce Karmøy. V roce 1904 byl vyzván, aby pomohl svému švédskému kolegovi, archeologovi Gabrielu Gustafsonovi, vykopat oseberskou loď (dobře zachovalá vikinská loď nalezená ve velké mohyle v Osebergu v kraji Vestfold). Po Gustafsonově smrti v roce 1915 spolupracoval s Antonem Wilhelmem Brøggerem publikovat objev lodi. V roce 1920 vedl vykopávky kvalsundské lodi.\n\nV roce 1910 založil s Harry Fettem časopis Umění a kultura.\n\nSheteligův axióm se týká myšlenky, že Vikinská doba začala se skandinávským útokem na Lindisfarne v roce 793.\n"}
{"id": "400420", "url": "https://cs.wikipedia.org/wiki?curid=400420", "title": "Torpédové čluny PT", "text": "Torpédové čluny PT\n\nTorpédové čluny PT byly torpédové čluny, používané americkým námořnictvem v průběhu druhé světové války. Označení PT je zkratkou pro slov \"Patrol Torpedo\". Čluny PT dosáhly největších úspěchů zejména v oblasti Tichého oceánu. Hlavním úkolem těchlo malých a levných plavidel byl boj proti hladinovým plavidlům nepřítele, byly však používány i k dalším úkolům, například ostřelování cílů na pobřeží.\n\nČlunů PT bylo postaveno značné množství, přičemž jejich výroba se soustředila u firem Elco, Higgins a Hutchins, z nichž každá vyráběla odlišný model. \nNejrozšířenější byla plavidla firmy Elco. Čluny od loděnice Higgins byly odvozeny od britských torpédových člunů firmy Vosper a čluny od firmy Hutchins byly přímo jejich kopií. Rozměry jednotlivých lodí se lišily, stejně jako jejich výzbroj. Jejich délka byla přibližně 24 metrů a výtlak okolo 55 tun. \n\nStandardní výzbroj tvořily původně čtyři 533mm torpéda Mark 8 a dva dvouhlavňové 12,7mm kulomety M2 Browning. Během války byly nově montovány například 37mm a 40mm kanóny, vypouštěcí zařízení neřízených raket (obvykle ráže 114,3 mm a později také 127 mm), minomety či skluzavky pro hlubinné pumy. Naopak dvě ze čtyř torpédových rour byly u mnoha lodí odstraněny, aby byl získán prostor pro jinou výzbroj. Od poloviny roku 1943 se na člunech PT začala objevovat 569mm torpéda Bliss-Leavitt Mark 13, která nebyla umístěna v torpédometech, ale v držácích, odkud byla svrhávána do vody vedle člunu.\n\nK nejznámějším člunům tohoto typu patří \"PT-109\", kterému za války velel budoucí americký prezident John Fitzgerald Kennedy. Při akci v oblasti Šalamounových ostrovů byl PT-109 dne 2. srpna 1943 taranován, přepůlen a potopen japonským torpédoborcem \"Amagiri\". Kennedy a jeho posádka se poté museli bez jídla několik dní skrývat na březích ostrůvků u New Georgie, než byli zachráněni.\n\nDalší známou lodí byl \"PT-41\", který dne 12. března 1942 evakuoval z filipínského ostrova Corregidor amerického generála Douglase MacArthura. Velitel lodi John D. Bulkeley za tuto akci obdržel nejvyšší americké vyznamenání \"Medal of Honor\".\n\n\n"}
{"id": "400430", "url": "https://cs.wikipedia.org/wiki?curid=400430", "title": "Episkop", "text": "Episkop\n\nEpiskop (z řec. \"epi\", nad, svrchu a \"skeptomai\", rozhlížet se, pozorovat) může znamenat:\n\n\n"}
{"id": "400432", "url": "https://cs.wikipedia.org/wiki?curid=400432", "title": "USS Ralph Talbot (DD-390)", "text": "USS Ralph Talbot (DD-390)\n\nUSS Ralph Talbot (DD-390) byl americký torpédoborec bojující v druhé světové válce. Jednalo se o jednu z osmi postavených jednotek třídy Bagley. Torpédoborec postavila v letech 1935–1937 americká loděnice \"Boston Navy Yard\". \n\n\"Ralph Talbot\" strávil celou válku v Pacifiku a získal celkem 12 vyznamenání \"battle star\". V době japonského útoku na Pearl Harbor dne 7. prosince 1941 se \"Ralph Talbot\" nacházel v přístavu a podílel se tak na jeho obraně. V lednu 1942 se pak účastnil nájezdů na Japonci ovládané Marshallovy a Gilbertovy ostrovy a nájezdu na ostrovy Wake a Marcus. \n\nPoté se torpédoborec podílel na operacích u Guadalcanalu, v bitvě u ostrova Savo ve dnech 8.–9. srpna 1942 však byl těžce poškozen a musel odplout do USA k opravám. Po návratu se \"Ralph Talbot\" zapojil do obsazení Šalomounových ostrovů. Dne 6. července 1943 bojoval jako součást operačního svazu TG 36.1 v bitvě v zálivu Kula, ve které Američané ztratili lehký křižník \"USS Helena\". Ve dnech 12.–13. července 1943 pak torpédoborec bojoval i v bitvě u ostrova Kolombangara a 7. října 1943 v bitvě u Vella Lavella. V Pacifiku pak \"Ralph Talbot\" operoval až do konce války.\n\nPo válce byl torpédoborec vyřazen ze služby a v roce 1946 použit jako terč při dvou jaderných testech na atolu Bikini. V roce 1948 byla radioaktivitou kontaminovaná loď potopena poblíž atolu Kwajalain.\n\n"}
{"id": "400434", "url": "https://cs.wikipedia.org/wiki?curid=400434", "title": "Picture Post", "text": "Picture Post\n\nPicture Post byl prominentní fotožurnalistický časopis vydávaný ve Spojeném království v letech 1938 - 1957. Je považován za průkopníka fotožurnalistiky a měl tehdy okamžitý úspěch, dosáhl prodeje 1 600 000 výtisků týdně po dobu šesti měsíců. Říkalo se, že je to „magazín Life“ ve Spojeném království. Postoj časopisu byl liberální, antifašistický a populistický, od svého vzniku Picture Post vedl kampaň proti pronásledování Židů v nacistickém Německu. \n\nDne 26. listopadu 1938 vydal fotopříběh s názvem \"Zpátky do středověku\", fotografie Adolfa Hitlera, Josepha Goebbelse a Hermanna Göringa byly dány do kontrastu s tvářemi těch vědců, spisovatelů a herců, kteří byli perzekvováni.\n\nProdej Picture Post se zvyšoval i během druhé světové války a do prosince 1943 časopis dosáhl 1 950 000 výtisků týdně. Do konce roku 1949 jich bylo 1 422 000.\n\nMezi nejlepší fotografy časopisu patřili Gerti Deutsch, Kurt Hutton, Felix Man, Francis Reiss, Thurston Hopkins, John Chillingworth, Grace Robertson a Leonard McCombe (McCombe později přešel do magazínu \"Life\").\n\nNa podzim roku 1935 začal spolupracovat na přípravách tohoto časopisu také Alfred Eisenstaedt. S úplnou samozřejmostí do něho vnášel reportérský styl, běžný v Německu již několik let, avšak stále narážel na nepochopení veřejnosti. Po pár letech, konkrétně v září roku 1938, se podařilo Alfredu Eisenstaedtovi prolomit vlnu nesouhlasu. Napomohl tomu právě vznik londýnského časopisu \"Picture Post\", jehož obrazový redaktor Stefan Lorant a reportér Felix H. Man se spolu s Eisenstaedtem řadí k tvůrcům moderní fotoreportáže. Po tomto zlomovém okamžiku vytvořil Eisenstaedt až tisíc osm set reportáží, pomocí nichž poznaly miliony čtenářů život filmových hvězd, vědců, hudebníků, korunovaných hlav, ale i obyčejných lidí. Spolupráce s časopisem dala vzniknout portrétům např. Sophie Loren či Ernesta Hemingwaye.\n\nV roce 1949 podepsal smlouvu s Picture Post také Werner Bischof, člen agentury Magnum Photos.\n\nV tomto časopise publikoval také český fotograf Václav Jírů, podobně jako i v jiných magazínech (\"London News\", \"London Life\", \"Sie und Er\", \"Zeit im Bild\").\n\n\n"}
{"id": "400440", "url": "https://cs.wikipedia.org/wiki?curid=400440", "title": "Kvalitativní analýza rizik", "text": "Kvalitativní analýza rizik\n\nKvalitativní analýza rizik používá slov k popisu rozsahu možných následků a pravděpodobností, že se tyto následky přihodí . Užité škály mohou být přizpůsobeny nebo upraveny tak, aby vyhovovaly okolnostem, a různá rizika mohou být popsána různým způsobem.\n\nKvalitativní analýza se používá:\n\nKvalitativní analýza by měla obsahovat skutečná fakta a dostupné údaje.\n\nKvalitativní přístupy a metody mohou být založeny na:\n\nPozitiva tohoto přístupu jsou zejména ve schopnosti hodnotit dopady na organizaci nebo jedince, které nelze elementárně vyjádřit v peněžních jednotkách (jak je běžné u kvantitativních analýz). Hodnocení dopadů kvalitativním přístupem však v dnešních metodikách postrádá konzistentnost a schopnost pokrýt všechny aspekty, podle kterých je nutné dopady hodnotit. V praxi si každý rizikový analytik vytváří vlastní způsoby hodnocení dopadů a i dalších parametrů pro stanovení míry rizika.\n\nKvalitativní přístup pro hodnocení rizik je teoreticky definovaný, nicméně chybí jasná vazba na praktické využívání ve formě například vodítek hodnocení dopadů nebo detailních návodů na stanovení pravděpodobnosti.\n\nZejména univerzální vodítka pro hodnocení dopadů mohou dále nabídnout možnost porovnávat dopady a rizika mezi více projekty i organizacemi. V současnosti existuje vysoká poptávka po benchmarkingu, kdy jsou jednotlivá rizika srovnávána skrze více organizací. Například v oblasti bezpečnosti informací jsou na každoročním základě prováděny průzkumy, které odhalují dopady bezpečnostních incidentů nebo porovnávají úroveň a stav bezpečnosti v různých organizacích. Takové srovnání vyžaduje jednotnou metriku a sjednocený pohled na rizika, dopady nebo stanovování pravděpodobností.\n\nMetoda IPR - Identifikace procesů a rizik \n"}
{"id": "400445", "url": "https://cs.wikipedia.org/wiki?curid=400445", "title": "Paris Match", "text": "Paris Match\n\nParis Match je francouzský týdeník. Zahrnuje hlavní národní a mezinárodní zprávy a zajímavosti ze života celebrit. Byl založen v roce 1949 průmyslníkem Jeanem Prouvostem.\n\nV roce 1976 Daniel Filipacchi zakoupil ekonomicky slabý \"Paris Match\" a přeměnil jej na jeden z nejúspěšnější a nejvlivnějších časopisů ve Francii. Časopis je nyní součástí \"Hachette Filipacchi médias\", která je sama vlastněna skupinou Lagardère Group. \n\nVe své době měl časopis nezanedbatelné místo v historii fotožurnalistiky za svůj významný přínos v publikování obrazových zpráv.\n\n\n"}
{"id": "400449", "url": "https://cs.wikipedia.org/wiki?curid=400449", "title": "Kvantitativní analýza rizik", "text": "Kvantitativní analýza rizik\n\nKvantitativní analýza používá číselné hodnoty (spíše než popisné škály uplatňované v kvalitativních a semikvantitativních analýzách) pro následky i jejich pravděpodobnosti, které stanoví pomocí údajů získaných z různých zdrojů . Kvalita analýzy závisí na přesnosti a úplnosti číselných hodnot a platnosti použitých modelů.\nNásledky mohou být určeny modelováním výsledků události nebo souboru událostí, případně extrapolací experimentálních dat nebo údajů z minulosti. Následky lze vystihnout prostřednictvím finančních, technických, lidských nebo jakýchkoli jiných měřítek. V některých případech jedna číselná hodnota nestačí k určení následků v různých časech, místech nebo situacích.\nZpůsoby, jakými jsou následky a pravděpodobnosti vyjádřeny a jakými jsou dávány do souvislostí, aby popsaly závažnost rizika, se mohou lišit v závislosti na druhu rizika a účelu použití výsledku hodnocení rizika.\nAnalýza by měla zvážit a popsat také neurčitost a proměnlivost následků a jejich pravděpodobností. Chybí to HLAVNÍ a to ... analýza a hodnocení rizika NCHLP.\n\nKvantitativní a semi-kvantitativní přístupy a metody zahrnují například následující :\n\nProjektová rizika jsou převážně hodnocení kvantitativním nebo semikvantitativním přístupem. Hlavním důvodem je určitá míra zjednodušení, které tyto přístupy nabízejí ve formě převodu hodnot dopadů na finance. Pro analytika je na první pohled jednodušší hodnotit rizika ve finančních jednotkách, protože interpretace výsledků je poté mnohem více zřejmá (penězům rozumí každý).\n\nAnalytici upřednostňující kvantitativní přístup oproti kvalitativnímu často argumentují tím, že kvalitativní hodnocení dopadů je prováděno s vysokou mírou subjektivity, kdy výsledná hodnota závisí z velké části na osobním názoru hodnotitele. Pro stanovení kvantitativní hodnot se využívají výše uvedené metodiky a nástroje (simulace, analýza historických dat a statistik, marketingové průzkumy a analýzy trhu atd.), které však mohou v sobě zahrnovat také jistou míru subjektivity. Odborníci na finance mají k dispozici celou řadu nástrojů na výpočty odhadovaných hodnot, nicméně žádná předpověď rizik i matematicky podložená, nemůže být stoprocentní.\nKvantitativní přístupy využívající finanční škály jsou velmi vhodné, pokud je po provedené analýze nutné najít zdroje na pokrytí zjištěných rizik. Vedoucí projektu mnohem snáze obhájí požadavky na finanční prostředky, pokud je dokáže postavit proti rizikům vyjádřeným finanční ztrátou.\n\nV semikvantitativní analýze jsou výše uvedené kvalitativní škály doplněny hodnotami. Cílem je vytvořit škály, které jsou podrobnější, než může obvykle poskytnout kvalitativní analýza. Cílem není navrhnout realistické hodnoty pro popis rizik, jak se o to pokouší kvantitativní analýza. Protože však číselná hodnota přiřazená každé vlastnosti nemusí vyjadřovat přesný poměr ke skutečné velikosti následků nebo pravděpodobnosti, tyto hodnoty by se měly vyskytovat pouze ve vzorcích, které respektují omezení zavedených stupnic.\n\nUžití semikvantitativní analýzy je třeba věnovat zvláštní pozornost, protože vybraná čísla nemusejí správně popisovat skutečnost, což může vést k nesrovnalostem nebo k neobvyklým či nesprávným výsledkům. Semikvantitativní analýza nemusí správně rozlišovat rozdíly mezi riziky, zejména když následky nebo pravděpodobnosti událostí jsou mimořádné.\n\n"}
{"id": "400456", "url": "https://cs.wikipedia.org/wiki?curid=400456", "title": "Daily News", "text": "Daily News\n\nDaily News (The New York Daily News) jsou americkými denními novinami sídlícími v New Yorku. V srpnu 2017 byly devátým nejčtenějším deníkem ve Spojených státech. Byly založeny v roce 1919 vydavatelem Joseph Medill Pattersonem, jako Illustrated Daily News. Již desetkrát získaly Pulitzerovu cenu. Od 4. září 2017 jsou ve vlastnictví amerického vydavatelského domu Tronc, který je pořídil za 1 americký dolar a s převzetím plnění všech běžících závazků.\n\nVe své době měly nezanedbatelné místo v historii fotožurnalistiky za svůj přínos v publikování obrazových zpráv.\n\n\n"}
{"id": "400459", "url": "https://cs.wikipedia.org/wiki?curid=400459", "title": "Abrahám (rozcestník)", "text": "Abrahám (rozcestník)\n\nJméno Abrahám nebo Abraham, arabsky Ibráhím, může mít tyto významy:\n\n\n\n"}
{"id": "400470", "url": "https://cs.wikipedia.org/wiki?curid=400470", "title": "Řízení rizik", "text": "Řízení rizik\n\nProces řízení rizik zahrnuje vybudování vhodné infrastruktury a použití logického a systematického postupu ke zjištění souvislostí, identifikaci, analýze, vyhodnocení, zvládání, sledování a hlášení rizik spojených s libovolnou činností, postupem nebo funkcí takovým způsobem, který dovolí minimalizovat ztráty a maximalizovat zisky .\n\nŘízení rizik je nedílnou součástí správného řízení projektů. Jedná se o postupný, neustále se opakující proces zlepšování, nejlépe začleněný do existujících praktik nebo jiných projektových postupů. Základními složkami procesu řízení rizik jsou, jak je patrné z obrázku, následující:\n\nKomunikace a konzultace jsou podstatnými prvky každého kroku procesu řízení rizik. Měly by zahrnovat dialog se zainteresovanými stranami s důrazem spíše na oboustranné konzultace než na jednosměrný tok informací od těch, kteří rozhodují, k dalším zainteresovaným stranám.\n\nDefinice prostředí stanovuje kontext a souvislosti a vymezuje základní rámec pro správu rizik a rozsah celého procesu řízení rizik. Kontext zahrnuje např. vnější a vnitřní prostředí organizace a účel prováděného řízení rizik. Je také nutné vzít v úvahu rozhraní mezi vnějším a vnitřním prostředím. Důležité je zajistit, aby cíle vytyčené pro proces řízení rizik braly ohled na projekt i vnější okolí.\n\nTento krok se snaží identifikovat rizika, kterými se bude proces řízení rizik zabývat. Důkladná identifikace, postavená na dobře navrženém systematickém postupu, je rozhodující, protože riziko neidentifikované v tomto kroku může být v následné analýze vynecháno. Identifikace by měla obsáhnout všechna rizika, které mohou mít souvislost s projektech, ať už jsou nebo nejsou pod kontrolou vedoucího projektu nebo projektového týmu.\n\nAnalýza rizik se zabývá odhalováním a pochopením rizik. Poskytuje podklady pro rozhodnutí o nutnosti zabývat se určenými riziky a doporučuje nejvhodnější a nákladově efektivní strategii zvládání rizik. Analýza rizik obsahuje odhalení zdrojů rizik, jejich příznivých a nepříznivých následků a možností, že se tyto následky přihodí. Mohou být identifikovány faktory, které ovlivňují následky a jejich pravděpodobnosti. Rizika se analyzují spojením následků a jejich pravděpodobností. Ve většině případů se berou v úvahu už existující opatření.\n\nSmyslem vyhodnocení rizik je rozhodnout podle výsledků analýzy rizik, která rizika potřebují ošetřit a pořadí jejich zpracování. Vyhodnocení rizik zahrnuje srovnání závažnosti rizik, identifikovaných během procesu analýzy rizik, s měřítky rizik zavedenými při stanovení kontextu. Rizika je vhodné porovnat s cíli projektu a rozsahem příležitostí, které z nich mohou vyplynout. Tam, kde je na výběr z více možností, mohou být vyšší případné škody spojeny s vyššími možnými zisky a vhodná volba bude záviset na stanoveném kontextu. Rozhodnutí by měla probíhat v širších souvislostech rizik přesahující hranice projektu. Za jistých okolností může vyhodnocení rizik vést k rozhodnutí provést další analýzy.\n\nZvládání rizik se skládá ze zjištění rozsahu možností pro ošetření rizik, hodnocení těchto možností, přípravy a realizace plánů zvládání rizik. Výběr nejvhodnější možnosti pro zvládání rizik spočívá ve vyvážení nákladů na její uskutečnění proti ziskům, které to přinese. Náklady na řízení rizik mají být celkově úměrné dosahovaným ziskům. Při posuzování poměru nákladů a zisků je potřeba zahrnout stanovený kontext. Je důležité započítat veškeré přímé a nepřímé náklady a zisky, hmotné i nehmotné, vyjádřené ve finančních nebo jiných škálách.\n\nPo změně nebo sdílení rizik mohou zbýt rizika, která je třeba akceptovat (podstoupit). Rizika je také možné podstoupit záměrně, např. pokud se je nepodaří identifikovat, vhodně sdílet nebo jinak zvládat. Pokud po procesu zvládání rizik stále zůstává zbytkové riziko, je třeba rozhodnout, zda riziko podstoupit nebo opakovat proces zvládání rizik.\n\nMožnosti využití rizik s příznivými výsledky (příležitosti), které se vzájemně nutně nevylučují nebo jsou vhodné za všech okolností, zahrnují například aktivní vyhledávání příležitostí, rozhodnutí začít nebo pokračovat v činnosti, která příležitosti vytváří nebo podporuje (tam, kde to je proveditelné), změnu možnosti příležitosti vedoucí ke zvýšení pravděpodobnosti příznivých výsledků nebo změnu následku vedoucí ke zvýšení objemu zisků.\n\nAby plán řízení rizik zůstával stále aktuální, je třeba jej upravovat na základě posouzení aktuálního stavu. Podmínky, které mohou ovlivnit následky a jejich pravděpodobnosti, se mohou změnit, stejně jako okolnosti, které ovlivňují náklady nebo vhodnost různých přístupů ke zvládání rizik. Proto je nutné cyklus řízení rizik pravidelně opakovat. Sledování a posuzování přinášejí také poučení z probíhajícího procesu řízení rizik prostřednictvím hodnocení událostí, plánů zvládání rizik a jejich výsledků.\n\n\n"}
{"id": "400474", "url": "https://cs.wikipedia.org/wiki?curid=400474", "title": ".htpasswd", "text": ".htpasswd\n\n.htpasswd je obvyklý název pro dodatečný konfigurační soubor webového serveru Apache. Do tohoto souboru se ukládají uživatelská jména a hesla pro přístup do adresáře (a všem jeho podadresářů) ve kterém je umístěn. Název souboru začíná tečkou, aby byl v Unixových systémech považován za skrytý soubor. Soubor lze vygenerovat a spravovat pomocí příkazu \"htpasswd\", který může přidat, smazat nebo editovat jednotlivé uživatele.\n\nSoubor sestává z řádků, z nichž každý obsahuje uživatelské jméno, následované dvojtečkou a hash hesla.\n\n\n"}
{"id": "400476", "url": "https://cs.wikipedia.org/wiki?curid=400476", "title": "Svatopluk Káš", "text": "Svatopluk Káš\n\nMUDr. Svatopluk Káš (6. června 1929, Praha – květen 2014) byl český lékař-neurolog, spisovatel, publicista a humorista. Jedná se o syna zakladatele hudebního sdružení Kocourkovští učitelé Josefa Káše. Je znám především svou zálibou v medicínském humoru.\n\n\n\n\n"}
{"id": "400478", "url": "https://cs.wikipedia.org/wiki?curid=400478", "title": "Tekoucí písek", "text": "Tekoucí písek\n\nTekoucí písek, v hornictví označován jako kuřavka, jsou písky tvořené směsí křemene, živce, augitu aj. jsou nasycené vodou (obsah vody 15–45 %) a mají vysoký podíl jílovitých částic s vysokou přilnavostí. Kuřavky se vyskytují v nadloží i podloží hnědouhelných slojí a vytvářejí protáhlé čočkovité útvary v jedné nebo několika vrstvách. Voda je zde někdy pod značným artéským tlakem, který může způsobit průval do důlního díla s následným zatopením a zaplavením jemným horninovým materiálem. Největší nebezpečí průvalu kuřavky hrozí při závalu porubů. Intenzita průvalu může být různá, někdy zatopí jen přilehlé důlní chodby, jindy celý důl. Dalším negativním jevem je propad terénu v místě, odkud se tekuté písky uvolnily, obzvláště pokud těžba probíhá poblíž obydlené oblasti. Obranou v hlubinných dolech je stavba protikuřavkových uzávěrů a kuřavka se v předstihu odvodňuje, zpravidla pomocí vrtů.\n\nV Ostravsko-karvinské uhelném revíru se těmto tekutým pískům říká \"detrity\".\n"}
{"id": "400484", "url": "https://cs.wikipedia.org/wiki?curid=400484", "title": "Seznam československých státních vyznamenání", "text": "Seznam československých státních vyznamenání\n\n\n\n\n"}
{"id": "400485", "url": "https://cs.wikipedia.org/wiki?curid=400485", "title": "Luboš Horčička", "text": "Luboš Horčička\n\nLuboš Horčička (* 21. května 1979, Chomutov) je český hokejový brankář. Většinu kariéry strávil v Chomutově. Mezi jeho další působiště patří Kladno, Mladá Boleslav, Šumperk, Ústí nad Labem, Třinec, Kadaň, Litvínov, Most, HC Kometa Brno, Znojmo, Třebíč,Zlín a HC Zubr Přerov. V sezoně 2017/18 druhý brankář za prvoligového nováčka VHK ROBE Vsetín.\n\n\n"}
{"id": "400488", "url": "https://cs.wikipedia.org/wiki?curid=400488", "title": "Jiří Weigl", "text": "Jiří Weigl\n\nJiří Weigl (* 21. ledna 1958 Strakonice) je český ekonom, v letech 2003–2013 vedoucí Kanceláře prezidenta republiky Václava Klause, od ledna 2009 člen Národní ekonomické rady vlády (NERV)\n\nV roce 1981 vystudoval ekonomiku zahraničního obchodu na Vysoké škole ekonomické a poté studoval arabistiku a orientalistiku na Filozofické fakultě UK.\n\nV letech 1984 až 1989 byl členem Komunistické strany Československa.\n\nV letech 1986 až 1990 byl zaměstnán v Ekonomickém ústavu ČSAV. V letech 1990 až 1992 byl poradcem ministra Václava Klause na ministerstvu financí. V letech 1992 si jej Václav Klaus přivedl na Úřad vlády ČR jako vedoucího sboru poradců předsedy vlády, kde působil až do roku 1998. V letech 1999 až 2000 byl vrchním ředitelem Investiční a poštovní banky. V letech 2000 až 2003 výkonným ředitelem Centra pro ekonomiku a politiku (CEP).\n\nV letech 2003 až 2013 působil jako vedoucí Kanceláře prezidenta republiky Václava Klause. Prezidentský nástupce Miloš Zeman dne 10. března 2013 uvedl, že by Weigla měl ve funkci nahradit dosavadní předseda SPOZ Vratislav Mynář. Zeman nabídl Jiřímu Weiglovi setrvání ve funkci, ten však odmítl s tím, že odejde pracovat do Institutu Václava Klause.\n\nV lednu 2008 se Jiří Weigl sešel v pražském hotelu Savoy s lobbistou Miroslavem Šloufem (ČSSD). Server Aktuálně.cz pak část záznamu schůzky zveřejnil čtyři dny před volbou prezidenta a únik tohoto videozáznamu následně vyšetřovala česká rozvědka a inspekce ministra vnitra. Zveřejněné záběry totiž ovlivnily v roce 2008 volbu prezidenta, například Strana zelených změnila svůj názor a trvala na veřejné volbě hlavy státu. Šlouf je totiž vnímán jako velice kontroverzní osoba, neboť se přiznal ke kontaktům se zavražděným podnikatelem Františkem Mrázkem, který byl považován za vůdčí osobnost organizovaného zločinu v Česku.\n\nTýdeník Respekt v únoru 2009 zveřejnil Weiglův dopis z 24. října 1997 ázerbájdžánskému prezidentu Hejdaru Alijevovi, ve kterém doporučil Viktora Koženého jako průkopníka privatizačních procesů, jehož zkušenost může být užitečná i pro privatizační projekty v Ázerbájdžánu. Weigl napsal doporučující dopis na přání tehdejšího premiéra Václava Klause, když působil jako vedoucí týmu jeho poradců na Úřadu vlády. Kožený přitom už v době odeslání dopisu žil s irským pasem na Bahamách a byl považován za kontroverzní osobu, která byla podezřelá z vytunelování privatizačních fondů v České republice.\n\nJe otcem Magdalény Weiglové.\n\n"}
{"id": "400491", "url": "https://cs.wikipedia.org/wiki?curid=400491", "title": "Ressl", "text": "Ressl\n\nRessl (na mapách též \"Rýzl\", \"Ryzel\", \"Koňský vrch\", \"Čepirožská výšina\", německy \"Ressel\" či \"Rössel\") je vrch na severozápadním okraji města Mostu. S nadmořskou výškou 413 metrů je nejvyšším z kopců, které obklopují město. Ressl je nejzápadnější vrch Českého středohoří.\n\nMorfologicky výrazný vrch pochází z třetihor a zapadá do tektonické linie mladších znělcových vulkanitů Bořeň, Želenický vrch, Zlatník, Špičák a Hněvín. Znělec se v současné době těží lomem a drtírnou na svahu Želenického vrchu jako stavební kámen, štětovací kámen při stavbě silnic a ve sklářském průmyslu pro výrobu pivních lahví. Stáří znělce z Hněvína bylo určeno na 27,4 ± 2,5 miliónů let, u znělce ze Špičáku na 32 miliónů let a ze Želenického vrchu na 33 miliónů let. Hornina vykazuje zvláštnost v obsahu stopových prvků: extrémně nízké relativní obsahy niklu a chromu a naopak vysoké obsahy zirkonu a niobu. Ressl je dokladem vypreparovaného průniku znělcové lávy do slepenců s ostrohrannými úlomky hornin v sopečných vějířovitých kanálech, které jsou časté v severočeském regionu z období mladších třetihor.\n\nSe jménem vrchu se poprvé setkáváme roku 1290 v listině Alberta ze Žeberka (Albertus de Seberch), který v ní daroval osadu na Resslu se vším příslušenstvím a vinicemi cisterciáckému klášteru v Oseku. Ze seznamů příjmů z roku 1425 je zřejmé, že místní dvůr odváděl viničné desátky mosteckému hradu a z roku 1455 je v historických pramenech zmínka o zalesnění kopce po čerpání dřeva pro hradní posádku. Původní osada Ressl postupně zanikla a zbyl zde jen stejnojmenný dvůr, kde se chovaly ovce. Až do 17. století se na jihovýchodních svazích vrchu pěstovala vinná réva. Tehdy již byl Ressl majetkem města Mostu. V letech 1770-1780 byl vybudován na Resslu nový městský statek a zdejší polnosti se rozšířily o 200 strychů (57 ha). V následujícím století však byl Ressl opět zalesněn a sloužil jako městský lesní revír.\n\nNa počátku 20. století byl Ressl jako přírodní park oblíbeným cílem výletů obyvatel Mostu, proto zde byla na vrchu zřízena rozhledna. V jihozápadní části kopce fungoval kamenolom, dnes již opuštěný. Poslední velká stavební aktivita na Resslu proběhla v letech 1957-1958, kdy zde byl vybudován přírodní amfiteátr, který je však dnes již pustý a zarostlý dřevinami.\n\nTaké dnes je vrch vzhledem ke své poloze a vybudovanému zázemí vhodným a častým cílem pro krátkodobou příměstskou rekreaci jako je houbaření, pěší procházky a cykloturistika. Jsou zde vybudována odpočívadla, dětské atrakce a informační tabule. Upraveno bylo i malé jezírko. V objektu historického statku Ressl se v současnosti nachází bistro s letním provozem, část objektu po rekonstrukci slouží jako hotel. V roce 2007 Magistrát města Mostu ve spolupráci s Oblastním muzeem v Mostě vybudovalo naučnou stezku Ressl se 13 informačními tabulemi. Celková trasa stezky měří téměř 3 km, protíná celý vrch Ressl a končí u zahrádek na konci ulice Okrajová, kde se po ukončení rekultivací plánuje výstavba naučného oddychového parku Slatinice podle názvu zaniklé obce. Na severovýchodním úpatí kopce se nachází přírodní koupaliště.\n\nV nadmořských výškách, v jaké se nachází Ressl, jsou přirozeným lesním ekosystémem teplomilná doubrava a dubohabrové háje. Dubové lesy byly ale v 19. století na Resslu mýceny a nahrazovány z produkčních důvodů rychleji rostoucími nepůvodními dřevinami. Na Resslu tak dominuje borovice černá. Její opadané jehličí negativně ovlivňuje podrost a neumožňuje návrat dubů na původní stanoviště. Dalšími importovanými dřevinami pěstovanými pro dřevní hmotu jsou zde borovice vejmutovka a modřín opadavý. Z hlediska členění ekosystémů podle rostlinných společenstev lze zdejší lesní porost zařadit do ekosystémů pěstovaných kulturních lesů. Z bohaté mozaiky druhů, se kterými se na Resslu setkáme, tu vedle zmíněných druhů dřevin rostou také např. dub zimní, habr obecný, buk lesní, lípa srdčitá, jírovec maďal nebo smrk ztepilý. Ressl postupně dostává charakter parku, který je podpořen výsadbou mnoha druhů listnáčů.\n\nNa jihovýchodním úpatí vrchu Ressl se nachází památkově chráněný strom - dub letní.\n\n\n"}
{"id": "400492", "url": "https://cs.wikipedia.org/wiki?curid=400492", "title": "Walram Lucemburský", "text": "Walram Lucemburský\n\nWalram Lucemburský (1280 – 21. července 1311, Brescie) byl druhorozený syn lucemburského hraběte Jindřicha VI. a Beatrix z Avesnes.\n\nWalramův otec Jindřich VI. společně se svými třemi bratry Walramem I. z Ligny a Roussy, Jindřichem a Balduinem zahynul roku 1288 v bitvě u Worringenu a Lucemburkové tak ztratili Limbursko.\n\nPo mladém hraběti zbyla vdova s pěti dětmi. Nejstarší Jindřich sice převzal po otcově tragické smrti hrabství, ale poručníkem byla až do roku 1294 ovdovělá hraběnka Beatrix. Roku 1292 se Jindřich za intervence francouzského krále Filipa IV. oženil s jeho neteří Markétou, dcerou Jana Brabantského, vítěze od Worringenu. Prostřední Walram získal matčiny statky v Henegavsku a nejmladší Balduin po čase následoval Jindřichovy stopy a odešel získat výchovu a vzdělání na pařížský dvůr.\n\nWalram se společně s Jindřichem zúčastnil biskupského svěcení nejmladšího bratra Balduina 11. března 1308 v Poitiers, které předznamenalo budoucí mocenský úspěch lucemburské dynastie. Balduin jako novopečený trevírský arcibiskup byl jedním ze sedmi kurfiřtů volících římského krále. V květnu 1308 byl nečekaně zavražděn Albrecht I. Habsburský a Balduin společně s Petrem z Aspeltu za papežova souhlasu navrhli jako jednoho z mnoha kandidátů na uvolněný římský trůn Jindřicha Lucemburského. Tak byl 27. listopadu 1308 ve Frankfurtu nad Mohanem zvolen lucemburský hrabě římským králem. Jindřichova volba stála mnoho ústupků a příslibů všem zúčastněným kurfiřtům. Padl také slib, že se Walram ožení s neteří kolínského arcibiskupa Jindřicha z Virneburku.\n\nPo nástupu Jindřicha na římský trůn se v dalekých Čechách páni nespokojení s vládou Jindřicha Korutanského rozhodli o spojení domácí přemyslovské dynastie s krví lucemburského rodu a roku 1309 se cisterciáčtí opati při cestě na generální kapitulu do Citeaux setkali s Jindřichem VII. Snažili se s ním vyjednat sňatek dědičky Elišky Přemyslovny. Je zřejmé, že původně Jindřich uvažoval o Walramovi, jako o ženichovi pro českou princeznu.\n\nV červenci roku 1310 po počáteční nechuti a nátlaku českého poselstva dojednal král nástup svého čtrnáctiletého syna Jana na český trůn. Svatba se konala 1. září 1310, poté co Eliška dorazila do Špýru. Ještě na poslední chvíli se Lucemburkové pokoušeli změnit osud tím, že Přemyslovně poslali naproti rytířského Walrama. Doufali marně, že osmnáctiletou dívku okouzlí spíše zralý muž než čtrnáctiletý hošík.\n\nRodina se rozdělila 21. září 1310, kdy Jindřich VII. v doprovodu manželky Markéty, obou bratří a říšské šlechty vyrazil na římské tažení a syna odeslal do Čech. Výprava čítající 5 tisíc mužů putovala přes Švýcarsko a Mont Cenis do Turína. Zpočátku byl římský král na italském území vítán s jásotem a ovacemi, které utichly poté, co se původně nestranný Jindřich nechal zaplést do vnitřních rozbrojů italských měst. V únoru 1311 došlo v Miláně, kde král dosadil k moci rodinu Viscontiů a vyhnal odsud Guida della Torre, ke vzpouře, která byla rychle zpacifikována říšskými vojáky. Následovala vzpoura několika dalších měst v čele s Florencií. Po dlouhém obléhání nepoddajných měst, kdy královské vojsko decimovala epidemie, následovaly tvrdé tresty. Král bořil hradby, rušil městská privilegia a vyžadoval vysoké pokuty, jimiž by naplnil svou prázdnou pokladnu. Popravoval vzbouřence a přeběhlíky.\nJindřichův věrný společník Walram byl při nočním výpadu obránců Brescie zabit.\n\nWalram, jenž mohl být českým králem, byl pohřben ve Veroně, v dominikánském kostele sv. Anastázie.\n\n\n"}
{"id": "400493", "url": "https://cs.wikipedia.org/wiki?curid=400493", "title": "Přírodní amfiteátr na Resslu", "text": "Přírodní amfiteátr na Resslu\n\nPřírodní amfiteátr na Resslu je bývalá letní divadelní scéna a letní kino na vrchu Ressl, který se nachází na severozápadním okraji města Mostu. V současnosti již svému účelu neslouží.\n\nPlán na vybudování přírodního amfiteátru nedaleko restaurace na Resslu vznikl v polovině padesátých let 20. století. Úvodní projekt byl schválen na konci roku 1956 a na jeho základě byl vypracován technický projekt. Původní návrh Místního národního výboru v Mostě počítal s postupným vybudováním celého Parku kultury a oddechu a přírodní amfiteátr měl být jen jednou z jeho součástí.\n\nV červnu roku 1957 v rámci akce Z brigádníci začali s výstavbou letní scény. Vzniklý přírodní amfiteátr, který navazoval na plánovanou výstavbu parku, se stal největším přírodním divadlem v tehdejším Ústeckém kraji. Jeho kapacita byla deset, v mimořádných případech až dvanáct tisíc sedících diváků. Tyto počty vycházely z předpokladu, že Most včetně přilehlých obcí časem dosáhne sta tisíc obyvatel. Hlediště bylo vybudováno v přírodním svahu a proti přívalům povrchové vody jej chránil příkop obíhající po vnějším ochozu. Proti terénu bylo zajištěno opěrnými betonovými zídkami, obloženými kamenem a ukončenými betonovou okapnicí a zábradlím.\n\nNa hlavní vchod byl napojen horní ochoz o kapacitě 3360 diváků, který byl oddělen od dolního ochozu opěrnou zdí nutnou k dosažení potřebného převýšení nad promítací kabinou a samostatným schodištěm pro přístup k dolnímu ochozu. Dolní ochoz s kapacitou 6750 diváků byl rozdělen na pět stejných dílů. Tím bylo dosaženo shodného umístění betonových sloupků pro lavičky i shodné úpravy laťových sedátek. Přístupy se v horní části rozšiřovaly kvůli plynulému a rychlému průchodu diváků. Dolní ochoz byl zakončen chodníkem ústícím po obou stranách na původní přístupové pěšiny.\n\nPřírodní jeviště bylo dokončeno v září roku 1958, ale jeho provoz byl slavnostně zahájen již 1. května 1958 v rámci oslav 1. máje. Promítací kabina pro kino byla zabudována později. Práce na samotném Parku kultury a oddechu se sice protáhly na několik dalších let, ovšem jiné stavby a zařízení nakonec nebyly realizovány a amfiteátr zůstal jedinou dokončenou stavbou.\nPro dobrou slyšitelnost a sledování byl amfiteátr rozevřen v úhlu 72 stupňů. Elipsovité jeviště mohlo pojmout až 250 účinkujících a 80–100členný orchestr. Scéna měla sloužit také jako letní kino. Kvůli promítání širokoúhlých filmů mělo plátno rozměry 25 x 8,5 m. Vzorem se stalo karlovarské festivalové kino a projekt kinozařízení našel inspiraci v letním divadle a kině v Plzni na Lochotíně. Kapacita letního kina představovala 3730 diváků.\n\nUž v polovině šedesátých let 20. století nebyl areál přírodní scény v dobrém technickém stavu. MěNV Most proto zadal v roce 1966 Projektovému ústavu Praha zpracovat studii využitelnosti objektu. Studie počítala s tím, že amfiteátr na Resslu zůstane jako součást příměstské rekreační oblasti a bude zrekonstruován na letní kino. Ovšem po zhodnocení všech aspektů bylo konstatováno, že amfiteátr není pro letní kino vhodný. Především z důvodů své odtrženosti od centra města, nadměrné docházkové vzdálenosti a nedostatečné kapacity přístupových cest. Přestavba zchátralého amfiteátru by byla navíc příliš nákladná. Útvar hlavního architekta, jemuž bylo uloženo najít pro tento prostor novou funkci, doporučil ponechat ho účelům krátkodobé rekreace obyvatel Mostu bez dalších stavebních úprav. V následujících desetiletích areál opět zarostl dřevinami a zcela zpustl.\n\nV současnosti jsou v lesnatém terénu viditelné jen terasy bývalého hlediště. Prostor bývalého amfiteátru je od roku 2007 součástí naučné stezky Ressl.\n\n"}
{"id": "400494", "url": "https://cs.wikipedia.org/wiki?curid=400494", "title": "Bitva u Annabergu", "text": "Bitva u Annabergu\n\nBitva u Annabergu (německy \"Sturm auf den Annaberg\", polsky \"Bitwa o Górę Św. Anny\") byla největší bitva ze série slezských povstání. Probíhala od 21. do 26. května 1921 na území obce Annaberg (později Góra Świętej Anny) jihovýchodně od města Oppeln (dnešní Opole) v Horním Slezsku, tehdejší součásti německé Výmarské republiky.\n\nPodle Versailleské smlouvy muselo Německo omezit armádu jen na 100 000 vojáků. Existovaly však dobrovolnické \"Freikorps\", které pomáhaly vládě, ačkoli na ní byly nezávislé. Občas neuposlechly příkazy německé vlády a samostatně bojovaly proti skupinkám komunistů nebo polských vzbouřenců na východě země.\n\n30. dubna 1921 polsko-slezští úředníci v čele s Wojciechem Korfantym chtěli získat území Horního Slezska pro Polsko. Byl uspořádán plebiscit, v němž vyšla najevo vůle obyvatel Horního Slezska zůstat v Německu. Ačkoli výsledek plebiscitu byl proněmecký (59 % ku 41 %), Polsko se rozhodlo jednat. 3. května ve 3 hodiny ráno polské síly začaly ofenzivu a v následujícím čase zatlačily malé německé jednotky k západu. 4. května už dosáhly linie řeky Odry a zmocnily se 400 metrů vysokého strategicky dobře položeného kopce u obce Annaberg.\n\nDo Annabergu se ale postupně dostávaly německé vojenské skupiny z ostatních částí Německa, aby zahájily protiútok. Mezitím vojenské jednotky posilovaly oddíly Freikorps, jejichž početní stavy dosáhly 1 650 mužů. Nebyli to civilisté, ale zkušení vojáci z první světové války pod velením podplukovníka Alberta von Beckha. Mezi nově příchozími německými vojáky byli i budoucí vysoce postavení představitelé nacistického Německa, včetně Seppa Dietricha (který se v této bitvě vyznamenal), Rudolfa Hösse, Edmunda Heinese, Beppa Römera a Petera von Heydebrecka, který se později stal hrdinou bitvy u Annabergu. Německé síly se skládaly také z několika studentů z bavorského města Erlangen, kteří se dobrovolně přihlásili a z Bojové organizace Horního Slezska (též \"Selbstschutz\", Sebeobrana). Ačkoliv polské síly svým počtem německé vojáky převyšovaly, německé jednotky bitvu vyhrály, protože polští vojáci neměli takové zkušenosti a mnozí z nich byli pouze civilisté.\n\n25. května se rozhodlo o mírovém jednání a den poté polské síly přestaly bojovat. Ještě kolem 4. a 6. června sice proběhlo několik šarvátek, ale i v nich Němci polské síly znovu porazili.\n\nSporné území Horního Slezska bylo postupně rozděleno mezi dvě země – Německo a Polsko. Město Annaberg zůstalo v Německu až do roku 1945, kdy se díky Postupimské dohodě stalo součástí Polska. Poté se přejmenovalo na Horu svaté Anny (Góra Świętej Anny).\n\n\n"}
{"id": "400496", "url": "https://cs.wikipedia.org/wiki?curid=400496", "title": "Mistrovství světa v ledním hokeji 1937", "text": "Mistrovství světa v ledním hokeji 1937\n\n11. mistrovství světa a 22. mistrovství Evropy v ledním hokeji probíhalo ve dnech 17. – 27. února 1937 v Londýně ve Velké Británii.\n\nNa turnaj se přihlásilo 11 mužstev, rozlosovaných do tří kvalifikačních skupin. První tři mužstva ze skupiny A a C, a první dvě ze skupiny B postoupila do dvou semifinálových skupin, ze kterých první dva týmy postoupily do finálové skupiny. Hrálo se systémem každý s každým. Hrací doba byla 3 x 15 minut.\n\n Maďarsko – Rumunsko 4:1 (2:1, 0:0, 2:0)\n\n17. února 1937 (15:00) - Londýn (Harringay Arena)\nBranky Maďarska: Branky: 2. Sándor Miklós, 3. András Gergély, 40. György Margó, 45. Sándor Miklós\nBranky Rumunska: 14. Paul Anastasiu\n\nMaďarsko: Hircsák – Barcza, Bekési-Bliesener – Jeney, Miklós, Róna – Háray, Margó, Blazejovsky – Gergély.\n\nRumunsko: Maesciuc – Anastasiu, Buia – Biró, Cantacuzino, Sadowski – Panenca, Rabinovici, Botez.\n\n17. února 1937 (21:00) - Londýn (Wembley Empire Pool)\nBranky Velké Británie: 10. Gordon Dailley, 28. John Davey, 33. Archibald Stinchcombe, 38. Alexander Archer, 43. Alexander Archer, 44. Alexander Archer\nBranky Německa: nikdo\nRozhodčí: Ališ (TCH), Sándor Minder (HUN)\n\nVelká Británie: Foster – Dailley, McPhail – Archer, Stinchcombe, Kelly – Davey, Brenchley, McQuade.\n\nNěmecko: Egginger – Haffner, Orbanowski – Kögel, Ball, Schibukat – Schenk, Kessler, Wild – Kelch.\n\n18. února 1937 (21:00) - Londýn (Harringay Arena)\nBranky Velké Británie: 19. Jimmy Anderson, 24. Gordon Dailley, 33. Edgar Brenchley, 33. Archibald Stinchcombe, 33. Jimmy Anderson, 35. Edgar Brenchley, Gordon Dailley\nBranky Maďarska: nikdo\n\nVelká Británie: Foster – Dailley, Anderson – Archer, Stinchcombe, Kelly – Brenchley, Chappell, McQuade – Coward\n\nMaďarsko: Hircsák – Barcza, Bekési-Bliesener – Jeney, Miklós, Róna – Háray, Margó, Blazejovsky – Gergély.\n\n18. února 1937 (22:30) - Londýn (Harringay Arena)\nBranky Německa: 27. Karl Kögel, Karl Kögel, Hans Lang, 42. Philipp Schenk\nBranky Rumunska: 41. Lájos Vakar, 43. Laszló Biró\nRozhodčí: Carl Erhardt (GBR), Géza Lator (HUN)\n\nNěmecko: Egginger – Haffner, Orbanowski – Schenk, Ball, Lang – Schmiedinger, Kögel, Schibukat.\n\nRumunsko: Sprencz – Anastasiu, Buia – Vakar, Panenca, Suck – Biró, Rabinovici, Petrovici.\n\n19. února 1937 (21:00) - Londýn (Wembley Empire Pool)\nBranky Velké Británie: 1. Gordon Dailley, Norm McQuade, Alexander Archer, 17. Edgar Brenchley, 18. Edgar Brenchley, Alexander Archer, Norm McQuade, John Davey, Alexander Archer, Paul McPhail, 42. John Davey\nBranky Rumunska: nikdo\n\nVelká Británie: Foster – Dailley, McPhail – Archer, Stinchcombe, Kelly – Brenchley, Chappell, McQuade – Davey.\n\nRumunsko: Sprencz – Anastasiu, Buia – Vakar, Panenca, Suck – Biró, Radian, Petrovici.\n\n19. února 1937 (22:45) - Londýn (Wembley Empire Pool)\nBranky Maďarska: 6. Sándor Miklós, Sándor Miklós\nBranky Německa: Karl Wild, Horst Orbanowski\nRozhodčí: Carl Erhardt (GBR), Hans Trauttenberg (AUT)\n\nMaďarsko: Hircsák – Barcza, Bekési-Bliesener – Háray, Miklós, Gergély – Lonyai, Margó, Blazejovsky – Szamósi-Stoics\n\nNěmecko: Kaufmann – Haffner, Jaenecke – Orbanowski, Kessler, Wild – Kelch, Schenk, Lang – Schmiedinger.\n\n Československo – Norsko 7:0 (2:0, 3:0, 2:0)\n\n17. února 1937 (22:45) – Londýn (Wembley Empire Pool)\nBranky Československa: 5. Jaroslav Císař, 8. Oldřich Kučera, 20. Ladislav Troják, 24. Josef Maleček, 24. Oldřich Kučera, 32. Oldřich Kučera, 37. Josef Maleček\nBranky Norska: nikdo\nRozhodčí: André Poplimont (BEL), Theo Kaufmann (GER)\n\nČSR: Modrý – Košek, Michálek – Pergl, Maleček, Kučera – Troják, Cetkovský, Císař – Pácalt.\n\nNorsko: Henriksen – Jensen, Narvestad – Brodahl, Dahl, Bögh – Edvardsen, Skalleberg, Bye.\n\n18. února 1937 (15:45) – Londýn (Harringay Arena)\nBranky Svýcarska: 4x Richard Torriani, 3x Heini Lohrer, 3x Ferdinand Cattini, Charles Kessler, Beat Rüedi, Hans Cattini\nBranky Norska: Ole Brodahl, Eugen Skalleberg\nRozhodčí: Ališ (TCH), Carl Erhardt (ENG)\n\nŠvýcarsko: Künzler – F. Geromini, A. Geromini – Torriani, H. Cattini, F. Cattini – Ch. Kessler,Lohrer, Rüedi – H. Kessler.\n\nNorsko: Henriksen – Jensen, Narvestad, Fjeldstad – Brodahl, Dahl, Bögh – Edvardsen, Skalleberg, Bye.\n\n19. února 1937 (22:45) – Londýn (Harringay Arena)\nBranky Československa: 19. Josef Maleček, 21. Ladislav Troják\nBranky Švýcarska: 28. Ferdinand Cattini, 42. Herbert Kessler\nRozhodčí: André Poplimont (BEL), Frank de Marwitz (ENG)\n\nČSR: Modrý – Košek, Michálek – Pergl, Maleček, Kučera – Troják, Cetkovský, Císař.\n\nŠvýcarsko: Hirtz – A. Geromini, F. Geromini – Torriani, H. Cattini, F. Cattini – Ch. Kessler, Lohrer, H. Kessler – Ruedi.\n\n Kanada – Francie 12:0 (2:0, 5:0, 5:0)\n\n17. února 1937 (21:00) – Londýn (Harringay Arena)\nBranky Kanady: 5x James Kemp, 2x William Burnett, Ralph Redding, Douglas Keiver, George Wilson, Frederick Botterill, Paul Kozak\nBranky Francie: nikdo\nRozhodčí: Tadeusz Sachs (POL), ???\n\nKanada: Campbell – Burnett, Kozak, Robertson – Wilson, Kemp, Botterill – Goble, Keiver, Redding.\n\nFrancie: Paccard – Lacarriére, Claret – Boyard, de Meziéres, Renaud – Payot, Hassler, Revoyaz – Couttet.\n\n17. února 1937 (22:45) – Londýn (Harringay Arena)\nBranky Polska: 23. Adam Kowalski, 26. Mieczyslaw Burda, 28. Andrzej Wolkowski\nBranky Švédska: nikdo\nRozhodčí: Hans Trauttenberg (AUT), Géza Lator (HUN)\n\nPolsko: Stogowski – Ludwiczak, Sokolowski, Kasprzak – Marchewczyk, Wolkowski, Kowalski – Stupnicki, Burda, Przedpelski.\n\nŠvédsko: Svanberg – Lundell, Nilsson – Engberg, Carlsson, Andersson – Norberg, Liljeberg, Ericson – Petersén.\n\n18. února 1937 (21:00) – Londýn (Wembley Empire Pool)\nBranky Kanady: 5. Ralph Redding, 8. George Wilson, 14. William Burnett, 16. James Kemp, 23. George Wilson, 25. Ralph Redding, 37. George Wilson, 44. Ralph Redding\nBranky Polska: 11. Czeslaw Marchewczyk, 45. Czeslaw Marchewczyk\n\nKanada: Campbell – Burnett, Kozak – Wilson, Kemp, Botterill – Goble, Keiver, Redding – Almack.\n\nPolsko: Przezdziecki – Ludwiczak, Kasprzak – Marchewczyk, Wolkowski, Kowalski – Przedpelski, Stupnicki, Kasprzycki – Sokolowski.\n\n18. února 1937 (22:50) – Londýn (Harringay Arena)\nBranky Francie: 28. Philippe Boyard, 41. Jacques Lacarriére\nBranky Švédska: 13. Yngve Liljeberg\nRozhodčí: Frank de Marwitz (ENG), Hans Trauttenberg (AUT)\n\nFrancie: Paccard – Lacarriére, Claret – Boyard, de Meziéres, Renaud – Payot, Hassler, Revoyaz – Lorin.\n\nŠvédsko: Liedstrand – Lundell, Liljeberg – Norberg, Petersén, Ericson – Engberg, Carlsson, Andersson.\n\n19. února 1937 (16:00) – Londýn (Wembley Empire Pool)\nBranky Polska: 7. Czeslaw Marchewczyk, 14. Andrzej Wolkowski, 22. Roman Stupnicki, 24. Andrzej Wolkowski, 26. Kazimierz Sokolowski, 38. Roman Stupnicki, 44. Adam Kowalski\nBranky Francie: 6. Pierre Lorin\nRozhodčí: André Poplimond (BEL), Sándor Minder (HUN)\n\nPolsko: Stogowski – Ludwiczak, Sokolowski, Kasprzak – Marchewczyk, Wolkowski, Kowalski – Stupnicki, Burda, Kulig.\n\nFrancie: Lambert – Lorin, Claret – Payot, Couttet, Revoyaz – Boyard, Ete, Renaud.\n\n19. února 1937 (21:00) – Londýn (Wembley Empire Pool)\nBranky Kanady: 4. Ralph Redding, 6. Jack Forsay, 6. Frederick Botterill, 14. George Goble, 16. Frederick Botterill, 21. Frederick Botterill, 33. William Burnett, 34. William Burnett, 36. William Burnett\nBranky Švédska: nikdo\nRozhodčí: Ališ (TCH), Frank de Marwitz (ENG)\n\nKanada: Campbell – Burnett, Robertson – Wilson, Kemp, Botterill – Goble, Forsay, Redding – Keiver.\n\nŠvédsko: Svanberg – Lundell, Nilsson, Persson – Norberg, Petersén, Liljeberg – Engberg, Carlsson, Andersson.\n\n Československo – Kanada 0:3 (0:0, 0:2, 0:1)\n\n20. února 1937 (21:00) – Londýn (Harringay Arena)\nBranky Československa: nikdo\nBranky Kanady: 17. Frederick Botterill, 29. Jack Forsay, 43. Frederick Botterill\nRozhodčí: Frank de Marwitz (ENG), Alexandru Botez (ROM)\n\nČSR: Modrý – Košek (24. Pácalt), Michálek – Pergl, Maleček, Kučera – Troják, Zd. Jirotka, D. Jirotka.\n\nKanada: Campbell – Burnett, Kozak, Robertson – Wilson, Kemp, Botteril – Redding, Goble, Forsyth.\n\n20. února 1937 (22:45) - Londýn (Wembley Empire Pool)\nBranky Německa: 2x Roman Kessler, Karl Kögel, Herbert Schibukat, Philipp Schenk\nBranky Francie: nikdo\nRozhodčí: Carl Erhardt (GBR), Hans Trauttenberg (AUT)\n\nNěmecko: Egginger – Haffner, Jaenecke, Orbanowski – Schenk, Ball, Lang – Kögel, Kessler, Schibukat.\n\nFrancie: Paccard – Lacarriére, Claret – Boyard, de Meziéres, Renaud – Hassler, Couttet, Ete.\n\n21. února 1937 (21:00) - Londýn (Wembley Empire Pool)\nBranky Kanady: 16. George Wilson, 17. Paul Kozak, 25. James Kemp, 34. James Kemp, 36. Ralph Redding\nBranky Německa: nikdo\nRozhodčí: Paul Loicq (BEL), Frank de Marwitz (ENG)\n\nKanada: Campbell – Burnett, Kozak, Robertson – Wilson, Kemp, Botteril – Redding, Goble, Forsyth.\n\nNěmecko: Egginger – Haffner, Orbanowski – Lang, Schenk, Wild – Kögel, Kessler, Schibukat.\n\n21. února 1937 (22:45) – Londýn (Harringay Arena)\nBranky Československa: 3. Josef Maleček, 11. Alois Cetkovský, 16. Oldřich Kučera, 27. Drahoš Jirotka, 35. Josef Maleček, 35. Josef Maleček, 41. Josef Maleček, 43. Josef Maleček\nBranky Francie: 9. Paul Revoyaz\nRozhodčí: André Poplimont (BEL), Hans Trauttenberg (AUT)\n\nČSR: Modrý – Michálek, Košek, Šťovík – Pergl, Maleček, Kučera – Troják, Cetkovský, D. Jirotka.\n\nFrancie: Paccard – Lacarriére, Claret – Boyard, Mezierés, Ravoyaz – Renaud, Hassler, Couttet - Payot.\n\n22. února 1937 (21:00) - Londýn (Harringay Arena)\nBranky Kanady: 4x Jack Forsay, 3x Ralph Redding, 2x George Goble, 2x Frederick Botterill, William Burnett, George Wilson\nBranky Francie: Philippe Boyard\n\nKanada: Campbell – Burnett, Kozak, Robertson – Wilson, Kemp, Botteril – Redding, Goble, Forsyth.\n\nFrancie: Paccard – Lacarriére, Claret – Boyard, de Mezierés, Renaud – Couttet, Ete, Ravoyaz – Payot.\n\n22. února 1937 (22:45) – Londýn (Wembley Empire Pool)\nBranky Československa: 20. Jaroslav Císař\nBranky Německa: 42. Roman Kessler, 66. Karl Kögel\nRozhodčí: André Poplimont (BEL), Carl Erhardt (ENG)\n\nČSR: Modrý – Košek, Michálek, Pácalt – Pergl, Maleček, Kučera – Troják, Cetkovský, Císař.\n\nNěmecko: Egginger – Orbanowski, Haffner – Schenk, R. Ball, Lang – Schibukat, Kessler, Kögel – Kelch.\n\n Velká Británie – Švýcarsko 3:0 (0:0, 2:0, 1:0)\n\n20. února 1937 (21:00) - Londýn (Wembley Empire Pool)\nBranky Velké Británie: 5. Gordon Dailley, 19. John Davey, 38. James Chappell\nBranky Švýcarska: nikdo\n\nVelká Británie: Foster – Dailley, Anderson – Archer, Stinchcombe, Kelly – Davey, Chappell, Coward – Brenchley.\n\nŠvýcarsko: Hirtz – F. Geromini, A. Geromini – Torriani, H. Cattini, F. Cattini – Ch. Kessler,Lohrer, H. Kessler – Rüedi.\n\n20. února 1937 (22:45) - Londýn (Harringay Arena)\nBranky Polska: 13. Andrzej Wolkowski, 23. Roman Stupnicki, 36. Adam Kowalski, 41. Roman Stupnicki\nBranky Maďarska: nikdo\nRozhodčí: André Poplimont (BEL), Frank de Marwitz (ENG)\n\nPolsko: Stogowski – Ludwiczak, Kasprzak – Marchewczyk, Wolkowski, Kowalski – Stupnicki, Burda, Sokolowski – Kasprzycki.\n\nMaďarsko: Hircsák – Barcza, Bekési-Bliesener – Háray, Miklós, Gergély – Jeney, Margó, Róna – Lonyai.\n\n21. února 1937 (21:00) - Londýn (Harringay Arena)\nBranky Velké Británie: 2x John Davey, 2x Alexander Archer, 2x Archibald Stinchcombe, Edgar Brenchley, Jimmy Kelly, Norm McQuade, Gordon Dailley, Jimmy Anderson\nBranky Polska: nikdo\nRozhodčí: André Poplimont (BEL), Hans Trauttenberg (AUT)\n\nVelká Británie: Foster – Dailley, Anderson – Archer, Stinchcombe, Kelly – Davey, Brenchley, McQuade – Coward.\n\nPolsko: Przezdziecki – Ludwiczak, Kasprzak – Marchewczyk, Wolkowski, Kowalski – Stupnicki, Burda, Kasprzycki – Sokolowski.\n\n21. února 1937 (22:45) - Londýn (Wembley Empire Pool)\nBranky Švýcarska: 20. Richard Torriani, 23. Ferdinand Cattini, 34. Richard Torriani, 44. Albert Geromini\nBranky Maďarska: 8. Zoltán Jeney, 26. Zoltán Jeney\n\nŠvýcarsko: Hirtz – F. Geromini, A. Geromini – Torriani, H. Cattini, F. Cattini – Ch. Kessler, Lohrer, H. Kessler – Rüedi.\n\nMaďarsko: Hircsák – Barcza, Róna, Bekési-Bliesener – Jeney, Miklós, Gergély – Háray, Margó, Blazejovsky.\n\n22. února 1937 (21:00) - Londýn (Wembley Empire Pool)\nBranky Velké Británie: 1. James Chappell, 15. Gordon Dailley, 18. James Chappell, 23. Gordon Dailley, 37. Alexander Archer\nBranky Maďarska: nikdo\nRozhodčí: Ališ (TCH), André Poplimont (BEL)\n\nVelká Británie: Foster – Dailley, Anderson – Archer, Stinchcombe, Kelly – Davey, Chappell, McQuade –Brenchley.\n\nMaďarsko: Hircsák –Róna, Bekési-Bliesener – Jeney, Miklós, Gergély – Szamósi-Stoics, Margó, Blazejovsky.\n\n22. února 1937 (22:45) - Londýn (Harringay Arena)\nBranky Švýcarska: 28. Richard Torriani\nBranky Polska: nikdo\nRozhodčí: Hans Trauttenberg (AUT), Frank de Marwitz (ENG)\n\nŠvýcarsko: Hirtz – F. Geromini, A. Geromini – Torriani, H. Cattini, F. Cattini – Ch. Kessler, Lohrer, H. Kessler – Rüedi.\n\nPolsko: Stogowski – Ludwiczak, Kasprzak – Marchewczyk, Wolkowski, Kowalski – Stupnicki, Burda, Sokolowski –Kasprzycki.\n\n Velká Británie – Švýcarsko 2:0 (0:0, 0:0, 0:0 – 0:0, 0:0, 2:0 pp)\n\n25. února 1937 (21:00) – Londýn (Wembley Empire Pool)\nBranky Velké Británie: 58. Edgar Brenchley, 62. John Davey\nBranky Švýcarska: nikdo\nRozhodčí: Hans Trauttenberg (AUT), André Poplimont (BEL)\n\nVelká Británie: Foster – Dailley, Anderson – Archer, Stinchcombe, Kelly – Davey, Brenchley, Chappell – McQuade.\n\nŠvýcarsko: Hirtz – F. Geromini, Badrutt – Torriani, H. Cattini, Keller – Ch. Kessler, Lohrer, H. Kessler –Rüedi.\n\n25. února 1937 (21:00) – Londýn (Harringay Arena)\nBranky Kanady: 2x Jack Forsay, 2x Ralph Redding, 29. James Kemp\nBranky Německa: nikdo\n\nKanada: Campbell – Burnett, Kozak, Robertson – Goble, Forsyth, Redding – Wilson, Kemp, Botterill.\n\nNěmecko: Kaufmann – Kögl, Haffner - Wild, Lang, Schenk – Schmiedinger, Kessler, Kelch – Schibukat.\n\n26. února 1937 – Londýn (Wembley Empire Pool)\nBranky Švýcarska: 1. Ferdinand Cattini, 12. Hans Cattini, 21. Hans Cattini, 26. Heini Lohrer, 32. Richard Torriani, 43. Hans Cattini\nBranky Německa: nikdo\nRozhodčí: Sándor Minder (HUN), Tadeusz Sachs (POL)\n\nŠvýcarsko: Hirtz – A. Geromini, F. Geromini – Torriani, H. Cattini, F. Cattini – Ch. Kessler, Lohrer, H. Kessler.\n\nNěmecko: Egginger – Orbanowski, Haffner – R. Ball, Schenk, Lang – Kessler, Schibukat, Kögel – Wild.\n\n26. února 1937 (21:00) – Londýn (Harringay Arena)\nBranky Velké Británie: nikdo\nBranky Kanady: 13. George Goble, 25. Ralph Redding, 44. Ralph Redding\nRozhodčí: Ališ (TCH), André Poplimont (BEL)\n\n\"Velká\" Británie: Foster – Dailley, Anderson – Archer, Stinchcombe, Kelly – Davey, Brenchley, Chappell – Coward.\n\nKanada: Campbell – Burnett, Kozak, Robertson – Goble, Forsyth, Redding – Wilson, Kemp, Botterill.\n\n27. února 1937 (21:00) – Londýn (Harringay Arena)\nBranky Kanady: 0:25 James Kemp, 58. George Goble\nBranky Švýcarska: 27. Charles Kessler\nRozhodčí: Paul Loicq (BEL), Frank de Marwicz (ENG)\n\nKanada: Campbell – Burnett, Kozak, Robertson – Kemp, Forsyth, Botterill – Goble, Wilson, Redding.\n\nŠvýcarsko: Hirtz – A. Geromini, Badrutt – Torriani, H. Cattini, F. Cattini – Ch. Kessler, Lohrer, H. Kessler – Rüedi.\n\n27. února 1937 (21:00) – Londýn (Wembley Empire Pool)\nBranky Velké Británie: 2. John Davey, 8. Edgar Brenchley, 18. Archibald Stinchcombe, 29. Gordon Dailley, 50. Edgar Brenchley\nBranky Německa: nikdo\nRozhodčí: André Poplimont (BEL), ???\n\nVelká Británie: Foster – Dailley, Anderson – Archer, Brenchley, Stinchcombe – Davey, Chappell, Kelly – Coward.\n\nNěmecko: Egginger – Orbanowski, Haffner – Kögel, Ball, Schmiedinger – Schenk, Kessler, Wild – Kelch.\n\n Maďarsko – Francie 5:1 (1:0, 2:0, 2:1)\n\n25. února 1937 (22:45) – Londýn (Harringay Arena)\nBranky Maďarska: 2x Zoltán Jeney, Pál Bekési-Bliesener, László Róna, György Margó\nBranky Francie: Pierre Claret\n\nMaďarsko: Hircsák – Barcza, Bekési-Bliesener – Jeney, Miklós, Gergély – Háray, Margó, Róna – Blazejovsky.\n\nFrancie: Paccard – Lacarriére, Claret – Boyard, de Mezierés, Renaud – Couttet, Hassler, Ravoyaz – Payot.\n\n25. února 1937 (22:45) – Londýn (Wembley Empire Pool)\nBranky Československa: 45. Josef Maleček\nBranky Polska: nikdo\nRozhodčí: André Poplimont (BEL), Hans Trauttenberg (AUT)\n\nČSR: Modrý – Michálek, Košek, Pácalt – Pergl, Maleček, Kučera – Troják, Cetkovský, Císař.\n\nPolsko: Stogowski – Ludwiczak, Kasperczak – Sokolowski, Wolkowski, Kowalski – Marchewczyk, Stupnicki, Burda.\n\n26. února 1937 (22:45) – Londýn (Wembley Empire Pool)\n\n26. února 1937 – Londýn (Harringay Arena)\nBranky Československa: 8. Josef Maleček, 25. Ladislav Troják, 38. František Pergl\nBranky Francie: 45. Paul Revoyaz\nRozhodčí: Hans Trauttenberg (AUT), Frank de Marwicz (ENG)\n\nČSR: Modrý – Michálek, Košek – Pergl, Maleček, Kučera – Troják, Zd. Jirotka, D. Jirotka – Cetkovský.\n\nFrancie: Lambert – Lacarriere, Claret – Boyard, Mezierés, Renault – Coutet, Hassler, Ravoyaz – Ete.\n\n27. února 1937 (22:45) – Londýn (Wembley Empire Pool)\n\nČSR: Houba – Michálek, Košek – Pergl, Maleček, Kučera – Cetkovský, Zd. Jirotka, Císař – Troják.\n\nMaďarsko: Hircsák – Barcza, Bekési-Bliesener – Jeney, Miklós, Gergély – Háray, Margó, Róna – Blazejovsky.\n\n27. února 1937 (22:45) – Londýn (Harringay Arena)\n\n Kanada (Kimberley Dynamiters)\nBrankář: Kenneth Campbell.\nObránci: William Burnett, Paul Kozak, Harry Robertson.\nÚtočníci: Ralph Redding, Frederick Botterill, George Goble, George Wilson, Thomas Almack, James Kemp, Douglas Keiver, Jack Forsay, Hugo Mackie, Eric Hornquist.\nTrenér: John Achtzener.\n\n Velká Británie\nBrankář: James Foster, Scotty Milne.\nObránci: Gordon Dailley, Jimmy Anderson, Paul McPhail, Carl Erhardt.\nÚtočníci: John Davey, Alexander Archer, James Chappell, John Coward, Edgar Brenchley, Jimmy Kelly, Norm McQuade, Archibald Stinchcombe.\nTrenér: Percy Nicklin.\n\n Švýcarsko \nBrankáři: Arnold Hirtz, Albert Künzler.\nObránci: Albert Geromini, Christian Badrutt, Franz Geromini.\nÚtočníci: Ferdinand Cattini, Hans Cattini, Max Keller, Charles Kessler, Herbert Kessler, Heini Lohrer, Beat Rüedi, Richard Torriani, Jürg Bachtold.\nTrenér: Ulrich von Sury.\n\n4. Německo\nBrankáři: Wilhelm Egginger, Theo Kaufmann.\nObránci: Horst Orbanowski, Rolf Haffner, Gustav Jaenecke.\nÚtočníci: Hans Lang, Philipp Schenk, Karl Wild, Rudi Ball, Herbert Schibukat, Günther Kelch, Walter Schmiedinger, Roman Kessler, Karl Kögel.\nTrenér: Bobby Bell (CAN)\n5. Maďarsko\nBrankáři: István Hircsák, Mihály Apor.\nObránci: Miklós Barcza, Pál Bekési-Bliesener.\nÚtočníci: László Róna, Sándor Miklós, András Gergély, Béla Háray, Ferenc Szamósi-Stoics, Zoltán Jeney, György Margó, Laszló Blazejovsky, Róbert Lonyai.\nTrenér: Géza Lator.\n\n6. Československo\nBrankáři: Bohumil Modrý, Antonín Houba.\nObránci: Jan Košek, Jan Michálek,František Pácalt, Vilibald Šťovík.\nÚtočníci: Ladislav Troják, – Josef Maleček, Oldřich Kučera, František Pergl, Alois Cetkovský, Jaroslav Císař, Zdeněk Jirotka, Drahoš Jirotka.\n\n7. Francie\nBrankáři: Michel Paccard, Gérard Lambert.\nObránci: Pierre Lorin, Jacques Lacarriére, Pierre Claret.\nÚtočníci: Martin Payot, Albert Hassler, Paul Revoyaz, Philippe Boyard, Miguel de Meziéres, Roger Ete, Serge Renaud, Charles Bertrand, Marcel Couttet.\n\n8. Polsko\nBrankáři: Józef Stogowski, Henryk Przezdziecki.\nObránci: Witalis Ludwiczak, Zbigniew Kasprzak,\nÚtočníci: Kazimierz Sokolowski, Andrzej Wolkowski, Adam Kowalski, Czeslaw Marchewczyk, Roman Stupnicki, Mieczyslaw Kasprzycki, Mieczyslaw Burda, Rajmund Przedpelski, Józef Kulig.\nTrenér: Tadeusz Sachs.\n\n9. Norsko\nBrankář: Ernst Henriksen, Karl Agheim Andersen.\nObránci: Johan Narvestad, Kolbjörn Fjeldstad, Hans Jensen.\nÚtočníci: Eugen Skalleberg, Bjärne Bye, Gustav Edvardsen, Ole Brodahl, Knut Bögh, Per Dahl, Carsten Christiansen, Sverre Kristiansen, Eugen Martinsen, Tryggve Holten.\nTrenér: Ivar Lytkis.\n\n10. Švédsko\nBrankáři: Bengt Liedstrand, Kurt Svanberg.\nObránci: Bertil Lundell, Axel Nilsson, Erik Persson.\nÚtočníci: Olle Andersson, Ruben Carlsson, Holger Engberg, Åke Ericson, Yngve Liljeberg, Bertil Norberg, Wilhelm Petersén.\nTrenér: Carl Abrahamsson.\n\n11. Rumunsko\nBrankáři: Emil Maesciuc, Pál Sprencz.\nObránci: Paul Anastasiu, Gheorghe Buia, Ladislau Engster.\nÚtočníci: Robert Sadowski, Anton Panenca, Wilhelm Suck, Lájos Vakar, Alexandru Botez, Laszló Biró, Iuliu Rabinovici, Constantin Cantacuzino, Ion Petrovici, Eduard Pana.\nTrenér: Frank Quinn.\n\n\n"}
{"id": "400497", "url": "https://cs.wikipedia.org/wiki?curid=400497", "title": "Bulgan", "text": "Bulgan\n\nBulgan (mongolsky Булган) je hlavním městem Bulganského ajmagu. Město má 12 323 obyvatel (v roce 2008).\n\nZ místního letiště létají pravidelné linky do Ulánbátaru, Chovdu a Mörönu.\n"}
{"id": "400500", "url": "https://cs.wikipedia.org/wiki?curid=400500", "title": "Dalanzadgad", "text": "Dalanzadgad\n\nDalanzadgad je hlavním městem Jihogobijského ajmagu v Mongolsku. Leží ve výšce 1470 metrů nad mořem. Město má 14 000 obyvatel (2006).\n\nZ místního letiště létají pravidelné linky do Ulánbátaru.\n"}
{"id": "400510", "url": "https://cs.wikipedia.org/wiki?curid=400510", "title": "Přírodní stavitelství", "text": "Přírodní stavitelství\n\nPřírodní stavitelství nebo také ekologické stavitelství (zkráceně ekostavitelství) usiluje o minimalizaci vlivu na životní prostředí při návrhu, výstavbě, provozování a nakonec likvidaci domů. Nejedná se o architektonický styl ani normový předpis, ale o životní postoj a přístup k životnímu prostředí.\n\nJedním z možných kvantifikovatelných a celostních přístupů k ekologické výstavbě je „posuzování životního cyklu“ (LCA) a jeho vliv na jednotlivé složky životního prostředí. Například v energetickém hodnocení zohledňuje nejen energie při provozu, ale také pro výrobu a likvidaci stavebních materiálů (např. polystyren má velkou výrobní i recyklační zátěž). Proto se upřednostňují přírodní materiály (např. dřevo – nosná konstrukce, sláma – izolace, hlína – omítka, nepálené cihly – akumulace) ale i celé technologie (např. zadržování dešťové vody pro technické potřeby domu, kořenové čistírny odpadních vod, zelená střecha domu jako náhrada za zábor nezastavěného místa stavbou)\n\nPři navrhování ekostaveb domů se zpravidla uplatňují koncepty:\n\nPři stavbě je snahou upřednostnit přírodní zdroje před konvenčními stavební materiály. Sledované parametry:\n\nTypickými zástupci jsou:\n\nPři provozu je snaha o úspornost a recyklaci:\n\n\n\nKaždá stavba by měla být připravena po ukončení své životnosti jednoduše separovat použité materiály a zajistit jejich recyklaci.\n\n\n"}
{"id": "400511", "url": "https://cs.wikipedia.org/wiki?curid=400511", "title": "Look", "text": "Look\n\nLook byl čtrnáctideník publikovaný v Des Moines ve státě Iowa od roku 1937 do 1971, s velkým zaměřením na fotografie ilustrující články. Velký rozměr stránky, který byl od 28 do 35 centimetrů, byl zaveden časopisem Life, který byl vydáván teprve o několik měsíců dříve a skončil v roce 1972. Ve své době měl časopis nezanedbatelné místo v historii fotožurnalistiky za svůj významný přínos v publikování obrazových zpráv.\n\nStanley Kubrick byl zaměstnaným fotografem v magazínu \"Look\" ještě před začátkem jeho filmové kariéry. Kubrick je autorem více než tří set fotografických zakázek od roku 1946 do roku 1951 a více než sto jich je uloženo ve sbírce Library of Congress. Všechny práce s nimiž byl spojen, byly katalogizovány s popisky zaměřenými na fotografie, které byly otištěny. Další související materiál je uložen v Museum of the City of New York.\n\nStanley Tretick pracoval pro \"Look\" od roku 1961, když jej prezident Kennedy požádal, aby si našel práci, díky které jeho snímky budou mít velký dosah. V důsledku toho se stal Tretick známý fotografiemi prezidenta Kennedyho s jeho dětmi. Ačkoli prezidentova manželka Jacqueline bojovala za to, aby ochránila mladou Carolinu a Johna juniora před velkou popularitou. Kennedy však věděl, že pro dobré vztahy s veřejností mají fotografie zobrazující jeho mladou rodinu velkou hodnotu. Podle Philipa Brookmana z Corcoranovy galerie umění:\n\nV říjnu 1963 Tretick pořídil svou nejslavnější fotografii pro článek o prezidentovi a jeho synovi. Zatímco Jacqueline Kennedyová byla v zahraničí, Tretick měl dovoleno se připojit k otci a synovi při jejich procházkách po chodbách Bílého domu a hraní v Oválné pracovně. Fotografie momentu, kdy John junior vykukoval z pod pracovního stolu prezidenta, zatímco Kennedy seděl vzadu. Když byl Kennedy zavražděn 22. listopadu 1963, tyto fotografie byly na většině novinových stáncích a pomáhaly vytvořit trvalé vzpomínky na Johna F. Kennedyho.\n\n\n\n\n\n"}
{"id": "400513", "url": "https://cs.wikipedia.org/wiki?curid=400513", "title": "Slib", "text": "Slib\n\nSlib je řečový akt, při němž jedna osoba ujišťuje druhou (druhé), že v budoucnosti něco udělá nebo naopak neudělá. Vzájemný slib tvoří dohodu, formálněji smlouvu. Zvláště závažný a slavnostní slib je přísaha.\n\nJako „společenský živočich“ (Aristotelés) je člověk podstatně odkázán na spolupráci. Protože zároveň svá jednání plánuje a rozvrhuje do budoucnosti, má pro něho velikou cenu, pokud by se mohl spolehnout na to, co udělají (nebo naopak neudělají) druzí. O významu slibu svědčí například to, že místo slova „slib“ může slibující také „dát své slovo“. Člověk, který slibuje, si tak vytváří závazek, který by jinak neměl.\n\nProblém slibu tkví ovšem v tom, že slibující nejen může klamat („falešný slib“), ale přísně vzato nemůže nikdy s jistotou vědět, zda svůj slib bude moci splnit. Špatnou zkušenost se sliby vyjadřuje české přísloví „Sliby se slibují, blázni se radují.“ Protože ale význam slibu závisí právě na tom, zda se na něj druzí mohou spolehnout, snažily se lidské společnosti spolehlivost slibů různě podpořit. Jednoduchou podporou slibu je přítomnost svědků, případně slavnostní forma a v novější době i písemný záznam o slibu. Závažná forma slibu se v češtině nazývá přísaha, protože slibující si současně „při-sáhne“, tj. dotkne se nějaké symbolické opory.\n\nModerní pragmatická lingvistika řadí slib mezi „performativní výpovědi“, řečové akty, které samy vytvářejí nějakou skutečnost – v tomto případě skutečnost závazku.\nRůzné sliby, více i méně závažné, patří ke každodennímu životu – od prostého „přijdu zítra“ nebo „zítra to vrátím“ až po slavnostní sliby a přísahy veřejných činitelů, soudců, řeholníků nebo univerzitních studentů. Jedním z nejstarších druhů slibu je vzájemný slib manželů, kterým před svědky uzavírají sňatek; polské slovo slib znamená sňatek.\n\nSvědek u soudu slibuje, že bude vypovídat pravdu, a pokud by byl usvědčen z opaku, může za to být trestán. Nejvyšší volení funkcionáři demokratického státu – poslanec, ministr, prezident republiky – vstupují do své funkce tím, že slibují čestné jednání a péči o veřejné dobro. Služební slib skládají vojáci i příslušníci bezpečnostních složek (policisté, hasiči, celníci). Slavné sliby s doživotní platností skládají řeholníci a řeholnice. Slibem se dříve vstupovalo i do řemeslnických cechů a adepti lékařství skládali Hippokratovu přísahu. Pozůstatkem jsou sliby vysokoškolských studentů na začátku studia při imatrikulaci a po ukončení studia při promoci.\n\n\n\n"}
{"id": "400517", "url": "https://cs.wikipedia.org/wiki?curid=400517", "title": "Podúsek 4./XI. Dolní Morava", "text": "Podúsek 4./XI. Dolní Morava\n\nStavební podúsek 4./XI. Dolní Morava měl být stavěn jako součást těžkého opevnění, které bylo ve druhé polovině 30. let 20. století realizováno Československem jako zajištění hranic proti nepřátelskému Německu. Podúsek 4./XI., součást ŽSV XI Hrušovany nad Jevišovkou, měl ochránit západní hranici Slovenska (podél dolního toku řeky Moravy) proti Rakousku, které bylo na jaře 1938 Německem obsazeno.\n\nÚsek nebyl do mnichovské dohody zadán žádné firmě, stavební práce tedy vůbec nebyly zahájeny. ŘOP jej plánoval staviteli zadat do konce roku 1938. I přesto již byl ustanoven velitel podúseku, jímž se stal škpt. žen. Ing. František Novák.\n\nVzhledem k přírodním překážkám přímo na hranici, které tvořila především samotná řeka Morava a také okolní podmáčené terény, nebylo zapotřebí stavět celou linii pěchotních srubů. Navržené těžké objekty tak měly tvořit v počtu dvou až tří srubů uzávěry přeshraničních komunikací v prostoru od Kútů po Devínskou Novou Ves, jejich přesné umístění však není dosud známé. Mezery mezi těmito uzávěrami byly chráněny již vystavěným lehkým opevněním.\n\nPozn.: Objekty jsou řazeny od severu k jihu.\nV rámci podúseku 4./XI. mělo být postaveno celkem devět pěchotních srubů označených DM-S 1 až DM-S 9. Mělo se většinou jednat o obvyklé oboustranné objekty II. stupně odolnosti, výzbroj každého srubu měly tvořit dva protitankové kanóny vz. 36 spřažené s těžkým kulometem vz. 37 a dvě dvojčata týchž kulometů. Po pozorování měly být určeny vždy dva pancéřové zvony, pro blízkou ochranu sloužily dva lehké kulomety vz. 26 ve zvonech a další tři nebo čtyři ve střílnách tzv. „pod betonem“.\n\nObjekty DM-S 1 a 2 byly z důvodu vysoké hladiny podzemní vody vyprojektovány jako jednopodlažní (bez spodního patra). Srub DM-S 4 měl být navíc vyzbrojen i těžkým kulometem vz. 37 v pancéřové kopuli. Zcela atypický měl být objekt DM-S 5, který neměl mít pancéřový zvon ani kopuli (u československého těžkého opevnění naprostá rarita) a výzbroj měl tvořit protitankový kanón spřažený s těžkým kulometem v „poločelní“ až kosé střílně (drtivá většina československých pěchotních srubů má boční střílny).\n\n"}
{"id": "400518", "url": "https://cs.wikipedia.org/wiki?curid=400518", "title": "Neonka červená", "text": "Neonka červená\n\nNeonka červená (\"Paracheirodon axelrodi\") je drobná sladkovodní rybka z čeledi tetrovití. Jedná se akvaristy ostatní lidi velice oblíbený, nenáročný a společenský druh. Typické je pro tuto rybu zbarvení, kdy horní podélný pruh má neonový lesk.\n\nNeonka pochází z Jižní Ameriky, kde se stále loví pro světový akvaristický trh.\n\nTělo je protáhlé, z boků mírně zploštělé. Mezi poměrně vysokou hřbetní ploutví a ocasní ploutví se nachází nenápadná tuková ploutvička. Oko je k tělu relativně velké. Ocasní ploutev je vykrojená. Na bocích se nachází dva podélné barevné pruhy, jejichž rozhraní prochází přibližně středem boků ryby. Pruh v břišní části je zbarven sytě červeně, pruh ve hřbetní části má modrou až zelenavou barvu s neonovým leskem.\n\nU neonek červených se projevuje pohlavní dimorfismus. Samečci bývají štíhlejší než samičky. Rybky dorůstají maximální délky asi 4,5 cm, obvykle však méně.\n\nPřirozený areál výskytu ryby zahrnuje horní toky řek Orinoco a Río Negro. Jedná se o rybu žijící v hejnech obývající střední část vodního sloupce.\n\nNeonkám červeným se daří ve vodě o teplotě 23–25 °C a v mírně kyselé vodě o hodnotě pH 4,0–6,0. Tvrdost vody se uvádí okolo 10 °dGH .\n\nV přirozeném prostředí se neonky živí drobnými vodními korýši a červy. V zajetí je lze krmit i vločkovaným krmivem.\nV zajetí je rozmnožování poměrně obtížné, proto je značná část produkce pro akvaristiku zajišťována lovem v přirozeném prostředí. Samičky kladou 4 až 6 jiker volně do vodního sloupce, kde jsou samečky oplodňovány, a následně klesají ke dnu. Potěr se líhne v závislosti na teplotě vody po 24–30 hodinách.\n\n"}
{"id": "400525", "url": "https://cs.wikipedia.org/wiki?curid=400525", "title": "Jiří Winter Neprakta", "text": "Jiří Winter Neprakta\n\nJiří Winter, znám také pod pseudonymem Neprakta, (12. července 1924 Praha – 30. října 2011 Praha) byl český kreslíř, karikaturista, ilustrátor a humorista.\n\nNeprakta byl velmi plodný autor, který za svůj život nakreslil více než 35 000 kreslených vtipů (je uveden v Guinnessově knize rekordů) a ilustroval stovky humoristických knih. Po studiích na Reálném gymnáziu pokračoval na Státní grafické škole. Během druhé světové války byl více než rok vězněn za přechovávání zbraní. Po válce studoval několik semestrů na Přírodovědecké fakultě Univerzity Karlovy.\n\nSvoji uměleckou dráhu zahájil v roce 1948 a po mnoho let tvořil uměleckou dvojici Neprakta s námětářem Bedřichem Kopecným. Později spolupracoval s českým spisovatelem a humoristou Miloslavem Švandrlíkem. Oba patřili mezi hlavní autory československého satirického a humoristického časopisu \"Dikobraz\". Společně s humoristou Miloslavem Švandrlíkem nakreslil několik knih o dvou žácích Kopytovi a Mňoukovi.\n\nV roce 2010 se objevila neověřená zpráva o spolupráci Jiřího Wintera s StB pod krycím jménem \"Gráf\". Jeho evidence v archivech StB byla předmětem soudního jednání. Neprakta se krátce před svou smrtí domohl rozsudku, který potvrzoval, že byl v materiálech bývalé Státní bezpečnosti evidován neoprávněně.\n\n\n\n"}
{"id": "400528", "url": "https://cs.wikipedia.org/wiki?curid=400528", "title": "Vyšší odborná škola grafická a Střední průmyslová škola grafická", "text": "Vyšší odborná škola grafická a Střední průmyslová škola grafická\n\nVyšší odborná škola grafická a Střední průmyslová škola grafická (též \"Střední průmyslová škola grafická v Praze\", v minulosti \"Státní grafická škola\", lidově \"Helichovka\") je pražskou střední a vyšší odbornou školou se zaměřením na fotografii, grafickou úpravu tiskovin, restaurátorství a polygrafii. Sídlí na Malé Straně v ulici Hellichova pod vrchem Petřín, pojmenované podle malíře Josefa Vojtěcha Hellicha. Založena byla v roce 1920.\n\nStátní grafická škola byla založena v roce 1920. Rozdělena byla do tří dvouletých oborů - knihařství, fotografie a reprodukční techniky. Mezi významné pedagogy patřili mj. výtvarník Vratislav Hugo Brunner nebo knihvazači Ludvík Bradáč a Antonín Tvrdý. V roce 1932 převzal vedení školy designér Ladislav Sutnar. Pro nově zavedený kurz reklamní fotografie získal známého avantgardního fotografa Jaromíra Funkeho a jeho asistenta Josefa Ehma. Kinematografii zde začal přednášet Rudolf Skopec. Osnovy byly obohaceny o předměty americká retuš, ofset a hlubotisk.\n\nV průběhu 30. let 20. století škola pod Sutnarovým vedením vydala 14 publikací, z nichž nejznámější je fotografická kniha \"Fotografie vidí povrch\".\n\nV období protektorátu převzal vedení školy malíř Josef Solar. Během války byly žáci totálně nasazováni v družstvu Dorka a při dokumentaci nástěnných maleb v Emauzském klášteře.\n\nV roce 1949 byla škola rozdělena na dvě části - uměleckou a průmyslovou. Umělecká škola se později přetvořila na Výtvarnou školu Václava Hollara na Žižkově, průmyslová větev získala dnešní budovu v Hellichově ulici.\n\nV roce 1965 byl zaveden nový obor Obalová technika, který se v roce 1988 přestěhoval na průmyslovou školu ve Štětí. V roce 1975 byl založen obor Konzervátorství a restaurátorství a skladba oborů se změnila na jeden technologický (polygrafie) a třech výtvarných (užitá fotografie, propagační výtvarnictví a restaurátorství).\n\nV roce 1994 bylo zavedeno pomaturitní studium.\n\n\n\nSPŠG působí v kmenové budově v Hellichově ulici a v pobočných budovách na Maltézském náměstí a ve smíchovské ulici Rošických.\n\n"}
{"id": "400534", "url": "https://cs.wikipedia.org/wiki?curid=400534", "title": "Turistická vizitka", "text": "Turistická vizitka\n\nTuristická vizitka má více významů:\n\n"}
{"id": "400544", "url": "https://cs.wikipedia.org/wiki?curid=400544", "title": "Zachycování a ukládání oxidu uhličitého", "text": "Zachycování a ukládání oxidu uhličitého\n\nZachycování a ukládání oxidu uhličitého (: carbon capture and storage, CCS) je metoda zachycování a skladování uhlíkových emisí.\n\nTechnologie zachycování a ukládání oxidu uhličitého zahrnuje 3 poměrně oddělené, ale na sebe navazující procesy separace oxidu uhličitého, jeho dopravy a ukládání. Jednotlivé prvky jsou sice testovány, ale komplexní technologie zatím v praxi dlouhodobě nebyla odzkoušena.\n\nPoužití technologie CCS by mohlo být efektivní z hlediska nákladů pro zdroje znečištění, které vypouštějí asi milion tun oxidu uhličitého ročně. V České republice by mohlo jít asi o 25 míst převážně uhelných elektráren.\n\nNorsko ohlásilo záměr do roku 2015 vybudovat podzemní zařízení pro zachycování a skladování emisí ze své plynové elektrárny. V lednu 2008 bylo nedaleko Bergenu otevřeno pilotní zařízení, kde má postupně vzniknout paroplynový komplex vybavený technologií zachycování a skladování oxidů uhlíku – CCS. Norský projekt je založen na separování CO již během hoření, avšak národní úřad pro bezpečnost ropného průmyslu (PSA) publikoval zprávu upozorňující na možná rizika spojená s podzemním ukládáním uhlíkových emisí. Dostupné studie podle něj nedostatečně zkoumaly korozivní a toxické vlastnosti ukládaných exhalací v plynné, kapalné a pevné formě. Zachycené plyny by mohly s určitým časovým odstupem unikat do ovzduší, čímž by zařízení ztratilo na významu.\n\nCCS není považována za trvale udržitelnou, neboť zvyšuje spotřebu paliva (a tím emise), nelze trvale zajistit těsnost podzemních úložišť (jen cca 50 až 100 let) a hrozí odčerpáním prostředků, které by bylo vhodnější investovat do úspor a obnovitelných zdrojů energie. Technologie nadělá více škod než užitku. Současná technologie je také velmi nákladná. Také se odhaduje, že spotřeba vody na výrobu energie se takto přibližně zdvojnásobí. Ukládání oxidu uhličitého v dlouhodobém horizontu je ve velkém množství zajištěno přírodním procesem. Podle jistých odhadů by navíc ke splnění limitu oteplení o 1,5°C bylo nutno, aby antropogenní emise byly do roku 2100 eliminovány a nahrazeny antropogenním ukládáním zhruba 10 gigatun oxidu uhličitého ročně. Uhlík by však neměl být považován jen za špatný.\n\n\n"}
{"id": "400550", "url": "https://cs.wikipedia.org/wiki?curid=400550", "title": "Suché Lazce", "text": "Suché Lazce\n\nSuché Lazce (německy \"Sucholasetz\", polsky \"Suchie Łazce\") jsou evidenční část, katastrální území a zároveň i samosprávná městská část statutárního města Opavy, dříve samostatná obec. Mají rozlohu 447,9 hektarů. Suché Lazce mají vesnický charakter. Vedle vlastních Suchých Lazců zahrnují jako evidenční a samosprávná část také osady Strážnice a Přerovec.\n\nPrvní zmínka o Suchých Lazcích pochází z roku 1377 z listiny o rozdělení Opavského knížectví.\n\nSuché Lazce byly ve svých původních katastrálních hranicích jednou z tzv. Moravských enkláv ve Slezsku, a jako takové byly zcela obklopeny územím vlastního Slezska. V tomto pojetí k nim náležela i východní část sousedního moderního katastrálního území Komárov u Opavy s osadou Kravařovem, a malá část parcely 459/1 (zaniklý meandr potoka), dnes náležející ke katastrálnímu území obce Štítina. Naopak k nim nepatřila jihovýchodní část jejich moderního katastru s východní částí Přerovce, původně náležející ke katastrálnímu území sousední obce Nové Sedlice.\n\nSuché Lazce se rozkládají po obou stranách historické hranice vlastního Slezska a tzv. Moravských enkláv ve Slezsku.\n\nJiž k 1. únoru 1970 přišly Suché Lazce o Kravařov, který byl toho dne připojen k Opavě. Součástí Opavy se obec Suché Lazce stala k 1. lednu 1979. K témuž dni byla k Opavě připojena i východní část Přerovce, dosud náležející k Novým Sedlicím.\n\n"}
{"id": "400552", "url": "https://cs.wikipedia.org/wiki?curid=400552", "title": "Monazit-(Nd)", "text": "Monazit-(Nd)\n\nMonazit-(Nd) je fosforečnan vzácných zemin ze skupiny monazitu, chemický vzorec je (Nd,La,Ce)PO. Název pochází z řeckého „monazeis“, znamenající „být samotný, osamocený“, pro svoji vzácnost na prvních lokalitách, kde byl nalézán. Název byl uznán Mezinárodní mineralogickou asociací (IMA) roku 1986. Je monoklinické soustavy = třída 2/m. Systematické zařazení podle Strunze je 8.AD.50.\n\nMonazit je hojným akcesorickým minerálem intruzívních hornin, zejména granitů, charnockitů a syenitických vyvřelin, dále v žilných aplitech a žulových pegmatitech, odkuch pocházejí největší krystaly monazitu, místy na žilách s Sn-W mineralizací s greiseny. Vyskytuje se v sedimentárních horninách, akcesoricky v rulách či ftanitech. Nejčastější a praktickým významem největší jsou však aluviální ložiska, zejména mořská. \n\nTvoří tence až tlustě tabulkovité krystaly, též zrnité či celistvé agregáty. Krystaly jsou často zdvojčatělé podle {100}, obvykle však s nedokonale vyvinutými plochami. \nMolybdenit krystaluje v monoklinické soustavě, třída 2/m, grupa P 2/n. Rozměry buňky: a=6,745, b= 6,964, c=6,435, β=103,65°, Z=4, . \nTvrdost 5-5,5 (Mo), hustota 4,8-4,5,5 g/cm, stoupá s příměsí thoria. Štěpnost je dobrá podle {001}, nedokonalá dle {100}. Je slabě magnetický a radioaktivní. Lasturnatý, nepravidelný lom. Je křehký. \nBarvy je hnědé, červené, žluté či oranžové. Lesk skelný, pryskyřičný. Je průsvitný. Vryp je šedobílý, luminiscence chybí, pleochroismus nebyl pozorován či slabě žlutý až žlutozelený. Monazit je dvojosý, optický pozitivní, n=1,77-1,8, n=1,771-1,802, n=1,83-1,85, 2V=18°-20°. \nProcentuální zastoupení \nDává reakci na PO, nesnadno rozložitelný v kyselinách. \nnafoit, monetit, xenotim-(Y), archerit, fosfamit, ximengit.\n\nV syenitech a karbonatitech s barytem, bastnäsitem-(Ce), se zirkonem, fergusonitem jako produkt albitizace žul, v pegmatitech se skorylem, xenotimem-(Y) a písekitem, minerály TR a radioaktivními minerály, s kasiteritem, wolframitem a molybdenitem na Sn-W žilách.\nNejdůležitější jsou aluviální ložiska, zejména mořská rýžoviska, dále ložiska v pegmatitech (Norsko, Madagaskar)\nRuda vzácných zemin.\n\n"}
{"id": "400553", "url": "https://cs.wikipedia.org/wiki?curid=400553", "title": "Kostel svatého Matouše", "text": "Kostel svatého Matouše\n\nKostelů zasvěcených svatému Matouši je více:\n\n\n"}
{"id": "400557", "url": "https://cs.wikipedia.org/wiki?curid=400557", "title": "Hargeyské mezinárodní letiště", "text": "Hargeyské mezinárodní letiště\n\nHargeyské mezinárodní letiště (: ), (: ) je mezinárodní letiště ležící nedaleko somálského, respektive somalilandského města Hargeysa.\n\nLetiště bylo postaveno v roce 1954 jako britské vojenské letiště se štěrkovou dráhou. Pojezdová dráha, terminál a parkoviště bylo postavena v roce 1958. Po získání nezávislosti byla dráha v roce[1964 pokryta tenkou (50 mm) vrstvou asfaltu.\n\nV současnosti je přistávací dráha v poměrně špatném stavu, stejně jako pojezdová dráha o délce 245 metrů a šířce 23 metrů. Parkovací rampa je malá (200 m x 90 m), což ztěžuje manévrování. Také drenáž asfaltu je špatná, takže se na dráze po dešti vytvářejí velké kaluže, které ztěžují přistávání. Pomocné osvětlení není k dispozici, chybí i samostatný nákladní terminál.\n\n"}
{"id": "400560", "url": "https://cs.wikipedia.org/wiki?curid=400560", "title": "Cinnamaldehyd", "text": "Cinnamaldehyd\n\nCinnamaldehyd (též skořicový aldehyd nebo (2\"E\")-3-fenylprop-2-enal) je organická sloučenina s funkčním vzorcem CHCHCHCHO, která dává skořici její chuť a vůni. Přesněji hovoříme o \"trans\"-cinnamaldehydu, což je jediná přirozeně se vyskytující forma.\n\nCinnamaldehyd se přirozeně vyskytuje v kůře skořicovníku ceylonského a dalších druzích skořicovníku (\"Cinnamomum\"), například v kafrovníku nebo skořicovníku čínském. Tyto stromy jsou přírodním zdrojem skořice, esenciální olej skořicové kůry obsahuje okolo 90 % cinnamaldehydu.\n\nCinnamaldehyd byl izolován ze skořicového esenciálního oleje v roce 1834 Dumasem a Péligotem a syntetizován v laboratoři Luigim Chiozzou v roce 1856.\n\nCinnamaldehyd je žlutá olejovitá kapalina viskóznější než voda, vonící silně po skořici.\n\nKoncentrovaný cinnamaldehyd dráždí kůži a ve větších dávkách je toxický (LD 2 225 mg/kg pro myš, 2 220 mg/kg pro potkana). Nebylo však zatím vysloveno podezření, že by tato sloučenina byla karcinogenní nebo zakládala nějaká dlouhodobá zdravotní rizika. Většina cinnamaldehydu se z těla vylučuje močí v podobě kyseliny skořicové, oxidované formy cinnamaldehydu.\n\nJakožto aromatický aldehyd má cinnamaldehyd v benzenovém kruhu nahrazen jeden vodíkový atom. Konjugovaná dvojná vazba (alken) vytváří planární geometrii molekuly. Cinnamaldehyd je technicky \"trans\"-cinnamaldehyd, protože koncová karbonylová skupina je na protější straně od aromatického kruhu, za dvojnou vazbou.\n\nJe známo několik metod laboratorní syntézy, ale cinnamaldehyd se nejekonomičtěji získává parní destilací oleje ze skořicové kůry. Sloučeninu lze připravit z příbuzných sloučenin, například cinnamylalkoholu (alkoholové formy cinnamaldehydu), ale první syntéza z nepříbuzných sloučenin byla aldolová kondenzace benzaldehydu a acetaldehydu.\n\nNejvýznamnějším použitím cinnamaldehydu je ochucování. 50 gramů lze zakoupit za cca 20 USD (zhruba 510 CZK), přitom koncentrace potřebná pro ochucení potravin jako jsou žvýkačky, zmrzliny, bonbony nebo nápoje, se pohybuje v rozmezí 9 až 4 900 ppm (tj. 0,000 9 až 0,49 %).\n\nCinnamaldehyd se používá v některých parfémech přírodní, sladké nebo ovocné vůně. Sloučenina může být pro svou příjemnou vůni součástí různých aromat, například mandlového, meruňkového, máslového apod.\n\nCinnamaldehyd se používá také jako fungicid.\nJe prokazatelně účinný na více než 40 různých plodinách, typicky se aplikuje na kořenové systémy rostlin. Jeho nízká toxicita a dobře známé vlastnosti ho činí ideální pro zemědělství. Cinnamaldehyd je účinným insekticidem, jeho vůně také odpuzuje zvířata, například kočky a psy. Nedávno byly objeveny velmi silné insekticidní účinky cinnamaldehydu proti komářím larvám Již 29 ppm cinnamaldehydu zabije polovinu larev \"Aedes aegypti\" za 24 hodin.\n\nCinnamaldehyd je známý též jako inhibitor koroze oceli a jiných slitin železa v korozivních tekutinách. Lze ho používat v kombinaci s dalšími složkami, například disperzanty, rozpouštědly a tenzidy.\n\nCinnamaldehyd lze používat při falšování potravin. Bukvicové skořápky umleté na prášek a aromatizované cinnamaldehydem lze při prodeji vydávat za mletou skořici.\n\nCinnamaldehyd extrahovaný z \"C. osmophloeum\" u myší inhibuje xantinoxidázu, proto je potenciálním lékem na hyperurikémii a související poruchy, včetně dny.\n\n"}
{"id": "400564", "url": "https://cs.wikipedia.org/wiki?curid=400564", "title": "Bledule jarní", "text": "Bledule jarní\n\nBledule jarní (\"Leucojum vernum\") je druh jednoděložné rostliny z čeledi amarylkovité (\"Amaryllidaceae\").\n\nJedná se o asi 10–30 cm vysokou vytrvalou rostlinu s podzemní cibulí, která má asi 1,5–3 cm v průměru. Z jedné cibule vyráží 3–4 listy, které jsou přisedlé, čepele jsou čárkovité, asi 10–25 cm dlouhé a asi 0,5–2 cm široké, se souběžnou žilnatinou, tmavě zelené barvy. Květy jsou na převislých stopkách, vyrůstají z paždí toulce. Květ je nejčastěji jeden, vzácněji dva. Okvětních lístků je 6, jsou víceméně stejně dlouhé, volné, asi 1,5–2,5 cm dlouhé. Jsou bílé barvy, pod špičkou mají žlutou až zelenou skvrnu. Tyčinek je 6, gyneceum je srostlé ze 3 plodolistů, semeník je spodní. Plodem je třípouzdrá elipsoidní tobolka, semeno je bělavé s masíčkem, až 7 mm dlouhé. Kvete velmi časně, už v únoru až dubnu.\n\nJedná se o primárně evropský druh, který má svojí domovinu ve střední Evropě s přesahy do západní, jižní a východní Evropy. Protože je to často pěstovaná zahradní rostlina, došlo ke zplanění i v jiných oblastech, např. ve Skandinávii, na Floridě a i jinde ve světě mimo svůj přirozený areál.\n\nV České republice se přirozeně vyskytuje ve vlhkých lesích (hlavně v luzích a v suťových lesích) a na vlhkých loukách od nížin do hor. Platí to ale jen pro Čechy a západní Moravu. V karpatské části Moravy je nepůvodní, najdeme zde jen populace zplanělé ze zahrádek. Stejně tak chybí i v západních Karpatech na Slovensku a přirozený areál zase začíná až ve východních Karpatech na východním Slovensku a na Ukrajině, kde roste někdy rozlišovaný endemický poddruh \"Leucojum vernum\" subsp. \"carpaticum\".\n\n"}
{"id": "400568", "url": "https://cs.wikipedia.org/wiki?curid=400568", "title": "Dračice", "text": "Dračice\n\nDračice (německy \"Reissbach\", dříve známá jako \"Bystřice\") je pravostranný přítok Lužnice, pramenící nedaleko obce Kunžak (katastrální území Kaproun) v jižních Čechách. Dračice tvoří osu přírodního parku Česká Kanada. Délka toku činí 49,0 km. Plocha povodí měří 154,2 km².. Do roku 1920 tvořil úsek koryta řeky část hranice Čech a Dolních Rakous.\n\nOd svého pramene teče jihozápadním směrem, protéká několika rybníky (Žišpašský rybník, Osika), osadou Albeř a městem Nová Bystřice. Zhruba dva kilometry jižně od Nové Bystřice opouští Českou republiku a vtéká do Rakouska. V Rakousku protéká městem Litschau a u obce Gopprechts se otáčí na západ, opouští Rakousko a u Františkova se vrací do České republiky. U osady Klikov se vlévá do řeky Lužnice.\n\nPrůměrný průtok v Klikově na 2,7 říčním kilometru činí 1,23 m³/s.\n\nHlásný profil:\n"}
{"id": "400569", "url": "https://cs.wikipedia.org/wiki?curid=400569", "title": "Světový pohár v rychlobruslení 2008/2009", "text": "Světový pohár v rychlobruslení 2008/2009\n\nSvětový pohár v rychlobruslení 2008/2009 byl 24. ročník Světového poháru v rychlobruslení. Konal se v období od 7. listopadu 2008 do 8. března 2009. Soutěž byla organizována Mezinárodní bruslařskou unií (ISU).\n\n"}
{"id": "400571", "url": "https://cs.wikipedia.org/wiki?curid=400571", "title": "Dukla (rozcestník)", "text": "Dukla (rozcestník)\n\nDukla může znamenat:\n\n\nv ledním hokeji\nve volejbale\nv kopané\nstadiony\n\n\n"}
{"id": "400575", "url": "https://cs.wikipedia.org/wiki?curid=400575", "title": "SAP Open 2009", "text": "SAP Open 2009\n\nTenisový turnaj ATP SAP Open 2009 se konal ve dnech 9. - 15. února v americkém San José v hale na kurtech s tvrdým povrchem. Odměny činily 600,000 USD.\n\n\n"}
{"id": "400577", "url": "https://cs.wikipedia.org/wiki?curid=400577", "title": "Wendolové", "text": "Wendolové\n\nWendolové neboli také Pojídači mrtvých jsou fiktivní nepřátelský kmen ve filmu \"Vikingové\" (\"13th Warrior\") a románu \"Pojídači mrtvých\" od Michaela Crichtona. Představují pre-historickou kulturu, či dokonce kmen dávno vyhynulých Homo neanderthalensis. Je možné, že oblasti které nejsou podnebně vhodné pro Homo sapiens (například neobydlené mrazivé lesy Skandinávie) mohly být obydleny populací neandrtálců dávno po jejich předpokládaném vyhynutí, až do doby, kdy Ahmad ibn Fadlān napsal své spisy. Wendolové mohou představovat i populaci homo sapiens a to na základě přítomnosti prehistorické sošky Willendorfské Venuše.\n\nWendolům v Crichtonově románu vládne královna, ale ve filmu \"Vikingové\" se také objevuje vůdčí bojovník, který nosí \"rohy síly\". Wendolové se snažili svou divokostí, stylem boje i svým způsobem života napodobovat medvědy. Jejich hlavním domovem se proto stala jeskyně. Wendolové se inspirovali Grendely ze staroanglického eposu Beowulf a královna Wendolů je obrazem matky Grendelů. \n"}
{"id": "400578", "url": "https://cs.wikipedia.org/wiki?curid=400578", "title": "Veřejnoprávní médium", "text": "Veřejnoprávní médium\n\nVeřejnoprávní médium (nebo také médium veřejné služby) je označení sdělovacího prostředku, které má příjem z veřejných peněz a právně definovaný rozsah a povinnosti. Cílem jejich provozování je zabránit zneužití médií politickými stranami a podpořit média, jako čtvrtý pilíř demokracie.\nZpravidla se jedná o televizi nebo rozhlas, v České republice se jím ze zákona v roce 1992 stává Český rozhlas, Česká televize a Česká tisková kancelář. (Česká tisková kancelář ovšem definici nevyhovuje plně, protože má definované povinnosti, ale nemá příjem z veřejných prostředků.)\n\nJako první je považována BBC se vznikem v roce 1922 jako komerční společnost, která se v roce 1927 transformuje do média veřejné služby. Nástup na evropském kontinentě je spojen s koncem 2. světové války, např. v Německu pod tlakem vítězných spojenců ARD či rakouská ORF. V USA veřejnou službu zajišťuje televize PBS a rozhlas NPR.\n\nKarel Hvížďala uvádí zásady média veřejné služby:\n\nNapř. Česká televize má zákonem vymezenou činnost mimo jiné \"poskytovat objektivní, ověřené, ve svém celku vyvážené informace pro svobodné vytváření názorů\".\n\nZdrojem financí pro médium je přímá nebo nepřímá daň, poplatek koncesionáře nebo dotace.\nMediální rada kontroluje naplňování veřejné služby a chrání médium před politickými tlaky. V Evropě jsou sestavené z mediálních odborníků, zástupců církví a univerzit, soudců, zájmových občanských sdružení. Pouze formálně jsou voleni zpravidla parlamentem, nebo prezidentem a je po funkční období neodvolatelná, funkce je čestná. Rada volí ředitele média, který je po funkční období radou neodvolatelný.\nMediální radu doplňuje tisková rada, orgán nezávislých odborníků s možností hodnotit médium veřejné služby a jehož jediný nástroj je verbální kritika.\n\nRegulace veřejné služby se dá rozdělit do čtyř různých modelů. V Řecku, Portugalsku a Španělsku existuje stále takzvaný vládní model, kde si vláda na veřejnoprávní média ponechává určitý vliv. Profesní model odděluje nejpřísněji provoz od politiky, funguje v BBC, kanadské CBC a ve skandinávských zemích. Parlamentní model (proporční) funguje v Itálii a Rakousku, zde byly kanály dříve dokonce rozděleny mezi politické strany. Občanský model (korporativistický) funguje v Německu a v Česku, kontrola veřejné služby je rozdělena mezi různé sociálně relevantní složky společnosti a politické skupiny.\n\n\n"}
{"id": "400584", "url": "https://cs.wikipedia.org/wiki?curid=400584", "title": "Brasil Open 2009", "text": "Brasil Open 2009\n\nTenisový turnaj ATP Brasil Open 2009 se konal ve dnech 9. - 14. února v brazilském Costa do Sauípe venku na antukových dvorcích. Odměny činily 562,500 USD.\n\n\n"}
{"id": "400587", "url": "https://cs.wikipedia.org/wiki?curid=400587", "title": "Moldavská autonomní sovětská socialistická republika", "text": "Moldavská autonomní sovětská socialistická republika\n\nMoldavská autonomní sovětská socialistická republika (moldavsky Република Аутономэ Советикэ Сочиалистэ Молдовеняскэ; ; ) byla autonomní republika v rámci Ukrajinské SSR, součásti Sovětského svazu. V době její existence (1924—1940) nepatřilo současné Moldavsko k Sovětskému svazu, nýbrž k tzv. Velkému Rumunsku. Na levém, ukrajinském břehu Dněstru (jih tzv. Podolí) však existovala početná rumunsky hovořící menšina, což vedlo k založení autonomní republiky s rumunštinou jakožto jedním z úředních jazyků. Zároveň však byl vytvořen koncept moldavské národnosti odlišné od rumunské, neboť zájmem sovětské vlády bylo omezit inklinaci území k Rumunsku. Stejně tak jazyk byl zapisován cyrilicí a nazýván moldavštinou.\n\nMoldavská ASSR měla půl milionu obyvatel; většinu však tvořili Ukrajinci (46 % v roce 1936), následovaní Moldavany (32 %), Rusy (10 %) a Židy (8 %). Republika byla zemědělského a venkovského charakteru s poměrně rozvinutou železniční sítí. Hlavním městem byla nejprve Balta, po roce 1929 pak Tiraspol, současné hlavní město Podněstří.\n\nPo obsazení Besarábie Sovětským svazem roku 1940 byla ustavena Moldavská SSR, do níž byla zahrnuta část Moldavské ASSR (přibližně současné Podněstří), zatímco východní část o autonomní status přišla a připadla Ukrajinské SSR\n"}
{"id": "400592", "url": "https://cs.wikipedia.org/wiki?curid=400592", "title": "ABN AMRO World Tennis Tournament 2009", "text": "ABN AMRO World Tennis Tournament 2009\n\nTenisový turnaj ATP ABN AMRO World Tennis Tournament 2009 se konal ve dnech 9. – 15. února v nizozemském Rotterdamu v hale na kurtech s tvrdým povrchem. Odměny činily 1,445,000 EUR.\n\n\n"}
{"id": "400596", "url": "https://cs.wikipedia.org/wiki?curid=400596", "title": "Ekonomika Estonska", "text": "Ekonomika Estonska\n\nEstonská ekonomika se v posledním desetiletí zařadila mezi nejvyspělejší na světě. Světová banka ji řadí do skupiny \"High-income economies\" (Vysoce příjmové ekonomiky). Dle Mezinárodního měnového fondu má Estonsko HDP na obyvatele v paritě kupní síly 20 584 USD (2007) a je tak čtyřicáté na světě. Estonsko bylo jednou z nejrychleji rostoucí ekonomik Evropy díky úspěšným reformám. Pro vysoký růst HDP v letech 2000–2007 bylo označováno za ekonomického tygra. V současnosti je však estonská ekonomika značně zasažena světovou finanční krizí.\n\nPo získání nezávislosti v roce 1991 bylo Estonsko v tíživé ekonomické situaci – HDP se propadl o 30 %, roční inflace dosahovala 1 000 %, v zemi byl nedostatek pohonných hmot a potravin, 92 % zahraničního obchodu probíhalo s Ruskem. \n\nPo volbách v roce 1992 se premiérem stal tehdy dvaatřicetiletý Mart Laar. Hlavními cíli jeho výrazně reformní vlády byly obnova hospodářství země (s pomocí výhradně nových strojů a technologií), monetární reforma (vlastní měna a vyrovnaný rozpočet), otevření ekonomiky (\"Trade not Aid\", zrušení cel), privatizace, daňová reforma a důsledné uplatňování zákonů a předpisů. V roce 1992 byla uvedena do oběhu vlastní volně směnitelná měna – estonská koruna (\"eesti kroon, EEK\"), která nahradila rubl. Nová měna byla pevně svázána s německou markou v kurzu 8 EEK = 1 DEM. Poté, co Německo nahradilo marku eurem, byl kurz změněn na 15,6466 EEK za 1 euro. Následovala rozsáhlá privatizace, včetně privatizace telekomunikací, železnic\na energetiky, která v omezené míře pokračuje i nyní. V roce 1994 zavedlo Estonsko jako vůbec první země na světě rovnou daň z příjmu ve výši 26 %. V roce 2005 se sazba daně z příjmu právnických osob snížila na 24 %.\n\nNejhorším rokem pro estonské hospodářství od získání nezávislosti byl rok 1999, kdy v důsledku ruské krize z předchozího roku poklesl hrubý domácí produkt o několik procent. Do čela vlády se dostal opět Mart Laar a pokračoval ve svých liberálních reformách. V roce 2000 zavedlo Estonsko zvláštní zdanění firem – právnické osoby nemusejí daň z příjmu platit vůbec, pokud svůj zisk v zemi reinvestují. Daň je však stále platná v případě vyplácení dividend. V roce 2000 bylo v estonské ústavě zaručeno právo každého občana na přístup k internetu.\nDalší reformou Laarovy vlády byla elektronizace agend vlády a dalších státních úřadů. Z Laarových reforem vycházela i možnost elektronického hlasování poprvé použitá ve volbách 2007.\n\nOd roku 2000 rostl HDP Estonska tempem okolo 7 % ročně až do roku 2007. V roce 2006 estonské hospodářství dosáhlo tempa růstu dokonce 11,4 %, což bylo nejvíce od doby obnovení nezávislosti. \n\nEstonsko je členem Evropské unie (od května 2004) a Světové obchodní organizace (WTO, od roku 1999). V roce 2004 byla vyhotovena estonská podoba eura, jehož zavedení se původně plánovalo na 1. leden 2007, následkem níže popsaných potíží bylo však zavedeno až 1. ledna 2011 . Estonsko se v prosinci 2010 stalo 34. členským státem Organizace pro hospodářskou spolupráci a rozvoj (OECD) .\n\nRychlý růst HDP a příjmů obyvatelstva vedl k výraznému zvýšení spotřebitelské poptávky, následné inflaci a současně k růstu schodku běžného účtu a zahraničního dluhu. Ekonomika se tak dostala na sestupnou fázi již před globální finanční krizí, o to prudčeji jí pak byla zasažena. V prvních dvou čtvrtletích 2008 se HDP Estonska snížil o 0,5 % a 0,9 % a Estonsko se tak stalo po Dánsku druhým státem Evropy, který ekonomická krize uvrhla do ekonomické recese. Meziročně estonské hospodářství oslabilo o 1,4 %, což je nejvíce od 3. čtvrtletí 1994. Zároveň jde o první meziroční propad od roku 1999. Ve 3. čtvrtletí 2008 se HDP Estonska propadlo o 3,3 %. Hlavními příčinami estonské recese byly kromě zhoršení výkonnosti světové ekonomiky také vysoká inflace (11,1 % v roce 2008), energetický cenový šok, snižující se spotřeba a padající trh realit, pokles přidané hodnoty průmyslové výroby a zhoršený přístup k úvěrům skandinávských bank. Estonská ekonomika v roce 2009 poklesla o 14,7 %, nicméně v roce 2010 rostla o 3,3 % a v roce 2011 o 8,3 % a stala se tak nejrychleji rostoucí ekonomikou EU v tomto roce (růst HDP EU27 v roce 2011: 1,5 %).\n\nEstonské hospodářství je založeno převážně na službách, významný je zejména sektor informačních technologií, telekomunikace a bankovnictví. Z průmyslových oborů jsou nejdůležitější elektrotechnický, dřevozpracující a chemický průmysl, těžba ropných břidlic a stavba lodí. Významnou roli hraje též rybolov. Rychlý růst estonského hospodářství je podporován přísunem kapitálu ze skandinávských zemí. Přes estonské přístavy prochází i významná část ruského zahraničního obchodu, mimo jiné i ruská ropa.\n"}
{"id": "400601", "url": "https://cs.wikipedia.org/wiki?curid=400601", "title": "Pattaya Women's Open 2009", "text": "Pattaya Women's Open 2009\n\nTenisový turnaj ATP Pattaya Women's Open 2009 se konal ve dnech 9.-15. února v thajském Pattaya venku na kurtech s tvrdým povrchem. Odměny činily 220 000 USD.\n\n\n"}
{"id": "400606", "url": "https://cs.wikipedia.org/wiki?curid=400606", "title": "Pena", "text": "Pena\n\nPena může být:\n\n\n\n"}
{"id": "400612", "url": "https://cs.wikipedia.org/wiki?curid=400612", "title": "Hlubinná puma", "text": "Hlubinná puma\n\nHlubinná puma je protiponorková zbraň, tedy zbraň určená k ničení ponorek, jež měla zničit výbuchem v jejich blízkosti. Existují typy s konvenční výbušninou i jadernou hlavicí (jaderná hlubinná puma). Hlubinné pumy mohou nést jak lodě, tak letadla.\n\nPrvní hlubinné pumy byly vyvinuty v době první světové války, která přinesla první rozsáhlé nasazení ponorek a používány od roku 1916. Vypouštěny byly ze skluzu na zádi lodi a jejich trhavá nálož (TNT, resp. Amatol, popř. trhaviny s vyšší brizancí, kupříkladu Minol či Torpex) vybuchla v předem nastavené hloubce. Používány byly také vrhače hlubinných pum, které je mohly vymrštit dále od boků lodi. Kombinace skluzavek a vrhačů hlubinných pum u spojenců za druhé světové války doplnila zařízení vrhající salvu hlubinných pum před loď – Hedgehog (\"Ježek\") a \"Squid\". Za studené války byly používány raketové vrhače hlubinných pum s dosahem v řádu kilometrů, které mohly nést jadernou hlavici.\n\nVrhače hlubinných pum se svojí konstrukcí dělí na tzv. K-gun (vystřeluje hlubinné pumy pouze jedním směrem – zpravidla instalovány v párech po jednom na levoboku a pravoboku) a Y-gun (dvounásobný vrhač střílející jednou pumou na levobok a druhou na pravobok).\n\n"}
{"id": "400615", "url": "https://cs.wikipedia.org/wiki?curid=400615", "title": "Munderkingen", "text": "Munderkingen\n\nMunderkingen je město v Německu, ve spolkové zemi Bádensko-Württembersko, v okrese Alb-Donau. Leží na Dunaji přibližně devět kilometrů jihozápadně od Edingenu a jednatřicet kilometrů jihozápadně od Ulmu.\n\nMunderkingen sousedí na severu s městom Ehingen, na východě s obcí Rottenacker, na jihu s obcemi Unterstadion, Emerkingen a Hausen am Bussen, a na západě s obcemi Obermarchtal a Untermarchtal.\n\nPrvní zmínka o městu je z roku 792. Městská práva získal Munderkingen v roce 1230.\n\nOd roku 1870 prochází městem železnice údolím Dunaje. Munderkingenem také prochází Dunajská cyklostezka.\n\n"}
{"id": "400617", "url": "https://cs.wikipedia.org/wiki?curid=400617", "title": "Cyklistická trasa 401", "text": "Cyklistická trasa 401\n\nCyklistická trasa 401 je cyklistická trasa Klubu českých turistů III. třídy určená pro cyklistiku vedená mezi městy Třebíč a Moravský Krumlov. Prochází okresy Třebíč a Znojmo Délka je 46,2 km. Vzdálenost vzdušnou čarou je 36,1 km.\n\n\n"}
{"id": "400621", "url": "https://cs.wikipedia.org/wiki?curid=400621", "title": "Groß Düben", "text": "Groß Düben\n\nGroß Düben, , je obec v Horní Lužici v Německu, v Sasku, ve Zhořeleckém okrese. Má obyvatel. Její součástí je od roku 1999 Halbendorf ( ).\n\nObec leží na severním okraji Zhořeleckého okresu, u hranice s Braniborskem, sedm kilometrů na severozápad od Weißwasseru a čtrnáct kilometrů východně od Sprembergu. Obcí dříve procházela železniční trať z Forstu do Weißwasseru, která je nyní mimo provoz.\n\nNejstarší zřejmá zmínka o Groß Dübenu je z roku 1464 (bez přehlásky), jméno je pravděpodobně odvozeno od jména slovanského.\n\nZa třicetileté války byl Groß Düben velmi poškozen, místní zámek byl zcela zničen.\n\n"}
{"id": "400624", "url": "https://cs.wikipedia.org/wiki?curid=400624", "title": "Actors' Studio", "text": "Actors' Studio\n\nActors' Studio je divadelní organizace v New Yorku, USA. Patří mezi nejprestižnější divadelní školy.\n\nV roce 1947 ji založili Elia Kazan, Robert Lewis a Cheryl Crawford jako pokračování někdejší progresivní divadelní skupiny Group Theatre. V roce 1949 se připojil také Lee Strasberg, který se v roce 1952 stal jeho ředitelem.\n\nŠkola je určená profesionálním hercům, divadelním režisérům a dramatikům. Od svého počátku se zaměřovala na tzv. metodu Stanislavského, založenou na psychoanalytickém rozboru motivací ztvárňované postavy, která od herce vyžadovala objevit v sobě povahovou podstatu hraného charakteru.\n\n"}
{"id": "400627", "url": "https://cs.wikipedia.org/wiki?curid=400627", "title": "Darchan", "text": "Darchan\n\nDarchan je třetím největším městem Mongolska a hlavním městem Darchanúlského ajmagu. Má 75 494 obyvatel (2011). Město bylo postaveno za vydatné pomocí SSSR. Protože se nachází poměrně blízko hranic s Ruskem, žije v něm významná ruská menšina.\n\n"}
{"id": "400628", "url": "https://cs.wikipedia.org/wiki?curid=400628", "title": "Karel Kroupa (malíř)", "text": "Karel Kroupa (malíř)\n\nKarel Kroupa (* v Praze) je český výtvarník, sochař, malíř a grafik.. Odbornou veřejností je označován jako výtvarník tzv. střední generace. Trvale žije a tvoří v Praze. Věnuje se grafice, malbě, plastice a užitému umění.. Hlavním proudem jeho práce je obor volného umění, především s důrazem na zobrazení citu a obdivu k ženskému aktu. Člen Českého fondu výtvarných umění (ČFVU). Svého času byl členem výtvarného sdružení (skupiny) \"R club\". \n\nNa Vysoké škole uměleckoprůmyslové studoval (1949 - 1954 ) v ateliéru monumentální malby u profesorů Jana Baucha a Emila Filly. \n\nZpočátku se ve svém díle Karel Kroupa pokouší o syntézu kubismu a expresionismu. Nakonec si hledá vlastní výraz pro naléhavé pocity životních tlaků moderní doby.\n\nByl aktivní v řadě výtvarných oborů. Své práce v malbě, grafice i plastice řadil do otevřených tematických celků - cykly věnované Praze, Itálii a Ezopovým bajkám. Blízká mu byla i tematika Prahy počátku 20. století (Kisch, Kafka).\n\nVelká část jeho výtvarných aktivit byla věnována i potřebám dne, což se projevilo např. v realizaci plakátů. Za mírový plakát obdržel druhou cenu mezinárodní soutěže v Moskvě v roce 1986.\n\nHlavním motivem jeho prací je postava ženy – cykly \"Proti válce\", \"Proti násilí\", \"Antický cyklus\", \"Ať nemlčí múzy\", \"Rodina a žena\" a Baudelairovy květy zla. V intimních tématech týkajících se ženských aktů lze nalézt linky smyslné výbušnosti ale také úzkosti a strachu. Ženské tělo není zobrazováno jako líbivá estetická kategorie, ale jako úlomky, dynamická zkratka či torzo baudelairovské básně. Jeho ženské akty v sobě obsahují překotnost doby a věčnou netrpělivost ženské povahy. \n\nZde uvedený výsek z děl volného a užitého umění ilustruje mnohotvárnost technik a témat výtvarníka, sochaře, malíře a grafika Karla Kropuy.\n\n\n\n\n\n\n\n\n\n\n\n"}
{"id": "400629", "url": "https://cs.wikipedia.org/wiki?curid=400629", "title": "Bajanchongor", "text": "Bajanchongor\n\nBajanchongor je hlavním městem Bajanchongorského ajmagu v Mongolsku. Město leží v nadmořské výšce 1859 m a má 26 252 obyvatel (2006).\n\nBajankhongorské letiště slouží k pravidelnému spojení s Ulánbátarem.\n"}
{"id": "400630", "url": "https://cs.wikipedia.org/wiki?curid=400630", "title": "MHk 32 Liptovský Mikuláš", "text": "MHk 32 Liptovský Mikuláš\n\nMHk 32 Liptovský Mikuláš je slovenský hokejový klub, hrající v slovenské hokejové extralize.\n\nHokejový oddíl byl založen roku 1932, poté co se na bývalém městském koupališti vytvořilo kluziště. O jeho vznik se zasloužili především František Javurek, Albert Okoličáni a Ján Korman. Z počátku působil klub pod názvem Sokol a byl neregistrovaný. První zápas tým sehrál 13. února 1934. S výjimkou sezóny 1941/1942, kdy byl tým nasazen v jedné z divizí Slovenské ligy, mužstvo hrálo především župní ligu. Roku 1939 oddíl změnil svůj název na HK a roku 1942 na ŠK. V letech 1945-1948 se tým účastní mistrovství Slovenska. Roku 1949 se název klubu opět mění na Sokol Partizán. Následně se tým účastní mistrovství kraje, kde setrvává do roku 1957.\n\nRoku 1957 se opět mění název na Iskra s kterým si vybojovali v sezóně 1962/1963 postup do I. SNHL. Roku 1969 mění tým svůj název opět na ŠK. V sezóně 1992/1993 tým postoupil do extraligy Slovenské republiky. Největší úspěch ve slovenské extralize byl zaznamenán v sezóně 1994/1995, kdy tým z Liptovského Mikuláše skončil na celkově 5. místě.\n\n\n\n"}
{"id": "400635", "url": "https://cs.wikipedia.org/wiki?curid=400635", "title": "Jindřich Šídlo", "text": "Jindřich Šídlo\n\nJindřich Šídlo (* 21. října 1972 Turnov) je český novinář, redaktor a politický komentátor.\n\nVystudoval žurnalistiku v bakalářském studiu na Fakultě sociálních věd Univerzity Karlovy (1995). Poté pokračoval ve studiu magisterského oboru masová komunikace, školu ale nedokončil.\n\nOd roku 1992 krátce pracoval v \"Českém deníku\", devět let působil v týdeníku \"Respekt\" a v letech 2001 až 2005 byl členem redakce deníku \"Mladá fronta DNES\". Od listopadu 2005 do dubna 2009 vykonával funkci vedoucího redaktora domácího zpravodajství deníku \"Hospodářské noviny\". Od května 2009 řídil domácí zpravodajství České televize a byl také hlavním politickým analytikem této veřejnoprávní televize. V \"Respektu\" každý týden publikoval sloupek pod názvem „Diagnóza“ (navazující na jeho někdejší „Politikon“ v \"Hospodářských novinách\"). Od listopadu 2010 pracoval opět jako redaktor \"Hospodářských novin\". V létě 2016 ohlásil odchod z pozice šéfredaktora politického zpravodajství a názorové sekce tohoto deníku a ke dni 1. září přechod do vznikající redakce videozpravodajství na portálu \"Seznam Zprávy\", kam jej přizval někdejší spoluzakladatel \"Aktuálně.cz\" Jakub Unger. Na portálu \"Seznam Zprávy\" uvádí pravidelný satirický pořad „Šťastné pondělí“.\n\nZa svou žurnalistickou práci, zejména zaměřenou na oblast lidských práv, získal v roce 2007 novinářskou Cenu Ferdinanda Peroutky. V roce 2013 vyhrál Novinářskou cenu v kategorii „Nejlepší komentář – psaná žurnalistika“ za text „Kam Petr Nečas v neděli určitě nepojede, i když by měl“. Ve stejném roce byl v anketě „Tweet roku 2013“ zvolen osobností roku českého Twitteru.\n\nJe autorem rozhlasových minutových her (2012) \"Setkání\", \"Chutnalo ti to?\" a \"Motivační pohovor\".\n\nZačátkem ledna 2018 v satirickém pořadu „Šťastné pondělí“ ironickým tónem hlasu uvedl, že Miloš Zeman v nadcházející prezidentské volbě automaticky postupuje do druhého kola. Podobnou zprávu pak v tištěné podobě našli obyvatelé jedné z ulic v Ostravě v poštovních schránkách, načež se o případ začala zajímat policie. Ta si vyžádala i příslušný díl „Šťastného pondělí“, a to na DVD, přestože pořad je přístupný všem uživatelům internetu.\n\nV roce 2019 vydal s knižní rozhovor s Tomášem Etzlerem pod názvem \"Kdo ví, kde budu zítra\" (Vyšehrad, ISBN \n978-80-7601-203-5).\n\nV červnu 2012 se oženil s novinářkou Terezou Šídlovou (1982), rozenou Nosálkovou. Má tři dcery.\n\nJe fanouškem londýnského fotbalového týmu Arsenal.\n\n"}
{"id": "400636", "url": "https://cs.wikipedia.org/wiki?curid=400636", "title": "Ölgij", "text": "Ölgij\n\nÖlgij je hlavním městem Bajanölgijského ajmagu v Mongolsku. Město leží v západní části země v nadmořské výšce 1710 m. Má 28 496 obyvatel (2008).\n\nÖlgijské letiště má jednu dráhu. Slouží k pravidelným letům do Ulánbátaru a příležitostným letům do Kazachstánu.\n"}
{"id": "400639", "url": "https://cs.wikipedia.org/wiki?curid=400639", "title": "Zúnmod", "text": "Zúnmod\n\nZúnmod je hlavním městem mongolského Centrálního ajmagu. Leží asi 30km na jih od Ulánbátaru. Má 14 660 obyvatel (2006). Správním centrem ajmagu se stal v roce 1942, předtím oblast spravoval Ulánbátar.\n"}
{"id": "400640", "url": "https://cs.wikipedia.org/wiki?curid=400640", "title": "Ethylcinnamát", "text": "Ethylcinnamát\n\nEthylcinnamát (též ethylester kyseliny skořicové či ethyl-3-fenyl-2-propenát) je ester kyseliny skořicové a ethanolu, jeho sumární vzorec je CHO. Je přítomen v esenciálním oleji skořice. Čistý ethylcinnamát má \"ovocnou a balzámovou vůni, připomínající skořici s trochou jantaru\".\n\n\"p\"-methoxy substitut se uvádí jako inhibitor monoaminoxidázy (MAOI).\n\n"}
{"id": "400643", "url": "https://cs.wikipedia.org/wiki?curid=400643", "title": "American Hockey League", "text": "American Hockey League\n\nAmerican Hockey League (česky Americká hokejová liga) je hokejová liga v severní Americe. Založena byla v roce 1936. Každé z 31 mužstev AHL má podepsanou dohodu o spolupráci s jedním mužstvem z NHL. V soutěži působí 27 amerických a čtyři kanadské kluby. Ligové vedení má své sídlo ve Springfieldu v Massachusetts a v jeho čele stojí David Andrews.\n\nŠampion je každý rok oceněn Calder Cupem, pojmenovaným po prvním prezidentovi NHL Frankovi Calderovi. Posledním vítězem AHL se stal klub Charlotte Checkers. Celek Hershey Bears je s jedenácti primáty nejúspěšnějším klubem v historii soutěže.\n\nSoutěž je od roku 2001 nejsledovanější severoamerickou ligou v ledním hokeji po NHL. Do té doby se musela o přízeň dělit s konkurenční IHL, která ovšem kvůli finanční nestabilitě ukončila činnost. Šestice klubů ze zaniklé konkurentky se přesunula do AHL.\n\nSpolupracující kluby z NHL jsou uvedeny v závorce.\n\n\n\n\nPrvní utkání hvězd American Hockey League se uskutečnilo v sezoně 1941/42, kdy se utkaly výběry konferencí soutěže. Událost se až do sezony 1954/55 neopakovala, každoročně se pak hrála do ročníku 1959/60. V té době se střetával vítěz Calder Cupu z předchozí sezony s výběrem zbytku AHL. V sezoně 1994/95 vedení soutěže tuto událost obnovilo a od té doby se nejlepší hráči AHL setkávali v novém formátu již pravidelně. Dovednostní soutěže se objevily poprvé v sezoně 1995/96. V letech 1995 a 1996 spolu hrál výběr Kanaďanů proti výběru Američanů. Poté proti sobě hrály tým PlanetUSA (složený z hráčů narozených mimo Kanadu) a Canada Team (výběr nejlepších kanadských hokejistů v soutěži).\n\nV sezonách 2010/11-2014/15 se proti sobě stavěly výběry konferencí. V ročníku 2013/14 se výjimečně utkal výběr AHL s klubem švédské ligy Färjestads BK.\n\nOd ročníku 2015/16 probíhá turnaj divizních výběrů.\n\nDělení individuálních rekordů podle kariéry, sezóny a utkání:\n\n6. ledna 2012 přišlo na utkání Adirondack Phantoms s Hershey Bears, které se hrálo pod širým nebem, 45 653 diváků. Utkání vyhráli Phantoms 4:3. Hrálo se na baseballovém stadionu ve Philadelphii. Potřetí po sobě se v rámci sezony hrálo utkání pod širým nebem.\n\nŠestého ledna 2006 byla otevřena Síň slávy AHL, do které jsou uváděni bývalí významní hráči, trenéři a funkcionáři z historie soutěže. Celkově do ní bylo přijato zatím 63 osobností.\n\n\n"}
{"id": "400652", "url": "https://cs.wikipedia.org/wiki?curid=400652", "title": "Altaj (město)", "text": "Altaj (město)\n\nAltaj ( ) je hlavní město Gobialtajského ajmagu. Město leží v západním Mongolsku a má 19 300 obyvatel (odhad z roku 2006).\n\nMístní letiště má jednu dráhu a slouží k pravidelným letům do Arvajchíru a Ulánbátaru.\n"}
{"id": "400655", "url": "https://cs.wikipedia.org/wiki?curid=400655", "title": "Sajnšand", "text": "Sajnšand\n\nSajnšand (mongolsky \"Сайншанд\") je hlavním městem Východogobijského ajmagu v Mongolsku. Má 25 210 obyvatel (2000). Je jedním z měst, kterými prochází Transmongolská magistrála.\n\nLeží ve východní části Gobi v nadmořské výšce 938 metrů asi 460 kilometrů od Ulánbátaru.\n"}
{"id": "400656", "url": "https://cs.wikipedia.org/wiki?curid=400656", "title": "Renata Kalenská", "text": "Renata Kalenská\n\nRenata Kalenská (* 1974) je česká novinářka a moderátorka.\n\nPracovala v redakci deníku Lidové noviny, pro které pravidelně připravovala profilové rozhovory s významným osobnostmi. Od září 2009 pracovala v časopisu Týden. Za svou práci získala novinářskou Cenu Ferdinanda Peroutky. Na základě jejích rozhovorů vznikla divadelní hra J. A. Pitínského \"Renata Kalenská, Lidové noviny\". V letech 2013–2016 moderovala na Českém rozhlase Plus pořad \"Pro a proti\".\n\nOd ledna 2017 do ledna 2019 působila v internetovém zpravodajském webu Seznam Zprávy. Od února 2019 pracuje v redakci Deníku N. Má dvě děti. \n\n\n"}
{"id": "400672", "url": "https://cs.wikipedia.org/wiki?curid=400672", "title": "Bane", "text": "Bane\n\nBane může znamenat:\n\n"}
{"id": "400680", "url": "https://cs.wikipedia.org/wiki?curid=400680", "title": "Marie Rumunská (1900–1961)", "text": "Marie Rumunská (1900–1961)\n\nMarie Jugoslávská - princezna Marie Rumunská (6. ledna 1900 Gotha – 22. června 1961 Londýn) byla od roku 1922 až do smrti svého manžela Alexandra Karađorđeviće v roce 1934 královnou Království Jugoslávie.\n\nMarie Rumunská se narodila dne 6. ledna 1900 jako Marie z Hohenzollern-Sigmaringenu v Gothě. Jejími rodiči byli Ferdinand Hohenzollernsko-Sigmaringenský a Marie z Edinburghu, již v té době žili u jejího děda Alfréda Sasko-Cobursko-Gothského. Princeznou Rumunskou se stala teprve roku 1914, poté co její otec nastoupil na rumunský trůn. Tam byla známa také pod jménem Marioara, zatímco její blízcí ji zvali důvěrně Mignon.\n\n8. června 1922 se vdala za Alexandr Karađorđeviće, krále Srbů, Chorvatů a Slovinců. Měli společně tři děti:\n\nOd roku 1929 jí náležel titul královny Jugoslávie, předtím byla královnou Srbů, Chorvatů a Slovinců. Po smrti krále Alexandra v důsledku atentátu v Marseille 9. října 1934, byl její titul královna matka. Vlády za jejího neplnoletého syna Petra se v zastoupení ujal její švagr Pavel Jugoslávský.\n\nKrálovna Marie zemřela v londýnském exilu 22. června 1961 a byla pohřbena na královském hřbitově při Frogmore.\n"}
{"id": "400683", "url": "https://cs.wikipedia.org/wiki?curid=400683", "title": "Smidary", "text": "Smidary\n\nSmidary () jsou obec (bývalé město), která leží na soutoku Cidliny a Javorky asi šest kilometrů severně od města Nový Bydžov v okrese Hradec Králové. Obec Smidary se skládá z pěti částí – Smidary, Křičov, Červeněves, Chotělice, Loučná Hora. Celkem v nich žije obyvatel.\n\nObec středověkého původu se připomíná ve 14. století v majetku Metropolitní kapituly pražské, od ní ji zakoupili Vartemberkové. Roku 1424 ves vypálil Jan Žižka se svým vojskem. Roku 1562 byla na žádost Sabiny Zilvárové z Vřesovic povýšena na městečko s vlastním znakem a pečetí. Městská privilegia potvrdil roku 1633 Albrecht z Valdštejna a rozšířil je o výroční trh. Stejná privilegia potvrdil také další majitel panství Rudolf Colloredo z Wallsee v roce 1653 a jeho dcera Marie Antonie Montecuccoli, rozená Colloredová v roce 1707. Kamil Colloredo z Wallsee roku 1739 upravil robotní povinnosti. Colloredové vlastnili panství v letech 1651 - 1810. Roku 1870 byla do Smidar zavedena železnice: zastávka Severozápadní dráhy na trati Osek- Trutnov. Rezidenční zámek s \"okrasnou zahradou\" patřil Arturovi, Rosalii a Jindřichovi Waagnerovým z Wallernstädtu, dále v něm v letech 1895-1924 bydleli Čížkové ze Smidajchu, kterým byl zámek Smidary vyvlastněn při druhé pozemkové reformě.\n\nV letech 1836-1892 zde byl provozován malý cukrovar, který roku 1892 vyhořel, dále pivovar, který měl v nájmu Arnošt Schreiber asi do roku 1900, a cihelna. V roce 1907 byla založena textilní továrna, roku 1920 přádelna bavlny firmy Bruna z Plavů, zestátněná roku 1948 a 1958 převedená pod podnik Tiba Dvůr Králové na Labem.\n\n\n\n\n"}
{"id": "400686", "url": "https://cs.wikipedia.org/wiki?curid=400686", "title": "Bullmastif", "text": "Bullmastif\n\nBullmastif je plemeno psa, které bylo původně určeno k hlídání. Při jeho šlechtění byl dán důraz na to, aby byl pes ve výsledku vytrvalý, silný a rychlý. Postupem času se rozšířil do celého světa, avšak i když má mnohem více kladů než jeho protějšek rotvajler, nikdy ho nepřekonal v míře oblíbenosti. Bullmastif se sice poměrně těžce vycvičí, svoje pány a jejich majetek ale brání za všech okolností.\n\nPes byl vyšlechtěn z anglického mastifa a anglického buldoka za účelem strážce a musel být také schopen pronásledovat pytláky. Jako plemeno byl uznán až v roce 1924. V současnosti se jedná o plemeno poměrně rozšířené a oblíbené, běžně jej zahlédneme i v Česku.\n\nBullmastif má typickou buldočí hlavu, má převislé kratší uši a nad očima mírně svraštělou srst. Jeho horní pysky jsou také převislé a nos je blízko očím. Tmavé, středně velké oči mají živý, inteligentní výraz. Hluboký a široký čenich zabírá zhruba třetinu délky hlavy. Ocas je tenký, u kořene silnější a zužuje se. Má velmi krátkou a tvrdou srst, o kterou není nutné pečovat. Krk je svalnatý a silný. Přední nohy jsou mohutné, pes zaujímá rovný postoj. Rovné nohy se silnými kostmi mají středně velké tlapy s černými drápy, a polštářky které jsou tlusté a tuhé.\nU bullmastifa je problémem jeho tvrdohlavost. Nepotřebuje ani tak výcvik, jako spíše důslednou výchovu. Je příliš velký do rodiny s malými dětmi, potřebuje velkou zahradu nebo dvůr, rodině je však velmi oddaný. Potřebuje každodenní vycházky, ty ale nemusí být příliš dlouhé, aby si nenamáhal klouby. Hodí se spíše pro zkušené chovatele. Svému pánovi je velmi oddán a je ochoten za něj položit život. Bullmastif miluje děti, ale neumí dobře odhadnout svoji sílu, proto může nedopatřením dítě ohrozit. Bezpečně pozná jejich hru od skutečného nebezpečí. Dobře vychovaný bullmastif snese bez mrknutí oka každý jejich výstřelek nebo popotahování (např. za uši). Pokud by ovšem dětem chtěl někdo ublížit, nemilosrdně zakročí. Může žít i ve městě, má však rád dostatek pohybu. Je to velmi dobrý hlídač. Nehodí se pro celoroční pobyt venku, jelikož jeho srst neizoluje tak dobře. Jako hlídač a společník je velmi oblíbený. Výhodou je i to, že jen málokdy štěká.\n\nStejně jako mnoho jiných molossoidních plemen, i bullmastif trpí na mnoho zdravotních problémů. Běžně se dožívá 9 až 10 let a každý chovný jedinec musí mít vyvrácenou dysplazii kyčelního kloubu, aby mohl být zařazen do chovného programu. Tito psi trpí především na dysplazii kyčelního kloubu, sníženou činnost štítné žlázy a na rakovinu mízních uzlin. Právě zdravotní péče o bullmastifa je finančně náročná, proto by si je měli pořizovat jen dobře zaopatření lidé.\n\nS anglickým mastifem, který je na pohled větší a lymfatičtější. Jihoafrický mastif boerboel mívá delší čenichovou partii a méně vrásek. Může mít o něco vyšší hmotnost. Německý boxer je menší a atletičtější.\n\n"}
{"id": "400690", "url": "https://cs.wikipedia.org/wiki?curid=400690", "title": "Karel Kroupa", "text": "Karel Kroupa\n\nKarel Kroupa (*15. dubna 1950 v Bosonohách) je bývalý československý fotbalový útočník, reprezentant a později manažer. V roce 1977 se stal Fotbalistou roku, od roku 1980 je členem Klubu ligových kanonýrů. Jako hráč získal v sezoně 1977/78 mistrovský titul se Zbrojovkou Brno pod vedením Josefa Masopusta.\n\nJe nejlepším střelcem v historii Zbrojovky Brno, patří k největším ikonám klubu. U příležitosti stého výročí od založení SK Židenice / Zbrojovky Brno byl zvolen „Zbrojovákem století“ (1913–2013). Ve Zbrojovce Brno působil dlouhá léta i jako funkcionář.\n\nJeho syn Karel Kroupa je rovněž fotbalistou (i on hrál 1. ligu za Brno), dcera Barbora Kašpárková je basketbalistkou. Nejstarší syn Mgr. Michal Kroupa (*1976) chytal za juniorku Boby Brno v MSFL, ve 20 letech byl nucen fotbalu zanechat kvůli zranění.\n\nFotbalové začátky jsou spojeny s rodnými Bosonohami (TJ Sokol Bosonohy), už od žákovských kategorií se objevoval v reprezentačních výběrech Československa. Později přestoupil do TJ Spartaku Královopolská, základní vojenskou službu si odbyl ve VTJ Dukla Tábor. Následně přestoupil do Zbrojovky Brno, kde působil od sezóny 1971/72 do konce roku 1984, s výjimkou 1982/83, kdy působil ve Zlíně (tehdy Gottwaldov).\n\nJako hráč Zbrojovky byl vyhlášen Fotbalistou roku 1977, v jejím dresu se stal dvakrát nejlepším střelcem ligy: 1977/78 – 20 branek, 1978/79 – 17 branek (o prvenství se podělili s s jiným moravským členem KLK Zdeňkem Nehodou). Po krátkém působení v Blansku na jaře 1985 zakončil kariéru v rakouských nižších soutěžích, kde strávil plných 6 let (hrál mj. za Gmünd, jako např. Josef Hron).\n\nV roce 2013 byl v hlasování fanoušků, sportovních novinářů a historiků zvolen Zbrojovákem století, tedy nejlepším hráčem ve stoleté historii SK Židenice / FC Zbrojovka Brno.\n\nKdyž v roce 1977 vyhrál anketu Fotbalista roku, pořádanou od roku 1965, bylo to poprvé, co vyhrál útočník (což je docela překvapivé), a zároveň poprvé, co vyhrál hráč z moravského či slezského klubu (což překvapivé není, dalším byl už jen Drulák z Drnovic).\n\nV první lize odehrál 277 zápasů a vstřelil 118 gólů (mj. 35 hlavou) – z toho 7 hattricků, vše za Zbrojovku Brno. Nahrál na 102 prvoligové branky. V 1. lize zahrával 29 penalt, přičemž 22 z nich proměnil.\n\nDebut: 11. srpna 1971, Zbrojovka Brno – Slavia Praha 1:0 (1:0)\n\nPrvní gól: 29. srpna 1971, VSS Košice – Zbrojovka Brno 2:2 (2:0)\n\nStý gól: 20. března 1980, Zbrojovka Brno – Slavia Praha 3:0 (2:0)\n\nPoslední gól: 21. března 1982, Zbrojovka Brno – RH Cheb 1:0 (1:0)\n\nPoslední zápas: 5. května 1982, Slovan Bratislava – Zbrojovka Brno 2:0 (1:0)\n\nJe držitelem několika klubových rekordů:\n\n\n\"Aktuální k datu\" : 30. červen 1985\nV roce 1981 dostal nabídku od řeckého klubu AEK Atény. Kroupa sice splňoval věkový limit (30 let), ale nesplňoval kvóty reprezentačních startů a ligových startů. Přestože se stal v roce 1977 Fotbalistou roku a v době nabídky už byl členem Klubu ligových kanonýrů, přestup mu tehdejším režimem nebyl umožněn.\n\nPremiéru v „A“ mužstvu si odbyl v přátelském zápase proti Švédsku 13. října 1974 v Bratislavě (výhra ČSSR 4:0). První branku vstřelil ve svém 9. startu 22. března 1978, kdy byl jediným střelcem přátelského utkání v Soluni proti Řecku. Posledním zápasem byl přátelský zápas proti Austrálii 3. února 1980 v Sydney (výhra ČSSR 5:0), odehrál jen 12 minut, ale rozloučil se v pořadí 4. reprezentačním gólem ve 21. startu.\n\nJednou nastoupil i za reprezentační „B“ mužstvo (20. dubna 1977 v Gottwaldově proti Maďarsku, prohra 1:2), neskóroval. Zahrál si i za olympioniky (22. května 1974 v Praze proti Polsku, výhra 5:1), v tomto jediném startu se mu podařilo rozvlnit síť hned dvakrát. Dále si připsal 11 startů a 5 branek v reprezentaci do 23 let (později do 21 let), kde nastupoval jako povolený starší hráč. Debutoval zde 13. dubna 1974 v Benešově proti Bulharsku (prohra 0:2) a první branku vstřelil ve svém 6. startu 24. září 1975 v Bielu Švýcarsku „B“ (výhra našich 4:1). Podobně jako v „A“ mužstvu si i v juniorské reprezentaci nechal svůj poslední gól na poslední zápas, který se hrál 5. října 1977 v Curychu jako kvalifikační utkání na ME do 21 let. Junioři Československa zvítězili 2:0 brankami Zbrojováků Janečky a Kroupy.\n\n\n\n"}
{"id": "400696", "url": "https://cs.wikipedia.org/wiki?curid=400696", "title": "Československý válečný kříž 1939", "text": "Československý válečný kříž 1939\n\nČeskoslovenský válečný kříž 1939 je československé vojenské vyznamenání, které bylo udělováno za účast v boji, který byl zahájen v roce 1939 a za prokázání vynikajícího činu v nebezpečí života nebo za obětování života.\n\nZřízeno bylo nařízením vlády republiky Československé ze dne 20. prosince 1940 č. 4/1941 Úř. věst. čsl. Po 2. světové válce byla platnost následně potvrzena vyhláškou ministra vnitra č. 41/1946 Sb., ze dne 26. ledna 1946 o platnosti nařízení vlády republiky Československé ze dne 20. prosince 1940, č. 4/1941 Úř. věst. čsl., se zřizuje Československý válečný kříž z r. 1939.\n\nZřízen byl \"Na památku boje za osvobození republiky Československé z nepřátelského obsazení\". Udělen mohl být československým občanům ve vlasti i příslušníkům československé armády v zahraničí i jednotkám této armády. Dále mohl být udělen příslušníkům spojeneckých armád i jednotkám těchto armád, které se zúčastnily boje zahájeného v roce 1939. Podmínkou bylo \"prokázání vynikajícího a úspěšného činu výkonného či velitelského, při němž byli vystaveni nebezpečí života nebo život obětovali\".\n\nVyznamenání uděloval prezident republiky, který k jeho udělení mohl zmocnit i ministra obrany či velitele vojska. Bylo udělován doživotně. V případě úmrtí nositele zůstává vyznamenání na památku rodině či pozůstalým, nesmí však být nošeno nikým, kdo jím nebyl vyznamenán. Součástí vyznamenání je diplom opravňující k nošení. In natura bylo uděleno pouze jednou, opakované udělení se označovalo bronzovými snítkami na stužce.\n\nStanovy řádu byly 18. ledna 1949 pozměněny a to vládním nařízením č. 30/1949 Sb., jímž se doplňují předpisy o některých vyznamenáních.\n\nJedná se o stejnoramenný kříž zakončený hroty se zkříženými meči mezi rameny. Na lícové straně se nachází státní znak, na rubové straně zemské znaky Čech, Slovenska, Moravy, Slezska a Podkarpatské Rusi. Uprostřed se nachází rozložený letopočet 1939. Stuha má úzké svislé červené, modré a bílé proužky. Na stužce se mohou nacházet bronzové snítky značící opakované udělení.\n\nVyznamenání existuje v několika variantách lišících se v drobnostech.\n\n"}
{"id": "400697", "url": "https://cs.wikipedia.org/wiki?curid=400697", "title": "Československý válečný kříž 1914–1918", "text": "Československý válečný kříž 1914–1918\n\nČeskoslovenský válečný kříž 1914–1918 je československé vojenské vyznamenání, které bylo udělováno jak vojákům československých revolučních vojsk, tak i praporům a korouhvím československých revolučních vojsk z první světové války a účastníkům bojů na Slovensku v letech 1918 až 1919.\n\nVyznamenání bylo zřízeno dekretem prozatímní Československé republiky v Paříži 7. listopadu 1918. Udělování bylo ukončeno 15. března 1939. Autorem výtvarného návrhu byl francouzský sochař Antoine Bourdelle.\n\nVyznamenání bylo udělované vojákům československých revolučních vojsk za osobní statečnost před nepřítelem a jiné záslužné bojové činy. Byl udělován i jednotkám československých revolučních vojsk z první světové války, jenž byly předmětem pochvalné zmínky v rozkaze.\n\nDále bylo vyznamenání udělované vojákům spojeneckých armád, kteří bojovali po boku československých vojsk. Výjimečně mohl být udělen i osobám, které přispěly vynikajícím způsobem k osvobození Československa v první světové válce a nepatřily do řad československých ani spojeneckých vojsk.\n\nV roce 1919 bylo vyznamenání udělované za bojové vystoupení na Slovensku.\n\nKříž je bronzový a skládá se ze čtyř vzájemně prolínajících se kruhů, na kterých jsou znaky Čech, Slovenska, Moravy a Slezska. Na rubové straně se na všech kruzích nacházejí lipové trojlístky a v jejich středu se vše překrývají plastické iniciály CS.\n\nStuha je červená se svislými bílými proužky. Na ní se mohou nacházet stylizované lipové lístky, lipové ratolesti či stříbrné nebo zlaté hvězdičky:\n\n\n"}
{"id": "400705", "url": "https://cs.wikipedia.org/wiki?curid=400705", "title": "I. ČLTK Praha (lední hokej)", "text": "I. ČLTK Praha (lední hokej)\n\nI. ČLTK Praha (celým názvem: I. Český lawn–tenisový klub Praha) byl český klub ledního hokeje, který sídlil v pražských Holešovicích. Založen byl v roce 1923. V sezóně 1940/41 se ČLTK stává mistrem Protektorátu, čímž vůbec poprvé sesadila LTC Prahu z pozice ligového šampióna. První poválečné roky se klub držel v elitní hokejové společnosti, ale od roku 1948 z klubu kvůli emigraci odešlo mnoho klíčových hráčů, což zapříčinilo pád do nižších soutěží. V socialistické éře ČLTK bojovalo pouze v nejnižších ligách a nebo v krajských soutěžích. V roce 1994 došlo k prodeji vybojované druholigové licence do týmu HK Kaučuk Kralupy. Do roku 1996 se pak tým ČLTK přihlašoval jako partnerský klub Kralup nad Vltavou. Zánik přišel v roce 1998 rozpadem celého klubu, většina hráčů poté odešla do konkurenčních Bohemians.\n\nSvé domácí zápasy odehrával na zimním stadionu Štvanice s kapacitou 8 000 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "400707", "url": "https://cs.wikipedia.org/wiki?curid=400707", "title": "Voxel", "text": "Voxel\n\nVoxel (složenina anglických slov \"volumetric\", česky objemový, a \"element\", neboli prvek) v počítačové grafice označuje částici objemu představující hodnotu v pravidelné mřížce třídimenzionálního (3D) prostoru. Jde vlastně o analogii k pixelu, který reprezentuje hodnotu v 2D mřížce. Voxely se používají nejčastěji při vizualizaci a analýze lékařských a vědeckých dat. Existují také objemové displeje, u kterých se udává rozlišení ve voxelech (např. 512×512×512 voxelů).\n\nPodobně jako u pixelů, neobsahují samotné voxely svoji polohu v 3D mřížce, ale data příslušející k jejich poloze. Poloha je dána souřadnicemi voxelu v datové struktuře (např. třírozměrném poli).\n\n"}
{"id": "400710", "url": "https://cs.wikipedia.org/wiki?curid=400710", "title": "Vnitřní makedonská revoluční organizace", "text": "Vnitřní makedonská revoluční organizace\n\nVnitřní makedonská revoluční organizace (VMRO, v cyrilici ВМРО) byla v 19. a 20. století nacionalistická revoluční politická organizace působící na území Bulharska a Makedonie. \n\nOrganizace několikrát změnila svůj název, pod zkratkou VMRO ale působila nejdelší období. Byla založena 5. listopadu 1893 pod názvem TMORO (tajná makedonsko-odrinská revoluční organizace) v domě soluňského knihovníka Ivana Hadži Nikolova. Připojili se k ní učitelé Damijan Gruev, Petǎr Pop Arsov, Anton Dimitrov, Christo Batandžev a lékař dr. Christo Tatarčev. Tito makedonsko-bulharští protiturečtí aktivisté odstře odsuzovali tehdejší moc Osmanské říše a považovali Makedonce za jednotný národ s nedělitelným územím. Její zakladatelé chtěli, aby se jednalo o organizaci revoluční, ryze makedonskou a tajnou, aby byla vyloučena možná spojitost s vládou tehdejšího Bulharska.\nVMRO nejprve bojovala proti nadvládě Turecka na územích, která byla osídlena převážně slovanským obyvatelstvem. Její jednotky (známé jako \"čety\" - podobně jako čety u Četniků) svedly ale také boje s prosrbskými a prořeckými silami. V roce 1903 anarchistické křídlo VMRO provedlo sérii bombových útoků, která měla upoutat západní mocnosti na neutěšený stav v Makedonii a situaci vyřešit. Osmanské bezpečnostní síly reagovaly protiúderem, ve kterém byl zabit tehdejší předseda organizace, Goce Delčev. To vedlo v srpnu 1903 k vypuknutí ilindenského povstání, jehož potlačení si vyžádalo mnoho životů. VMRO byla následně velmi oslabena a rozpadla se na několik frakcí. Jejich spolupráce byla možná teprve až v příhodnějším okamžiku, kterým byly balkánské války v první polovině druhé dekády 20. století. Tehdy bojovníci VMRO podpořili bulharskou armádu.\n\nPo roce 1913 působila v oblastech, které Bulharsko ztratilo ve prospěch Srbska a Řecka. VMRO se aktivně zapojila do teroristických akcí ve Vardarské Makedonii, která byla předmětem sporu mezi Bělehradem a Sofií. Nenávist VMRO k tehdejšímu režimu, který v zájmu jugoslávské jednoty považoval Makedonce za neuvědomělé Srby (případně jižní Srby), gradovala a projevovala se různými bojovými akcemi. Na přelomu dvacátých a třicátých let navázalo VMRO úzké vztahy s chorvatskými Ustašovci a fašistickou Itálií. Jednomu z členů organizace, Vladu Černozemskému, se dokonce podařilo v Marseille spáchat atentát na tehdejšího nepopulárního jugoslávského krále Alexandra I.. Organizace ale působila také v samotném Bulharsku. Tam její agenti v roce 1923 spáchali atentát na tehdejšího premiéra Aleksandra Stambolijského, který prosazoval ústupky v zahraniční politice s Jugoslávií a Řeckem, aby se mohl lépe soustředit na vnitřní problémy země.\n\nVMRO jednala o spolupráci také s komunisty, což podporoval silně Sovětský svaz (který doufal, že by se mu tím podařilo zvýšit svůj vliv na Balkáně) a zároveň to velmi provokovalo tehdejší jugoslávskou i bulharskou vládu. Na základě těchto jednání se VMRO vyslovila pro boj za balkánskou komunistickou federaci a svržení monarchistických režimů. Představitelé organizace (Todor Alexandrov a Alexandǎr Protogerov) to ale v bulharském tisku ostře odmítli. Zanedlouho poté byl první z nich za neznámých okolností zabit. Na začátku třicátých let byl jedním z nejsilnějších vůdců organizace Ivan Michajlov. Jeho frakce, tzv. \"michajlovisté\", byli v prudkém sporu s lidmi generála Protogerova a mezi oběma frakcemi zuřil ozbrojený boj, který se vykazoval vysokým počtem úkladných vražd. Tato „válka gangů“ pak byla ukončena až v polovině 30. let, po převratu skupiny „Zveno“ 19. května 1934, jejíž autoritativní vláda organizaci VMRO v Bulharsku rozpustila a zejména potlačila její, do té doby legální, politické složky. \"Protogerovisté\" se rozpustili sami a s bulharskou vládou spolupracovali, proti \"michajlovistům\" však muselo být vedeno policejní tažení. Ivan Michajlov, jenž byl odsouzen v nepřítomnosti k trestu smrti, uprchl do Turecka.\n\nObavy z aktivit VMRO v oblasti jižní Jugoslávie, tedy přesně Makedonie, donutily vládu v Bělehradě k provedení přísných bezpečnostních opatření. Hranice byla uzavřena, mezi oběma státy platila vízová povinnost. V pohraničním pásmu mezi oběma státy byly vybudovány strážní věže a ploty, ne nepodobné těm, které vznikly v časech železné opony. \n\nPo druhé světové válce někteří (Dimitar Vlahov, Panko Brašnarov, Pavel Šatev) z členů VMRO spolupracovali na budování tehdejší Makedonské svazové republiky, která byla integrální součástí jugoslávské federace. Dokonce vstoupili i do republikové vlády, avšak později byli nahrazeni komunisty, které dosadil Bělehrad, jenž se obával růstu probulharských sympatií ve sporném území, které bylo stále zdrojem napětí mezi Jugoslávií a jejím východním sousedem.\n\nV současné době je odkaz VMRO v Severní Makedonii stále velmi živý. Jedna z nejsilnějších politických stran v zemi, VMRO-DPMNE, má jméno původní organizace ve svém názvu. Staví se však za křesťansko-demokratické a proevropské hodnoty. VMRO ožila také i v Bulharsku; po roce 1989 bylo založeno nejprve kulturní hnutí VMRO-SMD, které se později zaregistrovalo jako politická strana. Ta však i nadále prosazuje jednotu Bulharů v tom smyslu, že označuje Makedonce za Bulhary v souladu se sanstefanským mírem a tehdejší bulharskou politikou.\n\n"}
{"id": "400715", "url": "https://cs.wikipedia.org/wiki?curid=400715", "title": "Svišťouni", "text": "Svišťouni\n\nSvišťouni (Apodiformes) jsou řád ptáků se srpovitými křídly. Tito ptáci patří mezi nejrychlejší a nejpohyblivější letce. Někteří z nich létají rychlostí až 220 km/h.\n\nJediným zástupcem řádu, který hnízdí v České republice, je rorýs obecný (\"Apus apus\"). Na území ČR výjimečně zalétá z jižní Evropy rorýs velký (\"Tachymarptis melba\").\n\nŘád svišťounů tvoří tři čeledi:\n\n\n\n"}
{"id": "400723", "url": "https://cs.wikipedia.org/wiki?curid=400723", "title": "Blanko", "text": "Blanko\n\nPřírodní rezervaci Blanko tvoří stejnojmenný lesní rybník, který se rozkládá na území o rozloze 11,7 ha pouhých 200 m od státní hranice s Rakouskem a současně 2 km jihozápadně od obce Nová Bystřice. Rezervace, která byla vyhlášena v roce 1998, leží ve výšce 596 – 599 m, ukrývá bohatou faunu a flóru a je obklopena jehličnatým lesem s příměsí břízy, olše a dubu. Na východním břehu rybníka se nachází menší slatinné rašeliniště, díky němuž má koupání v rybníce blahodárné účinky na pokožku a uleví také revmatickým kloubům. Rezervace sousedí také s nejlesnatějším regionem Rakouska, jehož vesnice jsou označovány za vzdušné lázně.\n\nBlanko je domovem ohrožených a chráněných druhů rostlin a živočichů. Mimo jiné zde naleznete orobinec úzkolistý, rákos obecný, ostřice, třtinu šedavou, bublinatku jižní, smldník bahenní či vrbu pětimužnou. Lokalitu obývá také 20 druhů vážek, vzácný druh podkorního brouka, rosnička zelená či blatnice skvrnitá atd. V okolí hnízdí chřástal, moták pochop, čírka modrá a bekasina otavní.\n\nPo rezervaci byl pojmenován i lesní penzion Blanko, který se nachází na severozápadním břehu rybníka v prostorách bývalé celnice.\n\nOkolo rezervace vede běžkařská trasa.\n"}
{"id": "400727", "url": "https://cs.wikipedia.org/wiki?curid=400727", "title": "Struma (medicína)", "text": "Struma (medicína)\n\nStruma nebo difuzní struma (lidově \"vole\") je onemocnění štítné žlázy.\n\nOnemocnění se projevuje hypertrofií, tj. nenádorovým zvětšením štítné žlázy. Potíže jsou jak místní (obtížné polykání, v extrémních případech i potíže s dýcháním), tak celkové (buď hyperthyreóza = nadbytek hormonu štítné žlázy – thyroxinu nebo hypothyreóza = jeho nedostatek); nezanedbatelné jsou i estetické defekty – až znetvořující zduření oblasti krku, vypoulené oči, hubnutí.\n\nPříčin jak zevních, tak vnitřních vzniku strumy může být celá řada. V minulosti hlavním faktorem vedoucím ke vzniku strumy byl nedostatek jódu, proto toto onemocnění bylo výrazně častější ve vnitrozemských oblastech oproti oblastem přímořským, kde potřeba jódu byla saturována díky jídelníčku bohatému na mořské ryby; tuto příčinu se podařilo odstranit obohacováním potravinářské soli jódem. \n\nO terapii rozhoduje endokrinolog dle diagnózy. Při selhání konzervativních metod přichází ke zvážení totální či částečné strumektomie (odoperování strumy).\n\n"}
{"id": "400728", "url": "https://cs.wikipedia.org/wiki?curid=400728", "title": "Strýček Sam", "text": "Strýček Sam\n\nStrýček Sam ( ) je národním zosobněním Spojených států amerických, někdy konkrétněji i přímo americké vlády. \"Strýček Sam\" je často líčen jako vážný starší bílý muž s bílými vlasy a vousy, oblečený v oděvním designu připomínající prvky vlajky USA (typický cylindr s červenobílými pruhy, bílé hvězdy na modrém pásu a červenobílé pruhované kalhoty).\n\nPrvní užití termínu pochází z britsko-americké války v roce 1812 a první ztvárnění z roku 1852. Ve skutečnosti je postava založena na reálné osobě, obchodníku Samuelu Wilsonovi z městečka Troy ze státu New York. Tento obchodník se zasloužil o poskytování hovězího masa v barelech během britsko-americké války. Tyto barely byly význačně označeny \"U.S.\", jakožto \"United States\" (\"Spojené státy\"), avšak jako vtip se tato písmena vysvětlovala jako zkratka slov \"Uncle Sam\" (\"Strýček Sam\"). Později se takto začala označovat samotná federální vláda.\n\nSamuel Wilson ovšem nevypadal jako dnešní postava z plakátů.\n\n"}
{"id": "400733", "url": "https://cs.wikipedia.org/wiki?curid=400733", "title": "Gebhárecký rybník", "text": "Gebhárecký rybník\n\nPřírodní památka Gebhárecký rybník je přírodní památka a současně stejnojmenný rybník severně od místní části obce Skalka západně od obce Staré Město pod Landštejnem. Rozkládá se uprostřed lesa na 19,03 ha. Důvodem ochrany je oligomezotrofní rybník s typickou vegetací a okolní luční rašeliniště. Vodu odvádí Podleský potok, přítok Pstruhovce.\n"}
{"id": "400734", "url": "https://cs.wikipedia.org/wiki?curid=400734", "title": "Kijoši Kaneda", "text": "Kijoši Kaneda\n\nKijoši Kaneda (: 金田清之, \"Kaneda Kijoši\"; ? – 6. července 1943) byl důstojníkem japonského císařského námořnictva na začátku druhé světové války. Dosáhl hodnosti fregatního kapitána (中佐 \"čúsa\"). Postupně velel torpédoborcům \"Šigure\", \"Hajašio\" a \"Niizuki\".\n\nNa \"Hajašio\" strávil začátek války od podpory invaze v Legaspi až k bojům o Guadalcanal. Přežil potopení \"Hajašio\" a od 20. února 1943 dohlížel v Nagasaki na dokončovací práce na \"Niizuki\". Po zařazení \"Niizuki\" do služby se 31. března 1943 stal jeho kapitánem. Zahynul spolu s většinou jeho posádky, když byl \"Niizuki\" krátce po půlnoci na 6. července 1943 rozstřílen a potopen americkými lehkými křižníky v bitvě v zálivu Kula.\n\n"}
{"id": "400743", "url": "https://cs.wikipedia.org/wiki?curid=400743", "title": "Katastrofy a neštěstí 1962", "text": "Katastrofy a neštěstí 1962\n\n"}
{"id": "400745", "url": "https://cs.wikipedia.org/wiki?curid=400745", "title": "Habry", "text": "Habry\n\nHabry () jsou město v okrese Havlíčkův Brod v Kraji Vysočina. Leží na silnici I/38 z Čáslavi do Havlíčkova Brodu v mělkém údolí říčky Sázavky. Žije zde obyvatel. Dominantou města je rozlehlý Haberský rybník.\n\nHabry byly prastarou tržní osadou, ležící na zemské stezce, která vedla od Prahy na Německý Brod a dále na Moravu. Je rozložena na obou březích Malé Sázavky v Hornosázavské pahorkatině. První písemná zmínka o osadě Habry je již v Kosmově kronice z roku 1101, kdy přes Habry táhl kníže Oldřich se svým vojskem. Z úzké cesty, zvané Haberská stezka, která kdysi vedla pohraničním hvozdem, vytvořily věky širokou obchodní cestu. Jako přirozené centrum obchodníků z širokého okolí byly za vlády Karla IV. v roce 1351 povýšeny na městys s tržním právem a právem užívati vlastního znaku: v červeném štítě starožitný stříbrný klíč, který křižuje běloskvoucí meč se zlatým držadlem. Během stíhání vojska krále Zikmunda od Kutné Hory k Německému, dnes Havlíčkovu Brodu, spojené husitské vojsko Jana Žižky 8. ledna 1422 u Habrů uštědřilo části jeho sil porážku, po níž Havlíčkův Brod oblehlo.\n\nPo roce 1850 se staly sídlem okresního soudu a centrem samosprávního okresu haberského a součástí politického okresu čáslavského. Podle statistických údajů měly Habry v roce 1850 celkem 2.136 obyvatel, avšak za sto let na to počet obyvatel v roce 1950 činil pouze 1.149. V roce 1909 byl městys Habry povýšen na město. Po první světové válce byl zrušen berní a uschovací úřad a po realizaci Košického programu došlo ke zrušení soudního okresu a soudu. Habry přišly o status města, stavební úřad i o matriku. V roce 1992 byl usnesením ČNR status města navrácen a později i matrika a stavební úřad. Od 1. července 1985 do 23. listopadu 1990 pod Habry patřil jako místní část Bačkov.\n\n\n\n\n\n\"1856\" – Jan Jeli Engelberth,\n\"1864\" – Jan Jelínek,\n\"1866\" – Václav Reiter,\n\"1886\" – Vincenc Šturma,\n\"1894\" – František Pokorný ml.,\n\"1904\" – Antonín Kreuzmann,\n\"1911\" – PhMr. Gustav Bretter,\n\"1918\" – MUDr. Alois Lochner,\n\"1919\" – PhMr. Gustav Bretter,\n\"1923\" – Karel Malina,\n\"1927\" – Josef Geier,\n\"1931\" – Josef Němec,\n\"1938\" – Karel Malina,\n\"1940\" – P. Julius Mládek,\n\"1942\" – JUDr. Jaroslav Adámek,\n\"1945\" – Jiří Komárek,\n\"1945\" – JUDr. Cyril Juda,\n\"1945\" – Miloslav Marek,\n\"1947\" – Miloslav Konvalina,\n\"1948\" – Jan Friml,\n\"1953\" – František Frýdl,\n\"1955\" – Jaroslav Holík,\n\"1958\" – František Rynda,\n\"1961\" – Jan Friml,\n\"1966\" – František Víšek,\n\"1981\" – Karel Holý,\n\"1990\" – Jiří Rainiš,\n\"2014\" – Luděk Kovařík.\n\n\n"}
{"id": "400748", "url": "https://cs.wikipedia.org/wiki?curid=400748", "title": "Karel Smetana (1930)", "text": "Karel Smetana (1930)\n\nProf. MUDr. Karel Smetana, DrSc. (* 28. října 1930, Praha) je český lékař, specializující se v oboru histologie, konkrétně pak v cytologii.\n\n\nVěnuje se struktuře a funkci jadérka. Vědeckou činnost uskutečňoval také v BMC Houston. Je autorem a spoluautorem více než 300 vědeckých článků, 6 monografických kapitol ve vědeckých monografiích v mezinárodních edicích, 6 kapitol v učebnicích biomedicíny. Spolu s profesorem H. Bushem napsal monografii \"The Nucleolus\".\n\n\nByl či je členem redakčních rad časopisů Folia haematol., Hematol. Rev. Commun., Int. J. Tissue Res. a Hematology, J. Appl. Biomed. Byl předsedou řady vědeckých konferencí. Je nositelem četných domácích i zahraničních ocenění. Byl oblíbeným a zvaným řečníkem na konferencích věnovaných buněčné biologii a hematologii.\n\nJeho syn profesor MUDr. Karel Smetana, ml. DrSc, je přednostou Anatomického ústavu 1. lékařské fakulty Univerzity Karlovy a laureátem Národní ceny Česká hlava za rok 2002.\n"}
{"id": "400759", "url": "https://cs.wikipedia.org/wiki?curid=400759", "title": "Slovenský národní tým ledního hokeje do 20 let", "text": "Slovenský národní tým ledního hokeje do 20 let\n\nHK Orange 20 (dříve HK VSR SR 20 - \"Hokejový klub výcvikového strediska reprezentácie slovenskej republiky 20\") je slovenský hokejový klub, hrající ve slovenské hokejové extralize. Klub byl založen v roce 2007 z iniciativy Slovenského svazu ledního hokeje, který tím reagoval na neúspěšné mistrovství světa juniorů.\n\nTým se nezúčastní zápasů po celou sezónu. Odehrává pouze zápasy, které jsou naplánovány na pátek a neděli. Také vynechává poslední kola před zimní přestávkou, kdy se organizuje mistrovství juniorů.\n\n"}
{"id": "400766", "url": "https://cs.wikipedia.org/wiki?curid=400766", "title": "Olympia (rozcestník)", "text": "Olympia (rozcestník)\n\nSlovo Olympia má více významů:\n\n\n\n"}
{"id": "400767", "url": "https://cs.wikipedia.org/wiki?curid=400767", "title": "BMW Sauber F1.09", "text": "BMW Sauber F1.09\n\nBMW Sauber F1.09 je 4. vozem formule 1 týmu BMW Sauber, který se účastnil mistrovství světa v roce 2009. Monopost byl představen 20. ledna ve Valencii.\n\nBMW Sauber začal pracovat na F1.09 v únoru 2008. Aerodynamické tvary vozu jim stejně jako všem ostatním týmům určovala pravidla. Přední přítlačné křídlo tvoří tři díly a je stejně široké jako celý vůz. Nos je vyšší a širší. Na čisté karoserii vozu jsou vyšší bočnice v přední části. Na zádi vozu upoutá vysoké a úzké přítlačné křídlo. Systém KERS si tým vyrobil sám.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "400769", "url": "https://cs.wikipedia.org/wiki?curid=400769", "title": "Teplárenský provoz Červený mlýn", "text": "Teplárenský provoz Červený mlýn\n\nTeplárenský provoz Červený mlýn je moderní paroplynový zdroj s kombinovanou výrobou elektřiny a tepla. Nachází se v brněnské městské části Brno-Královo Pole v těsné blízkosti nákupního centra Královo Pole.\n\nSoučasný provoz byl vystavěn jako náhrada původního uhelné zdroje s rokem uvedení do provozu 1999. Provozován je společností Teplárny Brno, a.s. Nyní se zde nachází spalinový kotel, jenž je připojen k protitlaké parní turbíně o výkonu 24 MWformula_1 a k tepelným výměníkům, a spalovací turbína o výkonu 71 MWformula_1. V provozu byly před modernizací vystavěny i dva plynové horkovodní kotle o jmenovitém výkonu 27 MWformula_3 pro pokrytí dodávky během výstavby.\n\nSpalovací turbína Siemens je vybavena dodatečnou hlukovou izolací pro snížení hlukové zátěže do okolí. Momentálně je provoz certifikován pro provádění podpůrných služeb elektrizační soustavě - sekundární a terciární regulaci a dispečerské 30 minutové záloze, za což dostává společnost finanční odměny, které jsou následně použity ke snížení cen tepla. Z důvodu provozu podpůrných služeb soustavy byl vystavěn druhý (tzv. by-passový) komín přímo pro turbínu pro případ, kdy spalinový kotel je mimo provoz (např. mimo topnou sezonu). V případě ostrovního provozu turbína nastartuje za pomoci průtočné elektrárny Brněnské přehrady.\n\nSpalovat je v turbíně možné vedle zemního plynu po drobných úpravách i extralehký topný olej (eLTO), jelikož do objektu vedou koleje. Bylo by však třeba přebudovat zásobníky v objektu, což se při nynějších cenách eLTO blízkých zemnímu plynu nevyplatí. Vzhledem k současné situaci s dodávkami plynu se to ale vedení společnosti v budoucnu možná rozhodne změnit.\n\nV objektu budovy, kde se nachází spalinový kotel, zaměstnanci provozu pěstují tropické rostliny, mj. i banánovník, které nese malé banány.\n\nV rámci stavby Královopolského tunelu bylo také nutno (na náklady investora stavby) přeložit kabely vysokého napětí, spojující transformátory v provozu s rozvodnou stanicí společnosti E.ON v Medlánkách, do větší hloubky, neboť se nacházely přibližně 0,5 m pod povrchem jedné z frekventovaných vozovek dotčených stavbou.\n\nZajímavé je i vedení potrubí zemního plynu v objektu - to je z větší části uloženo pod povrchem země, kde vede kolem objektu. V jednom místě vystupuje potrubí na povrch, nachází se zde totiž vývod horkovodů. Vyvedení plynového potrubí se jevilo jako levnější varianta oproti přeložení horkovodů, nacházejících se v betonových šachtách.\n\n"}
{"id": "400781", "url": "https://cs.wikipedia.org/wiki?curid=400781", "title": "Lobkowicz (pivo)", "text": "Lobkowicz (pivo)\n\nPivo Lobkowicz Premium je prémiový ležák, který se vyrábí od podzimu roku 2009. Stupňovitost tohoto piva je 12,2 % a obsah alkoholu 4,7 % obj. Pivo Lobkowicz Premium se vaří v Pivovaru Protivín patřícího do skupiny Pivovary Lobkowicz Group z žateckého chmele, české odrůdy ječmene Bojos a z vody pocházející z podzemního jihočeského jezera. Etikety na láhvích piva Lobkowicz Premium nesou erb starého šlechtického rodu Lobkowiczů.\n\nStarší druhy piva Lobkowicz se vyráběly v Lobkowiczkém pivovaru ve Vysokém Chlumci, jehož dnešní název je Pivovar Vysoký Chlumec, a. s. – v současné době se zde vaří pivo značky Lobkowicz pouze pro německý trh.\n\nMajoritní podíl výši 79,4 % koupila společnost spoluvlastněná CEFC. Ta je největší soukromou společností v Šanghaji a řadí se k šesti největším žralokům v Číně. Působí především v oblasti financí, energetiky a průmyslu. Celková hodnota transakce do pivovarnictví činí 1,9 miliardy korun.\n\n\n\n"}
{"id": "400791", "url": "https://cs.wikipedia.org/wiki?curid=400791", "title": "Katedrála svatého Petra (Beauvais)", "text": "Katedrála svatého Petra (Beauvais)\n\nKatedrála sv. Petra v Beauvais, (\"fr.\" \"Cathédrale Saint-Pierre de Beauvais\") je nedokončená katedrála ve městě Beauvais v departementu Oise, zaklenutá nejvyšší gotickou klenbou na světě.\n\nPočátky kostela se datují do 10. století. Po požáru roku 1225 začala v následujícím roce výstavba nové katedrály. Město v té době patřilo k nejbohatším francouzským městům a místní katedrála měla být jednou z nejvelkolepějších staveb své doby. Kolem poloviny 13. století došlo během stavebních prací ke změně plánů, stavba chóru byla završena extrémně protaženými okny a klenbou v rekordní výšce přes 48 metrů. Chór byl dokončen v roce 1272, již v roce 1284 se zřítil. Důvodem zřícení nebyla výška stavby, ale chyby v opěrném systému. Při opravě byl zdvojen počet pilířů a tím opěrný systém posílen (přesto není katedrála dodnes zcela v pořádku a jsou nutná nákladná podpůrná opatření).\n\nPo opravě stavba pokračovala budováním příčné lodi s bohatým pozdně gotickým jižním průčelím a následně mohutnou věží nad křížením. To se ukázalo být chybou, protože se věž krátce po dokončení v roce 1573 zřítila a poničila katedrálu. Klenba byla podruhé opravena v roce 1575, k úplné dostavbě však již nedošlo.\n\nKatedrála byla budována současně s katedrálou v Amiens, takže je dnes obtížné určit, která z nich je vzorem pro druhou; další inspirací byla stavba katedrály svatého Štěpána v Bourges.\n\nKatedrála nemá věže a tvoří ji pětilodní chór s věncem sedmi kaplí a bohatě zdobená příční loď. Výška stavby je 67,2 m, délka 72,5 m, z toho 47 m tvoří chór a příční loď měří 58,6 m. Výška klenby dosahuje 48,5 m a je nejvyšší gotickou klenbou vůbec. Chór zvenčí podpírají - vedle obvyklých podpěr - ještě velmi štíhlé opěráky, navzájem svázané železnými tyčemi. Statiku budovy ohrožuje chybějící loď. V současné době (2010) se stavba opravuje a je uvnitř zajištěna provizorními dřevěnými vzpěrami. V několika kaplích jsou dochované vitráže ze 14.,15. a 16. století, při jižní stěně blízko vchodu jsou středověké hodiny a vedle nich bohatý astronomický orloj z roku 1866.\n\n"}
{"id": "400796", "url": "https://cs.wikipedia.org/wiki?curid=400796", "title": "Neil Patrick Harris", "text": "Neil Patrick Harris\n\nNeil Patrick Harris (* 15. června 1973 Albuquerque, Nové Mexiko) je americký herec, zpěvák a režisér.\n\nK významným rolím v jeho kariéře patří úloha v seriálu \"Doogie Howser, M.D.\" (1989–1993) a role sukničkáře Barneyho Stinsona v seriálu \"Jak jsem poznal vaši matku\" (2005–2014). Hrál sám sebe ve filmové sérii \"Zahulíme, uvidíme\" (2004), \"Zahulíme, uvidíme 2\" (2008) a \"Zahulíme, uvidíme 3\" (2011) a také si zahrál titulní roli v internetové muzikálové minisérii \"Dr. Horrible's Sing-Along Blog\" Josse Whedona (2008).\n\nNarodil se v Albuquerque v Novém Mexiku, vyrůstal ve městě Ruidoso (také v Novém Mexiku). Jeho rodiče, Sheila a Ron, byli oba právníci, kteří vlastnili restauraci, k jeho budoucímu povolání nikterak neměli velký vztah. Má staršího bratra Briana, díky kterému ve čtvrté třídě začal hrát divadlo - jako Toto se objevil ve školní hře \"Čaroděj ze země Oz\". Střední školu si sám vybral, šlo o La Cueva High School v Albuquerque, ve které se aktivně účastnil školních her a muzikálů. Školu úspěšně ukončil s vyznamenáním roku 1991.\n\nSvoji kariéru zahájil už jako dětský herec, kterého objevil autor divadelních her Mark Medoff ve hře \"Drama Camp\" v Las Cruces. Medoff ho roku 1988 obsadil do filmu \"Claras's Heart\", dramatu s Whoopi Goldberg napsaném podle stejnojmenného románu Josepha Olshana, za které získal nominaci na Zlatý glóbus. V témže roce zazářil v dětském fantasy filmu \"Purple People Eater\". Následující rok získal hlavní roli v seriálu \"Doogie Howser, M.D.\" (1989), za kterou opět získal nominaci na Zlatý glóbus. Poté, co Doogie Howser, M.D. v roce 1993 po čtyřech sériích skončil, hrál mnoho rolí v televizních pořadech a v roce 1995 měl poprvé možnost účinkovat v šokujícím filmu \"Animal Room\", který se však příliš neujal. Od té doby jeho filmová kariéra zahrnovala pouze vedlejší role ve snímcích \"Hvězdná pěchota\" (1997), \"Příští správná věc\" (2000) a \" Bratrstvo černé pracky\" (2002). Ve filmové sérii \"Harold & Kumar\" (\"Zahulíme, uvidíme\" [2004], \"Zahulíme, uvidíme 2\" [2008] a \"Zahulíme, uvidíme 3\" [2011]) hrál drogově poblázněnou verzi sebe sama.\n\nV letech 1999–2000 hrál s Tony Shalhoubem v sitcomu \"Stark Raving Mad\", který měl 22 epizod. Také se ujal hlavních nebo vedlejších rolí v několika televizních filmech: \"\" (1994), \"Moje Antonie\" (1995), \"A Christmas Wish\" (1998), \"Johanka z Arku\" (1999), \"Svatební šaty\" (2001) a \"The Christmas Blessing\" (2005).\n\nNa Broadwayi ztvárnil hudební i dramatické role. V roce 2001 se představil jako Tobias Ragg v muzikálu \"Sweeney Todd\". Roku 2002 se objevil na Broadwayi po boku Anne Heche ve hře \"Proof\". O rok později přijal roli Emcee ve hře \"Cabaret\", kde hrál spolu s Deborah Gibsonovou a Tomem Bosleyem. V roce 2004 si zahrál dvojroli Baladeera a Leeho H. Oswalda na Broadwayi v kontroverzním muzikálu \"Assassins\" skladatele Stephena Sondheima.\n\nV letech 2005–2014 hrál v televizním sitkomu \"Jak jsem poznal vaši matku\" postavu Barneyho Stinsona, nenapravitelného, bohatého a zásadového sukničkáře. Tato role Stinsona mu zajistila v letech 2007–2010 nominace na cenu Emmy za nejlepšího mužského herce ve vedlejší roli v komediálních seriálech.\n\nRoku 2007 pracoval s Mike Nelsonem v audioprodukci pro RiffTrax. V roce 2008 hrál v internetové muzikálové minisérii \"Dr. Horrible's Sing-Along Blog\" hlavní postavu Dr. Horribla.\n\nDne 26. dubna 2009 obdržel cenu na sedmém ročníku TV Land Awards. Od 15. září 2011 má svou hvězdu na Hollywoodském chodníku slávy.\n\nHarrise si opakovaně vybírají pořadatelé významných společenských událostí jako moderátora. V letech 2009 a 2013 uváděl předávání cen Emmy, čtyřikrát předávání cen Tony (za což byl také čtyřikrát odměněn cenou Emmy) a v roce 2015 moderoval také slavnostní večer cen Akademie.\n\nV roce 2006, poté, co se na internetu objevila zpráva o jeho romantickém vztahu s hercem Davidem Burtkou, vystoupil v magazínu \"People\" s veřejným coming-outem. Je otevřený gay, a to jak v osobním životě, tak i v divadelní společnosti, ale jak uvedl: \"„Veřejnost byla ke mně vždy laskavá a až do nedávna jsem byl schopný žít pěkný normální život. Teď se zdá, že vzrostl zájem o můj osobní život a vztahy. Takže spíše než ignorovat ty, kteří zveřejňují jejich názory, aniž by ve skutečnosti se mnou někdy mluvili, se snažím vesele rozptylovat jakékoliv špatné názory a jsem docela hrdý na to, že jsem gay, žijící svůj život naplno a cítím se velmi šťastně, když mohu pracovat s báječnými lidmi v práci, kterou miluji.“\"\n\nHarris a Burtka se spolu poprvé veřejně objevili jako pár na předávání cen Emmy v září 2007. Jsou spolu od roku 2004. Harris označil Burtku za \"„svoji lepší půlku“\" a \"„úžasného kuchaře“\". Společně také vychovávají své dvě děti, dvojčata – syna Gideona Scotta a dceru Harper Grace, které jim roku 2010 porodila náhradní matka. Roku 2011, po přijetí zákona umožňujícího stejnopohlavní manželství v New Yorku, ohlásil pár chystanou svatbu. Dne 6. září 2014 uzavřeli sňatek s obřadem v Itálii, v úzkém kruhu přátel a rodiny.\n\nNeil Patrick Harris je fanouškem magie, stejně jako jeho postava v seriálu \"Jak jsem poznal vaši matku\". Působil jako předseda správní rady hollywodského klubu kouzelníků Magic Castle. V roce 2006 vyhrál také cenu Tannen's Magic Louis Award a 11. října 2008 se zúčastnil World Magic Awards.\n\nKontakt s fanoušky udržuje pomocí sociální sítě Twitter.\n\n\n"}
{"id": "400798", "url": "https://cs.wikipedia.org/wiki?curid=400798", "title": "Opel Frontera", "text": "Opel Frontera\n\nOpel Frontera byl terénním automobilem německé automobilky Opel. Na trh přišla v roce 1991, jako pětidveřový off-road. Jejím základem byl vůz Isuzu Rodeo. O rok později se objevila i třídveřová varianta Sport. Od roku 1998 byla prodávána druhá generace.\n\nKonstrukce je klasická, na rámovém podvozku je osazena karoserie. Přesto vůz nebyl původně do terénu určen a provoz v něm mu nesvědčí. Až do roku 1995 byl v nabídce jen jeden turbodieselový motor. Ostatní vznětové jednotky pocházejí od Isuzu. Od roku 1995 byl v nabídce další turbodiesel o objemu 2,8 l, ale ten byl už o rok později nahrazen jednotkou 2,5l od VM Motori z vozu Alfa Romeo 164 a Jeep Grand Cherokee. Nabídka benzínových motorů také nebyla bohatá. Do roku 1995 používala Frontera k odpružení listová pera, po modernizaci pak vinuté pružiny. Vůz měl řaditelný pohon všech kol. \n\n\n\n\n"}
{"id": "400801", "url": "https://cs.wikipedia.org/wiki?curid=400801", "title": "Christogram", "text": "Christogram\n\nChristogram nebo také chrismon (z lat. \"Christi monogramma – Kristův monogram\") je vyjádření jména Ježíše Krista zkratkou, která často tvoří samostatný symbol. Zkratka může být tvořena dvěma nebo i více písmeny, často kaligraficky upravenými. Christogramy byly užívány už prvotními křesťany a tvoří velkou část křesťanské symboliky. Dnes je můžeme nalézt v křesťanských kostelech spíše jako dekorativní symboly.\n\nIHS či JHS (iota-éta-sigma) je zkratka (v tomto případě první tři písmena) řecké podoby jména \"Jěžíš - ΙΗΣΟΥΣ (IHSOYS)\". Později se v latině tato zkratka začala vykládat i jako první písmena latinské fráze \"\"Iesus Hominum Salvator\" (Ježíš spasitel lidí)\". Existuje zde také spojení s příběhem o vidění císaře Konstantina Velikého před bitvou u Milvijského mostu (312), ve kterém spatřil na nebi znamení XP a nápis \"\"In hoc signo vinces\" (\"V tomto znamení zvítězíš\").\" Ve středověku byl tento symbol spojen s eucharistií a slavením svátku Božího těla (ustanovení v roce 1264). Začíná se tedy objevovat na kruhové hostii, často doplněna křížem či třemi hřeby Kristova ukřižování. Symbol později převzalo jako svůj znak Tovaryšstvo Ježíšovo (jezuité). JHS se v lidové mluvě vykládá také jako \"Ježíš hříšných spasitel\".\n\nICXC je zkratka řecké podoby jména \"Ježíš Kristus - ΙΗΣΟΥΣ ΧΡΙΣΤΟΣ\", přičemž řecké písmeno sigma (Σ) v rukopisné podobě někdy dostávalo tvar písmene C – tedy: \"\"ΙΗϹΟΥϹ ΧΡΙϹΤΟϹ\".\" Používá se také ve frázi \"\"ICXC NIKA\" (Ježíš Kristus, dobyvatel\" či \"vykupitel\"). V křesťanském umění bývá tato zkratka nejčastěji vyobrazena na tzv. Pantokratoru – ikonografickém zobrazení Ježíše Krista, coby \"vládce všeho\" (řecky \"Pantokrator\"), který má nad sebou zkratku IC XC. Zobrazení se používá zejm. ve východní pravoslavné církvi.\n\nMonogram XP (chí-ró) je jeden z nejznámějších christogramů. Podle historika Lactantia měl císař Konstantin Veliký v noci před bitvou u Milvijského mostu (312) sen, v němž viděl na nebi znamení XP a nápis \"\"In hoc signo vinces\"\" (řecky \"\"En toúto níka\" - \"V tomto zvítěz\"\", či \"\"V tomto znamení zvítězíš\"\"). Ráno nařídil vojákům, aby si namalovali toto znamení na štíty a skutečně zvítězil. Později jej nechal připevnit i na vojenské standarty (Labarum). Samotný monogram XP je složen ze dvou řeckých písmen X (chí) a P (ró), tedy prvních dvou písmen řeckého překladu jména \"Kristus - Christos (ΧΡΙΣΤΟΣ)\". Tento symbol používali už první křesťané. Dnes slouží jako dekorativní symbol.\n\nMonogram IX (iota-chí) je zkratkou řecké podoby jména \"Ježíš Kristus - ΙΗΣΟΥΣ ΧΡΙΣΤΟΣ\". Patří ke starším podobám christogramů. Poprvé byl nalezen na křesťanských pohřebištích v Palestině.\n\nMonogram IH (iota-éta) je zkratkou řecké podoby jména \"Ježíš - ΙΗΣΟΥΣ\". Stejně jako christogram IX patří i tento mezi nejstarší podoby christogramů.\n\nStaurogram nebo také monogramatický kříž je monogramem svatého Kříže nebo kříže obecně (z řec. výrazu pro \"kříž - STAUROS\"). Symbol se skládá ze dvou řeckých písmen T (tau) a P (ró). Církevní učitel Efrém Syrský vyložil symbol takto: Τ odkazuje na kříž a Ρ odkazuje k řeckému slovu \"ΒΟΉΘΙΑ - pomoc\", které má stejnou číselnou hodnotu, jako Ρ (ró), tedy 100. Z této skutečnosti se začala tvořit myšlenka, že \"kříž zachraňuje\". Podle biblické prorocké knihy Ezechiel byli písmenem T (tau) označeni spravedliví, kteří přežijí zkázu Jeruzaléma (). Staurogram se také vyskytoval v nejstarších ručně psaných manuskriptech Nového zákona, kde zastupoval řecký výraz pro kříž.\n"}
{"id": "400802", "url": "https://cs.wikipedia.org/wiki?curid=400802", "title": "Kosmodrom Kapustin Jar", "text": "Kosmodrom Kapustin Jar\n\nKosmodrom Kapustin Jar ( Капустин Яр), dříve nazýván také \"Stáncija Volgograd\", je základna určená mj. pro starty raket, sond a družic, vybudovaná v Sovětském svazu po II. světové válce. Má přidělenou zkratku KJ.\n\nOficiální název byl zprvu Ústřední vědecko-výzkumný polygon Ministerstva ozbrojených sil SSSR ( Центральный научно-испытательный полигон Министерства воопуженых сил СССР), později 4. státní ústřední polygon (4. GCP, 4-й Государственный центральный полигон (4-ГЦП)), v současnosti 4. státní zkušební polygon MO RF ( 4-й Государственный межвидовый испытательнй полигон МО РФ).\n\nZákladna byla postavena zhruba 150 km na jihovýchod od města Volgograd. Střelecký sektor (plocha dopadu zbytků raket a těles) je orientován směrem k Aralskému jezeru, tedy na východ. Jedná se o základnu malou, celý komplex je umístěn na ploše 96x65 km blízko městečka Kapustin Jar.\n\nO založení raketové střelnice bylo rozhodnuto 13. května 1946. Stalin rozhodl, že ukořistěné německé rakety nelze zkoušet v Německu, proto bylo nutné postavit základnu novou v Rusku. Skupina generálmajora Vasilije Ivanoviče Voznjuka provedla výběr vhodných míst, ve finále zůstaly dvě alternativy - Kapustin Jar v Astrachaňské oblasti a stanice Naurskaja Grozněnské oblasti.\nVojáci považovali z hlediska dopravy, financí i nároků na přesidlování obyvatelstva ze střeleckého sektoru za výhodnější Naurskou. Přesto byl rozhodnutím vlády a ÚV z 3. června 1947 vybrán Kapustin Jar, generál Vozňjuk se stal prvním náčelníkem polygonu.\n\nVýstavba začala 20. srpna 1947 a už 18. října odstartovala první balistická raketa v Sovětském svazu, šlo o německou V-2. Testovány byly rakety R-1 (poprvé úspěšně 17. září 1948), R-2, R-5, R-12, R-14 a mnoho dalších. Na základnu často dojížděli ruští konstruktéři raket, mj. i Sergej Koroljov a Valentin Gluško, kteří měli svou vývojovou kancelář v Podlipkách - Kaliningradu (dnes město Koroljov). Od roku 1947 startovaly z Kapustin Jaru i rakety geofyzikální (první byla V-2 vybavená vědeckými přístroji) a meteorologické.\nDo založení kosmodromu Bajkonur byl Kapustin Jar jediným místem zkoušek balistických raket v SSSR. Když se Koroljov rozhodl pro stavbu mezikontinentální vícestupňové rakety R-7, bylo nutné hledat a vybudovat základnu větší. Proto byl vybudován v roce 1955 odlehlý kosmodrom Bajkonur. Kapustin Jar však zůstal v provozu.\n\nPrvní úspěšný start kosmického nosiče proběhl 16. března 1962 (po neúspěšných pokusech 21. října a 21. prosince 1961), raketa Kosmos-2 tehdy vynesla družici Kosmos 1. Kosmodrom byl používán pro starty menších vědeckých družic programů Kosmos, od roku 1969 Interkosmos i zahraničních (indické Ariabhata a Bhaskara, francouzská Signe 3). Družice byly vynášeny raketami Kosmos-2, -2M a -3M. V 80. letech zde probíhaly rovněž zkoušky modelů raketoplánu BOR. Celkem do konce roku 2008 z kosmodromu odstartovalo 101 kosmických nosičů, z toho 85 úspěšně.\n\nSnížení počtu vypouštěných malých družic a takřka úplné přerušení zkoušek raket středního doletu po podepsání odzbrojovacích dohod 80. let vedly k uzavření a zakonzervování kosmodromu roku 1988.\n\nPo desetileté pauze byl roku 1998 obnoven provoz kosmodromu. 28. dubna 1999 po dlouhé době vynesla raketa Kosmos-3M družice ABRIXAS a MegSat-0. Téhož roku byly do Kapustin Jaru přemístěny útvary z raketových střelnic z Emby a Sary-Šaganu. Na další kosmický start Kapustin Jar čekal do 19. června 2008 kdy raketa Kosmos-3M vynesla sérii šesti telekomunikačních družic Orbcomm.\n\nDne 28. prosince 2013 byla ze základny vystřelena v rámci testování starší mezikontinentální balistická raketa Topol (SS-25), dopadla do stanoveného cíle.\n\n"}
{"id": "400804", "url": "https://cs.wikipedia.org/wiki?curid=400804", "title": "The Sims 3", "text": "The Sims 3\n\nThe Sims 3 je počítačová hra z roku 2009 vytvořená Studiem The Sims a produkovaná společností Electronic Arts. Jedná se o pokračování slavné hry The Sims 2. Je dostupná pro PC, PlayStation 3, Xbox 360, Nintendo DS, Nintendo 3DS, Nintendo Wii a mobilní telefony s aplikací Java. V prvním týdnu prodeje se prodalo 1,4 milionů kopií. Žánrově se jedná o simulátor života.\n\nThe Sims 3 je třetí pokračování velké série „Simíků“. Datum vydání dlouho kolísalo, ale nakonec se ustálilo na 5. červnu 2009. Tento díl je propracovanější – již nemusíte čekat, než váš simík půjde na obecní pozemek a bude se načítat hra.\n\nVe hře ovládáte svého Simíka (virtuální postavu) a celou jeho rodinu od jeho narození až do smrti.\nPostavíte mu dům, posíláte ho do práce, můžete ho oženit a mít děti.\nJiž vyšly hry The Sims a The Sims 2, ke kterým vyšlo mnoho datadisků.\nSérii The Sims má na starost studio Maxis, které spadá pod společnost Electronic Arts. Na tento díl čekalo velmi mnoho nedočkavých fanoušků.\n\nNové sousedství Sunset Valley je živé a neomezené. Ve hře se budete smět pohybovat bez načítacích obrazovek mezi všemi lokacemi hry, což výrazně zlepší plynulost hraní. Po městě se bude možné pohybovat pěšky, autem či na kole.\n\nAspektem The Sims 3, je kompletně přepracovaný, velmi realistický editor tvorby Simů. Hráč již v podstatě není ničím omezen a své Simy si tvoří zcela podle svých představ. Editor tvorby Simů: CAS bude nově obsahovat svobodnou volbu při výběru barev či vzorů šatů, ale i bot a ponožek či si bude možné zvolit různou barvu vlasů od kořínků až po konečky. Nově také bude možné přidělit každé osobě pět odlišných vlastností. Mezi ně patří například odvaha, umělecké sklony, vlezlost, vegetariánství, puntičkářství, kleptomanie, romantičnost, nešikovnost, stihomam a mnoho dalších.\n\nV módu stavění nyní lze nábytek umisťovat kamkoliv v jakémkoliv úhlu a hráč již není omezován čtvercovou sítí. Objekty lze natáčet i úhlopříčně. Stejně jako při tvorbě oblečení lze měnit povrchy a barvy nábytku.\n\nV této hře také lze používat cheaty. Stačí stisknout Ctrl+Shift+C a zadat do výsledného okénka nějaký cheat. Zde je několik z nich:\n\n\n\n\n"}
{"id": "400811", "url": "https://cs.wikipedia.org/wiki?curid=400811", "title": "Katedrála Notre-Dame", "text": "Katedrála Notre-Dame\n\nExistuje více katedrál zvaných Notre-Dame, neznámější z nich je katedrála v Paříži. Titul Notre Dame (Naše Paní) je francouzským nejběžnějším označením Marie, matky Ježíšovy. V českých zemích se obdobně používaji tituly Panna Maria nebo Matka Boží, tedy i označení \"katedrála Matky Boží\".\n\n Francie \n Lucembursko \n Monako \n Švýcarsko \n"}
{"id": "400814", "url": "https://cs.wikipedia.org/wiki?curid=400814", "title": "Křížatky", "text": "Křížatky\n\nKřížatky (hovorově též \"Křižatky\", ) jsou osada ležící v nadmořské výšce 545 m na jihovýchodním svahu Krušných hor 2 km severně od Janova. Katastrální území spadá do správy města Litvínova jako část obce. S Janovem jsou spojeny silnicí, která vede do pohraničního Mníšku. Od roku 1962 je zajištěno spojení z Litvínova městskou hromadnou dopravou (autobusová linka č. 13). Obec je tvořena rozptýlenou zástavbou, která se nachází převážně západně od silnice na úpatí hory Hřeben (687 m).\n\nJméno osady odkazuje, že vznikla na křižovatce obchodních cest. Jak dokládají archeologické nálezy z jejího okolí, vedla tudy již v raném středověku stará obchodní cesta do Saska. Zbytky starých cest jsou ostatně v terénu na některých místech patrné dodnes. Nicméně ves Křížatky je v písemných pramenech poprvé doložena až roku 1585, kdy je jmenována při prodeji panství mosteckého hradu Ladislavu Popelu z Lobkovic. V roce 1785 stálo ve vsi 15 domů a ani v následujících staletích se jejich počet výrazně neměnil. Zdejší obyvatelstvo se živilo převážně prací v lese jako nádeníci nebo dřevorubci, částečně také v zemědělství a sadařství, neboť v Janově provozovalo město Most zahradnictví. Na konci 19. století se tu nacházelo 17 domů, ve kterých žilo 90 obyvatel. Na počátku 20. století se Křížatky staly známým a vyhledávaným rekreačním místem. Nacházely se zde dva velké rekreační objekty, z nichž jeden sloužil jako ozdravovna, postavená v letech 1911-1912. Po druhé světové válce sloužil různým účelům, mj. jako školicí středisko Okresního národního výboru v Mostě. Po roce 1990 přešel objekt do správy Okresního úřadu v Mostě. V 90. letech 20. století však vyhořel.\n\nDnes Křížatky slouží jako chatová osada převážně k individuální rekreaci a tak jako v minulosti jsou stále oblíbeným výletním místem obyvatel nedalekého Litvínova. Nad osadou se nachází vodní nádrž Janov.\n\n\n"}
{"id": "400817", "url": "https://cs.wikipedia.org/wiki?curid=400817", "title": "Adriana Calcanhotto", "text": "Adriana Calcanhotto\n\nAdriana da Cunha Calcanhotto (* 3. října 1965, Porto Alegre, Brazílie) je úspěšná brazilská zpěvačka, kytaristka a skladatelka především stylu MPB a populární hudby.\n\nAdriana pochází z hudební rodiny. Je dcerou Carlose Calcanhoty, bubeníka jazzové skupiny, a tanečnice. Hudbě se věnovala od dětství. V šesti letech dostala od dědečka svůj první hudební nástroj – klasickou kytaru. Později se začala věnovat také zpěvu.\n\nHudební kariéru zahájila hrou v barech a nočních klubech rodného Porto Alegre, později koncerty a účastí na festivalech po celé Brazílii. Koncem 80. let se přestěhovala do Rio de Janeira.\n\nPrvní sólové album \"Enguiço\" (1990) mělo značný úspěch, zejména píseň \"Naquela Estação\", která zazněla v telenovele \"Raina da Sucata\" Sílvia de Abreu. V následujícím roce obdržela cenu \"Premio Sharp\" v kategorii „Objev roku“. Na svém druhém albu \"Senhas\" (1992) se již podílela také autorsky. Spíše experimentální charakter třetího alba \"A Fábrica do Poema\" z roku 1994 byl důsledkem nelibosti zpěvačky z přílišného mediálního zájmu. V roce 1995 zhudebnila několik básní portugalského básníka Mária de Sá-Carneira při příležitosti souborného vydání jeho díla. Další řadové album s názvem \"Maritmo\" vydala Calcanhotto po čtyřech letech. Album \"Adriana Partimpim\" z roku 2004, na kterém spoluúčinkuje mnoho známých brazilských umělců, je určeno především dětským posluchačům. V roce 2007 spoluúčinkovala Adriana Calcanhotto na slavnostním zahájení Panamerických her, které se konaly v brazilském Rio de Janeiru.\n\n\n\n"}
