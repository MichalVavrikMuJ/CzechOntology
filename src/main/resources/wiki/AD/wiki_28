{"id": "419388", "url": "https://cs.wikipedia.org/wiki?curid=419388", "title": "Dominik Čipera", "text": "Dominik Čipera\n\nDominik Čipera (3. srpna 1893 Praha – 3. září 1963 Trenton, Kanada) byl československý politik, ministr veřejných prací, starosta Zlína, člen správní rady koncernu Baťa a. s., čestný občan města Zlína.\n\nNejbližší spolupracovník Tomáše Bati, člen správní rady, ředitel, starosta Zlína, ministr Beranových a Eliášovy vlády se narodil v Praze 2 na Královských Vinohradech, v Kateřinské ulici číslo 496 v rodině profesora vinohradského gymnázia. Jako dítě navštěvoval školu u sv. Štěpána, c. k. českou reálku v Praze na Novém městě, později Českoslovanskou obchodní akademii v pražské Resslově ulici, kde patřil k nejlepším žákům. Po maturitě v roce 1911 nastoupil jako bankovní úředník v Krakově v tamější filiálce Pražské úvěrní banky, kde se seznámil s budoucí ženou Boženou Klausovou, nevlastní neteří Tomáše Bati. Svými schopnostmi se vypracoval až na místo vedoucího finanční účtárny ve lvovské filiálce banky.\n\nSňatek s Boženou Klausovou se konal v chrámu sv. Štěpána v Krakově a měl s ní dva syny.\nPočátkem čtyřicátých let si nechal od arch. Vladimíra Karfíka postavit na zlínském Burešově vilu ve stylu anglického venkovského sídla. Ještě před svým odchodem z Československa manželé věnovali vilu Podpůrnému fondu firmy, od té doby je zde dětský domov. V roce 1939 zakoupil jako rodové sídlo zámek Býchory.\n\nV roce 1919, ještě před sňatkem, přivedla Čiperu do Zlína jeho nastávající manželka Božena. Protože byla nevlastní neteří Tomáše Bati, odjel Čipera do Zlína požádat jejího poručníka Tomáše Baťu o souhlas k sňatku. Baťa žádosti vyhověl a zároveň při delší národohospodářské debatě rozpoznal v Čiperovi vynikajícího odborníka v bankovnictví a řízení obchodu. Proto mu nabídl pracovní místo, které Čipera přijal a k 1. listopadu 1919 k firmě nastoupil na pozici vedoucího účtárny. Jeho pracovní nasazení, obchodní talent a znalosti mu pomohly k tomu, že společně s Tomášem Baťou vytvořili ve firmě Baťa decentralizovaný systém se samosprávou dílen a účastí zaměstnanců na zisku. V roce 1925 byl Čipera jmenován jediným prokuristou Tomáše Bati, čímž se stal druhým mužem po šéfovi. Při své práci využíval kontakty v Praze, neboť jeho bratr Prokop zastával vlivné postavení mocné Živnobanky. Jako mnozí další zaměstnanci firmy odjel i Čipera nasbírat pracovní zkušenosti do USA. Zde pochopil, že spokojený pracovník potřebuje k modernímu vybavení továren i moderní ubytování a tak začal podporovat výstavbu pro Zlín typických cihlových domů. Čipera pomáhal Tomáši Baťovi nejen při řízení závodů, ale i při budování Zlína jakožto průmyslového i zahradního města. Tomáš Baťa byl pro Čiperu ideálním šéfem a Čipera pro něj ideálním úředníkem.\n\nPo tragické smrti Tomáše Bati 12. července 1932 se stal dle jeho závěti 100% majitelem firmy Jan Antonín Baťa. Čipera nadále vykonával funkci jednoho z hlavních ředitelů, spolu s Hugem Vavrečkou a později, po odchodu J. A. Bati do zahraniči, s Josefem Hlavničkou. Čipera se osobně zasazoval o propagaci letecké dopravy, dbal o image firmy, kontroloval obchody Baťa, psal novinové články. Výrazně podporoval kulturu a vzdělání ve Zlíně, když pomáhal zavádět společenskou výchovu v Baťově škole mladých mužů, osobně vedl pohovory se studenty, přednášel jim o ekonomii, organizaci a řízení firmy, spoluzakládal Zlínskou školu umění, výstavu mladých umělců Zlínský salón či filmový festival Filmové žně. Na radu architektů Karfíka a Gahury pozval do Zlína slavného architekta Le Corbusiera.\n\nČipera se již od nástupu k firmě zajímal o veřejnou správu. Ve zlínském městském zastupitelstvu pomáhal se správou financí již od roku 1923. Po tragické smrti Tomáše Bati byl v srpnu 1932 zvolen starostou Zlína, od roku 1938 starostou Velkého Zlína. Funkci vykonával do září 1944, kdy byl na základě vládního nařízení ustaven úřednický starosta Jaroslav Gela. Při osvobození Zlína, 2. května 1945 opět vystupoval jako starosta. Již od počátku svého působení ve funkci starosty hovořil o potřebě spolupráce obcí v regionu, jehož hlavním centrem se má stát Zlín. V roce 1935 byl ustanoven nový politický okres Zlín, na jaře 1938 bylo ke Zlínu přičleněno pět okolních obcí, čímž vzniká tzv. Velký Zlín. Za Čiperova starostování je otevřeno reálné gymnázium nebo Studijní ústav.\n\nK prvnímu prosinci 1938 jej prezident Emil Hácha jmenoval ministrem veřejných prací v Beranově vládě. Stal se druhým z nejvyšších představitelů koncernu Baťa, který vykonával funkci ministra. Předtím to byl od září do prosince 1938 Hugo Vavrečka (ministr bez portfeje). Zpráva o jeho jmenování ministrem byla zveřejněna v týž den jako zpráva o dostavbě zlínského mrakodrapu – správní budovy fy Baťa. Čipera ministerskou funkci vykonával posléze až do 19. ledna 1942 i ve Druhé vládě Rudolfa Berana a ve Eliášově vládě.\n\nČipera se snažil svou funkci odpolitizovat a organizačně zprůhlednit. Ihned na ministerstvu zavedl „baťovské metody práce“, systematičnost a přehlednost. Ve výstavbě nové komunikační sítě se snažil především o okamžité vybudování dálničního spojení ve směru západ-východ, kterou chtěl veřejnosti předat již v roce 1943. Tato stavba byla rozdělena do dvou úseků (Chodov u Prahy - Jihlava a Zástřizly - slovenská hranice) a práce na ní započaly téměř okamžitě po jejím schválení v lednu 1939. Vedle dálniční sítě ministerstvo pod Čiperovým vedením investovalo stovky milionů do oprav okresních silnic, splavnilo úseky Labe v trati Mělník − Kolín a střední Vltavu v trati Praha − Kamýk, zbudovalo přehrady na Vltavě u Štěchovic (Vodní nádrž Štěchovice) a na Svratce (Brněnská přehrada). Prosadil také zrušení daně z vodní síly.\n\nPo nástupu zastupujícího říšského protektora Reinharda Heydricha a zatčení premiéra Aloise Eliáše 27. září 1941 se prezident Emil Hácha obrátil na vládu, která měla přijmout novou linii pro jednání protektorátních orgánů s novým protektorem. Vzhledem ke skutečnostem, které předcházely zasedání vlády, hlasovala vláda také o tom, zda podá demisi. Pro odstoupení se vyjádřili Jaroslav Kratochvíl, Mikuláš z Bubna-Litic, Vladislav Klumpar, Josef Kalfus, proti demisi byli Jaroslav Krejčí, Josef Ježek, Jan Kapras a Jindřich Kamenický, Čipera se po delším váhání rozhodl vzdát hlasování. Dobře si uvědomoval, že odstoupením vlády dojde pouze k vyklizení pozic pro kolaboranty, ačkoliv by demise vlády byla určitým symbolickým gestem. Eliášova vláda pak působila až do ledna 1942, kdy byla vystřídána novou – Krejčího vládou.\n\nIhned po válce se ve Zlíně změnily poměry. Z pozice starosty byl Čipera sesazen 12. května 1945, pravomocí v závodě zbaven o den později, komunisty obviněn z kolaborace s nacisty. a na dva měsíce zatčen (16. 6. - 18. 8. 1945). Věznění mu podlomilo zdraví, proto po svém propuštění odjel do lázní Poděbrady. Zaměstnancem znárodněných závodů zůstává do 27. března 1946, kdy byl propuštěn. Národním soudem byl 2. května 1947 zproštěn obvinění z kolaborace, neboť mu výrazně pomohla jeho podpora odboje, Slovenského národního povstání a partyzánského hnutí. Po soudním líčení se Čipera odstěhoval do Prahy a na jaře 1948 po únorovém převratu emigroval přes Mnichov do Londýna a poté do Kanady, kde spolupracoval s Tomášem Baťou mladším na rozvoji firmy Baťa Shoe.. V prosinci 1948 byl společně s dalšími bývalými řediteli bývalého koncernu Baťa postaven před nový již zmanipulovaný soud a 22. prosince 1948 odsouzen k trestu odnětí svobody v délce trvání dvanácti let a ztrátě veškerého majetku. Výkon trestu nenastoupil, neboť se již v té době zdržoval mimo území Československa.\n\nDne 3. září 1963 zemřel ve svých 70 letech v kanadském exilu muž, kterého pamětník Stanislav Křeček charakterizoval slovy: „Určil, schválil, stanovil, rozhodl, podepsal – pan Čipera. Konec a tečka. Dalších diskuzí netřeba, zbývá jen vykonat, zařídit, uskutečnit. Autorita, moc, záštita, důvěra?“\n\nVrchní soud v Praze rozsudkem z 6. května 1993 zkonstatoval, že Mimořádný lidový soud v Uherském Hradišti rozsudkem ze dne 22. prosince 1948 porušil zákon a rozsudek zrušil. V listopadu 1998 vydalo Ministerstvo obrany České republiky osvědčení o Čiperově účasti v národním boji za osvobození.\n\n\n\n"}
{"id": "419389", "url": "https://cs.wikipedia.org/wiki?curid=419389", "title": "Kolokvinta obecná", "text": "Kolokvinta obecná\n\nKolokvinta obecná (\"Citrullus colocynthis\") je teplomilná bylina rostoucí v písčitých, polopouštní oblastech. Má jednopohlavné květy, je rostlinou jednodomou, na jednom exempláři vyrůstají samčí i samičí květy. Je svým vzrůstem podobná lubenici obecné (\"Citrullus lanatus\"), která je rozšířena v teplejších části Evropy a plodí vodní melouny. Kolokvinta obecná, která původně měla vědecké jméno \"Colocynthis citrullus\", však plodí malé, tvrdé, pro lidi běžně nejedlé plody s hořkou dužinou a mnoha semeny.\n\nOblast odkud tato rostlina pochází se rozprostírá na suchých evropských, asijských i afrických územích obklopující Středozemního moře, dále na Kavkaze, Blízkém východě, Arabském poloostrově, v místech bývalého rozlehlého Kaspického moře, včetně části Střední Asie a indického subkontinentu i v Indočíně. Již v dávné minulosti byla rozšířena do některých států západní i severovýchodní tropické Afriky i na africké i západoasijské ostrovy. V současnosti se také vyskytuje jako plevelná rostlina v  Americe i Austrálii.\n\nRoste hlavně v  savanách a suchých, až polopouštních územích, kde se může vyskytovat i na nestabilních, písčitých, větrem přesunovaných půdách. Je bylinou, která umí dobře hospodařit i s minimem vláhy, v době momentální půdní vlhkosti semeno vyklíčí a pak již rostlina roste bez potřeby většího množství vláhy a lidského zásahu. Je v podstatě popínavá rostlina, která případný poblíž rostoucí plevel popne a širokými listy mu zastíní sluneční svit a tak jej zadusí, je schopná se lodyhami vyšplhat i na nově navátý nevysoký přesyp.\n\nU této byliny jsou pro dobrý růst a vytvoření plodů uváděné tři základní podmínky: písčitá půda, teplé klima a málo vlhkosti. Počet a velikost vytvořených plodů se zvyšuje při suchém, slunečném období a naopak klesá při nadměrném dešti a vysoké vzdušné vlhkosti. Rostlina nejlépe prosperuje při průměrné roční teplotě od 15 do 28 °C, dešťových srážkách od 250 do 370 mm, v propustné hlinito písčité půdě s pH 5,0 až 7,8 a do nadmořské výšky 1500 m n. m. Při poklesu teploty k +5 °C se její růst zastaví a při déletrvajícím chladu rostlina uhyne.\n\nVíceletá, xerofytní, plazivá nebo příležitostně popínavá rostlina s rozvětvenými, srstnatě chlupatými lodyhami dlouhými až 1 m, vyrůstající z dřevitého, do široka rozprostřeného hlízovitého kořene, který napomáhá přečkat déletrvající období sucha. Pevné lodyhy s jednoduchými úponky jsou střídavě porostlé dlouze řapíkatými, chlupatými listy. Jejich čepele dlouhé 5 až 10 cm a 2 až 6 cm široké jsou v obryse srdčitě vejčité, jednou až dvakrát dlanitě peřenodílné až peřenosečné a se třemi až sedmi tupými laloky.\n\nZelenožluté, pětičetné, široce zvonkovité květy s obvejčitými listeny vyrůstají na stopkách dlouhých 2 až 4 cm jednotlivě z paždí listů. Kališní lístky jsou zelené a dlouhé 5 až 7 mm, korunní lístky žluté barvy velké 8 až 10 mm jsou vejčité a laločnaté. Samčí květ má pět tyčinek, dvě a dvě jsou srostlé a jedna je volná a ve středu je zakrslý pestík produkující nektar. Samičí květ má chlupatý spodní semeník srostlý ze tří plodolistů, pestík se sloupkovitou čnělkou s trojitou bliznou a tři rudimentální patyčinky. Opylování zajišťuje létající hmyz.\n\nPlod je oválná až téměř kulovitá bobule 5 až 10 cm velká s pokožkou nejprve zelenou se žlutavými skvrnami uspořádanými do pruhů a později v plné zralosti žlutou. Vnější slupka bobule je tenká a kožovitá, vnitřní část je světle žlutá, dužnatá, šťavnatá a velmi hořká. Obsahuje mnoho hnědých vejčitých, asi 6 mm velkých semen, která jsou uložená v měkké a lehké bílé vláknité buničině, plod obvykle obsahuje ve třech oddílech po šesti semenech. Na jedné rostlině dozrává patnáct až třicet plodů.\n\nPlody byly již v  antice používané v tradiční medicíně. Dužina plodů sloužila jako silné projímadlo, proti parazitům, jako lék na nemoci žlučníku, močových cest, při vodnatelnosti a proti nádorům v oblasti břicha i jako prostředek proti následkům žloutenky. Ještě v 19. století byly oloupané a usušené plody dodávané do lékáren pod názvem \"poma coloquinthidis\". Současné výzkumy prokázaly, že její dužina obsahuje sloučeniny s účinkem protinádorovým (cucurbitacin a glukosid beta-sitosterol) i antibakteriálním (colocynthin a colocynthetin), jakož i mnohé pryskyřice, glukosidy a glykosid citrullol. Pro lékařské účely se dosud pěstuje např. ve Španělsku, na Kypru a v Indii.\n\nPro tyto účely se plody sbírají ne zcela zralé, oloupou se a usuší na slunci. Pak se suchá, lehká buničitá dřeň (tvoří jen 25 % a semena 75 % hmotnosti usušeného plodu) rozdrtí na prášek, který bývá používaný přímo v malých dávkách k léčení nebo se dále farmaceuticky zpracovává. Obsahuje i potencionálně toxické sloučeniny a po požití většího množství může být tento lék lidskému zdraví i nebezpečný. Uvádí se, že 1,5 čajové lžičky prášku bývá již smrtelná dávka. Očištěná semena jsou nahořklá, mají oříškovou příchuť, obsahují mnoho bílkovin a 30 až 45 % světle žlutého oleje užívaného v domácnostech, například pro výrobu mýdla. Semena se také melou a přidávají do mouky pro přípravu tamního chleba.\n\nPrášek je velmi hořlavý a v Arábii je používán na podpal při rozdělávaní ohně. V Indií se rostlina vysazuje na zpevnění písčité půdy před přesuny větrem. Plody bývají v období sucha a nedostatku vhodnější stravy i potravou pro některá volně žijící býložravá zvířata. Výtěžnost oleje ze semen může činit až 3000 kg na hektar plochy přihnojované organickými hnojivy, což z kolokvinty obecné činí i potencionálně využitelnou olejodárnou rostlinu, hlavně s ohledem na nehostinné půdní a klimatické podmínky ve kterých roste a na minimální vstupní náklady.\n\n"}
{"id": "419397", "url": "https://cs.wikipedia.org/wiki?curid=419397", "title": "Přírodní park Údolí Bílého potoka", "text": "Přírodní park Údolí Bílého potoka\n\nPřírodní park Údolí Bílého potoka je obecně chráněné území na ploše asi 3500 ha, vyhlášené 1. ledna 1978 v okrese Brno-venkov jako oblast klidu; přírodním parkem je od roku 1992.\n\nPark leží asi 17 km severozápadně od Brna v údolí dolního toku Bílého potoka, který ústí do řeky Svratky v městečku Veverská Bítýška. Jde o asi 15 km dlouhé zalesněné, místy i skalnaté údolí, které protíná mírně zvlněnou náhorní plošinu. Nejvýše položená místa parku dosahují výšek téměř 500 m, dno potoka na horním toku leží ve výšce asi 430 m, nejnižší bod je dno nivy potoka před Veverskou Bítýškou.\nZalesněná úbočí Bílého potoka se nalézají ve dvou stupních lesních pásem. Dubohaborovém a především bukojedlovém, které tvoří zvláště na méně přístupných místech přirozené porosty. Činností člověka byl navýšen podíl smrku ztepilého, a borovice lesní na úkor listnatých dřevin, napříč přirozenému rozhraním. V roce 2018 byly smrkové porosty výrazně poškozeny suchem a kůrovcem.\n\n\n"}
{"id": "419398", "url": "https://cs.wikipedia.org/wiki?curid=419398", "title": "Ladislav Karel Feierabend", "text": "Ladislav Karel Feierabend\n\nLadislav Karel Feierabend, křtěný Ladislav Antonín (14. června 1891 Kostelec nad Orlicí – 15. srpna 1969 Villach, Rakousko), byl český a československý meziválečný národohospodář a vrcholný představitel družstevnictví v éře jeho největšího tuzemského rozkvětu během meziválečného období: stal se vrchním ředitelem Kooperativy (obchodního ústředí hospodářských družstev) a předsedou Československé obilní společnosti. Po Mnichově se stal ministrem zemědělství. Téměř polovinu svého dospělého života strávil Ladislav Karel Feierabend v exilu, kam odešel hned dvakrát – v letech 1940 a 1948. Je autorem řady odborných prací s tematikou zemědělského družstevnictví a rozsáhlých pamětí na události z období let 1938 až 1950.\n\nPo úspěšném vystudování gymnázia v Hradci Králové a práv na právnické fakultě Univerzity Karlovy v Praze se věnoval různým hospodářským funkcím v zemědělství. Již v roce 1917 nastoupil na místo tajemníka Ústřední jednoty českých hospodářských družstev. Roku 1930 se stal vrchním ředitelem Kooperativy (obchodního ústředí hospodářských družstev při agrární straně), členem představenstva Centrokooperativu (svaz jednot hospodářských družstev) a (v roce 1932) předsedou Pražské plodinové burzy. V roce 1934 se stal (z pověření vlády) předsedou Československé obilní společnosti, byl také místopředsedou Exportního ústavu.\n\nVe 20. a 30. letech dvacátého století se Ladislav Karel Feierabend stal členem burzovní rady a později také prezidentem Pražské plodinové burzy (ta sídlila v současném Kongresovém centru ČNB). Kromě toho, že se výrazně podílel na přestavbě vnitřku budovy Plodinové burzy (pocházející z let 1893 až 1895), zasadil se také o proražení pasáže spojující Senovážné náměstí s ulicí Na Příkopě.\n\nByl členem, vůči Hradu opoziční, pravicové agrární strany. Z pověření odstupujícího prezidenta Edvarda Beneše se stal ministrem zemědělství v druhé vládě generála Jana Syrového i protektorátních vládách Rudolfa Berana a generála Eliáše do roku 1940. Ladislav Karel Feierabend se zapojil i do činnosti centrálního odbojového orgánu – Politického ústředí, ale po jejím prozrazení emigroval v lednu 1940 do Anglie.\n\nV Londýně se stal v roce 1940 státním ministrem, roku 1941 ministrem financí exilové vlády. V roce 1942 se v londýnském exilu Ladislav Karel Feierabend z pozice ministra financí zasadil o řadu měnových opatření, která se měla realizovat po skončení druhé světové války (a to včetně včasné emise poválečných československých platidel). Budoucí československá platidla nechal vytisknout v roce 1942 a v roce 1944 zřídil Československý měnový úřad, jenž měl po osvobození republiky plnit funkce cedulové banky. V roce 1944 vedl československou delegaci na jednáních o mezinárodním měnovém systému v Bretton Woods.\n\nJeho rodina se dostala do koncentračních táborů. V únoru 1945 z exilové vlády odešel kvůli nesouhlasu s Benešovou politikou. Po skončení druhé světové války se vrátil do vlasti, kde se netajil s protikomunistickým postojem. Protože agrární strana nebyla po květnu 1945 povolena, vstoupil do národně socialistické strany.\n\nPo únoru 1948 emigroval podruhé, nejdříve do Anglie a následně v roce 1950 do USA. Ve Spojených státech se zapojil v letech 1965–1969 do vysílání rozhlasové stanice Hlas Ameriky. Na sklonku svého života napsal a vydal v USA obsáhlé osmidílné paměti, jejichž souborné vydání ve třech svazcích vyšlo po roce 1989 i v Česku. Na zámku Mirošov, který v letech 1939 až 1948 vlastnil, je expozice věnovaná jeho osobě a dílu. V roce 1995 mu byl prezidentem republiky in memoriam propůjčen řád T. G. Masaryka I. třídy.\n\n\nBronzová busta Ladislava Karla Feierabenda byla dne 7. června 2017 slavnostně odhalena na odpočivadle schodiště do Kongresováho centra České národní banky v Praze. Jedná se o druhý odlitek původní busty z 90. let dvacátého století. Autorkou busty je Anna Sedlecká. Odlitek byl zhotoven v umělecké slévárně HVH v Horní Kalné v Podkrkonoší. Slavnostního odhalení byla přítomna i Hana Ludikarová – dcera Ladislava Karla Feierabenda.\n\nPo uznání československé vlády v londýnském exilu dne 18. července 1940 a po ustavení vládních exilových orgánů byly zahájeny přípravy směřující k poválečné obnově československé státní měny. U tří britských firem (Thomas de la Rue Sussex; Waterlow Londýn; Bradburry and Wilkinson New Malden) byl zadán tisk papírových peněz. Numismatici v této souvislosti hovoří o tzv. „Londýnské emisi československé měny 1945“. Podle předválečných ustanovení o emistní bance mohly mít papírové peníze pouze formální náležitosti státovek. Po skončení druhé světové války s platností vyhlášky Ministerstva financí (ze dne 20. října 1945 číslo 92) byly státovky v nominálních hodnotách 100 Kčs, 500 Kčs a 1000 Kčs uznány jako bankovky. Papítová platidla z „Londýnské emise“ byla používána v období od 1. listopadu 1945 do 31. května 1953 (ukončeno vyhláškou Ministerstva financí číslo 41 z roku 1953). Na lícových stranách papírových peněz v nominálních hodnotách 5 Kčs, 10 Kčs, 20 Kčs, 50 Kčs, 100 Kčs, 500 Kčs a 1000 Kčs je podepsán jako ministr financí Ladislav Karel Feierabend.\n\n\n"}
{"id": "419405", "url": "https://cs.wikipedia.org/wiki?curid=419405", "title": "Dohnal", "text": "Dohnal\n\nPříjmení Dohnal nosí více osobností:\n\n"}
{"id": "419406", "url": "https://cs.wikipedia.org/wiki?curid=419406", "title": "Baňka velkokališná", "text": "Baňka velkokališná\n\nBaňka velkokališná (\"Sarcosphaera coronaria\", též \"Sarcosphaera crassa\") je vzácná jedovatá vřeckovýtrusná houba, patřící do čeledi kustřebkovitých.\n\nPlodnice je nejprve kulovitá a v zemi ponořená. Postupně se plodnice částečně vynoří na povrch a v horní části se rozpukne ve 4–9 cípů. Tím plodnice nabývá hluboce miskovitého či pohárovitého tvaru; široká je cca 5–12 cm. Baňka velkokališná je z vnější strany bělavá či nafialovělá, vnitřní strana je fialové až hnědofialové barvy.\n\nV České republice roste dosti vzácně, od dubna do srpna, hlavně ve smrčinách (nebo i pod borovicemi a buky) na jílovitých či vápenitých půdách. V Červeném seznamu hub České republiky je baňka velkokališná uvedena jako ohrožený druh (kategorie EN).\n\nBaňka velkokališná je za syrova silně jedovatá, a též pro svou vzácnost by neměla být sbírána. Původně byla považována za jedlou (byť ne kvalitní) a v oblastech s hojnějším výskytem konzumována. V roce 1927 došlo k publikaci několika otrav ze Švýcarska, z nichž jedna skončila úmrtím.\n"}
{"id": "419412", "url": "https://cs.wikipedia.org/wiki?curid=419412", "title": "ŠHK 37 Piešťany", "text": "ŠHK 37 Piešťany\n\nŠHK 37 Piešťany je hokejový klub z Piešťan. Byl založen roku 1937.\n\n\n\n\noficiální stránky klubu\n"}
{"id": "419421", "url": "https://cs.wikipedia.org/wiki?curid=419421", "title": "HC Topoľčany", "text": "HC Topoľčany\n\nHC Topoľčany je hokejový klub z Topoľčian. Byl založen roku 1932.\n\n\n\nOficiální stránky klubu\n"}
{"id": "419430", "url": "https://cs.wikipedia.org/wiki?curid=419430", "title": "Ministerstvo energetiky Spojených států amerických", "text": "Ministerstvo energetiky Spojených států amerických\n\nMinisterstvo energetiky (anglicky: United States Department of Energy, DOE) je ministerstvo federální vlády ve Spojených státech, zodpovědné za energetickou politiku spojených států a jadernou bezpečnost.\n\nJeho povinnosti zahrnují státní program jaderných zbraní, výrobu jaderných reaktorů pro námořnictvo USA, hospodaření s energií, výzkum související s energií, nakládání s radioaktivním odpadem a domácí energetickou produkci. DOE také sponzoruje základní a aplikovaný vědecký výzkum nejvíce ze všech státních orgánů USA; většina tohoto je financována prostřednictvím jeho sítě státních laboratoří ministerstva energetiky.\n"}
{"id": "419439", "url": "https://cs.wikipedia.org/wiki?curid=419439", "title": "Seznam měst v Kanadě", "text": "Seznam měst v Kanadě\n\nToto je seznam měst v Kanadě.\n\nV následující tabulce jsou uvedena města nad 50 000 obyvatel, výsledky sčítání obyvatelstva z 4. června 1991, 14. května 1996, 15. května 2001 a 16. května 2006 a správní jednotky (provincie a teritoria), do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "419440", "url": "https://cs.wikipedia.org/wiki?curid=419440", "title": "Expedice 11", "text": "Expedice 11\n\nExpedice 11 byla jedenáctá posádka dlouhodobě obývající Mezinárodní vesmírnou stanici (ISS). Velitel Sergej Krikaljov (Rusko) a palubní inženýr John Phillips (USA) startovali z kosmodromu Bajkonur 15. dubna 2005 na palubě Sojuzu TMA-6, se stanicí ISS se spojili 17. dubna 2005. Na stanici přijali dva zásobovací Progressy a v červenci první návštěvu raketoplánu na stanici od prosince 2002. Po půlročním pobytu předali stanici Expedici 12 a přistáli na Zemi.\n\n\n\n\nExpedice 11 startovala společně s italským astronautem ESA Roberto Vittorim v Sojuzu TMA-6 z kosmodromu Bajkonur v Kazachstánu 15. dubna 2005 v 00:46 UTC. U vesmírné stanice přistáli 17. dubna v 2:20 UTC. Novou posádku přivítali členové Expedice 10: americký velitel Leroy Chiao a ruský palubní inženýr Saližan Šaripov. Během týdne nová posádka převzala stanici a 24. dubna se Chiao, Šaripov a Vittori v Sojuzu TMA-5 vrátili na zem.\n\nBěžnou rutinu života na stanici osvěžil přílet zásobovacího Progressu M-53 dne 19. června.\n\nOd 28. července do 6. srpna se ke stanici připojil raketoplán Discovery (let STS-114), byl to první let raketoplánu od zkázy Columbie. Raketoplán přivezl evropský modul Raffaello se zásobami, posádka raketoplánu ve třech výstupech do kosmu vyzkoušela postup opravy tepelného štítu raketoplánu a pokračovala ve výstavbě stanice.\n\nDne 18. srpna Krikaljov s Phillipsem vystoupili do kosmického prostoru, věnovali se obsluze experimentů na povrchu stanice. Vycházka trvala 4 hodin 58 minut.\n\nOd 10. září 2005 kosmonauti vykládali další zásobovací loď Progress M-54.\n\n3. října 2005 přiletěli v Sojuzu TMA-7 William McArthur a Valerij Tokarev (Expedice 12) s americkým vesmírným turistou Gregorym Olsenem. Krikaljov s Phillipsem předali stanici nováčkům a s Olsenem se 11. října vrátili v Sojuzu TMA-6 na zem.\n\n"}
{"id": "419441", "url": "https://cs.wikipedia.org/wiki?curid=419441", "title": "Tin Ujević", "text": "Tin Ujević\n\nTin Ujević (5. července 1891, Vrgorac – 12. listopadu 1955, Záhřeb) byl chorvatský básník moderní doby.\n\nV dobách rozpadu Rakousko-Uherska, který pomalu probíhal již během první světové války se Ujević zaměřil na tehdy rozšířenou ideu sjednocení jižních Slovanů, na které později vzniklo jugoslávské království. Své postoje však postupem času přehodnotil, neboť se obával případné srbské dominance v případném soustátí. Sám se střetnul s odcizením, pesimismem a ztrátou iluzí a tu se snažil překonat vědomím bytí s vesmírem a opěvováním pozitiv lidského života.\n\nByl dobrým znalcem jazyků a tak pracoval jako překladatel (a to i v časech fašistického Chorvatska), překládal mnohé práce významných evropských básníků do chorvatštiny. Mezi jeho vlastní práce patří básně \"Lelek sebra\" (Nářek otroka), \"Skalpel chaosu\" (Skalpel kaosa), nebo \"Auto na korzu\".\n\n"}
{"id": "419445", "url": "https://cs.wikipedia.org/wiki?curid=419445", "title": "Nadžd", "text": "Nadžd\n\nNadžd (arabsky: نجد, \"Naǧd\", doslova \"vysočina\") je region v centrální části dnešní Saúdské Arábie a Arabského poloostrova. Nachází se zde hlavní město Saúdské Arábie Rijád.\n\nSlovo \"nadžd\" v arabštině doslova znamená \"vysočina\". Nadžd nemá přesně vymezené nebo stanovené hranice, to je dáno zejména pouští, ve které se nachází. V rámci Saúdské Arábie je rozdělen do 4 provincií. Jeho přibližná rozloha je cca .\n\nDo první světové války byl Nadžd vazalem Osmanské říše, ale roce 1914 se stal sultanát nezávislým na Osmanské říši a v roce 1917 se přiklonil na stranu Britů. Ti sice podporovali Hidžázkého krále Husajna Al-Hašimího z rodu Hášimovců, ale i tak Ibn Saúdův stát v roce 1921 uznali. Ten v roce 1925 dobyl území Hidžázu a přijal titul krále Hidžázu a nechal se jím korunovat ve Velké mešitě v Mekce. A změnil titul sultána Nadždu na krále a nazýval se králem králem Hidžázu a Nadždu (porovnejte se Švédsko-norskou unií), čímž vznikla personální unie Hidžázu a Nadždu. Roku 1932 připojil Ibn Saud z rodu Saudovců ke svému království Hidžázu a Nadždu ještě území Al-Hasa, Kátif a knížectví Asír (kde ponechal u vlády místního knížete jako vazalského panovníka), čímž vzniklo království Saúdská Arábie.\n"}
{"id": "419448", "url": "https://cs.wikipedia.org/wiki?curid=419448", "title": "Paleoneurologie", "text": "Paleoneurologie\n\nPaleoneurologie je věda studující evoluci mozku. Využívá k tomu především odlitků vnitřků fosilizovaných lebek a snímků počítačové tomografie, které mohou odhalit detaily o mozkové kůře jedince, cévním zásobení mozkových plen a švech oddělujících jednotlivé lebeční kosti.\n\nPaleontologové někdy naleznou odlitky lebky vzniklé přirozenou cestou. Tento případ může nastat, když se lebka po rozpadu mozkové tkáně vyplní sedimenty, které následně zkamení a uchovají tak vnitřní strukturu lebky. Je-li k dispozici celá dobře zachovalá lebka, lze odlitek vyrobit i v laboratoři ze silikonu. Většinou však vědci mají k dispozici pouze úlomky lebek a v takovém případě z nich musí nejprve sestavit potřebnou formu, do níž je následně možné silikon nalít. Na výsledném odlitku se ukáže určitý vzor, který pomůže zrekonstruovat chybějící fragmenty a umožní tak také lepší rekonstrukci celé lebky.\n\nPokud je nalezená zkamenělá lebka zcela vyplněná pevným materiálem, lze její vnitřní povrch analyzovat pouze pomocí trojrozměrné počítačové tomografie. Pomocí laserových technologií a tzv. stereolitografie mohou být získané údaje využity i k vytvoření repliky lebky z polymerových materiálů.\n\n"}
{"id": "419450", "url": "https://cs.wikipedia.org/wiki?curid=419450", "title": "Víceúčelový logistický modul", "text": "Víceúčelový logistický modul\n\nVíceúčelový logistický modul ( ) je nákladní modul, který je vynášen raketoplánem k vesmírné stanici.\n\nPatrně nejznámější modul MPLM (Multi Purpose Logistic Module) Leonardo byl při misi STS-133 připojen ke komplexu stanice ISS nastálo a slouží jako skladovací modul. Teoreticky by v něm mohly být umístěné experimenty, jejich vzorky nebo výsledky. Modul byl vynesen 24. února 2011.\n\nNa vývoji mezinárodní vesmírné stanice se podílela nejen americká NASA, ale i evropská agentura ESA a řada agentur národních. Italská kosmická agentura ASI si vzala v roce 1996 na starost dodání třech typů MPLM a pojmenovala je po italských velikánech Leonardo, Donatello a Raffaello. Zároveň se jedná o jména postaviček z komiksu Želvy Ninja, od těch proto bylo odvozeno logo pro tyto moduly.\nVlastní výrobu provedla italská firma Alenio Spazio S.p.A.\n\nPomocí kanadské ruky se modul připojí ke stanici a kosmonauti z něj vyloží náklad. Před odletem raketoplánu se modul naplní odpadky a věcmi, které mají být dopraveny na Zem. Modul je opět odpojen a naloží se do nákladového prostoru raketoplánu, který se s ním vrátí na Zem. Životnost modulů je udána na 25 letů raketoplánem, resp. 10 let. Životnost modulů určila ESA.\n\n"}
{"id": "419451", "url": "https://cs.wikipedia.org/wiki?curid=419451", "title": "Ministerstvo obrany Spojených států amerických", "text": "Ministerstvo obrany Spojených států amerických\n\nMinisterstvo obrany (anglicky: United States Department of Defense (DOD)) je ministerstvo federální vlády Spojených států amerických pověřené koordinací a řízením všech agentur a funkcí vlády vztahující se přímo ke státní bezpečnosti a ozbrojeným silám Spojených států. Organizace a funkce DOD jsou definovány v paragrafu 10 zákoníku Spojených států.\n\nDOD je nejvýznamnější vlastník Pentagonu, budovy blízko Washington, D.C. (západní pobřežní operace jsou řízeny z Oakland, CA) a má tři nejvýznamnější součásti - odbor armády, odbor námořnictva, a odbor vojenského letectva. Mezi mnoha DOD agenturami jsou Obranná agentura pro řízené střely, Agentura pro pokročilý obranný výzkum (DARPA), Obranná agentura Pentagonu (PFPA), Obranná zpravodajská agentura (DIA), a Národní bezpečnostní agentura (NSA). Ministerstvo také obsluhuje několik spojených vojenských škol, včetně Národní válečné university.\n"}
{"id": "419452", "url": "https://cs.wikipedia.org/wiki?curid=419452", "title": "Martin Zlatohlávek", "text": "Martin Zlatohlávek\n\nMartin Zlatohlávek (* 1954, Velim) je český historik umění a vysokoškolský pedagog.\n\nVysokoškolská studia zahájil po maturitě na gymnáziu r. 1974 na Evangelické teologické fakultě UK v Praze, odkud ale byl zanedlouho z politických důvodů vyloučen (účast na petiční aktivitě za podporu duchovních bez státního souhlasu). V letech 1988 – 1992 studoval dějiny umění na Filosofické fakultě University Karlovy v Praze (prof. J. Homolka, J. Kropáček, M. Horyna, P. Wittlich, J. Royt, L. Konečný) a teologii na fakultě Teologie Amsterodamské university (1990-1995).\n\nMezi lety 1979–1998, pracoval v pražské Národní Galerii postupně jako správce depozitáře kreseb v Grafické sbírce NG, kurátor starých italských kreseb, ředitel Grafické sbírky NG a nakonec jako generální ředitel Národní galerie v Praze (1994–1998).\n\nV letech 1995-2006 Martin Zlatohlávek působil jako odborný pracovník Katedry církevních dějin na Evangelické teologické fakultě UK v Praze. Od roku 2006 působí v Ústavu dějin křesťanského umění na Katolické teologické fakultě UK a v Ústavu pro dějiny umění na Filosofické fakultě UK (habilitace 2009\n\nByl odborným poradcem Galerie Jiří Švestka v Praze (1999-2001), Vernon Fine Art (2001-2003) a majitelem soukromé Galerie Zlatohlávek (2004-2006). Těžištěm v odborné působnosti je znalectví především renesanční malby.\n\n\n\n\n"}
{"id": "419462", "url": "https://cs.wikipedia.org/wiki?curid=419462", "title": "Vienna Capitals", "text": "Vienna Capitals\n\nVienna Capitals je rakouský klub ledního hokeje, který sídlí ve Vídni. Založen byl v roce 2000 po zániku A-týmu slavného Wieneru EV. První ligová účast se datuje do sezóny 2001/02, kdy klub dokráčel v nejvyšší soutěži až do semifinále. Největším úspěchem Capitals je dvojnásobné vítězství v Erste Bank Eishockey Lize. Klubové barvy jsou černá, žlutá a červená.\n\nSvé domácí zápasy odehrává v Erste Bank Areně s kapacitou 7 002 diváků.\n\n\n\n\nZdroj: \n\n\nZdroj: \n\n\n"}
{"id": "419465", "url": "https://cs.wikipedia.org/wiki?curid=419465", "title": "EC Red Bull Salzburg", "text": "EC Red Bull Salzburg\n\nEC Red Bull Salzburg (celým názvem: Eishockeyclub Red Bull Salzburg) je rakouský klub ledního hokeje, který sídlí v Salzburgu ve stejnojmenné spolkové zemi. Ve městě dříve působilo mnoho prvoligových týmů ze Salzburgu, ovšem žádný z nich nebyl v honbě za mistrovským titulem úspěšný. Současný tým byl založen v roce 1995 pod názvem EC Kaindl Salzburg. Do majetkové vlastnictví firmy Red Bull GmbH se klub dostal v roce 2000. Od té doby se z dříve slabšího mužstva stává aspirant na zisk každoročního mistrovského titulu. První přišel v roce 2007, celkově má RB na kontě osm titulů mistra Rakouska a šest titulů mistra EBEL. V sezónách 2013/14 a 2017/18 se totiž mistrem EBEL stal italský tým HC Bolzano, takže na Salzburg zbyl jako nejvýše postavenému rakouskému klubu pouze domácí triumf.\n\nSvé domácí zápasy odehrává v Eisareně Salzburg s kapacitou 3 200 diváků.\n\nZdroj: \n\n\n\n\nZdroj: \n\n\nZdroj: \n\n\n"}
{"id": "419468", "url": "https://cs.wikipedia.org/wiki?curid=419468", "title": "Mamoudzou", "text": "Mamoudzou\n\nMamoudzou (v jazyce Shimaoré Momoju) je nejpočetněji osídlená komuna a správní středisko francouzského zámořského departementu a regionu Mayotte. Leží v Indickém oceánu na ostrově Grande-Terre (\"Mahoré\"), největším ostrově regionu Mayotte v Komorském souostroví. Na ploše 41,89 km² zde žije 57 281 obyvatel (stav 2012). V samotném městě Mamoudzou žije 6533 obyvatel (stav 2002)\n\nOstrov se nachází v Mosambickém kanálu, mezi Mosambikem a severní částí Madagaskaru\n\nBývalým hlavním městem bylo až do roku 1977 Dzaoudzi, ležící na sousedním ostrově Petite-Terre (\"Pamanzi\"),\n\nV celé komuně se nachází 6 vesnic: Kawéni, Mtsapéré, Passamainti, Vahibé, Tsoundzou I. a Tsoundzou II.\n"}
{"id": "419471", "url": "https://cs.wikipedia.org/wiki?curid=419471", "title": "EC VSV", "text": "EC VSV\n\nEC Villacher SV (celým názvem: Eishockeyclub Villacher Sportverein) je rakouský klub ledního hokeje, který sídlí ve Villachu ve spolkové zemi Korutany. Založen byl v roce 1923 a patří tak k nejstarším dosud aktivním klubům ledního hokeje v Rakousku. Za svoji historii získal klub celkem šest titulů mistra Rakouska. Poslední titul se datuje do sezóny 2005/06. Klubové barvy jsou modrá a bílá.\n\nSvé domácí zápasy odehrává v Stadthalle Villach s kapacitou 4 600 diváků.\n\nZdroj: \n\n\n\n\nZdroj: \n\n\nZdroj: \n\n\n"}
{"id": "419475", "url": "https://cs.wikipedia.org/wiki?curid=419475", "title": "HC TWK Innsbruck", "text": "HC TWK Innsbruck\n\nHC TWK Innsbruck (celým názvem: HC Tiroler Wasserkraft Innsbruck – Die Haie) je rakouský klub ledního hokeje, který sídlí v Innsbrucku ve spolkové zemi Tyrolsko. Založen byl v roce 1994 jako nástupce zaniklého týmu Innsbrucker EV. Hrával tradičně v nejvyšší rakouské hokejové soutěži, v roce 2009 však tuto soutěž z finančních důvodů opustil a působil ve druhé nejvyšší lize (Nationalliga). V sezóně 2011/12 tuto soutěž opanoval a od další sezóny 2012/13 začal hrát opět nejvyšší soutěž. Klubové barvy jsou červená a černá.\n\nSvé domácí zápasy odehrává v Tiroler Wasserkraft Areně Innsbruck s kapacitou 3 130 diváků.\n\nZdroj: \n\n\n"}
{"id": "419476", "url": "https://cs.wikipedia.org/wiki?curid=419476", "title": "Jean Bart", "text": "Jean Bart\n\nJean Bart (21. října 1650, Dunkerque – 27. dubna 1702, Dunkerque) byl původem vlámský korzár, sloužící ve službách francouzského krále Ludvíka XIV. V roce 1694 povýšen na rytíře, od roku 1695 velitel francouzské eskadry a všech královských válečných lodí v provincii Flandry, velitel přístavu Dunkerque.\n\nJean Bart pocházel z rodiny, jejíž členové se už po generace věnovali námořnictví a mezi jeho předky byli korzáři, kapitáni a údajně i jeden viceadmirál. Jeanův otec, Cornel Bart, byl rovněž korzár, stejně jako Jeanův slavný prastrýc, Michel Jacobsen, jemuž se říkalo Liška moře. Jean Bart se narodil v roce 1650 ve vlámském městě Dunkerque, které patřilo v té době pod francouzskou korunu. V roce 1652 dobyli město Španělé, v roce 1658 opět Francouzi a následně ho získala Anglie. Malý, osmiletý Jean Bart se tak v jediný den stal občanem tří států – 11. 9. 1658 se ráno probudil jako španělský poddaný, během dne z něj byl Francouz a večer šel spát jako Angličan. Situace se ustálila až v roce 1662, kdy Ludvík XIV. Dunkerque od Anglie odkoupil. Jean Bart se od dětství plavil na moři, rybařil, dělal plavčíka a staral se na různých obchodních lodích o lodní spižírnu. V sedmnácti letech se nechal najmout Holanďany a poprvé se vydal do velké námořní války. Stal se řadovým námořníkem na největší lodi holandské válečné flotily \"Sedm provincií\" a pod velením viceadmirála Michaela Adriaanszoona de Ruytera se zúčastnil bojů proti anglickému loďstvu. Měl to štěstí, že se pod de Ruyterovým vedením zúčastnil i slavné akce, kdy holandská eskadra vplula až do ústí Temže a přiblížila se do těsné blízkosti Londýna. Nedlouho po tomto nájezdu na Temži anglo-holandská válka skončila a Bart se vrátil do Dunkerque, kde se dával najmout na holandské obchodní lodě. Král Ludvík XIV. sice zakazoval obyvatelům Dunkerque pracovat v holandských službách, ale jen málokdo na tento zákaz bral ohled.\n\nPo vypuknutí francouzsko-holandské války se už ale Jean Bart jasně postavil na stranu Francie a dal se najmout na korzárskou loď jako námořník. Jeho další kariérní postup byl rychlý, už roku 1673 se stal poručíkem na lodi korzára Willema Dorna a ještě téhož roku získal samostatné velení na jedné z ukořistěných lodí. V roce 1674 byl zapsán do francouzských námořních seznamů jako kapitán 1. třídy. Své první korzárské kořisti se pak zmocnil 2. 4. 1674 u ústí řeky Maasy, kdy zajal loď vrchovatě naloženou kamenným uhlím. Do konce roku pak ukořistil dalších šest lodí a rejdař, kterému Bartova loď patřila, byl s výkony svého kapitána velmi spokojený. V následujícím roce získal velení na trochu větší lodi, na fregatě \"La Royale\" o výtlaku 60 tun, která měla osm děl a osmdesát členů posádky. Během roku 1674 se podařilo čtyřiadvacetiletému kapitánovi Jeanu Bartovi ukořistit deset obchodních lodí, což mu zajistilo pověst jednoho z nejúspěšnějších dunkerských korzárů. V roce 1675 se jeho jméno poprvé objevuje i ve francouzských novinách \"Gazette de France\", kde je opěvována odvaha tohoto mladého muže, který zajal najednou 26 holandských rybářských lodí a dvě fregaty, které je doprovázely. Jean Bart se stával pomalu ale jistě nejúspěšnějším korzárem ve francouzských službách a díky podílům ze zabavené kořisti rostl také jeho majetek. Pomýšlí tedy na sňatek a 3. 2. 1675 se ožení s Nicole Gontierovou, dcerou majitele hostince.\n\nV roce 1676 zažil Jean Bart i nepříjemné chvíle, když prchal se svou lodí před holandskou přesilou a byl nucen ukrýt se v Hamburku. Přístavní úředníci si vymohli prohlídku podezřelé lodi, nalezli zde zboží nezapsané v dokladech a fregatu \"La Royale\" zabavili. Jean Bart i se svou posádkou z Hamburku uprchl a vrátil se domů. Majitel \"La Royale \"přijal celou tuto nepříjemnou věc s pochopením a okamžitě svěřil Bartovi svou nejlepší loď \"Palme\" o výtlaku 220 tun, 180 mužích posádky a 26 dělech. Tato investice se rejdaři bohatě vyplatila, jelikož Bart úspěšně pokračoval ve svých přepadech a opakovaně se mu podařilo zajistit další bohatý náklad cukru, mědi a bavlny. Sklady v Dunkerque se plnily i dalším ukořistěným zbožím – konopím, barvířskou solí, kůžemi, kožešinami, velrybím tukem, ovčí vlnou, kakaem, klihem, dřevem, vínem a pálenkou. Za své záškodnické akce proti holandským lodím získal Jean Bart od krále Ludvíka XIV. pamětní medaili na zlatém řetězu. V roce 1678 se stal Jean Bart také poradcem generálního inspektora pevnostního stavitelství Sébastiena le Prestre de Vauban, pod jehož stavitelským vedením proběhla přestavba pevnostního systému města Dunkerque. V témže roce, 1678, skončila po šesti letech francouzsko-holandská válka, během níž se stal z Barta nejúspěšnější korzár z Dunkerque. Celkem zajal v holandské válce sám, či ve spolupráci s jinými korzáry, 81 lodí.\n\nKonec války s Holandskem znamenal pro korzáry podstatnou životní změnu. Zatímco ve válce byli považováni za hrdiny, v dobách míru byla jejich činnost považována za pirátství a trestala se smrtí, takže z většiny korzárských kapitánů se rychle stávali kapitáni obchodních lodí. Stejný osud potkal i Jeana Barta, kterému se ale navíc dostalo té pocty, že byl z vůle krále jmenován do hodnosti poručíka královského námořníka, čímž se z něj stal člen důstojnického a velitelského sboru královského námořnictva. Jednalo se o poctu pouze formální, ale s hodností byl spojen služební plat. Nudný život kapitána obchodní lodě přerušil Jean Bart v roce 1681, kdy vyrazil do Středozemního moře bojovat proti arabským a tureckým pirátům. Výprava nedopadla nejlépe a téhož roku navíc zemřela Jeanova milovaná žena Nicole. Kapitán zůstal sám se svou dcerou a synem Francoisem. A zemřel i velký obdivovatel a přímluvce Jeana Barta ministr Jean-Baptiste Colbert, což kapitán rovněž těžce nesl. Po vypuknutí války s Anglii roku 1683 se Jean Bart ihned vydal na moře, ale válka rychle skončila. Opět přišel mír a s ním i nudný měšťanský život.\n\nVe chvíli, kdy vypukla válka Francie proti augšpurské lize (devítiletá válka) se Jean Bart okamžitě ujal velení na korzárské lodi \"Railleuse\", kterou zanedlouho vyměnil za větší fregatu \"Jeux\". Zároveň také nadiktoval pamětní spis, v němž rozebral a vyhodnotil situaci v severních mořích a navrhl řešení, jak zcela ochromit holandský námořní obchod. Tento spis se ale na ministerstvu námořnictva nesetkal s větším ohlasem a rovněž Bartova korzárská aktivita byla narušena, když nezískal pod své velení tolik lodí, kolik požadoval. Místo útočné války byl Jean Bart odsouzen jen pasivně chránit francouzské obchodní konvoje. Při jedné nezdařené akci byl Jean Bart spolu se svým spolubojovníkem, korzárem Claudem Forbinem, zajat Angličany a zavlečen do Plymouthu. Ve vězení se jim ale podařilo uplatit strážce a utéct. Občany města Dunkerque byl po svém návratu ze zajetí Jean Bart přivítán jako hrdina a navíc byl povýšen do hodnosti námořního kapitána, což znamenalo, že měl právo velet řadové lodi. V roce 1689 se kapitán Jean Bart podruhé oženil a jeho manželkou se stala Marie Jacqueline Tugghe, dcera notábla z Dunkerque. O rok později už velel samostatné divizi pěti menších lodí. Veliteli na těchto lodích už nebyli korzáři, ale důstojníci královského námořnictva, většinou se šlechtickými tituly. Jean Bart, který nebyl majitelem šlechtického titulu, si ale i u těchto mužů vydobyl patřičný respekt a úctu. Jeho věhlas i nadále rostl, zvláště poté, co se mu podařilo s jeho lodní eskadrou mistrně vyklouznout z přístavu Dunkerque, který byl obklíčen nepřátelským anglickým loďstvem. Po tomto úspěchu byl pozván do Versailles, kde se osobně setkal s králem Ludvíkem XIV.\n\nVálka s augšpurskou ligou byla tvrdá a vyčerpávající. Muži byli nasazeni v boji, navíc přišla neúroda a ničivé mrazy. Francie nebyla v té době soběstačná v pěstování obilí a většinu obilí tak musela dovážet přes Dánsko z Ruska. Severní moře ale ovládala Anglie a Holandsko a Angličané také blokovali a bombardovali většinu francouzských přístavů. V roce 1693 dostal Jean Bart jasný příkaz, zajistit bezpečné doplutí francouzského konvoje s obilím do Dunkerque, odkud už by dále putovalo po souši do Francie. Jean Bart tento nelehký úkol splnil a stal se tak známou a oblíbenou osobností v celé Francii, kterou zachránil před hladomorem. Tento úspěch zopakoval znovu na jaře 1694. Téhož roku se mu podařil ještě jeden mistrovský kousek, když v červnu po těžkém boji u Texelu zajal třicet holandských obchodních lodí s obilím. Cena obilí prudce poklesla a země byla na delší čas opět uchráněna od hladu. Jean Bart, nevzdělaný vlámský námořník, prostý kapitán, který mluvil francouzsky jen velmi špatně, si tak svým mimořádným činem vydobyl respekt u šlechty i prostých lidí. Král přikázal na počest těchto událostí razit pamětní medaili, Jeana Barta povýšil do šlechtického stavu a jeho syna Francoise jmenoval podporučíkem. Ještě téhož roku vedl kapitán, a teď už i rytíř, Jean Bart, úspěšnou obranu města Dunkerque proti útočícímu nepřátelskému loďstvu a začátkem roku 1695 se svou eskadrou bezpečně doprovodil další konvoj šestnácti francouzských obilných lodí. V tom samém roce byl Jean Bart jmenován velitelem francouzské eskadry a všech královských válečných lodí v provincii Flandry a znovu úspěšně ubránil přístav Dunkerque před nepřítelem. Vrcholu jeho válečnická sláva dosáhla ještě o rok později, když 18. 6. 1696 svedl vítěznou námořní bitvu u Dogger Banku a následně provedl několik útoků na holandské obchodní, rybářské a velrybářské lodě. V severním a baltickém moři po něm pátraly tři nepřátelské eskadry, ale Bart jim unikal. Celých pět měsíců probíhal neúspěšný lov anglických a holandských lodí na záškodníka Jeana Barta. Ten byl po svém návratu domů jmenován velitelem přístavu Dunkerque. V roce 1697 dal král Ludvík XIV. rytíři Jeanu Bartovi další nelehký úkol. Tentokrát měl Bart zajistit bezpečnou plavbu Francoise Louise de Bourbon, prince de Conti do Polska, kde se měl tento králův příbuzný ucházet o polský královský trůn. I tento úkol Bart splnil a prince dopravil nejdříve do Polska a po neúspěšné královské volbě zase zpět domů. Král i princ ocenili Bartovi schopnosti a bohatě jej odměnili.\n\nPo ukončení války s augšpurskou ligou se Jean Bart vrátil do Dunkerque, kde se mohl konečně naplno věnovat své ženě, svým třinácti dětem a plnění funkce velitele přístavu.\n\nScházel mu ale dlouhodobý pobyt na moři a válečné akce. Postupně se z něj stal pedantský až tyranský velitel, kterého jeho podřízení nenáviděli. Jeho náladovost a hrubé chování vedly nakonec k celé řadě stížností, které musel řešit samotný král. Ten písemně vyjádřil nespokojenost s chováním Jeana Barta. Pro rytíře byl káravý dopis od Ludvíka XIV. těžkou ranou a od té chvíle upadal stále častěji do depresí. V roce 1701 se ale nálada rytíře Jeana Barta prudce zlepšila, jelikož vypukla válka o španělské dědictví a král přidělil Bartovi do užívání právě dokončenou loď \"Fendant\" se sedmdesáti děly. Dřív než se stačil Jean Bart na tuto loď nalodit, zemřel 27. 4. 1702 na zápal plic. Jeho ostatky jsou dodnes pohřbeny v kostele svatého Eliáše v Dunkerque a uprostřed jednoho z hlavních náměstí se tyčí jeho socha.\n\nPo Jeanu Bartovi bylo v průběhu historie pojmenováno několik desítek lodí. První byla řadová loď spuštěná na vodu roku 1788. V devatenáctém století následovaly další tři řadové lodě a roku 1892 ocelový křižník, který roku 1907 ztroskotal u afrického pobřeží. V roce 1910 byl na vodu spuštěn dreadnought Jean Bart, který se v roce 1914 plavil s francouzským presidentem do Ruska a později byl překřtěn na Océan. V roce 1936 se začala stavět bitevní loď Jean Bart, která po dlouholeté službě skončila ve šrotu až v roce 1970. Na jaře 1988 byla na vodu spuštěna válečná loď Jean Bart, která ve francouzském námořnictvu slouží dodnes.\n\n"}
{"id": "419477", "url": "https://cs.wikipedia.org/wiki?curid=419477", "title": "Olešenský potok (pravostranný přítok Sázavy)", "text": "Olešenský potok (pravostranný přítok Sázavy)\n\nOlešenský potok je pravostranný přítok řeky Sázavy ve Středočeském kraji a v Kraji Vysočina. Délka toku činí 13,2 km. Plocha povodí měří 34,4 km².\n\nPotok pramení v obci Třebětín, která se nachází v okrese Kutná Hora, v nadmořské výšce 555 m. Teče převážně jižním směrem. Vlévá se do Sázavy na jejím 129,1 říčním kilometru v Ledči nad Sázavou v nadmořské výšce 348 m.\n\nJako významné přítoky lze uvést dva potoky. První, který se nazývá \"Číhošťský potok\", přitéká zleva od obce Číhošť. Druhý potok, který se jmenuje \"Vrbecký potok\", posiluje Olešenský potok zprava pod osadou Olešná.\n\nPrůměrný průtok u ústí činí 0,22 m³/s.\n\nM-denní průtoky u ústí:\n\nVe večerních hodinách dne 10. června v roce 2004 zasáhla město Ledeč nad Sázavou extrémní přívalová povodeň, která způsobila značné materiální škody. Maximální průtok Olešenského potoka pod ústím Vrbeckého potoka dosahoval dle odhadu 36 m³/s. Tato povodeň tak výrazně překročila úroveň stoleté vody, která dosahuje hodnoty 26 m³/s.\n\n"}
{"id": "419478", "url": "https://cs.wikipedia.org/wiki?curid=419478", "title": "EC KAC", "text": "EC KAC\n\nEC KAC (celým názvem: Eishockeyclub Klagenfurter Athletiksport Club) je rakouský klub ledního hokeje, který sídlí v Klagenfurtu am Wörthersee ve spolkové zemi Korutany. Založen byl v roce 1909 a patří tak mezi průkopníky ledního hokeje v Rakousku. V předválečné době klub získal pouze dva mistrovské tituly, teprve po válce se stal hegemonem rakouského hokeje. Celkově má na kontě jednatřicet mistrovských titulů. V období nacistického režimu byl klub účastníkem velkoněmeckého mistrovství. Největším úspěchem v tomto období je účast v semifinále sezóny 1943. Na mezinárodní scéně je největším úspěchem stříbrná medaile v PMEZ ročníku 1968/69. Od sezóny 2003/04 působí v Erste Bank Eishockey Lize, rakouské nejvyšší soutěži v ledním hokeji. Klubové barvy jsou červená a bílá.\n\nSvé domácí zápasy odehrává v Stadthalle Klagenfurt s kapacitou 5 153 diváků.\n\n\n\nZdroj: \n\n\nZdroj: \n\n\n"}
{"id": "419480", "url": "https://cs.wikipedia.org/wiki?curid=419480", "title": "Park Studánka", "text": "Park Studánka\n\nPark Studánka je městský park rozkládající se na západním svahu kopce Petrova na východním okraji brněnského katastrálního území Staré Brno. Byl to první veřejný park v Čechách a na Moravě založený veřejnou správou (moravskými zemskými stavy) v letech 1814 až 1818.\n\nPark, původně až do druhé poloviny 60. let 20. století náležející ke katastrálnímu území Město Brno, tvořil spolu se současnými Denisovými sady jeden celek. Oficiálně byl založen 4. října 1818, kdy byl na ploše bastionu slavnostně odhalen známý obelisk oslavující vítězství nad Napoleonem; po rakouském císaři Františkovi I., který měl ten den svátek, byl park nazván Františkov. Roku 1919 byl přejmenován na Denisovy sady na počest francouzského historika Ernesta Denise, který přispěl ke vzniku Československa.\n\nV letech 1939-1941 byl park rozdělen na dvě části nově vybudovanou silniční komunikací spojující původní jižní konec Husovy ulice s Nádražní ulicí. Horní, Petrovu bližší část si podržela název Denisovy sady, dolní, západněji položená část získala jméno park Studánka podle studánky, na jejímž místě byl roku 1815 postaven empírový Pramen zdraví \"(Fons Salutis)\".\n\n"}
{"id": "419482", "url": "https://cs.wikipedia.org/wiki?curid=419482", "title": "Seznam měst na Svatém Vincenci a Grenadinách", "text": "Seznam měst na Svatém Vincenci a Grenadinách\n\nToto je seznam měst na Svatém Vincenci a Grenadinách.\n\nZdaleka největší aglomerací na Svatém Vincenci a Grenadinách je Kingstown, kde 1. ledna 2005 žilo 24 518 obyvatel, což představuje asi 20% obyvatelstva celé země.\n\nV následující tabulce jsou uvedena města nad 500 obyvatel, výsledky sčítání obyvatelstva z 1. ledna 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "419483", "url": "https://cs.wikipedia.org/wiki?curid=419483", "title": "EHC Black Wings Linz", "text": "EHC Black Wings Linz\n\nEHC Black Wings Linz (celým názvem: Eishockeyclub Black Wings Linz) je rakouský klub ledního hokeje, který sídlí v Linzu ve spolkové zemi Horní Rakousy. Založen byl v roce 1992 po fúzi klubů Union Linz a UEC Oberösterreich. Klub je celkově dvojnásobným mistrem Rakouska a to z let 2003 a 2012. Od sezóny 2000/01 působí v Erste Bank Eishockey Lize, rakouské nejvyšší soutěži v ledním hokeji. Klubové barvy jsou černá, petrolejová a oranžová.\n\nSvé domácí zápasy odehrává v Linzer Eissporthalle s kapacitou 4 863 diváků.\n\n\n\n\nZdroj: \n\n\nZdroj: \n\n\n"}
{"id": "419486", "url": "https://cs.wikipedia.org/wiki?curid=419486", "title": "Graz 99ers", "text": "Graz 99ers\n\nGraz 99ers (sponzorským názvem: Moser Medical Graz 99ers) je rakouský klub ledního hokeje, který sídlí v Grazu ve spolkové zemi Štýrsko. Založen byl v roce 1999 jako nástupce zaniklého týmu EC Graz. Svoje působení začal ve druhé rakouské hokejové lize a hned v první sezóně ji vyhrál a postoupil tak do rakouské nejvyšší soutěže. Klubové barvy jsou černá a oranžová.\n\nSvé domácí zápasy odehrává v Eisstadionu Graz-Liebenau s kapacitou 4 212 diváků.\n\nZdroj: \n\n\nZdroj: \n\n\n"}
{"id": "419488", "url": "https://cs.wikipedia.org/wiki?curid=419488", "title": "Leila", "text": "Leila\n\nLayla je ženské křestní jméno arabského původu. Další variantou je Leila, Leyla a Laila. V arabštině leila (ليل) znamená noc, má pravděpodobně odkazovat k tmavé barvě vlasů.\n\n\n\n"}
{"id": "419491", "url": "https://cs.wikipedia.org/wiki?curid=419491", "title": "HK Acroni Jesenice", "text": "HK Acroni Jesenice\n\nHK Acroni Jesenice (celým názvem: Hokejski klub Acroni Jesenice) byl slovinský klub ledního hokeje, který sídlil v Jesenici v Hornokraňském regionu. Založen byl v roce 1948. Největším rivalem klubu byl, až do svého zániku, tým HDD Olimpija Ljubljana. Klubové barvy byly červená a černá.\n\nPrvní titul Jesenice dosáhli v sezóně 1956/57, od tohoto titulu se rozjela historicky nejúspěšnější éra klubu. Překonat jesenickou hegemonii se povedlo až Olimpiji Ljubljana v roce 1972. Do rozpadu Jugoslávie tým dokázal nasbírat dvacet tři titulů, což z něj v historických tabulkách dělá rekordmana soutěže. Ve slovinských soutěžích si už tak dobře nevedl, na kontě měl pouze devět titulů. Klub byl dlouhá léta ve velké finanční tísni, až v září 2012 zbankrotoval. Zánikem klubu přišel slovinský hokej o nejznámější klub ve světě a také rekordmana tamní soutěže. Nástupcem hokejové činnosti ve městě se stala nová organizace HDD Jesenice. Juniorský oddíl HD mladi Jesenice působil na klubu nezávisle, proto jej bankrot nějak nepoznamenal a nadále mohl hrát v rakouských soutěžích. O pár let později potkal stejný osud i jeho největšího rivala, lublaňskou Olimpiji.\n\nSvé domácí zápasy odehrával v hale Dvorana Podmežakla s kapacitou 4 000 diváků.\n\n\n\nZdroj: \n\n\nZdroj: \n\n\n\n"}
{"id": "419492", "url": "https://cs.wikipedia.org/wiki?curid=419492", "title": "Seznam měst na Svatém Kryštofu a Nevisu", "text": "Seznam měst na Svatém Kryštofu a Nevisu\n\nToto je seznam měst na Svatém Kryštofu a Nevisu.\n\nZdaleka největším městem na Svatém Kryštofu a Nevisu je Basseterre, kde 1. ledna 2005 žilo 12 920 obyvatel, což představuje asi třetinu obyvatelstva celé země.\n\nV následující tabulce jsou uvedena největší města, výsledky sčítání obyvatelstva z 1. ledna 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "419494", "url": "https://cs.wikipedia.org/wiki?curid=419494", "title": "Kazi (jméno)", "text": "Kazi (jméno)\n\nKazi je ženské rodné jméno, které je velmi řídce užívané. Je odvozeno od postavy Kazi vyskytující se poprvé v Kosmově kronice z počátku 12. století a jeho původ a význam nejasný. Nejčastěji je odvozováno od místního jména Kazín nebo vykládáno jako „kázeň, trest“, populární jsou také amatérské výklady z keltských jazyků. Více informací lze nalézt v hesle Kazi. Jako její svátek je zpravidla uváděn 5. březen kdy má podle českého kalendáře svátek Kazimír.\n\n"}
{"id": "419499", "url": "https://cs.wikipedia.org/wiki?curid=419499", "title": "George Alcock MacDonnell", "text": "George Alcock MacDonnell\n\nGeorge Alcock MacDonnell (16. srpna 1830, Dublin – 3. června 1899, Londýn) byl irský duchovní (reverend) a jeden z nejsilnějších britských amatérských šachových hráčů druhé poloviny 19. století.\n\nMacDonnell patřil více než třicet let k výrazným londýnským šachovým postavám. Nevyhrál sice žádný významný turnaj, ale získal několik uznávaných umístění na dalších místech. Vedl šachovou rubriku v \"Illustrated Sporting and Dramatic News\" a napsal dvě šachové knihy: \"Chess Life Pictures\" (1883) and \"Knights and Kings of Chess\" (1894). S jeho jménem je spjat malý skandál, když roku 1878 odstoupil z turnaje, na kterém hrál údajný šachový automat Mephisto (řízený tehdy Isidorem Gunsbergem), protože odmítl proti automatu nastoupit, pokud nebude znát jméno jeho operátora.\n\n"}
{"id": "419501", "url": "https://cs.wikipedia.org/wiki?curid=419501", "title": "West Island", "text": "West Island\n\nWest Island je hlavním a největším ostrovem australského teritoria Kokosové ostrovy. Má rozlohu 6,2 km² a žije zde 120 obyvatel. Nachází se zde sídlo vlády a hlavní letiště \"Cocos Islands Aerodrome\".\n\nAčkoli je West Island hlavním ostrovem Kokosových ostrovů, žije většina obyvatel ve vesnici \"Bantam\" na více osídleném ostrově \"Home Island\".\n\nSouřadnice ostrova jsou 12°11'13\" jižní šířky a 96°49'42\" východní délky.\n"}
{"id": "419502", "url": "https://cs.wikipedia.org/wiki?curid=419502", "title": "Jasmína", "text": "Jasmína\n\nJasmína je ženské křestní jméno. Podle českého kalendáře má svátek 1. února (nové zařazení). Jeho další používanou variantou je jméno Jasmina.\n\nJméno má perský původ, odvozené od názvu keře \"Jasmín\".\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n"}
{"id": "419503", "url": "https://cs.wikipedia.org/wiki?curid=419503", "title": "HDD Olimpija Ljubljana", "text": "HDD Olimpija Ljubljana\n\nHDD Olimpija Ljubljana (celým názvem: Hokejsko drsalno društvo Olimpija Ljubljana) byl slovinský klub ledního hokeje, který sídlil v Lublani ve Středoslovinském regionu. Založen byl v roce 1929 pod názvem SK Ilirija Ljubljana. Svůj poslední název nesl od roku 2016. Největším rivalem klubu byl, až do jeho zániku v roce 2012, tým HK Acroni Jesenice. Klubové barvy byly zelená a bílá.\n\nV letech 1936–1938 se stal tým vůbec prvním mistrem Jugoslávie v ledním hokeji. Tituly mu jsou připočteny i přes to, že v lize byl jediným přihlášeným týmem z vítězů regionálních soutěží. Celkově má tým na kontě třináct titulů mistra Jugoslávie, více titulů má už na kontě pouze HK Acroni. V roce 2007 se klub připojil do rakouské soutěže Erste Bank Eishockey Liga. Hned v první sezóně se dostal až do finále, po kterém získal titul vicemistra (nad síly klubu byl EC Red Bull Salzburg). Po tomto úspěchu už klub v soutěži nedosahoval podobných výkonů. I přes to, ale zároveň sbíral tituly ve slovinské lize. Slavný klub zaniká v roce 2017 po nesplnění ekonomických stanov rakouské soutěže. Zánikem Olimpije přišel slovinský hokej o další elitní klub (prvně zánik HK Jesenice). Nástupcem hokejové činnosti ve městě se stal bývalý farmářský tým HK Olimpija, který se s pomocí sponzora v podobě Slovinských železnic přihlásil do rakouské nižší soutěže Alps Hockey League.\n\nSvé domácí zápasy odehrával v hale Tivoli s kapacitou 4 500 diváků.\n\nZdroj: \n\n\n\n\nZdroj: \n\n\nZdroj: \n\n\n"}
{"id": "419509", "url": "https://cs.wikipedia.org/wiki?curid=419509", "title": "Alba Volán Székesfehérvár", "text": "Alba Volán Székesfehérvár\n\nAlba Volán Székesfehérvár (současným marketingovým názvem: Fehérvár AV19) je maďarský klub ledního hokeje, který sídlí v Székesfehérváru v župě Fejér. Založen byl v roce 1960 v Budapešti, přesun do současného sídelního města přišel v roce 1977. Alba Volán je celkově třinácti násobným mistrem Maďarska, poslední titul je z roku 2012. A-tým se účastní rakouské mezinárodní soutěže Erste Bank Eishockey Liga. B-tým pak působí v domácí soutěži Erste Liga. Klubové barvy jsou modrá a bílá.\n\nSvé domácí zápasy odehrává v hale Ifjabb Ocskay Gábor Jégcsarnok s kapacitou více než 3 500 diváků.\n\n\n\n\nZdroj: \n\n\nZdroj: \n\n\nZdroj: \n\n\n"}
{"id": "419514", "url": "https://cs.wikipedia.org/wiki?curid=419514", "title": "Flying Fish Cove", "text": "Flying Fish Cove\n\nFlying Fish Cove (nebo také The Settlement) je hlavním sídlem australského teritoria Vánoční ostrov. Nachází se na severovýchodě ostrova a žije zde 500 obyvatel, což je zhruba třetina celé populace Vánočního ostrova.\nNa mnoha mapách je toto sídlo označováno jako The Settlement (anglicky \"osada\", \"sídlo\").\n\nBylo prvním britským sídlem, založeným zde v roce 1888.\n\nVe městě se nachází přístav, který je známý pro oblibu turistů s jachtami.\n"}
{"id": "419516", "url": "https://cs.wikipedia.org/wiki?curid=419516", "title": "Expedice 10", "text": "Expedice 10\n\nExpedice 10 byla desátá posádka dlouhodobě obývající Mezinárodní vesmírnou stanici (ISS). Velitel Leroy Chiao (USA) a palubní inženýr Saližan Šaripov (Rusko) startovali z kosmodromu Bajkonur 14. října 2004 na palubě Sojuzu TMA-5, se stanicí ISS se spojili 16. října 2004. Na stanici přijali dva zásobovací Progressy a provedli dva výstupy do vesmírného prostoru. Po půlročním pobytu předali stanici Expedici 11 a přistáli na Zemi.\n\n\n\nExpedice 10 startovala společně s ruským kosmonautem Jurijem Šarginem v Sojuzu TMA-5 z kosmodromu Bajkonur v Kazachstánu 14. října 2004 ve 03:05 UTC. U vesmírné stanice přistáli 16. října ve 4:16 UTC. Novou posádku přivítali členové Expedice 9: ruský velitel Gennadij Padalka a americký vědecký pracovník Michael Fincke. Během týdne nová posádka převzala stanici a 24. října se Padalka, Fincke a Šargin v Sojuzu TMA-4 vrátili na zem.\n\nBěžnou rutinu života na stanici osvěžil přílet zásobovacího Progressu M-51 25. prosince 2004.\n\nDne 26. ledna Chiao s Šaripovem vystoupili do kosmického prostoru, věnovali se údržbě a kontrole systémů ISS a obsluze experimentů na povrchu stanice. Vycházka trvala 5 hodin 28 minut.\n\nOd 2. března 2005 kosmonauti vykládali další zásobovací loď Progress M-52.\n\nDruhý výstup podnikli kosmonauti 28. března 2005. Chiao s Šaripovem instalovali antény pro spojení s lodí ATV a vypustili malou (4,5 kg) družici TNS-0.\n\n17. dubna 2005 přiletěli v Sojuzu TMA-6 Sergej Krikaljov a John Phillips (Expedice 11) s italským kosmonautem ESA Roberto Vittorim. Chiao s Šaripovem předali stanici nováčkům a s Vittorim se 24. dubna vrátili v Sojuzu TMA-5 na zem.\n\n"}
{"id": "419518", "url": "https://cs.wikipedia.org/wiki?curid=419518", "title": "Liptovský lysko", "text": "Liptovský lysko\n\nLiptovský lysko je nejmladší slovenské národní plemeno králíka. Uznané bylo v roce 2005. Váži 4-4,25 kg. Existuje ve 3 barevných rázech – divosfarbený, divomodrý a černý. Barva srsti je sivá (resp. modrosivá nebo černá), od spodní části pysku až po kořeň ušnic má bílou srst (lysinu). Vyšlechtěn byl na Liptově.\n\n\n"}
{"id": "419520", "url": "https://cs.wikipedia.org/wiki?curid=419520", "title": "Kalifornská univerzita v Santa Cruz", "text": "Kalifornská univerzita v Santa Cruz\n\nKalifornská univerzita v Santa Cruz (UCSC, : \"University of California, Santa Cruz\"), založená v roce 1965, je součástí státního vysokoškolského systému v americkém státě Kalifornie. Je jedním z 10 vysokoškolských středisek Kalifornské univerzity (University of California či krátce UC). Její univerzitní kampus se nachází severozápadně od kalifornského města Santa Cruz.\n\nV roce 2005 zde studovalo přes 15 000 studentů.\n\nSportovní týmy školy se nazývají \"Banana Slugs\".\n\n\n"}
{"id": "419523", "url": "https://cs.wikipedia.org/wiki?curid=419523", "title": "Erste Bank Eishockey Liga 2008/2009", "text": "Erste Bank Eishockey Liga 2008/2009\n\nSezóna 2008/2009 byla 79. sezónou Rakouské ligy. Mistrem se stal tým EC Klagenfurt AC.\n\n\n\n"}
{"id": "419525", "url": "https://cs.wikipedia.org/wiki?curid=419525", "title": "Vlajka hlavního města Prahy", "text": "Vlajka hlavního města Prahy\n\nVlajka hlavního města Prahy, jejíž existenci předpokládá § 15 zákona o hlavním městě Praze (č. 131/2000 Sb., ve znění zákona č. 216/2004 Sb., účinného ode dne vyhlášení 28. dubna 2004), byla stanovena obecně závaznou vyhláškou hlavního města Prahy č. 21/2004 Sb. HMP s účinností od 1. ledna 2005. Její podoba je shodná s podobou praporu hlavního města Prahy, která byla stanovena s účinností od dne vyhlášení 21. února 1991 vyhláškou č. 1/1991 Sb. HMP, která platila do 1. ledna 2005. Předtím nebyla podoba městského praporu legislativně zakotvena. Existenci praporu hlavního města Prahy předpokládal § 5 zákona č. 418/1990 Sb., o hlavním městě Praze, a poté § 15 původního znění zákona o hlavním městě Praze, č. 131/2000 Sb. Dalšími symboly hlavního města Prahy jsou malý a velký znak a pečeť, neoficiálně též například logo.\n\nVlajka Prahy byla na žádost městské rady vytvořena v roce 1886 pražským archivářem Josefem Emlerem. Barvy jsou odvozeny ze znaku města (červený štít a zlatá hradba s věžemi).\n\nVlajka hlavního města Prahy má obdélníkový list v poměru 2:3 a na něm dva stejně široké vodorovné pruhy žlutý a červený. Tyto barvy jsou odvozeny ze znaku města. V žerďové části vlajky je někdy umístěn velký znak hlavního města Prahy.\n\nŽluto-červená bikolóra je poměrně často používaná nejen v České republice. Současná vlajka hlavního města Prahy je barvami shodná s:\n\n\nA mnoha dalších.\n\nZákon o obcích 367/1990 Sb. v § 5 umožnil obcím užívat znak a prapor obce, přičemž pokud nemají historický znak a prapor, mohly jim být na jejich návrh předsednictvem České národní rady uděleny. Zákon o obcích 128/2000 Sb. původně zmiňoval prapory obcí, městských obvodů a městských částí v § 5 (další novelizace přesunula ustanovení do § 34a). Zákon o obcích se však na hlavní město Prahu nevztahuje. Zákon č. 418/1990 Sb., o hlavním městě Praze, v § 5 existenci praporu hlavního města Prahy předpokládal a nezmiňoval způsob jeho udělení ani případné změny jeho podoby, upravoval však udělení praporu městské části předsednictvem České národní rady po vyjádření zastupitelstva města, pokud městská část nemá historický prapor. Zákon o hlavním městě Praze 131/2000 Sb. v § 15 rovněž předpokládal existenci praporu hlavního města Prahy a vůbec nezmiňoval způsob jeho udělení ani případné změny jeho podoby, prapory městských částí však podle tohoto zákona uděloval předseda Poslanecké sněmovny na návrh hlavního města Prahy podaný na základě žádosti městské části. \n\nZákon č. 216/2004 Sb., účinný ode dne vyhlášení 28. dubna 2004, nahradil v ustanoveních o praporech územních samosprávných celků (krajů a obcí včetně hlavního města Prahy, městských obvodů a městských částí) slovo „prapor“ slovem „vlajka“. Neobsahuje však žádná přechodná ustanovení, která by upravovala nahrazení obecních praporů obecními vlajkami. \n\nVyhláška č. 1/1991 Sb. HMP zaváděla znak a prapor hlavního města Prahy. Vyhláškou č. 1/1991 Sb. HMP byla nahrazena dřívější vyhláška NVP č. 15/1964 Sb. NVP, o znaku hl. m. Prahy, a směrnice rady NVP č. 16/1964 Sb. NVP, pro užívání znaku hl. m. Prahy, zatímco dřívější existence městského praporu či vlajky není v předpise zmíněna. Vyhláška č. 21/2004 Sb. HMP zavádí znak a vlajku hlavního města Prahy. Žádná z uvedených vyhlášek se v ustanoveních o užívání výslovně nezabývá tím, zda se má prapor či vlajka vyvěšovat na stožár, nebo na žerď, ani zásady po společné užívání s jiným praporem či vlajkou. Stanoveno je pouze to, že při svislém umístění vlajky (dříve praporu) musí být žlutý pruh umístěn vždy heraldicky vpravo, tj. vlevo z čelního pohledu.\n\nPodle vexilologických pravidel je prapor pevně přichycen k žerdi, ať už navlečením nebo ozdobnými hřeby, a nemohou vedle sebe na stožárech vlát státní vlajka a městský prapor, protože společně můžou být vyvěšeny jen vlajky nebo prapory. \n\nHlavní město Praha se člení na deset městských obvodů (Praha 1 až 10) a 22 správních obvodů (Praha 1 až 22). Všechny obvody užívají vlastní vlajky o poměru 2:3.\n\nVlajky Prahy 20, 21 a 22 jsou tvořeny historickými vlajkami Horních Počernic, Újezdu nad lesy a Uhříněvsi.\n\n\n"}
{"id": "419530", "url": "https://cs.wikipedia.org/wiki?curid=419530", "title": "Peter Frederick Strawson", "text": "Peter Frederick Strawson\n\nSir Peter Frederick Strawson (23. listopadu 1919 Londýn – 13. února 2006 Oxford) byl britský analytický filosof, profesor univerzity v Oxfordu, který se zabýval hlavně problémy přirozeného jazyka a „deskriptivní metafysikou“. \n\nStrawson se narodil v učitelské rodině na okraji Londýna a studoval filosofii, politické vědy a ekonomii na Oxfordské univerzitě, kde pak také od roku 1947 přednášel. Poprvé vzbudil pozornost článkem „O odkazování“ (\"On Referring\", 1950), v němž kritizoval teorii deskripcí B. Russella. V letech 1968—1987 byl profesorem metafysické filosofie na Magdalen College, Oxford. Roku 1960 se stal členem British Academy (FBA), 1969—1970 byl předsedou Aristotelovské společnosti, roku 1971 se stal čestným zahraničním členem American Academy of Arts and Sciences (AAAS) a roku 1977 byl povýšen do šlechtického stavu („Sir“).\n\nStrawson podstatně přispěl k tomu, že se metafysika stala uznávanou součástí analytické filosofie a zavedl do ní kantovská témata. Jeho projekt „deskriptivní metafysiky“, který rozvinul v knize \"Individuals\", zkoumá sítě společných (sdílených) významů, které chtě nechtě používáme v běžném životě. Strawson na nich ukazuje, jak jako lidé přemýšlíme o skutečnosti.\n\n\n\n\n"}
{"id": "419533", "url": "https://cs.wikipedia.org/wiki?curid=419533", "title": "Vassar College", "text": "Vassar College\n\nVassar College je známá americká elitní vyšší škola ve městě Poughkeepsie, které se nachází 100 km severně od New Yorku.\n\nVassar býval vždy jedním ze symbolů tzv. bílé anglosaské protestantské elity USA (tzv. WASP). Škola byla založena v roce 1861 Matthewem Vassarem jako škola pro dívky, ale od roku 1969 se v rámci snah o společné (koedukované) vzdělávání na soukromých vyšších školách stal jednou z vedoucích škol poskytujících společné vzdělávání pro obě pohlaví. Vassar College patří k dalším šesti vyšším školám pro ženy, tzv. (Seven Sisters).\n\nNa škole studuje přes 2400 studentů.\n\n\n"}
{"id": "419534", "url": "https://cs.wikipedia.org/wiki?curid=419534", "title": "Expedice 9", "text": "Expedice 9\n\nExpedice 9 byla devátá posádka dlouhodobě obývající Mezinárodní vesmírnou stanici (ISS). Velitel Gennadij Padalka (Rusko) a palubní inženýr Michael Fincke (USA) startovali z kosmodromu Bajkonur 19. dubna 2004 na palubě Sojuzu TMA-4, se stanicí ISS se spojili 21. dubna 2004. Na stanici přijali dva zásobovací Progressy a provedli čtyři výstupy do vesmíru. Po půlročním pobytu předali stanici Expedici 10 a přistáli na Zemi.\n\n\n\nExpedice 9 startovala společně s nizozemským astronautem ESA André Kuipersem v Sojuzu TMA-4 z kosmodromu Bajkonur v Kazachstánu 19. dubna 2005 v 03:19 UTC. U vesmírné stanice přistáli 21. dubna v 0:36 UTC. Novou posádku přivítali členové Expedice 8 – americký velitel Michael Foale a ruský palubní inženýr Alexandr Kaleri. Během týdne nová posádka převzala stanici a 24. dubna se Foale, Kaleri a Kuipers v Sojuzu TMA-3 vrátili na zem.\n\nBěžnou rutinu života na stanici osvěžil přílet zásobovacího Progressu M-49 dne 27. května.\n\nPrvní výstup do kosmického prostoru 24. června byl po 16 minutách přerušen kvůli ztrátě tlaku Finckeho kyslíkové nádrži.\n\nDruhý výstup Padalka s Finckem provedli v noci z 30. června na 1. července, kosmonauti vyměnili spínač jednoho z gyroskopů. Vycházka trvala 5 hodin 40 minut.\n\nPotřetí kosmonauti vystoupili do vesmíru 3. srpna na 4 hodiny 30 minut, na programu byla obsluha experimentů, instalace bezpečnostních prvků na povrchu stanice a namontování odražeče pro laserový dálkoměr lodi ATV.\n\nOd 14. srpna 2004 kosmonauti vykládali další zásobovací loď Progress M-50.\n\nPoslední kosmická vycházka proběhla 3. září, trvala 5 hodin 21 minut. Padalka s Finckem se věnovali údržbě stanice a namontovali antény pro setkání s ATV.\n\n16. října 2004 přiletěli v Sojuzu TMA-5 Leroy Chiao a Saližan Šaripov (Expedice 10) s ruským kosmonautem Jurijem Šarginem. Padalka s Finckem předali stanici nováčkům a s Šarginem se 24. října vrátili v Sojuzu TMA-4 na zem.\n\n"}
{"id": "419535", "url": "https://cs.wikipedia.org/wiki?curid=419535", "title": "FBA", "text": "FBA\n\nSpojení písmen F, B a A může znamenat:\n\n"}
{"id": "419544", "url": "https://cs.wikipedia.org/wiki?curid=419544", "title": "Teilhol", "text": "Teilhol\n\nTeilhol, nebo také A.C.L., byla francouzská automobilka, která působila v letech 1958 až 1990. Zabývala se zejména výrobou automobilů s pohonem všech kol a automobilů pro volný čas. Zpočátku se firma zabývala výrobou automobilu Renault Rodeo pro francouzskou armádu. V osmdesátých letech probíhala v ateliérech Teilhol zejména výroba různých užitkových nebo obytných verzí vozu Citroën C15. Koncem dekády firma představila nástupce vozu Citroën Méhari, který nesl označení Teilhol Tangara. V roce 1989 byl představen Teilhol Theva, který používal základ z automobilu Citroën AX. Kapacitu továrny se nepodařilo nikdy naplnit a společnost tak v první polovině devadesátých let vyhlásila bankrot.\n"}
{"id": "419546", "url": "https://cs.wikipedia.org/wiki?curid=419546", "title": "Pierre Bottero", "text": "Pierre Bottero\n\nPierre Bottero (13. února 1964 v Barcelonnette, Francie – 8. listopadu 2009 u Lambesc, Francie) byl francouzský spisovatel.\n\nJiž od mládí, kdy přečetl Pána prstenů od J. R. R. Tolkiena, byl milovníkem fantasy. Jeho kariéra autora knížek pro děti započala knihou „Přítelkyně na celý život“ (Amies à vie), kterou napsal když pomáhal své dceři s přípravou na test.\n\nNejvětšího věhlasu dosáhl svou fantasy ságou složenou ze tří trilogií. První trilogie se jmenuje „La Quête d’Ewilan“ (Hledání Ewilan), druhá „Les Mondes d’Ewilan“ (Návštěvy Ewilan) a třetí, která je pouze francouzsky, nese název „Le pacte de Marchombres“.\n\nHledání Ewilan (2003):\n\nNávštěvy Ewilan (někde také Svět Ewilan):\n\nLe Pacte des Marchombres:\n\nHlavním vydavatelem jeho knih ve Francii je vydavatelství Rageot, které mimo jiné vydalo i knihy ze série o Ewilan. Další díla, která Bottero pro děti napsal jsou například:\n\nVětšina děl zůstává pouze ve francouzském vydání.\n\n"}
{"id": "419547", "url": "https://cs.wikipedia.org/wiki?curid=419547", "title": "British Academy", "text": "British Academy\n\nBritish Academy je státní akademie Spojeného království pro humanitní a společenské vědy. Byla založena roku 1902 a má kolem 800 členů (\"fellows\"), kteří se označují zkratkou FBA za jménem.\n\nPosláním British Academy je hájit zájmy vědy, podporovat vynikající bádání, odměňovat vynikající vědce, publikovat výsledky bádání a podporovat mezinárodní spolupráci. Mezi presidenty British Academy byli například archeolog Frederic G. Kenyon, filosofové Isaiah Berlin a Anthony Kenny.\n\nBritish Academy vydává několik časopisů (\"Proceedings of the BA, Schweich Lectures on Biblical Archeology\" atd.) a různé ediční řady (například archivní prameny k britským, africkým a starověkým dějinám, archeologii, numismatice, soupisy starých uměleckých děl, staré hudby a podobně).\n\n\n"}
{"id": "419548", "url": "https://cs.wikipedia.org/wiki?curid=419548", "title": "Fyzikální vyšetření", "text": "Fyzikální vyšetření\n\nFyzikální vyšetření je vyšetření pacienta lékařem jen pomocí vlastních smyslů a jednoduchých pomůcek. Lékař by měl systematicky vyšetřit jednotlivé orgánové systémy a zaznamenávat přítomnost i nepřítomnost specifických příznaků. Ta část chorobopisu, do které se zaznamenávají výsledky fyzikálního vyšetření pacienta, se nazývá \"status praesens\".\n\nZákladem fyzikálního vyšetření je postup \"čtyř P\":\n\nDůležitou informaci však může přinášet i jiný smysl, např. čich. Během vyšetření musí pacient sdělovat své pocity. Klidová bolest v některé oblasti je stejně důležitá jako její charakter a změny v průběhu vyšetření.\n\nHodnotí se celkový vzhled pacienta, držení těla a charakter chůze. Součástí hodnocení je i měření krevního tlaku, měření tělesné teploty, stanovení výšky a váhy a výpočet BMI. Pokud pacient trpí bolestmi, je důležitým údajem jejich charakter a změny v závislosti na poloze nemocného. V případě, že jde o nepohyblivého pacienta, je důležité zjistit, zda leží na lůžku pasivně, nebo zda je schopen udržet určitou polohu. Orientačně se hodnotí i psychické vlastnosti a poruchy nemocného, např. orientace místem, časem a osobou, výrazně agresivní nebo depresivní chování nebo poruchy intelektu.\n\nPohledem se hodnotí celková konfigurace vyšetřované oblasti, její barevné změny, charakter ochlupení, přítomnost jizev a výrůstků.\n\nPři auskultaci, obvykle pomocí fonendoskopu, se hodnotí především činnost dýchací, oběhové a trávicí soustavy. Pohyb vzduchu, krve nebo tráveniny se projevuje jako slabé šelesty, které lze hodnotit ve vztahu k poruchám činnosti vnitřních orgánů.\n\nPoklepem se hodnotí charakter náplně pod povrchem těla. Dnes se používá prakticky jen poklep nepřímý, kdy vyšetřující přiloží na tělo pacienta prst jedné ruky a poklepává na něj prstem druhé ruky. Podle charakteru zvuku lze usuzovat na to, zda je pod povrchem těla plyn, tekutina nebo pevné orgány. Při perkuzi se hodnotí i případná bolestivost vyvolaná otřesy. Perkuzí se vyšetřuje především břicho, a plíce dříve se perkuzí zjišťovaly i rozměry srdce při srdečním selhávání. V traumatologii se používá poklep v diagnostice některých typů fraktur a luxací.\n\nPalpací () tedy pohmatem se vyšetřují prakticky všechny části těla, typicky dutina břišní a orgány v ní, například játra. Hodnotí se konzistence, napětí a bolestivost palpované (promačkávané) krajiny. Pátrá se např. po přítomnosti nezvyklých tuhých oblastí (tzv. rezistencí). Někdy se rozlišuje povrchová palpace hodnotící napětí a charakter povrchové části těla (např. břišní stěny), a hluboká palpace cílená na orgány v hloubce.\n\nVýsledky z palpace jsou jak z vlastních vjemů ošetřujícího (např. výše zmiňovaná tuhost pociťovaná v hloubce), tak i reakcí a odpovědí pacienta. Reakce lze od pacienta získat jak na vmáčknutí (zpravidla pomalé), tak i na uvolnění, to zpravidla rychlé: Například bolestivost se v některých případech může projevovat spíše na uvolnění, než na vtisk, který naopak může přinášet i momentální úlevu od delší bolesti.\nSoučástí fyzikálního vyšetření je i pátrání po přítomnosti některých poměrně specifických příznaků vyvolatelných jednoduchými manévry.\n\nPři základním (obvykle nazývaném \"interním\" či \"internistickém\") fyzikálním vyšetření se postupuje obvykle systematicky:\n\nNeurologické vyšetření zahrnuje základní vyšetření interní, kromě toho se pomocí jednoduchých pomůcek (špátle, baterka, jehla a neurologické kladívko) testuje funkce centrálního i periferního nervového systému a pohybového systému.\n\nV pediatrii je nezbytnou součástí fyzikálního vyšetření hodnocení psychického i motorického vývoje dítěte. V závislosti na věku se hodnotí např. obvod hlavičky, rozvoj řeči nebo vývoj pohlavních orgánů.\n\nV psychiatrii se obvykle vlastní fyzikální vyšetření neprování, objektem zájmu psychiatrů je\n\nZákladem vyšetření je rychlost a odhalení příčiny vedoucích příznaků.\n\n\n\n"}
{"id": "419553", "url": "https://cs.wikipedia.org/wiki?curid=419553", "title": "Štěpka", "text": "Štěpka\n\nŠtěpky, nejčastěji dřevní štěpka, vzniká jako odpad při zpracování dřeva či cíleným drcením dřevních částí. Řadí se k tuhé biomase, sloužící k výrobě tepla nebo kompostu. Dřevní štěpka je štěpené kusové dřevo pro lepší skladování, menší obsah vody a po spálení méně popelu. Je velká 2,5 až 5 cm. někdy se lisuje do pelet či briket pro lepší zpracovatelnost. Na vytápění se používá hlavně v domácnostech s výkonnými kotli a ve větších budovách. Cenově patří mezi nejlevnější způsoby vytápění.\n\n"}
{"id": "419554", "url": "https://cs.wikipedia.org/wiki?curid=419554", "title": "Kenyon", "text": "Kenyon\n\nKenyon je anglosaské vlastní jméno:\n"}
{"id": "419555", "url": "https://cs.wikipedia.org/wiki?curid=419555", "title": "Jur", "text": "Jur\n\nJur může znamenat:\n\n\nv místních názvech je míněn zpravidla \"svätý Jur\" (česky svatý Jiří), přičemž slovo \"svätý\" bylo někdy elidováno\n\n\n"}
{"id": "419558", "url": "https://cs.wikipedia.org/wiki?curid=419558", "title": "Krajíčkova stráň", "text": "Krajíčkova stráň\n\nKrajíčkova stráň je lesní park na Stařečce v Třebíči. Nese jméno staré mlynářské rodiny Krajíčků, která při řece Jihlavě vlastnila mlýn (dům čp. 199). Je místem odpočinku a pěkného výhledu na protější podklášterskou stranu řeky – na koupaliště a obytnou zástavbu Nehradova.\n\nLesopark Krajíčkova stráň zaujímá plochu asi 6 ha, stoupá od necelých 400 m n. m. u řeky a až ke 450 m n. m. u Boroviny. Začíná na Polance u bývalého Krajíčkova mlýna. Táhne se dál k jihozápadu pod obytným blokem ulic Nad Lesem, Doleželova, Rypáčkova a Sucheniova. Poté jeho jižní hranice vytváří železniční trať. Park končí až u Poušova poblíž bývalé cihelny. Podél řeky vede parkem rekreační stezka pro cyklisty a pro chodce, které přes Polanku míří až do Vnitřního Města.\n\nDo parku se vstupuje z několika míst: od Krajíčkova mlýna, z ulice Sucheniovy, od bývalé poušovské cihelny a od Boroviny. Na cestě na západ od Sucheniovy ulice je dvojice studánek; jejich voda však není pitná. V některých místech prudké svahy Krajíčkovy stráně si vyžádaly i lidské životy, jež připomínají pomníčky.\n\nVelké ničivé sucho postihlo lesní porost současného lesoparku v červnu roku 1921. O parkovou úpravu Krajíčkovy stráně se zasloužil třebíčský okrašlovací spolek: v druhé polovině 20. let 20. století byly upraveny cesty, zřízen byl též vyhlídkový pavilon.\n"}
{"id": "419560", "url": "https://cs.wikipedia.org/wiki?curid=419560", "title": "Andranik Ozanian", "text": "Andranik Ozanian\n\nAndranik Ozanian (\"Անդրանիկ Թորոսի Օզանյան\", 1865–1927) byl arménský generál, politický aktivista, bojovník za svobodu a národní hrdina.\n\n"}
{"id": "419564", "url": "https://cs.wikipedia.org/wiki?curid=419564", "title": "Sydir Kovpak", "text": "Sydir Kovpak\n\nSydir Artěmovyč Kovpak (ukrajinsky: ', rusky: ', 7. června / 26. května podle juliánského kalendáře 1887 – 11. prosince 1967) byl jeden z nejvýznamnějších velitelů sovětských partyzánů během druhé světové války, důležitý člen komunistické strany na Ukrajině a dvojnásobný Hrdina Sovětského svazu.\n\nKovpak se narodil 7. června 1887 v obci Kotelva na Ukrajině v chudé rolnické rodině. Prožil nelehké dětství. V deseti letech jej rodiče poslali pracovat do místního obchodu s potravinami, kde musel dělat nejtěžší práce. V roce 1905 nastoupil k vojenské službě v carské armádě. Po jejím ukončení pracoval v Saratově v říčním přístavu a tramvajové vozovně jako dělník.\n\nPo vypuknutí první světové války v červenci 1914 byl znovu povolán do armády. V roce 1915 získal první Svatojiřský kříž (IV. třída). Osobně mu jej udělil sám car Mikuláš II.. V roce 1916 byl přiřazen ke 186. Aslandužskému pěšímu pluku, se kterým se zúčastnil Brusilovovy ofenzívy. Byl nasazen jako průzkumník a prokázal hrdinství, za které byl vyznamenán Svatojiřským křížem (III. třída) a Svatojiřskou medailí (III. třída a IV. třída).\n\nPo převratu v Rusku se v roce 1919 přidal k bolševikům a vstoupil do KSR(b). Během občanské války vedl partyzánské oddíly na Ukrajině proti německým a rakousko-uherským okupačním vojskům a poté i proti Bělogvardějcům.\n\nPo válce se stal předsedou oblastního sovětu v městě Putyvl. Během stalinských čistek v komunistické straně hrozilo Kovpakovi zatčení, ale byl včas varován. Utekl a musel se nějaký čas skrývat. Bezprostředně po okupaci Ukrajiny Němci za druhé světové války Kovpak odešel do lesů u Putyvlu a stal se velitelem místních partyzánů. Kovpakův oddíl postupně rostl do velkých rozměrů a díky materiální podpoře ze Sovětského svazu se mohl pouštět do odvážnějších akcí. Šlo především o tzv. Stalinský výpad (1942 – 1943) a později Karpatský výpad (1943). Kovpak byl velmi respektovaným velitelem. Partyzánský velitel Dmitrij Medvěděv uvádí, že Kovpakovi partyzáni připomínali spíše pravidelnou armádu než odbojáře, jelikož ve výzbroji měli kromě pušek, granátů a samopalů i těžké kulomety, minomety, protitankové pušky a děla.\n\nKovpakovci prováděli řadu diverzních akcí a bojovali nejen s Němci a jejich spojenci ale i s (protikomunistickou) Ukrajinskou povstaleckou armádou, která byla důležitým faktorem zejména na západě Ukrajiny. 31. srpna 1942 odjel Kovpak do Moskvy, kde jej osobně přivítal Stalin a Vorošilov a spolu s dalšími partyzánskými veliteli se účastnil zasedání o dalším postupu. Během Karpatského výpadu se divize dostala v horách do těžké situace: partyzáni přišli o děla, Kovpak byl raněn a letecky transportován do Moskvy a padl komisař Rudněv (existují i spekulace, že jej nechal Kovpak zavraždit), divize jako celek byla rozprášena a partyzáni se museli v menších skupinkách probíjet z obklíčení. Za své zásluhy během partyzánských bojů byl Kovpak v dubnu 1943 povýšen do hodnosti generálmajora.\n\nPo skončení války působil jako člen Nejvyššího soudu Ukrajinské SSR a Místopředseda Nejvyššího sovětu Sovětského svazu na Ukrajině. Kromě zastávání důležitých funkcí v komunistickém vedení Ukrajiny se věnoval literatuře a sepisoval své zážitky z války. V Československu vyšla v roce 1951 jedna z jeho knih s názvem „\"Pochod partyzánů\"“, kde jsou v duchu tehdejší doby podrobně popisovány partyzánské boje a řada těžko uvěřitelných úspěchů.\n\nZemřel 11. prosince 1967 ve věku 80 let. Pohřben byl v Kyjevě. Na jeho památku byly po něm pojmenovány ulice v Putyvlu, Sevastopolu, Charkově nebo v Nižném Novgorodě, střední škola číslo 111 v Kyjevě a vybudováno několik památníků. Na Ukrajině je (přinejmenším do roku 2012) oficiálně považován za národního hrdinu.\n\n Zlatá hvězda hrdiny Sovětského svazu\n\n\n"}
{"id": "419570", "url": "https://cs.wikipedia.org/wiki?curid=419570", "title": "Emil Franke", "text": "Emil Franke\n\nEmil Franke (3. dubna 1880 Velké Březno – 1. prosince 1939 Praha) byl český a československý meziválečný politik, dlouholetý ministr vlád Československé republiky za národní socialisty.\n\nNarodil se v rodině železničáře na severu Čech, ve Velkém Březně. Vystudoval gymnázium. Univerzitní studia filozofie a práv absolvoval v Praze, Vídni a Berlíně. Byl doktorem filozofie. V Praze pracoval (od roku 1903) jako knihovník univerzitní knihovny. Věnoval se vědecké práci, zabýval se sociologií. Projevoval trvalý zájem o rozvoj české indologie a byl 31. března 1936 zvolen řádným členem kulturního odboru Orientálního ústavu v Praze.\n\nPoliticky se začal angažovat od roku 1918 (podle jiného zdroje již roku 1917) v národně sociální straně, v září 1918 se podílel na vytvoření Socialistické rady a byl spolutvůrcem programu národních sociálů (tehdy oficiálně Československá strana socialistická). V roce 1926 byl na sjezdu strany (mezitím přejmenované na Československou stranu národně socialistickou) předsedou rozhodčí komise, která posuzoval spor okolo Jiřího Stříbrného. Roku 1931 byl spoluautorem akčního programu národních socialistů. Na sjezdu v roce 1936 pak měl hlavní projev o vnitropolitických otázkách.\n\nOd roku 1918 zasedal v Revolučním národním shromáždění. Byl profesí univerzitním bibliotekářem. V parlamentních volbách v roce 1920 se stal poslancem Národního shromáždění. Mandát zde obhájil v parlamentních volbách v roce 1925, parlamentních volbách v roce 1929 a parlamentních volbách v roce 1935. Poslanecké křeslo si oficiálně podržel do zrušení parlamentu roku 1939. Ještě krátce předtím, v prosinci 1938, přestoupil do poslaneckého klubu nově zřízené Strany národní jednoty. Od roku 1925 byl předsedou poslaneckého klubu strany.\n\nOsobně vítal prezidenta T. G. Masaryka při příjezdu do vlasti 20. prosince 1918 v Horním Dvořišti.\n\nByl mnohonásobným ministrem československých vlád. V první vládě Vlastimila Tusara se objevil 17. září 1919 jako ministr železnic (správce rezortu). V druhé vládě Vlastimila Tusara, fungující od 25. května 1920 ho na tomto postu nahradil stranický kolega Jiří Stříbrný. Do kabinetu se vrátil v první vládě Antonína Švehly, v níž od jejího začátku tedy od 7. října 1922 zastával post ministra pro zásobování lidu. 18. února 1924 kromě toho nastoupil jako ministr pošt a telegrafů (dočasně pověřený správou rezortu) a od 20. července 1925 také znovu jako ministr železnic (i v tomto případě šlo o provizorní správcovství rezortu). Do ministerských funkcí se vrátil koncem 20. let, když 7. prosince 1929 nastoupila druhá vláda Františka Udržala. Opětovně se stal ministrem pošt a telegrafů a tentýž rezort zastával v i následující první vládě Jana Malypetra, druhé vládě Jana Malypetra i třetí vládě Jana Malypetra, rovněž tak v následné první vládě Milana Hodži a druhé vládě Milana Hodži nepřetržitě až do 23. ledna 1936, kdy ho nahradil stranický kolega Alois Tučný. Emil Franke tehdy 23. ledna 1936 přešel do funkce ministra školství a národní osvěty. Od 17. března 1936 navíc zastával i úřad ministra financí (správce rezortu). Ministrem školství a národní osvěty byl i potom, v třetí vládě Milana Hodži až do jejího odchodu 22. září 1938. Správcem ministerstva financí byl v třetí vládě Milana Hodži do 2. října 1937.\n\nV době, kdy vykonával funkci ministra školství, osobně otevíral českou školu ve své rodné obci. Rok poté byla škola zabrána Němci. Krátce poté, v prosinci 1939, zemřel ve věku 59 let v sanatoriu v Podolí v Praze. Příčinou smrti byl žaludeční katar, kterým trpěl již několik let. V druhé polovině roku 1939 se jeho stav zhoršil, po měsíčním léčení v podolském sanatoriu se zotavil, ale pak byl postižen silnou žloutenkou.\n\n"}
{"id": "419572", "url": "https://cs.wikipedia.org/wiki?curid=419572", "title": "LZ77", "text": "LZ77\n\nLZ 77 (Lempel-Ziv 77) je bezeztrátový kompresní algoritmus publikovaný Abrahamem Lempelem a Jacobem Zivem v roce 1977. LZ 77 patří mezi takzvané slovníkové algoritmy.\n\nAlgoritmus prochází data postupně od začátku do konce. V případě, že narazí na skupinu znaků, která se již v předchozích datech objevila, nahradí tuto skupinu znaků odkazem na předchozí výskyt. Odkaz je zakódován jako vzdálenost od současné pozice a délka skupiny znaků. Pokud je tento odkaz zakódován formou kratší než je reprezentace skupiny znaků, dochází k úspoře místa v komprimované zprávě.\n\nKomprimovaná data se pak skládají ze znaků, pro které nebyla nalezena žádná reference (tzv. literálů) a referencí nahrazujících skupiny znaků.\n\nText „\"Naolejuje-li Julie koleje\"“ může být zakódován jako:\n\n\nDekompresní algoritmus potřebuje určitým způsobem rozlišit, zda data, které se v daném okamžiku pokouší dekomprimovat, reprezentují literál nebo referenci na předchozí výskyt.\n\nJedním ze způsobů, jak to zajistit, je přidat před každý literál nebo referenci jeden bit, určující jak mají být následující data interpretována. Tento způsob je sice velmi jednoduchý, nicméně má tu nevýhodu, že je každý literál prodloužen o jeden bit, čímž se zvětšuje délka zkomprimovaných dat. \n\nDalším způsobem je před každou skupinu literálů přidat speciální kód určující počet následujících literálů. Takto vložený kód samozřejmě prodlouží komprimovaná data o svoji délku. Vzhledem k tomu, že v komprimovaných datech jsou krátké skupiny literálů velmi časté, musí se tento speciální kód vkládat do komprimovaných dat také velmi často. Výsledky pro tuto metodu jsou podobné jako pro metodu s vloženým bitem.\n\nKompresní algoritmus má k dispozici určité „okno“, ve kterém vidí posledních N znaků a právě na znaky viditelné v tomto okně odkazuje. Obecně platí, že čím větší okno, tím je větší šance na nalezení odkazu. Na druhou stranu, čím větší okno, tím více bitů je třeba k zakódování vzdálenosti odkazu od okamžité polohy v datech. Možným řešením je zavést několik možných délek pro zakodóvání offsetu.\n\nNejjednodušším způsobem je kódovat délku odkazu pevným počtem bitů. V reálných datech se však mnohem častěji objevují odkazy o kratší délce než odkazy s větší délkou. Je tedy výhodnější kódovat krátké odkazy menším počtem bitů než odkazy dlouhé. Pro tento účel se velmi často používá Eliasovo gama kódování.\n\nAlgoritmus je v různých variantách používán jak v obecných archivačních programech, tak při bezeztrátové kompresi obrázků.\n\n"}
{"id": "419574", "url": "https://cs.wikipedia.org/wiki?curid=419574", "title": "MPS Group Championships 2009", "text": "MPS Group Championships 2009\n\nTenisový turnaj WTA MPS Group Championships 2009 se konal ve dnech 6. - 12. dubna v americkém Ponte Vedra Beach venku na antukových dvorcích. Odměny činily 220,000 USD.\n\n\n"}
{"id": "419577", "url": "https://cs.wikipedia.org/wiki?curid=419577", "title": "Žďár nad Sázavou (nádraží)", "text": "Žďár nad Sázavou (nádraží)\n\nŽďár nad Sázavou je jediná železniční stanice ve Žďáru nad Sázavou. Ve stanici se nachází tři nástupiště celkem s pěti nástupištními hranami, stanice se nachází v nadmořské výšce 585 m n. m. Stanice je druhou nejfrekventovanější stanicí v kraji Vysočina v počtu přepravených cestujících (po Havlíčkově Brodu). Zprovozněna byla v roce 1953 společně s novou tratí Brno – Havlíčkův Brod, kdy sem byla zaústěna i trať z Tišnova přes Nové Město na Moravě. Původní žďárské nádraží, nacházející se 500 m severozápadně od nové stanice, v ulici Strojírenské, přestalo být tehdy využíváno.\n\nStanice se nachází poblíž centra města ve společném areálu s autobusovým nádražím, které zajišťuje linkovou autobusovou dopravu (příměstské a dálkové linky) a MHD Žďár nad Sázavou. K nádraží zajíždí linky č. 1, 2, 3, 4, 5, 6, 7, 8 a 9 (jízdní řád 2018).\n\nVe stanici zastavují všechny vlaky osobní dopravy, rychlíky, spěšné vlaky a osobní vlaky. Organizace dopravy v roce 2014 byla taková, že ve stanici osobní a spěšné vlaky začínaly nebo končily jízdu a tranzitující cestující proto museli přestoupit; pouze několik vlaků denně pokračovalo ze stanice dál.\n\nNádražní budovu projektoval brněnský architekt František A. Krejčí a byla realizována národním podnikem Pozemní stavby Brno v letech 1963-1964. Výtvarná výzdoba je dílem brněnského výtvarníka Bohumíra Matala. V letech 2011-2012 stanice prošla kompletní rekonstrukcí, v roce 2013 byla dokončena rekonstrukce Autobusového nádraží.\n\n\n\nRozsah poskytovaných služeb pro oblast přepravy cestujících:\n"}
{"id": "419581", "url": "https://cs.wikipedia.org/wiki?curid=419581", "title": "Kavkaz (region)", "text": "Kavkaz (region)\n\nKavkaz je v užším slova smyslu synonymum pro horské pásmo Velkého Kavkazu, oddělujícího podle názoru značné části zeměpisců Evropu od Asie, v širším pojetí pak označení pro celou okolní oblast mezi Černým a Kaspickým mořem, zahrnující na rozloze zhruba 440 000 km² Gruzii, Arménii, Ázerbájdžán, Čečensko a nejjižnější část Ruska. Také se sem dá zahrnout území Jižní Osetie, či případně Abcházie. Tento region patří jazykově a kulturně k nejpestřejším na světě.\n\nÚzemí, prostírající na sever od kavkazského hřebene až ke Kumsko-manyčské sníženině, se nazývá Předkavkazsko neboli Severní Kavkaz. Jeho západní část představuje Kubáňská nížina, uprostřed se prostírá Stavropolská plošina a na východě malým dílem zasahuje Kaspická nížina. Předkavkazsko politicky náleží Rusku a rozkládají se zde následující subjekty Ruské federace: kraje Krasnodarský a Stavropolský a republiky Adygejsko, Karačajevsko-Čerkesko, Kabardsko-Balkarsko, Severní Osetie-Alanie, Ingušsko, Čečensko a Dagestán. Do Předkavkazka se někdy téže počítá Kalmycko\n\nJižní část kavkazského regionu se označuje jako Zakavkazsko. Tvoří je jednak níže položené oblasti, do nichž k jihu spadá Velký Kavkaz, totiž na západě Kolchidská nížina, jejíž osou je řeka Rioni, tekoucí do Černého moře a na východě nížina Kursko-arakská, odvodňovaná řekou Kura a jejím přítokem Araks do moře Kaspického. Na samém jihovýchodě navazuje při Kaspickém moři pás Lenkoraňské nížiny, k níž se na íránském pomezí přimykají Talyšské hory. Jihozápadní část Zakavkazska pak představuje Malý Kavkaz, pohoří o rozměrech zhruba 600 krát 200 km, které dosahuje nejvyšší výšky na svém severovýchodním výběžku horou Gjamyš (3 724 m). Malý Kavkaz propojuje s Velkým Kavkazem Lišský hřbet (zvaný též Suramský) o maximální výšce 1 926 m, který představuje rozvodí mezi Rioni a Kurou; přes něj Suramským průsmykem (949 m) prochází hlavní silniční i železniční spojnice mezi západní a východní částí Gruzie. Na Malý Kavkaz dále navazuje Arménská vysočina s nejvyšší horou Arménie – Aragac (4 090 m). V této části Zakavkazska také leží velké vysokohorské jezero Sevan. Území Zakavkazska je rozděleno, mezi trojici států – Gruzii (zahrnující také autonomní republiky Abcházie, Adžárie, Jižní Osetie není v oficiálním správním členění Gruzie uznána). Arménii a Ázerbájdžán (včetně autonomních oblastí Nachičevan a Náhorní Karabach). Tyto tři státy bývají někdy souhrnně označovány jako tzv. kavkazské republiky. Jejich hranice s Tureckem a Íránem pak vymezují Zakavkazsko z jihu.\n"}
{"id": "419582", "url": "https://cs.wikipedia.org/wiki?curid=419582", "title": "Škoda Pick-up", "text": "Škoda Pick-up\n\nŠkoda Pick-up nebo Škoda Pickup je pick-up, který byl vyráběn automobilkou Škoda Auto od roku 1991 do roku 2001.\n\nPrvní generace je označována jako Škoda Pick-up nebo Škoda Favorit Pick-up (číslo typu je 787, platné i u verzí s namontovanou pevnou nástavbou, které nahradily původně pod číslem 786 vyvíjené skříňové, do stran otevírané dodávky, podobné typu Škoda Pick-up Škoda 784 Savana Furgon). Škoda Favorit Pick-up má motor, převodovku a většinu součástí z Favoritu. Jeho užitečná hmotnost činí 500 kg. Objem zavazadlového prostoru 0,82 až 2,38 m³ závisí na zakrytí, buď rovnou krycí plachtou, nebo plachtou nesenou ocelovými oblouky a výztuhami. Popřípadě plechovou nástavbou nebo vyšší nástavbou plastovou, které byly na pick-up namontovány nad jeho ložnou plochu a vzadu měly nahoru, nad sklopné víko pick-upu, vyklápěné dveře. Takovéto řešení ztížilo manipulaci s nákladem a přístup k němu. Vůz se vyráběl od roku 1991 do roku 1995 v pobočném závodě Kvasiny. Celkem bylo vyrobeno 70 900 kusů vozů Škoda Favorit Pick-up.\n\nTyp Forman Plus vycházel z provedení Forman Praktik. Měl zvýšenou střechu s vyvýšeným bílým laminátovým krytem.\n\nMTX Pick-up D. C. byl lehký užitkový vůz typu Pick-up, který vyráběla společnost Metalex. Byl určen výhradně pro vývoz do afrických zemí. Konstrukčně vycházel z kombi Forman. To měl zachovaný prostor pro posádku, ovšem hned za ním byla kabina ukončena a celý prostor kufru měl odříznutou střechu a byl uzpůsoben jako korba.\n\nJednalo se o užitkové vozy Pick-up s nástavbou. K jejich pohonu sloužil stejnosměrný elektromotor o výkonu 15,5 kW (21 koní) při 5000 ot/min. Vozy dosahovaly maximální rychlosti 80 km/h. Vůz měl 14 olověných akumulátorů 6 V/180 Ah a dojezd činil 80 km. Výroba probíhala v závodě Škoda Elcar Ejpovice (pobočný závod plzeňské Škody) od roku 1991. Celkem bylo do roku 1994 postaveno 191 vozů. Převážná většina z nich byla exportována do Švýcarska a byla využita v poštovních službách. Několik jich používala i Česká pošta. Jejich nástupcem se stal vůz Tatra Beta.\n\nJednalo se o třídveřové skříňové vozidlo se zvýšenou střechou, především v zadní polovině vozu, jejíž třetina na konci byla plastová a výklopná směrem nahoru, což mělo usnadnit nakládání a přepravu neforemných předmětů, jako prken na surfing nebo klavírů. Koncepce i motor byly shodné s klasickým hatchbackem. Vnější rozměry jsou 4065x1620x1870 mm. Bylo vyrobeno několik prototypů této verze. Prvním bylo pětimístné Škoda 784 Savana Combi, které mělo zadní boční panely prosklené. Oproti hatchbacku mělo i zadní sedadlo umístěno o asi jednu lidskou hlavu výše. Zadním cestujícím poskytoval vyšší posez více místa pro nohy, které nemuseli mít tak skrčené, a umožňoval jim lepší výhled. Dvoumístná dodávková verze Škoda 784 Savana Furgon měla naopak zadní boční panely bez skel a za předními sedadly byl nákladový prostor. \n\nDvoumístný čtyřdveřový vůz vycházející z typu Pick-up. Rozvor byl prodloužen na 3100 mm a celková délka vzrostla na 4715 mm. Výška včetně výstražného majáku byla 2175 mm. Do sériové produkce se tento typ nakonec nedostal, ale údajně byla vyrobena malá série.\n\nŠkoda Favorit Fun z roku 1993 byl pick-up určený pro volný čas. Jeho prototypy byly postaveny v oddělení Česana. Vyráběna byla až Škoda Felicia Fun od roku 1997.\n\nDruhá generace je označovaná Pickup (bez pomlčky) nebo Škoda Felicia Pickup (číselným kódem 797). Má většinu součástí z Felicie, včetně motorů, především úsporný atmosferický diesel 1,9l. Oproti Felicii měl Pickup upravenou zadní nápravu, která umožnila zvětšit mezeru mezi podběhy a zvýšit užitečnou hmotnost na 605 kg. Vyráběl se v pobočném závodě Kvasiny a Vrchlabi od října 1995 do roku 2001. Celkem bylo vyrobeno 128 581 kusů.\n\nVůz se nabízel i s laminátovou nástavbou se skříňovými, do stran otevíranými zadními dveřmi od mnichovohradišťského Air Designu (s ní měl nákladový prostor o velikosti 2,41 m³). Nástavba byla vyšší než karoserie, na kterou navazovala. Její kolmý tvar kladl vysoký odpor, což se podepisovalo na spotřebě paliva a dosažitelných rychlostech vozu. Proto se nabízel i malý přídavný aerodynamický překryv tvaru konvexního trojúhelníku (později ho nahradila celistvá nástavba s překryvem), činící vůz vhodnější pro jízdu mimo město.\n\nSoučasně s Felicií Pickup se do roku 2001 vyráběla i exportní verze nazývaná Volkswagen Caddy - lišila se maskou chladiče, znakem a plechovými disky kol z koncernového Volkswagen Polo III (Volkswagen Polo 6N vyráběný v letech 1994-1999)\n\nVanplus byla větší užitková verze, která byla odvozena z modelu Combi. Byla pětidveřová a dvoumístná. Na voze byla namontována plastová nástavba se zvýšenou střechou.\n\nŠkoda Felicia Fun (typ 796) byl čtyřmístný pick-up s otevřenou korbou, kde druhá dvě místa vznikla odklopením zadní části kabiny. Byla opatřena laminátovými nástavci prahů a nárazníků, spoilerem na zadních dveřích a laminátovými lemy blatníků. Dodávala se pouze ve žluté barvě Žlutá Fun. Za příplatek šlo Funa dovybavit laminátovou nástavbou. Vůz byl určen pro trávení volného času. Vyráběla se do roku 2000. Vyrobilo se 4 016 kusů, velká část na export. Podle registru přihlášených vozidel ke dni 21.2.2009 bylo v České republice dochovaných pouze 179 vozů.\n\nJednalo se o pickup s rozvorem prodlouženým o 600 mm na konečných 3050 mm s nosností 560 až 580 kg. Výrobu nezajišťovala sama automobilka, ale jeden z dealerů Jaroslav Jelínek a jeho společnost Laureta Auto. Původně mělo být vyrobeno 300 vozů v letech 1999 až 2001. V letech 1998 - 2000 bylo podle SAP vyrobeno 55 kusů. Vozy měly být nástupcem užitkových typů Škoda 1203 a Felicia Van Plus. Ale automobilka se od celé záležitosti distancovala, takže na vozech nesmělo být použito logo automobilky. Kromě klasických Pickupů bez nástavby se automobily dodávaly s uzamykatelnou nástavbou s křídlovými nebo výklopnými dveřmi. Dodnes některé slouží jako pohřební či sanitní vozy, nebo jako pojízdné dílny. \n\nObě generace automobilu Škoda Pickup byly přestavěny na závodní vozy pro šampionát Pickup Freestyle. Jednalo se o jednomístné vozy určené pro závody na okruhu. Automobily měly zakrytý nákladový prostor. Vozy byly připravovány firmou Autospektrum 2000 s. r. o. Mariánské Lázně.\n\nVe druhé generaci byl Pickup poháněn čtyřválcem o objemu 1490 cm³ o výkonu 95 kW a byl vybaven šestistupňovou převodovkou. Maximální rychlost byla 205 km/h a zrychlení na 100 km/h za 9 sekund. Hmotnost vozu byla 780 kg. \n\n"}
{"id": "419583", "url": "https://cs.wikipedia.org/wiki?curid=419583", "title": "National League A 1998/1999", "text": "National League A 1998/1999\n\nŠvýcarská hokejová liga - sezóna 1998/1999. Vítězem se stal tým HC Lugano.\n\n\nTým EHC Chur (vítěz NLB) se vzdal účasti v příštím ročníku NLA.\n"}
{"id": "419588", "url": "https://cs.wikipedia.org/wiki?curid=419588", "title": "Turistická značená trasa 0202", "text": "Turistická značená trasa 0202\n\nTuristická značená trasa 0202 je červená značka Klubu českých turistů určená pro pěší turistiku vedená v okolí Plzně.\n\nTrasa začíná v městské části Doubravka, směřuje severovýchodně podél trati, poté se stáčí k východu a stoupá na vrch Chlum (416 m. n. m). Pod vrchem Chlum prochází obcí Bukovec a dále vede na severovýchod do obce Chrást. Zde překonává řeku Klabavu, vede přes Smědčice a Sedlecko k pravému břehu Berounky, kde u Korečnického mlýna překračuje Korečnický potok. Poté kopíruje pravý břeh Berounky, prochází vsí Darová a vede stále na sever okolo tvrze Radná a hradu Libštejn až do obce Liblín. Zde se stáčí na východ, prochází obcí Bujesily a končí na rozcestníku u Rakolusk. Délka trasy je 36,5 km.\n\nV chatové osadě pod Olešnou se potkává s trasou naučné stezky Olešenský potok.\n\n"}
{"id": "419589", "url": "https://cs.wikipedia.org/wiki?curid=419589", "title": "Středozápad Spojených států amerických", "text": "Středozápad Spojených států amerických\n\nStředozápad Spojených států amerických (anglicky \"Midwestern United States\") je jeden ze čtyř regionů Spojených států amerických. Tvoří jej státy nacházející na severu střední části USA. Dělí se na dvě oblasti – východní severní státy a západní severní státy.\n\n\n\n"}
{"id": "419592", "url": "https://cs.wikipedia.org/wiki?curid=419592", "title": "Salome", "text": "Salome\n\nSalome je ženské osobní jméno hebrejského původu (šalom = שָׁלוֹם, znamená \"mír, klid\"). V hebrejštině má jméno původně podobu שלומית (Šlomit), evropská varianta Salome vznikla přepisem do řečtiny. Od stejného kořene (שלומ - Š-L-M) jsou odvozeno také mužská jména Šalomoun, Šlomo a další varianty. Domáckou verzí tohoto jména je \"Sami\", \"Salomeika\" apod.\n\nPodle zpráv židovsko-římského historika Iosepha Flavia je jménem Salome označována bezejmenná novozákonní dívka, která dosáhla na návod své matky Herodiady popravy nepohodlného Jana Křtitele tím, že jako odměnu za své taneční vystoupení před tetrarchou Herodem požadovala Janovu hlavu na míse. \n\nMéně známá novozákonní Salome je jedna z následovnic Ježíše Krista.\n\nV umění se Salome stala jednou z typických představitelek \"femme fatale. Příběh posloužil jako námět mnoha uměleckých děl.\n"}
{"id": "419593", "url": "https://cs.wikipedia.org/wiki?curid=419593", "title": "Ligue Magnus 2008/2009", "text": "Ligue Magnus 2008/2009\n\nSezóna 2008/2009 byla 87. sezónou Francouzské ligy. Mistrem se stal tým Grenoble Métropole Hockey 38.\n\n\n\n\n\n\nTým Bisons de Neuilly-sur-Marne měl sestoupit do Divize 1, ale vzhledem k odhlášení Tours v soutěži zůstal.\n"}
{"id": "419600", "url": "https://cs.wikipedia.org/wiki?curid=419600", "title": "Niké (jméno)", "text": "Niké (jméno)\n\nNiké je ženské křestní jméno.\n\nJméno má řecký původ, znamená \"vítězství\". Níké byla řecká mytologická bohyně vítězství. Od stejného základu je odvozeno jméno Veronika.\n\nMiloslava Knappová uvádí, že mezi domácké podoby jména patří Nička, Nikča, Nikina, Nikinka a Nikuška.\n\n"}
{"id": "419601", "url": "https://cs.wikipedia.org/wiki?curid=419601", "title": "Expedice 8", "text": "Expedice 8\n\nExpedice 8 byla osmá posádka dlouhodobě obývající Mezinárodní vesmírnou stanici (ISS). Velitel Michael Foale (USA) a palubní inženýr Alexandr Kaleri (Rusko) startovali z kosmodromu Bajkonur 18. října 2003 na palubě Sojuzu TMA-3, se stanicí ISS se spojili 20. října 2003. Na stanici přijali zásobovací loď Progress a absolvovali jeden výstup do vesmíru. Po půlročním pobytu předali stanici Expedici 9 a přistáli na Zemi.\n\n\n\nExpedice 8 startovala společně se španělským kosmonautem ESA Pedrem Duquem, který tvořil jednočlennou 5. návštěvní expedici v Sojuzu TMA-3 z kosmodromu Bajkonur v Kazachstánu 18. října 2003 ve 05:38 UTC. U vesmírné stanice přistáli 20. října v 7:16 UTC. Novou posádku přivítali členové Expedice 7 – ruský velitel Jurij Malenčenko a americký vědecký pracovník Edward Lu. Během týdne nová posádka převzala stanici a 24. října se Malenčenko, Lu a Duque v Sojuzu TMA-2 vrátili na zem.\n\nBěžnou rutinu života na stanici narušil až přílet zásobovacího Progressu M1-11 31. ledna 2004.\n\nDne 26. února kosmonauti vystoupili do kosmického prostoru, věnovali se obsluze experimentů na povrchu stanice. Po polovině plánované délky výstupu Kalerimu selhalo chlazení skafandru a orosilo se mu hledí přilby, proto byla vycházka zkrácena na 3 hodiny 55 minut.\n\nDne 21. dubna 2004 přiletěli v Sojuzu TMA-4 Gennadij Padalka a Michael Fincke (Expedice 9) s nizozemským astronautem ESA André Kuipersem. Foale a Kaleri předali stanici nováčkům a s Kuipersem se 30. dubna vrátili v Sojuzu TMA-3 na zem.\n\n"}
{"id": "419602", "url": "https://cs.wikipedia.org/wiki?curid=419602", "title": "Aleš Najbrt", "text": "Aleš Najbrt\n\nAleš Najbrt (* 3. května 1962 Praha) je český typograf, grafický designér a zpěvák.\n\nMezi lety 1977–1981 studoval na SPŠG v Praze, ve studiu pokračoval u profesorů Milana Hegara (Speciální ateliér knižní kultury a písma) a Jana Solpery (Ateliér knižní grafiky a písma) na VŠUP.\n\nOd roku 1984 vytvářel propagační design aktivit Pražské divadelní pětky. Na začátku 90. let pracoval jako art director časopisu \"Reflex\" a šéfredaktor časopisu \"Raut\". V roce 1994 spoluzaložil Studio Najbrt. Se svými spolupracovníky vytvo­řil mnoho značek a vizuálních stylů (např. Praha, Ostrava, Ambiente, DOX, Česká televize, ČD Cargo, Ministerstvo zahraničí ČR aj.). Studio Najbrt je autorem řady filmových a divadelních plakátů, od roku 1995 navrhuje vizuální styl pro MFF Karlovy Vary. Najbrt je autorem několika písmo­vých abeced, např. písma \"Reflex\" určeného pro logo a titulky stejnojmenného časopisu či písma Thomas & Ruhller (obě abecedy zdigitalizovala písmolijna Briefcase, 2014).\n\nOd roku 1984 byl členem Baletní jednotky Křeč a od roku 1987 je členem divadla Sklep. Vystupuje s hudební skupinou M.T.O. Universal, je členem skupiny Tros Sketos a jedním z dvojce ekvilibristického dua Thomas & Ruhller.\n\n\n\n\n\n\n\n"}
{"id": "419603", "url": "https://cs.wikipedia.org/wiki?curid=419603", "title": "Albert Clerc", "text": "Albert Clerc\n\nAlbert Clerc (leden 1830, Besançon – 10. června 1918, Saint-Denis-en-Val) byl francouzský šachový mistr.\n\n\n\n"}
{"id": "419604", "url": "https://cs.wikipedia.org/wiki?curid=419604", "title": "Ruyangosaurus", "text": "Ruyangosaurus\n\nRuyangosaurus (\"ještěr z Ruyangu\") byl obří sauropodní dinosaurus, žijící v období pozdní křídy na území dnešní Číny (souvrství Mangchuan). Typový druh \"R. giganteus\" byl popsán v roce 2009 na základě fosílií, z nichž například holenní kost byla zajímavá svými rozměry (délka asi 127 cm). Spolu s rody \"Huanghetitan\" a \"Daxiatitan\" patří tento sauropod mezi největší dnes známé asijské dinosaury.\n\nTento sauropod byl jedním z největších známých asijských dinosaurů vůbec. Jeho hmotnost je odhadována přibližně na 54 000 kilogramů. Gregory S. Paul odhadl v roce 2010 délku tohoto sauropoda na 30 metrů a hmotnost na víc než 50 tun. Podle paleontologa Thomase R. Holtze, Jr. vážil tento sauropod tolik, co 11 slonů afrických (zhruba 60 tun).\n\nZačátkem roku 2020 byla publikována studie o obřím čínském sauropodovi rodu \"Fusuisaurus\", ve kterém je pojednáno také o ruyangosaurovi. Tento sauropod měl stehenní kost dlouhou (dle odhadů, jelikož se nedochovala v celé délce) asi 207 centimetrů, pravá kost holenní pak byla dlouhá 127 cm. Odhadovaná kompletní délka dinosaura činí 35 metrů.\n\n\n"}
{"id": "419607", "url": "https://cs.wikipedia.org/wiki?curid=419607", "title": "Eleanor Marxová", "text": "Eleanor Marxová\n\nEleanor Marxová (16. ledna 1855 Londýn – 31. března 1898 Londýn) byla marxistická spisovatelka, politická aktivistka, feministka a překladatelka. Byla nejmladší dcerou zakladatele marxismu, Karla Marxe.\n\nNarodila se v Londýně jako šestá dcera Marxe a jeho ženy Jenny von Westphalen. Přezdívalo se jí „Tussy“ již od raného dětství, kdy projevila zájem o politiku. Například poprava „Manchester Martyrs“, v jejích dvanácti letech, ji naprosto zděsila a započala její celoživotní náklonnost k Feniánům (také Irské republikánské bratrstvo). Již ve třech letech dovedla recitovat pasáže z děl Williama Shakespeara, díky zájmu o literaturu, který v ní vzbudil její otec.\n\nV šestnácti se stala otcovou sekretářkou a doprovázela ho při socialistických konferencích po celém světě. O rok později se její první láskou stal Hippolyte Lissagaray, novinář a člen \"Pařížské komuny\", který měl uprchnout do Londýna po potlačení Komuny. Ačkoli Karl Marx souhlasil s jeho politickými názory, neschvaloval tento vztah z důvodu velkého věkového rozdílu – Lissagarayovi bylo 34 let. Poté se Eleanor odstěhovala z domova do Brightonu, aby pracovala jako učitelka ve škole a o rok později Lissagarayovi pomohla napsat \"History of the Commune roku 1871\". Protože se Marxovi kniha velice líbila, přeložil ji do angličtiny, přičemž měl stále stejný názor na jejich vztah. V roce 1880 názor změnil a dovolil mu si ji vzít, ale po zralé úvaze se v roce 1882 rozhodla sama Eleanor manželství ukončit.\n\nNa počátku osmdesátých let byla nucena starat se o své stárnoucí rodiče, matka však v prosinci 1881 zemřela a otec poté v březnu 1883. Pověřil ji opatrováním jeho nedokončených rukopisů a anglického překladu jeho nejpodstatnějšího díla, Kapitálu.\n\nRoku 1884 se připojila k Sociálně demokratické federaci (SDF) vedené \"Henry Hyndmanem\" a byla zvolena do vedení. Během jejího fungování v SDF se seznámila s \"Edwardem Avelingem\", se kterým strávila zbytek svého života. Ve stejném roce ji rozdělení organizace donutilo ji opustit a založit konkurenční Socialistickou ligu, jejíž nejvýznamnější člen byl William Morris.\n\nMarxová v rámci Ligy pravidelně psala měsíčník Commonweal, zabývající se otázkami rovnoprávnosti žen. V roce 1885 pomohla zorganizovat Mezinárodní socialistický kongres v Paříži. Následujícího roku procestovala spolu s Avelingem a německým socialistou Wilhelmem Liebknechtem Spojené státy za účelem sehnání peněz pro Sociálnědemokratickou stranu Německa. Socialistická liga existovala pouze do roku 1889. Anarchisté, jejichž vlivu Marxová tvrdě čelila, proti Lize houfně protestovali, což vedlo k rozpadu a zániku organizace.\n\nV roce 1884 se Marxová také seznámila s Clementinou Blackovou, malířkou a členkou odborového svazu, a zapojila se do \"Women´s Trade Union League\". Chodila podporovat stávky jako například \"Bryant and May Strike\" (stávka pracovnic továrny Bryant & May v roce 1888) nebo \"London Dock Strike\" (stávka pracovníků přístaviště v Londýně roku 1889). Pomohla zorganizovat \"Gasworkers´s U\"nion (odborový svaz ve Velké Británii) a publikovala nesčetně knih a článků.\n\nV devadesátých letech se začala více zajímat o divadlo a hraní. Považovala umění za nástroj k prosazení socialismu a feminismu. Přeložila také mnoho literárních děl jako například první anglický překlad knihy Paní Bovaryová od Gustava Flauberta, \"Paní z moře\" a \"Nepřítele lidu\" od Henrika Ibsena. V roce 1886 předělala průkopnické ale velice kritizované Ibsenovo dílo Domeček pro panenky (Nora) se sebou jako Norou Helmer, Avelingem jako Torvaldem Helmerem a George Bernard Shawem jako Krogstadem.\n\nV roce 1893 založil Keir Hardie tzv. \"Independent Labour Party\" (Nezávislá labouristická strana neboli Strana práce), jejíchž konferencí se Marxová účastnila jako pozorovatelka v období, kdy byl Aveling její vyslanec.\n\nNa rozdíl od svého otce se považovala za Židovku, zabývala se svými židovskými předky a měla velké pochopení s židovskými dělníky ve východní části Londýna. Vyhledala také svého nevlastního bratra Fredericka Lewise Demutha (1851–1929) a navázala s ním dlouhodobé kontakty. Frederickův otec byl sice Karl Marx, ale pro ochranu dobrého jména ženatého Marxe a jeho rodiny se k otcovství nakonec lživě přihlásil Friedrich Engels. Matka byla služebná Marxových Helene Demuth. Těsně po narození byl tento chlapec umístěn do dělnického sirotčince, vyučil se nástrojařem a povolání vykonával.\n\nRoku 1898 zjistila, že se Aveling tajně oženil s mladou herečkou. Přemýšlel nad sebevraždou, kterou ale nikdy neprovedl. Místo toho jí dodal kyanovodík, který později využila k sebevraždě poté co utekla z domu. Při vyšetřování nebyl Aveling podezřelý z vraždy, přestože byla Eleanor kvůli jeho jednání velice rozčilená. Sám Aveling zemřel o čtyři měsíce později.\n"}
{"id": "419612", "url": "https://cs.wikipedia.org/wiki?curid=419612", "title": "Walk (skladba)", "text": "Walk (skladba)\n\n„Walk“ je skladba americké skupiny Pantera, která vyšla na jejich albu \"Vulgar Display of Power\".\n\n„Walk“ je ve 12/8 taktu, což tvoří charakteristický rytmus podobný chůzi (anglicky \"walk\") a také obsahuje jeden z nejznámějších riffů a sól kytaristy Dimebaga Darrella. Živá verze skladby vyšla na albu \"\" a studiová také na výběrovém albu \"\".\n"}
{"id": "419619", "url": "https://cs.wikipedia.org/wiki?curid=419619", "title": "Vilín", "text": "Vilín\n\nVilín (\"Hamamelis\") je rod rostlin z čeledi vilínovité (\"Hamamelidaceae\"). Zahrnuje 4 druhy. Vilíny jsou dřeviny s jednoduchými střídavými listy, vyskytující se ve východní Asii a východních oblastech Severní Ameriky. Jsou pěstovány i v Česku jako okrasné dřeviny pozoruhodné zejména kvetením v zimním období. Nejčastěji se pěstuje vilín prostřední, kříženec vilínu měkkého a vilínu japonského, dostupný v mnoha zahradních kultivarech.\n\nVilíny jsou keře a malé stromy s jednoduchými střídavými listy. Větévky, květní poupata a mladé listy jsou hvězdovitě chlupaté. Pupeny jsou nahé, hvězdovitě plstnaté. Palisty jsou opadavé a po opadu zanechávají drobnou jizvu. Listy jsou tenké nebo poněkud tužší, řapíkaté, asymetrické, široce eliptické až obvejčité, celokrajné nebo na okraji zvlněně zubaté, na bázi klínovité až mělce srdčité. Žilnatina je zpeřená, bazální žilky mají zpravidla ještě postranní, terciární žilky. Květy jsou oboupohlavné, čtyřčetné, v chudokvětých hlávkovitých nebo krátce klasovitých květenstvích. Kališní lístky jsou vejčité. Korunní lístky jsou páskovité, žluté až červené nebo zelenavé. Tyčinky jsou 4, s krátkými nitkami, a střídají se se 4 šupinovitými staminodii produkujícími nektar. Semeník je polospodní, srostlý ze 2 plodolistů obsahujících po 1 vajíčku, s velmi krátkými čnělkami. Tobolky jsou dřevnaté, pukající asi do půlky 2 dvouklanými chlopněmi a obsahující 2 oválná lesklá černá semena.\n\nRod vilín zahrnuje podle současného převažujícího pojetí 4 druhy. Vilín jarní (\"Hamamelis vernalis\") a vilín virginský (\"H. virginiana\") se vyskytují ve východních oblastech Severní Ameriky, vilín měkký (\"H. mollis\") v Číně a vilín japonský (\"H. japonica\") v Japonsku.\n\nForma vilínu virginského z jižní části celého areálu druhu je někdy pojímána jako samostatný druh,\nvilín velkolistý (\"Hamamelis macrophylla\"). Je spíše nízce stromovitého vzrůstu, listy jsou menší a méně laločnaté než listy severní formy vilínu virginského a se zaoblenějšími laloky. V dnešní taxonomii je nejčastěji pojímán na úrovni variety, jako \"Hamamelis virginiana\" var. \"macrophylla\".\n\nVilíny jsou celkem odolné a vitální keře, pokud se jim zajistí hlubší, lehce kyselá, humózní a dobře propustná zem a slunné nebo jen lehce přistíněné stanoviště. Ve vápenatých půdách mohou trpět chlorózou. Jsou citlivé na prosychání půdy v létě a na zaplavení vodou v zimním období, které může vést ke hnilobě kořenů. Pokud je zem mělká a v létě vysychá, listy keřů se předčasně podzimně vybarvují a stárnou. Vilíny nevyžadují velkou péči, sestřih se omezuje na odstranění odumřelého dřeva po odkvětu. Kvetou na loňských větévkách. Pro dosažení kompaktního vzrůstu je možno zastřihovat o 2 až 3 pupence konce letorostů, až do kvetoucího dřeva. Sestřih je možno provádět kdykoliv v průběhu roku s výjimkou období rašení listů. Okrasné kultivary bývají roubované nejčastěji na podnož vilínu virginského nebo vilínu jarního a někdy u nich bývají potíže s prorůstáním podnože. Takto vyrážející větévky by se měly co nejdříve až k základu odstraňovat. K přesazování vilínů je nejvhodnější předjaří v době před začátkem rašení listů. Po přesazení z volné půdy keře většinou jednu sezónu stojí a růst započnou až v dalším roce. Dožívají se obvykle okolo 50 let.\n\nVilín virginský byl hojně využíván v domorodé medicíně severoamerických indiánů a používán při ošetřování celé řady neduhů. Listy a kůra obsahují množství tříslovin se svíravým účinkem a jsou používány i v současné medicíně.\n\nVilíny jsou pěstovány jako okrasné keře, ceněné zejména kvetením v zimním období. Vilín virginský kvete na podzim při opadu listů, ostatní druhy kvetou v období od ledna do března. V současnosti jsou nejčastěji pěstovány různé okrasné kultivary vilínu prostředního (\"Hamamelis x intermedia\"). Tento kříženec vilínu měkkého a vilínu japonského byl poprvé v kultuře zaregistrován již v roce 1920. Za nejkrásnější druh je považován vilín měkký. Většina vilínů má také nápadně pestře zbarvené podzimní olistění.\n\n\n"}
{"id": "419622", "url": "https://cs.wikipedia.org/wiki?curid=419622", "title": "Kyra", "text": "Kyra\n\nKyra nebo Kira je ženské křestní jméno. Podle českého kalendáře má svátek 28.\núnora.\n\nJméno má řecký původ, slovo '“kyria“, znamená \"paní, vládkyně\".\n\nVarianta Kira znamená \"třpytivý lesk\" v japonštině a \"tmavá\" v gaelštině a keltštině.\n\n\n"}
{"id": "419623", "url": "https://cs.wikipedia.org/wiki?curid=419623", "title": "Die Länderbahn", "text": "Die Länderbahn\n\nDie Länderbahn GmbH (VKM: \"DLB\"), dříve Vogtlandbahn GmbH, je německý soukromý železniční dopravce se sídlem ve Viechtachu v Bavorsku. Česká organizační složka dopravce má sídlo v Hrádku nad Nisou.\n\nPo znovusjednocení Německa roku 1990 začal prudce klesat zájem cestujících o regionální železniční dopravu v zemi a to především díky zastaralým lokomotivám a osobním soupravám Německých řišských drah, které již nedokázali být déle v provozu na stále více opravovaných železničních tratích. Svobodný stát Sasko se rozhodl, že se tamější dvě železniční tratě Zwickau-Falkenstein-Kligenthal a Herlasgrün-Falkenstein-Adorf výrazně zatraktivní a stanou se modelovými tratěmi regionální železnice. Za finanční podpory Svobodného státu Sasko provozovatel infrastruktury DB Netz průběžně přetvářel tratě a umožnil tak na nich provoz až při rychlosti 80 km/h, dále přestavoval stanice tak, aby byly bezbariérové a dokonce začal zřizovat zcela nové stanice. Kvůli vysokým nákladům na údržbu se ale začala nádraží, jako třeba u lyžařského střediska v Schönecku převádět na řadové zastávky.\n\nSoučástí projektu modelových tratí bylo také jejich přidělení novým dopravcům v rámci soutěže. Na druhou stranu byly vyžadovány nové vozidla, lépe naplánované jízdní řády a optimalizace návaznosti propojení mezi jednotlivými druhy dopravy. Ve výběrovém řízení zveřejněném v září 1994 zvítězila společnost Regental-Bahnbetriebs GmbH z Viechtachu v Bavorsku. Po dokončení projektu modelových tratí byl zahájen provoz a to k 23. listopadu 1997.\n\nNová společnost Vogtlandbahn GmbH, která dřív byla součástí Regental-Bahnbetriebs GmbH, vznikla 1. ledna 1998 jako samostatná společnost. V porovnání s dřívějším zájmem o národní dráhy začal stoupat zájem o novou drážní dopravu. Na jaře 1998 byla zahájena výstavba vlastního závodu v Neumarku, který byl otevřen 4. července 2000, po dvou letech výstavby.\nV následujících letech vysoutěžila společnost Vogtlandbahn GmbH několik dalších tratí a tak výrazně rozšířila svou dosavadní síť tras. Díky poloze kraje Vogtland poblíž hranic s Bavorskem, Durynskem a Českou republikou započalo rozšiřování i za hranice Saska a to do měst Hof, Schleiz a Gera. Později se společnost dostala i na trh v Česku, které bylo v oné době kandidátem na členství v EU. Společnost zaznamenala velké zisky z dopravy v Bavorsku, kde své tratě rozšířila do Marktredwitzu, Weidenu a Řezna.\n\nExpanze pokračovala dále již pod novými značkami, \"Trilex\" zahájil provoz ve východním Sasku 14. prosince 2014. Pokračovala značka \"Alex\", \"Waldbahn\" a \"Oberpfalzbahn\". Takto byla síť rozšířena do Lindau, Vratislavy a Prahy.\n\nNa podzim roku 2004 byl prodán majoritní podíl Svobodného státu Bavorsko ve společnosti \"Vogtlandbahn GmbH\" britské skupině společností Arriva. Následně roku 2010 byla Arriva odkoupena německými národními dráhami Deutsche Bahn, poté musela být německá firma znovu prodána z důvodu soutěžního práva a novým vlastníkem se stala italská drážní společnost Ferrovie dello Stato. Mateřská společnost v Německu se od března 2011 jmenuje Netinera.\n\nRoku 2015 došlo k přejmenování společnosti \"Vogtlandbahn GmbH\" na „\"Die Länderbahn GmbH\"“ - Die Länderbahn byl dříve obchodní značkou vlastníka Regentalbahn. V dopravě se ale stále užívá značka \"Vogtlandbahn\".\n\nPodle aktuálního jízdního řádu obsluhuje společnost mnoho tratí pod různými značkami (Vogtlandbahn, Alex, WaldBahn, Oberpfalzbahn, Trilex a Vlexx).\n\nAlex Nord: Mnichov – Landshut – Řezno – Schwandorf – (Weiden – Marktredwitz – Hof) / (Furth im Wald – Plzeň hl.n. – Praha hl.n.)\n\nAlex Süd: Mnichov – Buchloe – Kempten – Immenstadt – (Oberstdorf) / (Hergatz – Lindau)\n\nRB1: Zwickau (Sachs) Zentrum – Zwickau (Sachs) Hbf – Lengenfeld – Auerbach – Falkenstein – Zwotental – Klingenthal – Kraslice (– Sokolov)\n\nRB2: Zwickau (Sachs) Hbf – Werdau – Reichenbach ob Bf – Plauen (Vogtl) ob Bf (– Hof Hbf) / – Bad Brambach – Cheb\n\nRB4: Gera Hbf – Greiz – Elsterberg – Plauen (Vogtl) Mitte – Weischlitz\n\nRB5: Mehltheuer – Plauen (Vogtl) ob Bf – Herlasgrün – Auerbach – Falkenstein – Zwotental – Klingenthal – Kraslice (– Sokolov – Karlovy Vary)\n\nOPB1: Marktredwitz – Weiden (Oberpf) – Schwandorf – Řezno\n\nOPB2: Marktredwitz– Cheb – Aš – Selb-Plößberg – Hof Hbf\n\nOPB3: Schwandorf – Cham (Oberpf) – Furth im Wald – Domažlice\n\nOPB4: Cham (Oberpf) – Bad Kötzing – Lam\n\nOPB5: Cham (Oberpf) – Waldmünchen\n\nRE1: Dresden Hbf – Bischofswerda – Budyšín – Löbau – Zhořelec\n\nRE2: Dresden Hbf – Bischofswerda– Zittau (– Liberec)\n\nRB60: Dresden Hbf – Bischofswerda– Budyšín– Löbau – Zhořelec\n\nRB61: Dresden Hbf – Bischofswerda– Zittau\n\nL7: Liberec – Zittau – Varnsdorf – Rybniště\n\nWBA1: Bayerisch Eisenstein – Zwiesel (Bay) – Gotteszell – Plattling\n\nWBA2: Bodenmais – Zwiesel (Bay)\n\nWBA3: Zwiesel (Bay) – Grafenau\n\nWBA4: Viechtach – Gotteszell\n\nU12: Osek město – Most – Louny – Rakovník\n\nU14: Jirkov – Chomutov – Žatec – Lužná u Rakovníka\n\nT7: Chomutov – Vejprty (– Cranzahl)\n\nVzhledem k tomu, že v době počátků společnosti \"Vogtlandbahn GmbH\" existovala jen omezená řada různých typů drážních vozidel, bylo rozhodnuto o koupi lehkých vlaků značky „RegioSprinter“ od společnosti Duewag. Tyto soupravy se staly nejznámějšími typy vlaků užívaných společností \"Vogtlandbahn\". Z počátku bylo v první sérii od roku 1996 pořízeno osm jednotek, v druhé sérii v létě 1997 dalších deset, z toho vyplývá, že na začátku společnost disponovala 18 RegioSprintery. Mezi lety 1998 až 1999 bylo deset ze souprav mírně přestavěno, aby bylo možné jejich použití na trase z hlavního nádraží do vnitra města Zwickau po tramvajovém pásu. Soupravy obdržely boční informační tabule, brzdová světla a výstražné zvonky v souladu s provozními předpisy tramvají (BOStrab). Roku 2004 byly stejným způsobem upraveny i další soupravy, aby bylo možno zajistit větší počet vlaků, které by jely do centra města Zwickau. Tramvajový pás byl vzhledem ke konstrukčním vlastnostem vlaků doplněn o přídavnou kolejnici.\n\nRegioSprintery byly koncipovány pro provoz na krátké vzdálenosti, ve vlacích bývali čalouněné sedadla a maximální dosažitelná rychlost vlaku byla \"120 km/h\". První prototypy souprav neměly toaletu, to se ovšem v záměru na jejich používání v přeshraniční dopravě do České republiky změnilo. RegioSprintery byly nasazeny na tratích VB1 (nyní RB1), VB5 (nyní RB5) a VB2 (nyní RB2), stejně tak byly používány na nyní zrušené trati Schönberg-Schleiz (tehdy linka VB7).\n\nRoku 2000 společnost \"Vogtlandbahn GmbH\" zakoupila devět železničních vozů „Desiro Classic“ od společnosti Siemens Transportation Systems na základě expanze společnosti. Vozidla řady BR642 byla koncipována na rozdíl od RegioSprinterů na delší vzdálenosti. Dále se zde nalézali pohodlnější sedadla, navíc 1. třída a dále zde byl instalován automat na jízdenky. Roku 2002 zakoupila společnost ve dvou dalších sériích 15 železničních vozů. Vozy jezdily na tratích VB3 (později RB3, nyní zrušená trať), VB4 (nyní RB4) a částečně na VB2 (nyní RB2), dále se vozy používali na tratích provozovaný pod značkou \"Trilex\".\n\nOd února 2012 vešly do provozu i nové železniční vozy Stadler RegioShuttle RS1, které měly omladit vozový park. Železniční vozy byly již předem konstruovány tak, aby naplnily požadavky provozních předpisů tramvají (BOStrab), tedy pro provoz v úseku mezi hlavním nádražím a centrem města Zwickau. Vlaky byly uvedeny do provozu po změně jízdního řádu 9. prosince 2012. Roku 2015 byly zakoupeny také další čtyři soupravy, které dočasně sloužili k provozu na trati TL70 značky \"Trilex\".\n\nSíť Vogtlandbahn byla výchozím bodem pro pozdější společnost \"Die Länderbahn\". Společnost \"Vogtlandbahn GmbH\" provozovala již od roku 1998 samostatně na území Saska, Durynska, Bavorska a Česka až 5 linek, přičemž všechny byly především zameřeny na město Plavno. Na tratích se do nedávna používali střídavě RegioSprintery a RegioShuttly, od 15. prosince 2019 se již užívá jen RegioShuttlů.\n\nPo přejmenování společnost \"Vogtlandbahn GmbH\" na \"Die Länderbahn GmbH\" se stále na stejné síti provozovala doprava pod značkou „Vogtlandbahn“. Hlavní depo se nalézá v Neumarku na Vogtlandsku, kde se též nalézá školící středisko pro strojvůdce na regionální železnici\n\nOd 12. prosince 2010 je v provozu trať Liberec - Žitava - Varnsdorf - Rybniště / Seifhennersdorf v hraničním trojúhelníku Německa, Polska a České republiky pod značkou Trilex. Na trati jsou nasazeny původně železniční vozy Vogtlandbahnu typu Desiro s nápisy změněnými na \"Trilex\", dále se užívají RegioShuttly. Ve vlaku se nalézá vícejazyčná obsluha.\n\nPo změně jízdního řádu v prosinci 2014 byly v provozu dvě tratě Drážďany - Bischofswerda - Bautzen - Görlitz a Drážďany - Bischofswerda - Zittau - Liberec pod značkou \"Trilex\", tam byly nasazeny Desira.\n\nV říjnu 2014 vyhrála \"Die Länderbahn\" soutěžní řízení vedený Bavorskou drážní společností a téhož měsíce začal provoz rychlíků z Mnichova přes Řezno do Schwandorfu. Odtud vlaky pokračují do Hofu a Furthu im Wald.\n\nSpolečnost provozuje pět linek ve Východním Bavorsku mezi Hofem, Marktredwitzem, Schwandorfem, Řeznem, Waldmünchnem, Furthem im Wald a Lamem pod značkou Oberpfalzbahn. Do sítě patří i tratě z Chebu a Domažlic.\n\nNa trase Řezno - Marktredwitz byly původně plánovány polské železniční vozy PESA LINK. Objednávka byla zrušena kvůli problémům se schválením. Místo toho jsou používána vozidla typu LINT 41, a to od 9. března 2013.\n\n\"Die Länderbahn\" provozu čtyři tratě pod značkou Waldbahn v oblasti Zwisel, Bayerischer Wald: Plattling - Bayerisch Eisenstein, Zwiesel - Grafenau a Zwiesel - Bodenmais, jakož i železniční trať Gotteszell - Viechtach, která byla znovu uvedena do provozu v září 2016. Ve stanici Bayerisch Eisenstein / Železná Ruda-Alžbětín je spojení českými vlaky směrem na Plzeň a Prahu.\n\nNa trati je nasazeno 14 modernizovaných motorových vozů Stadler RegioShuttle RS1 z depa ve Viechtachu.\n\nMezi roky 2005 až 2015 spojoval kraj Vogtland a německé hlavní město Berlín tzv. „Vogtland-Express“.\n\nV období mezi 12. červnem 2005 a 30. zářím 2012 byl \"Vogtlandbahn GmbH\" jednou z mála soukromých železnic provozujících dálkovou vlakovou dopravu. Jednou denně bylo v provozu spojení z Plavna na Berlínské východní nádraží. Tato doprava vyplnila mezeru způsobenou zrušením posledního meziregionálního vlakového spojení z Vogtlandska do Berlína. Mezi 16. únorem a 7. dubnem 2009 byl z ekonomických důvodů provoz pozastaven, vlaky se na cestu vydali opět 8. dubna 2009.\n\nNa jaře 2012 byl provoz zkrácen na pátek až pondělí, od 1. října 2012 je nasazena na původní trase jen dálková autobusová linka. \"Vogtlandbahn\" z projektu odstoupil 1. října 2014, autobusová doprava pak byla roku 2015 rovněž z ekonomických důvodů pozastavena, tentokrát na trvalo.\n\n"}
{"id": "419624", "url": "https://cs.wikipedia.org/wiki?curid=419624", "title": "Březen 2009", "text": "Březen 2009\n\n"}
{"id": "419626", "url": "https://cs.wikipedia.org/wiki?curid=419626", "title": "Harrisburg", "text": "Harrisburg\n\nHarrisburg je hlavní město amerického státu Pensylvánie. Krom toho je sídelní město kraje Dauphin. Podle výsledku sčítání lidu v roce 2010 v něm žilo 48 528 obyvatel, čímž se řadí na 10. místo největších měst tohoto státu. V jeho aglomeraci však žije až k půl milionu lidí. Je pojmenováno podle prvního evropského přistěhovalce, který se na tomto místě usadil.\n\nHarrisburg leží na jihozápadní hranici Dauphin County, který je situován do jihovýchodního kvadrantu státu Pensylvánie. Je vzdálen asi 169 km jihozápadně od velkoměsta Philadelphia. Městem protéká řeka Susquehanna.\n\nMísto, na kterém Harrisburg leží, bylo obýváno původními indiánskými kmeny; až 3000 před n. l. První kontakt s nimi z řad evropských cestovalů provedl kapitán John Smith v roce 1608. V roce 1719 se zde usadili první evropští přistěhovalci – John Harris, Sr. – anglický obchodník, jehož syn v roce 1785 začal plán učinit z osady město, čehož se podařilo dosáhnout v roce 1791 a v roce 1812 se Harrisburg stal hlavním městem státu.\n\nV první polovině 19. století byl Harrisburg významnou křižovatkou pro otroky v tzv. podzemní železnici, který spojoval východní přístavní města, cestu podél Susqahanny a severní cestu do východokanadských provincií.\n\nBěhem války Severu proti Jihu bylo v Harrisburgu velké výcvikové centrum pro vojáky Unie. V 2. pol 19. století se Harrisburg stal významnou železniční křižovatkou, spojující americký východ a středozápad.\n\nV březnu 1979 došlo v nedaleké jaderné elektrárně Three Mile Island k havárii 5. stupně, kdy radioaktivita unikla do okolí.\n\nV roce 1981 byl poprvé zvolen současný starosta města, Steven Reed, který inicioval významnou ekonomickou přeměnu města, s cílem posílit jak ekonomiku tak turistický ruch v městě. Současně od té doby v Harrisburgu vzniklo několik museí, hotelů, ale též obchodní a rezidenční čtvrti.\n\nHarrisburg má klima, které odpovídá americkému severovýchodu nížinných poloh (město leží v nadmořské výšce 98 m n. m.). Klima je ovlivněno relativní blízkostí západního pobřeží Atlantského oceánu a tamního Golfského proudu, takže teploty se pohybují v zimě kolem bodu mrazu až po 20-30 °C v létě, s tím, že v červenci mohou překročit „tropickou“ čtyřicítku. Průměrné roční srážky činí 1052,8 mm.\n\nPodle sčítání lidu z roku 2010 zde žilo 49 528 obyvatel. Podle sčítání lidu z roku 2000 bylo ve městě Harrisburg 24 316 obytných jednotek a 20 561 domácností, ve kterých žilo 10 917 rodin.\n\n\nObyvatelé hispánského nebo latinskoamerického původu, bez ohledu na rasu, tvořili 18,0% populace.\n\n\nV Harrisburgu mají sídlo dva deníky (The Sentinel a The Press and Journal) s nákladem přes 100 tisíc výtisků. Kromě nich existuje dalších pět periodik.\n\nZ celkem devíti televizních stanic, které v Harrisburgu fungují, je 7 komerčních, jeden nezávislý a jeden, který je kabelový a současně veřejně přístupný (WHBG).\n\nDále je zde 15 AM a 22 FM rádiových stanic s různým tematickými pojetími a cílovými skupinami.\n\nHarrisburg má dvě místa vhodná pro velké kulturní akce: \"Whitaker Center for Science and the Arts\", a \"The Forum\", ve kterém nacvičuje symfonický orchestr města a do kterého se vejde 1763 diváků.\n\nNeméně impozantní je \"Pennsylvania State Farm Show Arena\" – největší místo pro výstavy nebo sněmy na východním pobřeží a několik menších hal a sálů a kolem půl tuctu muzeí – a to buď tematických nebo reprezentující celý stát Pensylvánie.\n\nPro chvíle oddechu a rekreace město nabízí šest parků. Některé z nich se nazývají \"Lake Parks\", tedy parky s vybudovanými rybníky či jezírky.\n\nHarrisburg je sídle 7 poloprofesionálních nebo profesionálních sportovních týmů. Většina z nich vznikla až v posledních několika letech. Nejstarší z nich, baseballový tým \"Harrisburg Senators\", byl ovšem založen v roce 1987. Ostatní zahrnují fotbal, americký fotbal, halový fotbal a basketbal.\n\nVládní budovy v Harrisburgu zahrnují:\nPro vzdělání je v Harrisburgu zřízen \"Harrisburg School District\", který každoročně musí zvládnout zápis nebo přijímací proces několika tisíc žáků a studentů.\n\nV městě (po vzoru americké školského systému obecně) fungují státní i soukromé školy. Soukromých je cca 40 a tematicky jsou stratifikované od náboženských škol, přes akademie po přípravky na univerzity.\n\nUniverzit přímo v Harrisburgu je sedm (včetně \"Harrisburg Area Community College\" coby jeden z jejích kampusů). V okolí města se pak nachází dalších 13 míst pro studium na úrovni vysoké školy.\n\n\n\n"}
{"id": "419628", "url": "https://cs.wikipedia.org/wiki?curid=419628", "title": "Bad Alexandersbad", "text": "Bad Alexandersbad\n\nBad Alexandersbad je lázeňská obec v německé spolkové zemi Bavorsko, v zemském okrese Wunsiedel im Fichtelgebirge. V obci se nacházejí minerální a slatiné lázně.\n\n\nZpočátku jako část makrabství Braniborsko-Bayreuthského (od roku 1792 pruského), připadla obec Bad Alexandersbad po Míru z Tilsit v roce 1806 Francii. O pár let později, v roce 1810 připadla obec Bavorsku. V rámci správní reformy Bavorska jsou lázně Alexandersbad od roku 1818 obcí.\n\nV roce 1838 byly dr. Georgem Fikentscherem založeny v Bad Alexandersbad první lázně v Bavorsku, kde se léčilo studenou vodou. Již v roce 1839 byly lázně přeměněny v akciovou společnost, kde se vystřídalo několik majitelů.\n\n"}
{"id": "419631", "url": "https://cs.wikipedia.org/wiki?curid=419631", "title": "Faun", "text": "Faun\n\nFaun ( ) bylo původně římské božstvo plodnosti, ochránce polí a stád, zejména proti vlkům. Jeho ženským protějškem byla „dobrá bohyně“ Fauna, jejíž jméno dnes znamená soubor živočichů (faunu). Oba se vyskytovali v mnoha podobách, při hlavním Faunově svátku lupercalií (od lat. \"lupus\", vlk) 15. února se mu obětovali kozlové. Z čerstvě stažených kůží dělali Faunovi kněží řemínky a důtky, jimiž šlehali mladé ženy, aby nebyly neplodné.\n\nFaunus bylo „domácí“ italské božstvo, podle Vergilia byl Faun otcem krále Latina, snad tedy jakýmsi totemovým předkem Latinů. Když římská republika dobyla Řecko, snažili se Římané svá božstva porovnávat s řeckými. Faunovým protějškem se tak stal řecký Pan, který se zobrazoval s kozlími rohy, a tento atribut přešel i na Fauna. \n\nPozději se Faunus stal jen mytologickou postavou, podobnou řeckému Satyrovi: byla to lesní bytost s napůl lidským a napůl kozlím tělem (rohy, kopýtka), která hraje na flétnu a tančí s nymfami. V této podobě se těšil velké pozornosti v renesanci a v době romantismu. \n\nFrancouzský skladatel Claude Debussy napsal symfonickou báseň „Předehra k Faunovu odpoledni“. Režisérka Věra Chytilová podle toho nazvala svůj film Faunovo velmi pozdní odpoledne (1983).\n\n\n"}
{"id": "419632", "url": "https://cs.wikipedia.org/wiki?curid=419632", "title": "Lara", "text": "Lara\n\nLara (také Larisa) je ženské křestní jméno. Jméno má řecký původ, vykládané buď z názvu stejnojmenného řeckého místa, nebo z řeckého slova '“laros“, to znamená \"racek\", \"líbezná\". V řecké mytologii se vyskytuje nymfa Larisa.\n\nKulturní původ:\n\nLarisa, Larinka, Laruška, Lari, Larek\n\n\n"}
{"id": "419636", "url": "https://cs.wikipedia.org/wiki?curid=419636", "title": "Jih Spojených států amerických", "text": "Jih Spojených států amerických\n\nJih Spojených států amerických (anglicky \"Southern United States\"), označovaný též jako americký jih (anglicky \"American South\"), je oblast jihovýchodních a jižních Spojených států amerických. Oblast je známa pro svou specifickou kulturu a dějiny, rovněž tak se zde vyvinuly svébytné zvyky, hudební styly a kuchyně. Jedinečné dědictví regionu formovala řada různých událostí, zdrojů a jevů, počínaje původními domorodými Američany, přes příchod evropských přistěhovalců, přivlečení stovek tisíc zotročených Afričanů, historickou závislost na otrokářství, přítomnost významného procenta Afroameričanů a konče obdobím po pádu Konfederace v občanské válce.\n\nHistoricky byl region silně závislý na zemědělství, ale v několika posledních desetiletích 20. století zaznamenal vyšší míru industrializace a urbanizace, což láká národní a mezinárodní migranty. Americký jih se řadí mezi nejrychleji rostoucí oblasti Spojených států. Navzdory prudkému ekonomickému růstu přetrvává v regionu chudoba a všechny jižanské státy, s výjimkou Marylandu, Virginie a Floridy, mají vyšší míru chudoby, než je celostátní průměr. Chudoba je přitom běžná zejména ve venkovských oblastech. Sociologický výzkum naznačuje, že jižanská kolektivní identita pochází z politické, demografické a kulturní odlišnosti. Studie ukázaly, že jsou jižané výrazně konzervativnější než jiní Američané, a to především v otázkách náboženství, morálky, mezinárodních vztahů a etnických vztahů.\n\nDle definice United States Census Bureau tvoří jih Spojených států šestnáct států Unie. K roku 2010 zde žilo odhadem 114 555 744 obyvatel, což je přibližně 37 % všech obyvatel USA. Jde tak o nejlidnatější region Spojených států. Region je dle zmíněné definice dělen na menší oblasti:\n\n"}
{"id": "419639", "url": "https://cs.wikipedia.org/wiki?curid=419639", "title": "No One Lives Forever 2: A Spy In H.A.R.M.'s Way", "text": "No One Lives Forever 2: A Spy In H.A.R.M.'s Way\n\nNo One Lives Forever 2: a Spy In H.A.R.M.'s Way (také jako NOLF2) je hra, kterou vydává společnost Monolith a společnost Sierra. Tuto hru v Česku prodává \"CD Projekt\" . Tento již druhý díl této známe hry obsahuje velmi rozšířený Singleplayer (1 hráč) a Multiplayer (více hráčů) přes internet nebo přes síť LAN.\n\nPro jednoho hráče hra obsahuje 15 misí. Jako Cate Archer budete muset infiltrovat a sabotovat chod zlé organizace \"H.A.R.M.\", která se rozhodla ovládnout svět. Vybavíte se pořádnou škálou zbraní a špiónských pomůcek a můžete začít. Při plnění misí se podíváte například do Indie, Japonska, Ohia nebo na ostrov Khios. Celkem budete bojovat proti několika typům vojáků, od ninjů až po (skoro) nezničitelné supervojáky.\n\nZde máte na výběr ze tří typů her: Soudný den (doomsday, DD), Deathmatch (všichni proti všem), Týmový Deatchmet a Kooperativní.\n\nSoudný den,zde se rozdělíte do dvou týmů a snažíte se sestrojit stroj soudného dne, ten se skládá ze třech částí. Když ho jedno z družstev sestrojí, vyhrává.\n\nDeathmatch a Týmový Deathmatch: V tomto typu hry bojují všichni proti všem, můžete se zde setkat s mapami ze Singleplayeru. Týmový Deathmatch je to samé až na to že hrajete v týmech.\n\nKooperativní typ je asi nejzajímavější, v něm si zahrajete mise, které jsou určeny jenom pro jednoho hráče, zde si je ale můžete zahrát až ve čtyřech hráčích.\n\n\n"}
{"id": "419640", "url": "https://cs.wikipedia.org/wiki?curid=419640", "title": "Škoda 420", "text": "Škoda 420\n\nŠkoda 420 byl osobní automobil vyráběný automobilkou Škoda před druhou světovou válkou v letech 1933 – 1938. Některé odlišné vozy byly značeny jako Škoda 418 nebo Škoda 421.\n\nVůz Škoda 420 Standard se vyráběl od roku 1933 do roku 1934. Byl k dostání jako dvoudveřový nebo čtyřdveřový sedan, kabriolet nebo roadster. Celkem bylo vyrobeno 421 kusů.\n\nSpecifikace:\n\nŠkoda 420 Popular se vyráběl od roku 1934 do roku 1938. Vyráběl se jako sedan, kupé, kabriolet a roadster. Cena roadsteru byla Kč 17 800 a cena kabrioletu Kč 18 800. Bylo vyrobeno 4220 kusů.\n\nV roce 1936 se upravená verze Škoda 420 Popular Sport zúčastnila závodu Rally Monte Carlo a ve své třídě skončila druhá. O rok později skončila třetí.\n\nSpecifikace:\n"}
{"id": "419641", "url": "https://cs.wikipedia.org/wiki?curid=419641", "title": "Salome (rozcestník)", "text": "Salome (rozcestník)\n\nSalome nebo Salomé může být:\n\n\n\n\n"}
{"id": "419643", "url": "https://cs.wikipedia.org/wiki?curid=419643", "title": "Heterotopie", "text": "Heterotopie\n\nHeterotopie (z řec. \"heteros\" (odlišný, jiný) + τόπος (\"topos\", místo)) nebo také dystopie (δυσ- (dys-, špatný)) znamená výskyt orgánu nebo tkáně na jiném místě, než je obvyklé (u tkání se tento jev označuje také jako \"hamarcie\" nebo \"choristie\").\n\nV lékařství je to výraz pro orgány nebo zbytky tělesných orgánů, jež se vyskytují na neobvyklých místech, kde mohou být též příčinou různých novotvarů.\n\n\n"}
{"id": "419644", "url": "https://cs.wikipedia.org/wiki?curid=419644", "title": "Lamborghini Diablo", "text": "Lamborghini Diablo\n\nLamborghini Diablo je supersportovní automobil, který v letech 1990 až 2001 vyráběla italská automobilka Lamborghini. Dvoumístný dvoudveřový sportovní vůz byl nabízen i s karoserií roadster.\n\nSupersport navazoval na typ Countach. Stejně jako on měl motor umístěný před zadní nápravou. Poprvé bylo Diablo představeno v roce 1990 v monackém Monte Carlu. Design byl označován jako značně agresivní. Jeho autorem byl Marcello Gandini. Původní hranatá karoserie byla po zkouškách v aerodynamickém tunelu zaoblena. Kvůli snížení hmotnosti byly použity odlehčené materiály se zvýšenou pevností.\n\nMotor první generace, která se vyráběla do roku 1994 pocházel z modelu Countach. Oproti němu dostalo Diablo nové karburátory. Díky nim splňoval automobil emisní limity v USA. Výkon motoru byl 490 koní. Zrychlení z nuly na 100 km/h bylo 4,2 sekundy a výrobce udával maximální rychlost 325 km/h. Při testování na okruhu byla ale překonána rychlost 340 km/h. Zavěšení bylo zajištěno dvěma příčnými rameny, vinutými pružinami a příčným stabilizátorem. Vpředu byly pneumatiky o rozměrech 245/40 R17 a vzadu 335/35 R18. Váha vozu byla 1650 kg.\n\nV roce 1994 byla představena modernizovaná verze Diablo VT, které měla pohon všech kol a objevil se i model VT Roadster. Později se představil model SE30. Ten byl představen u příležitosti oslav třicátého výročí automobilky. Vůz měl výkon zvýšený na 526 koní, sníženou váhu a lepší aerodynamiku. Později se představil ještě model Diablo SV, který měl výkon 533 koní a byly do něj montovány lepší brzdy. Poslední modely byly vybavovány elektricky stavitelným podvozkem, který umožňoval zvednout přední část o několik centimetrů. Díky tomu mohl automobil snáze překonat překážky na silnici.\n\n"}
{"id": "419646", "url": "https://cs.wikipedia.org/wiki?curid=419646", "title": "Expedice 7", "text": "Expedice 7\n\nExpedice 7 byla sedmá posádka dlouhodobě obývající Mezinárodní vesmírnou stanici (ISS). Velitel Jurij Malenčenko (Rusko) a vědecký pracovník Edward Lu (USA) startovali z kosmodromu Bajkonur 26. dubna 2003 na palubě Sojuzu TMA-2, se stanicí ISS se spojili 28. dubna. Na stanici přijali dva zásobovací Progressy. Po půlročním pobytu předali stanici Expedici 8 a přistáli na Zemi.\n\n\n\nPo havárii raketoplánu Columbia byly pozastaveny lety raketoplánů, proto nebylo nadále možné měnit základní posádky při návštěvách raketoplánů. Počínaje Expedicí 7 nové posádky dopravovaly lodě Sojuz. Také výstavba stanice musela být, bez modulů a konstrukčních dílů vynášených raketoplány, zastavena.\n\nExpedice 7 startovala v Sojuzu TMA-2 z kosmodromu Bajkonur v Kazachstánu 26. dubna 2003 v 03:54 UTC. U vesmírné stanice přistáli 28. dubna v 5:56 UTC. Novou posádku přivítali členové Expedice 6 – americký velitel Kenneth Bowersox, ruský palubní inženýr Nikolaj Budarin a americký vědecký pracovník Donald Pettit. Během týdne nová posádka převzala stanici a 4. května se Bowersox, Budarin a Pettit v Sojuzu TMA-1 vrátili na Zem.\n\nBěžnou rutinu života na stanici osvěžil přílet zásobovacího Progressu M1-10 dne 11. června. Od 31. srpna 2003 kosmonauti vykládali další zásobovací loď Progress M-48. 15. října 2003 se spolu s nimi na orbitě nacházela i čínská pilotovaná loď Šen-čou 5, na palubě s Jang Li-wejem, prvním čínským kosmonautem, dopraveným čínskými vlastními prostředky. S touto lodí navázala posádka Expedice 7 rádiové komunikační spojení.\n\nDne 20. října 2003 přiletěli v Sojuzu TMA-3 Michael Foale a Alexandr Kaleri (Expedice 8) se španělským kosmonautem ESA Pedrem Duquem. Malenčenko a Lu předali stanici nováčkům a s Duquem se 28. října vrátili v Sojuzu TMA-2 na Zem.\n\n"}
{"id": "419653", "url": "https://cs.wikipedia.org/wiki?curid=419653", "title": "Pinchas Sapir", "text": "Pinchas Sapir\n\nPinchas Sapir (: פנחס ספיר, rodným jménem Pinchas Kozlovski; 15. října 1906, Suwałki – 12. srpna 1975) byl izraelský politik během prvních tří desetiletí po založení státu. Zastával dva ministerské posty, ministra financí (1963–1968 a 1969–1974) a ministra průmyslu a obchodu (1955–1965 a 1970–1972), stejně jako jiné významné vládní funkce. Kvůli jeho neochvějnému úsilí na podporu izraelského ekonomického rozvoje v dobách formování státu je často považován za otce izraelské ekonomiky.\n\nV době, kdy zastával úřad ministra byl mladý stát ekonomicky izolovaný od svých sousedů a jeho státní rozpočet významně zatěžovaly vojenské výdaje a výdaje spojené s absorpcí velkého množství židovských imigrantů, kteří přišli do Izraele. Sapir neúnavně pracoval na přilákání zahraničních investic do Izraele a často osobně povzbuzoval a lákal podnikatele z celého světa, aby v Izraeli zřídili své továrny a podniky. Je znám, že s sebou při svých cestách neustále nosil černý kufřík, v němž měl uložené své poznámky týkající se ekonomických otázek, které zaznamenal během svého cestování po Izraeli. Často se také říkalo, že tehdy byla celá izraelská ekonomika řízena z tohoto slavného černého kufříku.\n\nPřestože byl někdy kritizován za zbytečné poskytování ochrany bohatým investorům a praktikování přílišně centralizované státní kontroly, byl uznáván jako muž činu, který jednal vždy v nejlepším zájmu vůči izraelské ekonomice a společnosti. Za jeho funkčního období ve skutečnosti došlo k velkému ekonomickému růstu, který v některých dobách překračoval 10% růst, a to navzdory výzvám, kterým Izrael čelil vně i mimo své území. Z toho důvodu je často považován za jednoho z nejlepších ministrů financí, kterého Izrael kdy měl.\n\nSapir žil dlouhá léta až do své smrti ve skromném bytě ve městě Kfar Saba. Zemřel 12. srpna 1975 na srdeční záchvat, který utrpěl při slavnostní návštěvě mošavu Nevatim. V Knesetu jeho křeslo zaujal Ja'akov Frank. O tři roky později byl na jeho počest pojmenována vesnice Sapir. Jeho jméno také nese vysoká škola Sapir Academic College u města Sderot v jižním Izraeli nebo čtvrť Ramat Sapir v Haifě.\n\n"}
{"id": "419657", "url": "https://cs.wikipedia.org/wiki?curid=419657", "title": "Rudolf Hrušínský mladší", "text": "Rudolf Hrušínský mladší\n\nRudolf Hrušínský mladší (* 5. října 1946 Praha) je český herec, syn herce Rudolfa Hrušínského staršího, starší bratr herce Jana Hrušínského a otec Rudolfa Hrušínského nejmladšího.\n\nPo ukončení školní docházky studoval na Státní konzervatoři v Praze hru na akordeon a klavír, v pomaturitním ročníku přešel na DAMU, kterou absolvoval v roce 1974. Poté vystupoval v pražském divadélku \"Ateliér\", od roku 1978 dvacet sezon v Činoherním klubu. V současnosti hraje především v Divadle Bez zábradlí, patří k úspěšným filmovým i televizním hercům, spolupracuje s rozhlasem a dabingem.\n\nObjevil se mj. ve filmech \"Signum laudis\", \"Jára Cimrman ležící, spící\", \"Rozpuštěný a vypuštěný\", \"Postřižiny\", \"Slavnosti sněženek\", \"Vesničko má středisková\", \"Dobří holubi se vracejí\", \"Obecná škola\", \"Černí baroni\", \"Akumulátor 1\", \"Knoflíkáři\", \"Obsluhoval jsem anglického krále\".\n\nVe filmech \"Byl jednou jeden polda\" hrál patologa Slavíčka.\n\nZahrál si v seriálech \"Cirkus Humberto\", \"Dobrodružství kriminalistiky\", \"Zdivočelá země\", \"Hospoda\" a \"Duch český\". Od roku 2005 hraje postavu domovníka Vlastimila Peška v seriálu TV Nova \"Ulice\".\n\nJe, stejně tak jako byl i jeho otec, vášnivý rybář.\n\nVzdálenými příbuznými Rudolfa Hrušínského je herecký rod Petra Kostky. – Oba herecké rody mají společného předka, kterým byl herec Hynek Mušek.\n\n\n"}
{"id": "419667", "url": "https://cs.wikipedia.org/wiki?curid=419667", "title": "Karla (jméno)", "text": "Karla (jméno)\n\nKarla je ženské křestní jméno germánského původu. Jedná se o ženskou podobu mužského jména Karel, které znamená svobodný muž. Podle českého kalendáře má svátek 4. listopadu s Karlem, případně 14. července s Karolínou. Variantami jména jsou vedle Karolíny i Šarlota, Karlota či Karola.\n\nKarlička, Karča, Carly, Karunka, Karolka, Kája, Kájenka, Kajka\n\n\n"}
{"id": "419668", "url": "https://cs.wikipedia.org/wiki?curid=419668", "title": "Avraham Šochat", "text": "Avraham Šochat\n\nAvraham Šochat (hebrejsky: אברהם שוחט, * 14. června 1936, Tel Aviv, Britský mandát Palestina) je bývalý izraelský politik a poslanec za Stranu práce. V minulosti zastával dvakrát post ministra financí Izraele a jednou post ministra národní infrastruktury.\n\nŠochat se narodil v Tel Avivu ještě za mandátní éry. Po ukončení vojenské služby v Izraelských obranných silách, kde sloužil jako výsadkář, studoval na haifském Technionu, kde získal titul bakaláře v inženýrství. Ve svých studentských letech byl rovněž zvolen předsedou univerzitní studentské unie.\n\nPo ukončení školy se přesunul do Negevu, kde byl v roce 1962 jedním ze zakladatelů města Arad. V letech 1967 až 1989 pak byl jeho starostou. Mimo to pracoval jako ředitel pobočky Solel Boneh v Aradu a při oblasti Mrtvého moře a byl členem správní rady Israel Aircraft Industries a Negev Phosphates.\n\nV roce 1967 se stal předsedou místní rady v Aradu. Kromě svých povinností starosty byl také místopředsedou Svazu místních samospráv, předsedou komise rozvojových měst a svazu místních samospráv.\n\nPrvních voleb do Knesetu se zúčastnil již v roce 1984 za stranu Ma'arach, ale strana nedostala dostatečný počet hlasů, aby se stal poslancem. Nicméně Šochat se nakonec poslancem stal, když o čtyři roky později nahradil rezignujícího poslance Aharona Harela. Svůj poslanecký mandát si udržel i ve volbách, které se konaly v listopadu téhož roku a poté se stal předsedou finančního výboru a výboru pro ekonomické záležitosti. Po volbách v roce 1992 (kdy se Ma'arach stal Stranou práce) byl jmenován ministrem financí ve vláda Jicchaka Rabina. Svůj mandát obhájil i v příštích volbách v roce 1996, avšak celkovým vítězem byla strana Likud a Šochat tak skončil na postu ministra financí.\n\nPo vítězství Ehuda Baraka a strany Jeden Izrael (aliance Strany práce, Mejmadu a Gešeru) v roce 1999 byl opět jmenován ministrem financí. V roce 2000 byl, poté, co strana Šas opustila Barakovu koalici, navíc jmenován ministrem národní infrastruktury. Šochat opustil vládu poté, co Ariel Šaron vyhrál v roce 2001 premiérské volby. Svůj mandát obhájil ještě ve volbách v roce 2003, ale po skončení funkčního období Knesetu opustil poslaneckou sněmovnu.\n\nPo odchodu z Knesetu byl pověřen vypracováním zprávy o školném pro studenty izraelských vysokých škol. Jeho zpráva, zveřejněná v červenci 2007, doporučila zvýšit poplatky za bakalářské vzdělání o 70 % a snížit vládní financování vysokoškolského vzdělávání o 1,5 miliard šekelů.\n\n"}
{"id": "419670", "url": "https://cs.wikipedia.org/wiki?curid=419670", "title": "Eric Roberts", "text": "Eric Roberts\n\nEric Antony Roberts (* 18. dubna 1956 v Biloxi, Mississippi, USA) je americký herec, starší bratr hereček Julie Robertsové a Lisy Robertsové, otec herečky a zpěvačky Emmy Robertsové a manžel herečky a producentky Elizy Robertsové.\n\nOd dětství hrál amatérsky divadlo. Jeho otec byl scenárista a příležitostný herec. Herectví vystudoval v Londýně a v New Yorku. Jeho první větší rolí se stal snímek \"Král Cikánů\" z roku 1978, za který byl poprvé nominován na Zlatý glóbus.\n\nV roce 1981 jeho hereckou dráhu na čas přerušilo vážné zranění, které utrpěl při těžké autohavárii.Jako trvalý následek této autonehody má zlomenou nosní přepážku a jizvu na tváři, což posléze poněkud ztížilo jeho následné herecké uplatnění.\n\nPo \"Králi Cikánů\" přišlo slabší období, vrátil se v plné formě až roku 1984 filmem \"Papež z Greenwich Village\", kde si také zahrál například Mickey Rourke.\n\nV roce 1985 získal Zlatý glóbus a následně byl nominován i na cenu Americké filmové akademie Oscar za snímek \"Splašený vlak\" (1985)\".\"\n\nRok po nominaci na Oscara si zahrál se svou slavnou sestrou Julii ve filmu \"Červené jako krev,\" film byl však v kinech promítán až v roce 1989\".\" V té době byla jeho sestra již celkem slavná, zatímco jeho herecká kariéra stále upadala.\n\nNávratem na vrchol měl být akční snímek \"\" (1989)\".\" Ovšem nestalo se tak.\n\nPoté následovala řada televizních filmů. Následovalo pokračování jeho staršího filmu \"\" (1992)\" ,\" které však již nebylo příliš úspěšné. Robertsovi se nedařilo.\n\nOvšem poté přišlo krátké, ale úspěšné období. Díky filmu \"Specialista\" (1993) se na krátko dostal do úspěšných vod a to, že stále umí pořádně hrát potvrdil snímkem \"Poslední večírek\" (1995), kde si zahrál umírajícího gaye. Po této roli však přišlo další slabé období.\n\nPo menších rolích ve filmech \"Cable Guy\" (1996) a \"Šňup\" (2002) následovala jedna z hlavních rolí ve filmu \"Policajti na baterky\" (2002).\n\nRoku 2008 se objevil ve vedlejší roli v kasovním trháku Temný rytíř a dva roky nato ztvárnil hlavního padoucha ve filmu .\n\nTaké hraje velice často (od devadesátých let, kdy už nebyl hvězda) v seriálech, Objevil např. v seriálu \"Oz, Podstata strachu, Hrdinové, Kriminálka Miami, Kravaťáci,Chirurgové\" a dalších.\n\nJedná se o herce, který umí dobře zahrát kladné i záporné filmové hrdiny. V poslední době však hraje spíše vedlejší a epizodní role hlavně v béčkových filmech (výjimku tvoří seriál Kravaťáci).\n\nJe mu také někdy připisován velký podíl na startu herecké kariéry obou jeho mladších sester, zejména pak hvězdné kariéry jeho mladší sestry Julie Robertsové, která jeho vlastní kariéru nyní poněkud zastiňuje.\n\n\n"}
{"id": "419671", "url": "https://cs.wikipedia.org/wiki?curid=419671", "title": "Rallye Monte Carlo 1968", "text": "Rallye Monte Carlo 1968\n\nRallye Monte Carlo 1968 byl zahajovací závod sezóny 1968 v rallye. Vítězem byl britský závodní Vic Elford na voze Porsche 911. Tovární tým Porsche byl na startu nováčkem.\n\nZa největší favority byli považováni Gerard Larousse a Jean-Francois Piot na vozech Alpine A110, Bjorn Waldegaard s vozem Scania Vabis 911T. Úspěch se očekával i u vozů Lancia Fulvia. Celkový počet startujících byl více než 250. Monte tehdy tradičně začínalo hvězdicovými jízdami. To znamenalo že se závodníci do Monte Carla sjížděli z osmi různých měst po celé Evropě. Již tyto jízdy zpravidla vyřadily značné procento závodníků. Například ze třiceti posádek, které startovaly z Doveru jich do Monte Carla dojelo jen šest bez penalizací. Na vině bylo především špatné počasí. Například v Řecku zastihly závodníky přívaly deště a na jugoslávských hranicích tehdy byla obrovská mlha. Po střetu s osobním vozem zemřel spolujezdec Sandra Munariho Luciano Lombardini. Absolutně jiné počasí panovalo v Monte Carlu. Bylo teplé slunečně počasí. To zvyšovalo výhody vozů Alpine, které byly na prvních třech místech, a Porsche, když Elford byl hned za nimi. Kvůli poruše musel odstoupit Piot a Andruet havaroval. Díky tomu se Elford dostal na druhé místo za Laroussea. Na pořadí byly nejtěžší zkoušky Col de Turini, která se jela třikrát a Col de Couillole, která se jela dvakrát. Na té první Larousse navýšil svůj náskok ale na druhé Elford zabral a náskok stáhl o 51 sekund. Při druhé průjezdu na Col de Turini ale diváci naházeli do zatáčky sníh. Larousse havaroval a okolo nehody se strhla bitka. Tu ukončil až příjezd policie, která dva diváky zatkla. Elford tak zvítězil a Pauli Toivonnen vybojoval pro Porsche double. Po závodě se vyrojila řada spekulací, jak by závod dopadl, kdyby bylo klasické zimní počasí a kdyby Larousse neměl nehodu.\n\n"}
{"id": "419672", "url": "https://cs.wikipedia.org/wiki?curid=419672", "title": "Vic Elford", "text": "Vic Elford\n\nVictor Henry Elford (* 10. června 1935, Londýn) je bývalý britský automobilový závodník. Závodil v různých kategoriích jako například Formule 1, NASCAR, Le Mans nebo rallye. Většinou závodil s vozy Porsche. Je jediným automobilovým závodníkem který dokončil Rallye Monte Carlo a Grand Prix Monaka. První jmenovanou soutěž dokonce vyhrál v roce 1968 jako zatím poslední Brit.\n\nV prvních soutěžích závodil s vozy DKW, Austin a Mini. Později pilotoval vozy Ford a zvítězil v Alpine Rally. Rallye Monte Carlo mohl vyhrát již v roce 1965 s vozem Lotus Cortina. Kvůli poruše ale musel odstoupit. Poté se Elford snažil přesvědčit automobilku Porsche k účasti v rallye. Porsche ale tehdy nebylo tomuto záměru nakloněno, neboť nevěřilo, že model 911 je konkurenceschopným vozem. První vůz mu půjčili až na Tour de Corse - Rallye de France 1966. Elford dojel třetí. O rok později již se stejným vozem vybojoval tři vítězství. Jeho snem ale bylo vyhrát Rallye Monte Carlo.\n\nV roce 1968 už se na jejím startu představil tovární tým Porsche se třemi vozy. Kromě Elforda je pilotovali Pauli Toivonen a Sobieslaw Zasada. Za největšího favorita byli považován Gerard Larousse na voze Alpine A110. Pro start do hvězdicové jízdy se Elford vybral start z Varšavy. Tuto jízdu bez problémů vyhrál a v samotné rallye se umisťoval hned za vozy Alpine. Po odstoupení druhého a třetího vozu byl dokonce druhý za Larroussem se ztrátou pouhých 14 sekund. Bylo jasné že o vítězství se rozhodne mezi těmito dvěma jezdci. Po Larousseho havárii Elford zvítězil a splnil si tak svůj sen.\n\nPři své premiéře na GP Francie dojel s vozem Cooper čtvrtý. To bylo ale jeho nejlepší umístění. V roce 1969 na GP Německa se soukromým vozem McLaren havaroval do trosek vozu Maria Andrettiho. Z havárie vyvázl se zlomenou rukou a klíční kostí. Po této nehodě byla tak jeho kariéra ve Formuli 1 po třinácti závodech ukončena.\n\nKromě těchto úspěchů vyhrál v závodě Targa Florio, třikrát zvítězil v závodě 1000 km na Nürburgringu. Za tým Porche závodil například také v závodě 24h Daytona.\n"}
{"id": "419673", "url": "https://cs.wikipedia.org/wiki?curid=419673", "title": "Zvůle", "text": "Zvůle\n\nZvůle () je místní část obce Kunžak. Leží uprostřed přírodního parku Česká Kanada. V roce 2011 zde trvale žilo šestnáct obyvatel.\n\nPrvní dochované písemné zmínky o Zvůli jsou z roku 1842 ve spojitosti s vedením poštovní trasy Vídeň–Praha, která původně vedla přes Slavonice, Novou Bystřici a na Jindřichův Hradec. Byla založena roku 1526 na příkaz císaře Ferdinanda I., zakladatelem byl hrabě Taxis. Ale protože císařský poštovní posel byl přepaden mezi Bystřicí a Jindřichovým Hradcem, byla trasa přeložena ze Slavonic na Valtínov, Zvůli a Kunžak i za cenu, že se musely vybudovat dřevěné mosty u Zvůle, kde byly tenkrát velké močály. Uprostřed se nachází rybník Zvůle, který byl vystavěn Krajíři z Krajku v roce 1571, jeho rozloha je 10 ha. Pro celou oblast jsou typické obrovské balvany (vzácně i viklany).V těsné blízkosti rybníka byla snad dříve vystavěna usedlost panského porybného nebo panského lesního správce, později se tady usadili lesní dělníci kameníci. Farou patřila ke Kunžaku. V roce 1870 bylo v této vsi 10 domů, kde bydlelo 47 obyvatel. Během 20 století docházelo k úbytku obyvatel, nyní je jich zde trvale hlášeno osm. Většina stavení slouží k rekreaci, byly zde postaveny chaty a zřízen kemp.\nV záři 1783 byla postavena myslivna u rybníka Zvůle, původně byla dřevěná a v roce 1811 byla postavena nová – kamenná a cihlová – čp. 10.\n\nRybník Zvůle je obklopen přírodou s potůčky, podrosty borůvek, hub a dalších. Kromě autokempu je zde také možnost ubytování v chatkách na druhé straně rybníka. V kempu, v chatové osadě i vesnici je občerstvení, restaurace a pizzerie a ve vesnici v restauraci herna a letní kino.\nV okolí je několik turistických i cyklistických tras lesy a lukami České Kanady. Po několika z nich se dá dojet k dalšímu nedalekému Hladovému rybníku u vesnice Matějovec, který má díky obsahu rašeliny barvu černé kávy, nebo k studánce.\n\n\n"}
{"id": "419676", "url": "https://cs.wikipedia.org/wiki?curid=419676", "title": "Rakouská státní smlouva", "text": "Rakouská státní smlouva\n\nRakouská státní smlouva (, přesněji: Staatsvertrag betreffend die Wiederherstellung eines unabhängigen und demokratischen Österreich, gegeben zu Wien am 15. Mai 1955) byla podepsána 15. května 1955 ve vídeňském zámku Belvedere zástupci vítězných mocností – USA, SSSR, Francie a Velké Británie a rakouské vlády. V platnost vstoupila 27. července 1955.\n\nObsahem smlouvy bylo znovuobnovení rakouské suverenity a demokracie po skončení nacistické nadvlády v Rakousku v letech 1938-1945 a stažení okupačních armád z Rakouska.\n\nStátní smlouva se skládá z Preambule a devíti částí:\n"}
{"id": "419677", "url": "https://cs.wikipedia.org/wiki?curid=419677", "title": "LSE", "text": "LSE\n\nLSE obvykle znamená:\n\nMéně obvykle užíváno:\n"}
{"id": "419680", "url": "https://cs.wikipedia.org/wiki?curid=419680", "title": "Horní Mokropsy", "text": "Horní Mokropsy\n\nHorní Mokropsy jsou východní částí obce Všenory v okrese Praha-západ. Leží v terasovitých nivách na pravém břehu Berounky v okrese Praha-západ. Nemají samostatné katastrální území; hranici se Všenorami historicky vyznačoval dosud stojící Všenorský dub u jižního konce ulice U Dubu. Na východě k Horním Mokropsům přiléhá chatová osada \"Montana\", patřící rovněž ke Všenorům. Horní Mokropsy jsou statisticky vymezeny jako jedna ze dvou základních sídelních jednotek obce Všenory, hranice ZSJ však vede o více než 100 metrů východněji, než stojí Všenorský dub. \n\nPrvní písemná zmínka o vsi Mokropsy je z roku 1088. Horní Mokropsy jsou nyní součástí obce Všenory, Dolní Mokropsy se nacházejí na opačném (levém) břehu Berounky a jsou součástí města Černošice.\nV Horních Mokropsích se narodila Blanka Vikusová, česká herečka, jedna ze zakládajících členů Divadla S.K. Neumanna, dnes Divadla pod Palmovkou.\n\nKvětoslav Mašita, motocyklový závodník.\n\nVe třicátých letech dvacátého století v Horních Mokropsích pobývala Marina Cvetajevová, jedna z největších a nejoriginálnějších ruskych básnířek 20. století, autorka filozofických a literárněhistorických studií, přítelkyně R. M. Rilka, Majakovského a Pasternaka.\n\nVšenorami i Dolními Mokropsy prochází železniční trať 171, která na severovýchod od Horních Mokropes překračuje řeku Berounku po mokropeském železničním mostě do Dolních Mokropes. Pod mostem se nachází mokropeský jez. Přes část V Chaloupkách a přes náves protéká bezejmenný potok, který se u železniční trati ztrácí v kanalizaci. Podél železniční trati vede ulice U Silnice (silnice III/11511, která v Horních Mokropsích končí). Přes Všenory a Mokropsy prochází souběžně s železniční tratí celostátní cyklistická trasa č. 3 a žlutě značená pěší turistická trasa. Přes centrum Horních Mokropes je zeleně vyznačena pěší turistická trasa spojující Všenory a Jíloviště.\n\n"}
{"id": "419691", "url": "https://cs.wikipedia.org/wiki?curid=419691", "title": "Expedice 2", "text": "Expedice 2\n\nExpedice 2 byla druhá posádka dlouhodobě obývající Mezinárodní vesmírnou stanici (ISS). Velitelem stanice byl ruský kosmonaut Jurij Usačov, letovými inženýry Susan Helmsová a James Voss (oba USA). Hlavními cíli mise bylo pokračování v aktivaci stanice a oživení systémů a také zabezpečení setkání s raketoplány, Sojuzem a nákladní lodí Progress.\n\n\n\nRaketoplán Discovery odstartoval na let STS-102 z Kennedyho vesmírného střediska 8. března 2001 v 11:42:09 UTC. Na palubě startovala na svou dlouhodobou misi posádka Expedice 2. K ISS se raketoplán připojil 10. března. Dne 19. března 2001 došlo k výměně stálých posádek, členové Expedice 1 (William Shepherd, Sergej Krikaljov a Jurij Gidzenko) předali stanici nové posádce a vrátili se s Discovery na Zemi.\n\nV průběhu prvních týdnů pobytu na stanici se posádka věnovala experimentům a oživováním dalších částí stanice. 16. dubna 2001 byla od stanice odpojena nákladní loď Progress M-44, která poté zanikla v hustých vrstvách atmosféry. V rámci příprav na přílet raketoplánu Endeavour (STS-100) byl přeparkován 18. dubna Sojuz TM-31 z portu na spodní straně modulu Zarja na zadní port modulu Zvezda. Posádka ISS nastoupila ve skafandrech do Sojuzu. Loď pilotoval Jurij Usačov. Po kontrole hermetičnosti se posádka opět vrátila na ISS.\n\nRaketoplán Endeavour při misi STS-100 přistál u stanice 21. dubna 2001 k přednímu portu modulu Destiny (PMA-2). Astronauti z raketoplánu namontovali na stanici manipulátor Canadarm 2 SSRMS (\"\") a připojili k ISS víceúčelový logistický modul Raffaello. Náklad z modulu byl přesunut do prostor ISS. Došlo také k poruše komunikace mezi řídícím střediskem a stanicí, řízení stanice musel převzít raketoplán. Problém byl do odletu raketoplánu 29. dubna vyřešen.\n\nDne 30. dubna 2001 přistála u spodního portu modulu Zarja kosmická loď Sojuz TM-32 s posádkou Talgat Musabajev, Jurij Baturin a první vesmírný turista Dennis Tito. Cílem této mise byla výměna záchranné kosmické lodi u ISS. Po přenesení nákladu a přesunutí tvarovaných sedadel do staršího Sojuzu odletěli Musabajev, Baturin a Tito se Sojuzem TM-31 6. května 2001 zpět na Zemi.\n\nPosádka ISS se pak věnovala testům manipulátoru SSRMS a experimentům. 23. května 2001 se k zadnímu portu modulu Zvezda připojila nákladní loď Progress M1-6. Progress na stanici dopravil 2400 kg nákladu včetně pohonných hmot. Při testech manipulátoru se zjistilo, že záložní řídící systém nepracuje správně. Start raketoplánu Atlantis (STS-104) byl prozatím odložen, protože při umístění přechodové komory Quest, kterou měl raketoplán přivézt, musel být manipulátor plně funkční. Technici upravili řídící program manipulátoru, po dalších testech se už závady neprojevovaly a tak byl let raketoplánu povolen.\n\nAtlantis se při misi STS-104 spojil s ISS 14. července 2001 a při třech výstupech do vesmíru astronauti z raketoplánu přechodový modul Quest připojili k modulu Unity. Po úspěšném splnění úkolů raketoplán stanici 22. července opustil.\n\nRaketoplán Discovery (STS-105) přiletěl k ISS 12. srpna 2001. Přivezl s sebou nákladní modul Leonardo se zásobami, které byly přesunuty do prostor ISS. Posádka raketoplánu ve dvou výstupech do vesmíru pokračovala v montáži a zapojování stanice. Na palubě Discovery byla také nová stálá posádka ISS Expedice 3 (Frank Culbertson, Vladimir Děžurov a Michail Ťurin). Dlouhodobé posádky si stanici předali, členové Expedice 2 se stali členy posádky raketoplánu. Raketoplán se od stanice odpojil a Usačov, Voss a Helmsová se s ním dostali 22. srpna 2001 na Zemi.\n\n"}
{"id": "419698", "url": "https://cs.wikipedia.org/wiki?curid=419698", "title": "Národní parky v Bulharsku", "text": "Národní parky v Bulharsku\n\nV Bulharsku se nacházejí tři národní parky. Mají celkovou rozlohu 1930,48 km², což zabírá 1,7% rozlohy Bulharska. Největší z nich je Národní park Rila (810,46 km²). Nejstarším je Národní park Pirin, který byl vyhlášen v roce 1963.\n\nBulharské národní parky jsou:\n\n"}
{"id": "419701", "url": "https://cs.wikipedia.org/wiki?curid=419701", "title": "Olonkinbyen", "text": "Olonkinbyen\n\nOlonkinbyen je sídlo v Norsku, na ostrově Jan Mayen. Žijí zde pracovníci z meteorologické a rádiové stanice provozované norskou armádou, momentálně se zde nachází 18 pracovníků obou stanic. Ostrov nemá původní obyvatele, pravidelně se tu střídá tato posádka, což je také jediné obyvatelstvo ostrova. Tato skutečnost vytváří z těchto stanic de facto hlavní město, ačkoli ostrov žádné nemá. Na ostrově se nenachází žádná elektrárna, jediným zdrojem energie jsou tři generátory.\n\n"}
{"id": "419706", "url": "https://cs.wikipedia.org/wiki?curid=419706", "title": "Národní parky v Chorvatsku", "text": "Národní parky v Chorvatsku\n\nV Chorvatsku se mimo dalších přírodních rezervací nachází 8 národních parků. Mají celkovou rozlohu 994 km², což zabírá 1,8% rozlohy Chorvatska. Největší z nich je Národní park Plitvická jezera (295 km²). Nejstaršími jsou Národní parky Plitvická jezera a Paklenica, které byly vyhlášeny v roce 1949.\n\nChorvatské národní parky - Dokumentární seriál České televize. \n\n"}
{"id": "419707", "url": "https://cs.wikipedia.org/wiki?curid=419707", "title": "Pstroček dvoulistý", "text": "Pstroček dvoulistý\n\nPstroček dvoulistý (\"Maianthemum bifolium\", syn.: \"Convallaria bifolia\" L.) je druh jednoděložné rostliny z čeledi chřestovité (\"Asparagaceae\"). Některé starší taxonomické systémy ji řadily do čeledi listnatcovité (\"Ruscaceae\"), konvalinkovité (\"Covallariaceae\") nebo liliovité v širším pojetí (\"Liliaceae\" s.l.).\n\nJedná se o asi 5-25 cm vysokou vytrvalou rostlinu s podzemním oddenkem. Klasické listy jsou jen 2, jsou střídavé, krátce řapíkaté, čepele jsou vejčité, vynikle žinaté, asi 4-6 cm dlouhé a asi 3-5 cm široké. Na bázi stonku jsou ještě 2 šupinovité listy. Květy jsou v květenství, kterým je vrcholový hrozen. Hrozen je asi 3-5 cm dlouhý a obsahuje asi 10-25 květů, květy jsou uspořádány do přeslenů po 2-3 a jsou na článkovaných stopkách. Květy jsou vonné, okvětní lístky jsou 4 (2+2), hvězdovitě rozestálé, bílé, asi 2-3 mm dlouhé. Tyčinky jsou 4 (2+2), gyneceum je srostlé ze 2 plodolistů. Plodem je červená, jednosemenná bobule, asi 0,5 cm v průměru.\n\nPstroček dvoulistý roste ve velké části Evropy, chybí hlavně na jihu a jihozápadě. Dále se vyskytuje v Asii, hlavně na Sibiři a na Dálném východě. Na Dálném východě a v Japonsku roste taky blízce příbuzný druh Maianthemum dilatatum a mezi oběma druhy se zde vytváří přechodné typy patrně hybridního původu. V Severní Americe roste na západním pobřeží také \"Maianthemum dilatatum\", jinde v Kanadě a SV USA pak \"Maianthemum canadense\", který byl ve starší literatuře někdy považován za pouhou varietu pstročku dvoulistého.\n\nPstroček dvoulistý je hojný druh lesů od nížin do subalpínského stupně. Roste však většinou na kyselejších půdách, toleruje i kulturní smrčiny, v Krkonoších je běžný i v kleči.\n\n \n"}
{"id": "419711", "url": "https://cs.wikipedia.org/wiki?curid=419711", "title": "Rumburak", "text": "Rumburak\n\nRumburak je fiktivní postava z jednoho českého filmu a dvou televizních seriálů režiséra Václava Vorlíčka a scenáristy Miloše Macourka, kterou ve všech třech případech ztvárnil herec Jiří Lábus. Jedná se o pohádkovou bytost, zlého čaroděje druhé kategorie, který v televizních seriálech usiluje o získání princezny Arabely a ovládnutí fiktivní Říše pohádek.\n\n\n\n"}
{"id": "419713", "url": "https://cs.wikipedia.org/wiki?curid=419713", "title": "O zvířátkách pana Krbce", "text": "O zvířátkách pana Krbce\n\nO zvířátkách pana Krbce je český večerníček, premiérově vysílaný v letech 1980–1981. Scénář napsali Stanislav Havelka a Petr Chvojka, namluvil Josef Abrhám, hudbu složil Petr Skoumal, nakreslil Vladimír Renčín a režíroval Václav Bedřich.\n\nKastelánem na fiktivním hradě Kulíkov se stane stoický pan \"Alois Krbec\", s sebou má kocoura \"Kokeše\", který má značně v oblibě sarkasmus, a na místě objeví \"Kukulu\" (sova pálená, krátkozraká vášnivá čtenářka) a \"Kocandu\" (kavka obecná). Původní a stálý obyvatel hradu je ale neživý nemrtvý \"Ruprecht\" – poněkud svérázný a potměšilý duch bývalého hradního pána, který nemá rád pořádek a čistotu. Hrad čas od času hostí kromě jednorázových turistických výprav i jiné osoby, resp. zvířata: dočasně ho obsadí např. rázná teta Klotylda a koza Matylda, dvojice hlasitých trampů, vandalové a další.\n\nO třicet let později měl premiéru volně navazující seriál \"Strašidla na Kulíkově\" (2010), na které se podíleli stejní tvůrci (výtvarník, scenáristé, vypravěč i hudební skladatel). Život a dění na hradě Kulíkově popisuje také kreslený komiks \"Na hradě Kulíkově\" (knihovnička Čtyřlístek, 1983–1987, kresby Ivo Šedivý a Eva Šedivá).\n\n"}
{"id": "419715", "url": "https://cs.wikipedia.org/wiki?curid=419715", "title": "Jan Fischer (rozcestník)", "text": "Jan Fischer (rozcestník)\n\nJan Fischer je jméno a příjmení více osob:\n\n"}
{"id": "419716", "url": "https://cs.wikipedia.org/wiki?curid=419716", "title": "Expedice 3", "text": "Expedice 3\n\nExpedice 3 byla třetí posádka dlouhodobě obývající Mezinárodní vesmírnou stanici (ISS). Velitelem stanice byl americký astronaut Frank Culbertson, letovými inženýry Vladimir Děžurov a Michail Ťurin (oba Rusko). Posádka měla za úkol pokračovat v práci na experimentech na stanici a zabezpečit setkání s raketoplánem, Sojuzem a nákladními loděmi Progress. Kosmonauti provedli tři plánované a jeden neplánovaný výstup do vesmíru. Po půlroční činnosti předali stanici Expedici 4 a vrátili se na Zem.\n\n\n\nPosádku Expedice 3 dopravil k Mezinárodní vesmírné stanici raketoplán Discovery při svém letu STS-105. Start se uskutečnil 10. srpna 2001 v 21:10 UTC z Kennedyho vesmírného střediska na Floridě. K ISS se raketoplán připojil 12. srpna 2001. Během pobytu Discovery u ISS si bývalá i nová stálá posádka ISS stanici předala a členové Expedice 2 Jurij Usačov, Susan Helmsová a James Voss se vrátili s raketoplánem na Zemi.\n\nDne 22. srpna 2001 byla od stanice odpojena nákladní loď Progress M1-6, která později zanikla v hustých vrstvách atmosféry. Následujícího dne přistála u zadního portu modulu Zvezda loď Progress M-45, která dopravila ke stanici 2500 kg nákladu včetně pohonných hmot.\n\nZ kosmodromu Bajkonur byla vypravena upravená kosmická loď Progress M-SO1, která měla za úkol dostat na ISS ruskou přechodovou komoru Pirs. Loď se připojila 16. září 2001 v automatickém režimu k dolnímu portu modulu Zvezda. Později se přístrojová sekce Progressu oddělila a zanikla v atmosféře, Pirs zůstal součástí stanice.\n\nV říjnu 2001 se uskutečnil první výstup do vesmíru posádky Expedice 3. Zúčastnili se ho Vladimir Děžurov a Michail Ťurin. Kosmonauti 8. října v ruských skafandrech Orlan vystoupili z přechodové komory Pirs a zapojili datové kabely mezi moduly Pirs a Zvezda. Po instalaci dalších doplňků (žebřík, úchyty, anténa) se kosmonauti vrátili po 4 hodinách a 58 minutách zpět na stanici.\n\nDalší výstup do vesmíru proběhl 15. října 2001. Kosmonauti Děžurov a Ťurin namontovali na vnější část modulu Pirs několik experimentů pro výzkum okolí stanice a na sledování vlivu kosmického prostředí na některé materiály. Výstup trval 5 hodin a 51 minut.\n\n19. října proběhl přelet záchranné kosmické lodi Sojuz TM-32 z portu na modulu Zarja na nový port na modulu Pirs. Jednalo se o přípravu na přílet nové lodi Sojuz TM-33.\n\nSojuz TM-33 zakotvil u dolního portu modulu Zarja 23. října 2001 s posádkou Viktor Afanasjev, Konstantin Kozejev a Claudie Haigneréová z Francie. Po osmidenním pobytu po vyložení nákladu a provedení vědeckých experimentů odletěla tato posádka Sojuzem TM-32 na Zemi.\n\nDalšího výstupu do vesmíru se zúčastnili Frank Culbertson a Vladimir Děžurov. Do kosmu vystoupili ve skafandrech Orlan přechodovou komorou modulu Pirs. Hlavním úkolem výstupu byla instalace kabelů automatického naváděcího systému Kurs mezi moduly Pirs a Zvezda. Výstup trval 5 hodin a 5 minut.\n\n22. listopadu byla od stanice odpojena nákladní loď Progress M-44, která poté zanikla v hustých vrstvách atmosféry. 28. listopadu se ke stanici automaticky připojila nová nákladní loď Progress M1-7. Při testu hermetičnosti spojení se zjistilo, že spojovací příruba nedosedla správně. Ruští technici analyzovali problém, zjistili, že se do spojovací příruby dostal cizí objekt. Kosmonauti Děžurov a Ťurin museli 3. prosince neplánovaně vystoupit do kosmu a závadu opravit. Příčinou problémů byl těsnící kroužek, který vypadl z odlétající lodi Progress M-44. Po jeho odstranění byla hermetičnost spoje obnovena a kosmonauti se vrátili po 2 hodinách a 46 minutách zpět na palubu.\n\nRaketoplán Endeavour (STS-108) přiletěl k ISS 7. prosince 2001. Přivezl sebou nákladní modul Raffaello se zásobami, které byly přesunuty do prostor ISS. Posádka raketoplánu při výstupu do vesmíru nainstalovala tepelné chrániče na motory, které otáčejí solárními panely. Na palubě Endeavouru byla také nová stálá posádka ISS Expedice 4 (Jurij Onufrijenko, Dan Bursch a Carl Walz). Dlouhodobé posádky si stanici předali, členové Expedice 3 se stali členy posádky raketoplánu. Raketoplán se od stanice odpojil a Culbertson, Děžurov a Ťurin se s ním dostali 17. prosince 2001 na Zemi.\n\n"}
{"id": "419718", "url": "https://cs.wikipedia.org/wiki?curid=419718", "title": "Známkomluva", "text": "Známkomluva\n\nZnámkomluva je stejně jako květomluva jazyk, kterým se dá „zašifrovaně“ hovořit. Účel známkomluvy je nalepit poštovní známky určitým způsobem tak, aby byl adresát schopen vzkaz přečíst. Známkomluva může vyjadřovat tyto vzkazy: \"Miluji Tě\", \"Přijď brzo\", \"Políbení\", \"Odpověz ihned\" apod.\n\nZnámkomluva byla na rozkvětu v letech 1918–1938. Ve 21. století se již nepoužívá.\nZa první světové války údajně existoval tajný agent Německa, vyslaný do Anglie, kde se vydával za sběratele známek, ale doopravdy posílal dopisy psané známkomluvou, tato historka však patří spíš mezi legendy.\n\n"}
{"id": "419719", "url": "https://cs.wikipedia.org/wiki?curid=419719", "title": "Jan Fischer", "text": "Jan Fischer\n\nJan Fischer (* 2. ledna 1951 Praha) je český statistik a politik, od 8. května 2009 do července 2010 předseda tzv. úřednické vlády a nestranický kandidát na prezidenta České republiky v přímé volbě v lednu 2013. Dlouho byl považován za favorita s jistým postupem do 2. kola, ale koncem roku 2012 začal ztrácet a nakonec s 16,35 % jen těsně získal třetí místo. V červenci 2013 se stal ministrem financí a místopředsedou vlády Jiřího Rusnoka, ve funkci působil do ledna 2014.\n\nPo Vysoké škole ekonomické pracoval na Federálním statistickém úřadě, kde kvůli služebnímu postupu r. 1980 vstoupil do Komunistické strany Československa. V 90. letech byl místopředsedou a od dubna 2003 předsedou Českého statistického úřadu. Jako premiér do konce českého předsednictví EU v červenci 2009 také předsedal Radě Evropské unie. Od září 2010 do léta 2012 působil jako viceprezident Evropské banky pro obnovu a rozvoj v Londýně.\n\nFischerův otec RNDr. Otto Fischer (1909–1975) vystudoval matematiku a pojistnou matematiku; během druhé světové války jako žid prošel ghetto Terezín, koncentrační tábor Auschwitz-Birkenau a kladskou pobočku tábora Gross-Rosen; z celé rodiny přežil holokaust pouze on a jeho matka. Poté se zabýval matematicko-statistickými aplikacemi v biologii v Matematickém ústavu ČSAV a vyučoval zejména analýzu rozptylu na MFF UK. Matka RNDr. Věra Fischerová (1910–1990) byla také statistička z původně katolické rodiny. Fischer se tak označuje jako nehalachický Žid (podle ortodoxní a konzervativní tradice se židovství dědí po matce).\n\nRoku 1975 se Fischer oženil s Ivanou Janeckou (* 1954), která pracovala jako dětská sestra; syn Jakub (* 1978) je profesorem ekonomické statistiky a prorektorem VŠE, dcera Kateřina Drbohlavová (* 1980) mnoho let pracovala ve vzdělávací společnosti Scio, nyní je na mateřské dovolené. Roku 1987 se Fischer rozvedl a dne 30. ledna 1988 se vzali s rozvedenou Danielou roz. Ulrichovou (* 1948), která původně pracovala jako jeho asistentka. Mají syna Jana (* 1989), který studuje na skotské univerzitě St Andrews, a fenku zlatého retrievera (* 1999).\n\nFischer se označuje za věřícího s tím, že jej „oslovil judaismus“, k zájmu o který ho přivedl syn Jan na konci století.\n\nFischer mluví anglicky (podle \"Respektu\" v české vrcholné politice patří k nejlepším angličtinářům), rusky, německy a francouzsky.\n\nPo své nominaci na premiéra zveřejnil, že byl v letech 1980 až 1989 členem Komunistické strany Československa. Následně řekl „\"Já jsem se s tím nikdy netajil ve svých životopisech\",“ v jeho životopise na webu ČSÚ i v médiích při jeho jmenování v roce 2003 to však uvedeno nebylo; stejně tak to neuvedl ve svém hesle v publikaci \"Kdo je kdo v České republice na přelomu 20. století\" (1998). V prezidentské kampani upřesnil, že z KSČ vystoupil v lednu 1990. V březnu 2012 řekl, že odmítl vstup do KSČ v roce 1974, kdy to byla „podmínka, abych jako jeden z nejlepších absolventů mohl zůstat na VŠE a věnovat se akademické práci“ a podruhé v zaměstnání roku 1978; přijal až třetí výzvu „s jistotou, ze pokud odmítnu, nebudu moci dělat vědeckou aspiranturu a z ústavu budu nucen odejít nebo mě přeřadí na jinou práci“.\n\nJan Fischer vystudoval matematické gymnázium Wilhelma Piecka a po něm r. 1974 obor statistika a ekonometrie na Národohospodářské fakultě VŠE. Nastoupil do Výzkumného ústavu sociálně ekonomických informací, součásti Federálního statistického úřadu; od roku 1982 byl odborným referentem FSÚ. Roku 1985 uzavřel postgraduální studium titulem kandidát věd v oboru ekonomická statistika prací \"Statistické jednotky a soubory jako nástroj integrace statistického informačního systému\" a stal se ředitelem odboru.\n\nV roce 1990 byl jmenován náměstkem předsedy úřadu a po zániku Československa a FSÚ přešel na Český statistický úřad, kde se po krátkém období ve funkci vrchního ředitele stal místopředsedou. Od začátku 90. let vedl tým, který zpracovával výsledky voleb, a často tak vystupoval v televizních volebních studiích i jinde, neboť předseda ČSÚ Edvard Outrata ho pověřil vystupováním v médiích. Do jeho působnosti patřil i kontakt se statistickým úřadem EU Eurostatem a většina ekonomických statistik.\n\nPo Outratově odchodu v létě 1999 byl Fischer jako 1. místopředseda ČSÚ předním kandidátem na jeho nástupce, vláda Miloše Zemana však jmenovala Marii Bohatou, která do té doby v úřadu nepracovala. Ta Fischera v září 2000 odvolala, což zdůvodnila „nedostatky v manažerské práci“ a přípravě sčítání lidu 2001; spekulovalo se však, že šlo o odlišné názory na způsob řízení úřadu.\n\nFischer se stal ředitelem oddělení produkce společnosti pro průzkum trhu Taylor Nelson Sofres Factum. Na jaře 2001 se účastnil mise Mezinárodního měnového fondu zkoumající možnost vybudování statistické služby na Východním Timoru. Od března 2002 byl vedoucím výzkumných pracovišť na Fakultě informatiky a statistiky VŠE.\n\nBohatá byla na konci ledna 2003 nucena rezignovat kvůli chybě v obchodní bilanci za rok 2002 a vláda Vladimíra Špidly ji chtěla nahradit Fischerem; jelikož však republika byla bez prezidenta, který předsedu ČSÚ jmenuje, byl Fischer jmenován až po nástupu Václava Klause do funkce, 24. dubna 2003 s platností od následujícího dne.\n\nVe Fischerově funkčním období Nejvyšší kontrolní úřad kritizoval ČSÚ za přidělení zakázek na úklid, ostrahu a stěhování do nové budovy na Skalce ve výši 46 miliónů Kč bez výběrového řízení poté, co jeho staré sídlo na Invalidovně vytopila povodeň v srpnu 2002.\n\nFischerova vláda na svém posledním řádném zasedání před demisí, už po volbách, 21. června 2010 jednohlasně přijala Fischerův dodatečně na program doplněný návrh jmenovat novou předsedkyní ČSÚ docentku VŠE Ivu Ritschelovou (a formálně Fischera odvolat); zároveň byl Václav Bartuška jmenován zmocněncem pro rozšíření JE Temelín. 27. července 2010 pak prezident Klaus Ritschelovou jmenoval s účinností od 1. září a odvolal Fischera k 31. červenci.\n\nJan Fischer byl členem mj. České statistické společnosti, Mezinárodního statistického institutu (ISI), vědecké rady a správní rady VŠE a vědecké rady Univerzity Jana Evangelisty Purkyně v Ústí nad Labem.\n\nPo vyjádření nedůvěry vládě Mirka Topolánka Poslaneckou sněmovnou v úterý 24. března 2009 a jednání koalice s ČSSD se strany následující týden dohodly na vzniku dočasné úřednické vlády. Po jednání o podrobnostech zveřejnily večer v neděli 5. dubna dohodu, že prezidentu republiky navrhnou Fischera jako premiéra „překlenovací vlády složené z nestranických odborníků“ a její jmenování 9. května (po klíčovém summitu EU o Východním partnerství s postsovětskými zeměmi), přičemž koalice mu doporučí 8 ministrů a ČSSD 7. Zároveň přijmou ústavní zákon, podle nějž se předčasné volby do Poslanecké sněmovny budou konat do poloviny října (tj. v pátek a sobotu 9.–10. října).\n\nPo volbách za půl roku se Fischer chtěl vrátit na ČSÚ, čímž podmínil své jmenování podobně jako guvernér ČNB Josef Tošovský po pádu Klausovy vlády. Jelikož funkce předsedy ČSÚ jako jiného ústředního orgánu státní správy není slučitelná s členstvím ve vládě, řízením ČSÚ byl mezitím podle očekávání pověřen první ze dvou místopředsedů Jiří Křovák. Fischer nebyl mezi tipy na premiéra, které se během jednání objevily v médiích. Uvedl, že křeslo mu nabídl premiér Mirek Topolánek v pátek 3. dubna, když byl služebně v Irsku. Topolánek řekl, že Fischera navrhl jeden z jeho „kolegů z koalice“ (kdo konkrétně, neuvedl, ale řada ministrů u jednání nebyla a Strana zelených se rychle distancovala), a vyzdvihl jeho schopnosti:\n\nPrezident Václav Klaus jeho výběr komentoval:\n\nFischer na dotazy o tom reagoval:\n\nGrémia malých stran v pondělí 6. dubna dohodu odmítla, Topolánek ale začal sbírat podpisy poslanců ODS a ČSSD slibujících dát Fischerově vládě důvěru. Ve středu 8. dubna před čtvrtou odpolední Klaus oznámil, že nazítří jmenuje Fischera premiérem; v 16.30 Fischer oznámil, že se dopoledne setkal s Topolánkem a Paroubkem a ti ho informovali o podpoře pro vládu stvrzené i Kanceláří prezidenta republiky, on ji přijal a dohodli se zahájit jednání o složení vlády po velikonocích, tj. v úterý 14. dubna.\n\nPrezident Klaus ve čtvrtek 9. dubna 2009 ve 14.00 hod. jmenoval Fischera předsedou vlády České republiky a pověřil ho sestavením nové vlády. Země tak měla dva premiéry zároveň, což ústava České republiky výslovně neupravuje, ale stejně se postupovalo už v předchozích vládních krizích. Ve čtvrtek 9. dubna odpoledne se v médiích objevila jména většiny doporučených ministrů. V úterý 14. dubna jednal s Topolánkem, o den později s Jiřím Paroubkem, poté s kandidáty na ministry a s končícími ministry. Do jmenování vlády 8. května měl Fischer kancelář v Hrzánském paláci na Hradčanech.\n\nFischerovo členství v KSČ bylo přijato skoro bez kritiky. Ostře jej napadly \"Lidové noviny\", podle jejichž průzkumu Fischerovo členství nevadilo 63 % veřejnosti.\n\nPodle \"Respektu\" byl Fischer na konci roku 2009 u veřejnosti velmi populární, snad jako žádný jiný český premiér. Vysvětloval to jeho civilním a slušným projevem, s čímž souhlasil i Daniel Kunštát z Centra pro výzkum veřejného mínění.\n\nVicepremiér padlé Topolánkovy vlády Martin Bursík (Strana zelených) v únoru 2010 při sporech o novelu horního zákona obvinil Fischera z podlehnutí uhelné lobby s náznaky korupce a poukázal na vazby mezi uhelnou společností Czech Coal a Fischerovým poradcem Vladimírem Mlynářem a mezi Fischerem a předsedou dozorčí rady Czech Coal Janem Dobrovským.\n\nMirek Topolánek začal Fischera brzo kritizovat, zejména po zrušení předčasných voleb a prodloužení mandátu úřednické vlády. I proslulý výrok, který v březnu 2010 vedl k jeho rezignaci, vytýkal Fischerovi osobní nedostatek razance: „Gusta Slamečka, když jde opravdu do tuhého, tak jako ministr, mám pocit, že uhne, jo. A to ten Fischer prostě je Žid, není to gay a ten uhne ještě dřív, jo. To znamená, to prostě nesouvisí s tím, že je gay, to souvisí s jeho charakterem.“ Fischer uznával, že Topolánek „mluvil dost nesouvisle“, ale vyložil si výrok tak, že o Slamečkovi (jehož po půl roce pochválil coby „skvělého ministra dopravy, nejlepšího (…) v posledním dvacetiletí […] uměl se o svoji dopravu porvat a stál pevně na svém, což mám rád […] byl v takových chvílích připraven krvácet“) Topolánek řekl „aspoň, že Gustav neuhýbá proto, že je gay. Zatímco já uhnu, neboť jsem Žid!“ a je to tedy antisemitská a rasistická urážka, která ho dohnala ke křiku. Topolánkovu omluvu po SMS i v médiích nepřijal. Fischerův syn Jan následně na protest vystoupil z ODS, kde byl členem hned od 18 let, poté, co Topolánek kritiku ještě rozvedl:\n\nV říjnu 2012 Topolánek řekl: \"„Dodnes lituji spousty kompromisů a chyb, včetně personálních. Vlastimil Tlustý, Jan Fischer a druhé zvolení Václava Klause prezidentem. (…) Premiér z nouze – král populistů. Nikoho z ministrů nepodržel, nic neprosadil, k ničemu kontroverznímu se nehlásil a budoval si jen vlastní publicitu. Mohl dělat něco třeba s fotovoltaikou, kvůli níž nyní prudce stoupají ceny elektřiny. Tehdy proběhlo jednání, kde jsem byl já, Paroubek, Roman. Přinesli jsme Fischerovi čísla, oněch 200 miliard dodatečných nákladů. Bylo potřeba prosadit změnu zákona ve Sněmovně přes zájmy členů ODS a ČSSD. Slíbili jsme mu s Paroubkem, že mu pomůžeme. Neudělal nic. Nechtěl si s zadat s námi, bez kterých by nebyl nic. A sám neměl odvahu do souboje jít.“\"\n\nFischer vinu odmítl: „Novela však byla přijata v Parlamentu se zpožděním, které bylo primárně zaviněno tím, že se některé politické strany odmítaly vládní předlohou zabývat. K zavedení ještě razantnějších opatření chyběla vůle ze strany poslanců a senátorů a vedení jejich stran.“\n\nPodobně Fischerovu vládu kritizoval Martin Bursík a těsně před volbou prezidenta na Fischera zaútočil i Miloš Zeman: „Kvůli tomu, jak si počínala jeho vláda […] každá rodina zaplatí ročně za elektřinu o tři tisíce více“. Fischer reagoval tiskovou zprávou, že Zeman lže.\n\nAčkoliv Fischer před koncem funkčního období své vlády prohlásil, že „v politice zalíbení nenašel“, v listopadu však vydal knihu \"Ano, pane premiére aneb Rozhašená země\", končící náznaky, že by byl ochoten přijmout funkce, které mu budou nabídnuty: „Takže si občas vzpomeňte na Honzu Fischera. Možná se do české politiky ještě někdy vrátí.“ V únoru 2011 oznámil, že když bude zavedena přímá volba prezidenta České republiky, bude kandidovat.\n\nDle různých průzkumů a anket konaných ve druhé polovině roku 2011 měl Fischer značnou podporu veřejnosti pro kandidaturu na prezidenta. Dle průzkumu agentury SC & C pro Českou televizi by dostal 27 % hlasů. Rovněž dle prosincové ankety serveru Týden.cz by získal nejvíce hlasů – 26 %.\n\nPo schválení přímé volby prezidenta Senátem v únoru 2012 Fischer potvrdil úmysl jít do voleb v lednu 2013 jako „nezávislý a nestranický kandidát“.\n\nOficiální předvolební kampaň zahájil 9. července 2012, kdy začal sbírat podpisy občanů potřebné pro kandidaturu a oznámil, že během prázdnin opustí funkci viceprezidenta Evropské banky pro obnovu a rozvoj (EBRD). Již v červenci 2012 si vzal neplacené volno a 8. listopadu zaslal prezidentovi EBRD rezignační dopis.\n\n12. listopadu 2012 Fischera Ministerstvo vnitra zaregistrovalo jako kandidáta. Registraci předcházel sběr podpisů, jichž dle svých výpočtů získal 101 761; více měl jen Miloš Zeman o necelých 5 tisíc. Z toho se však při kontrole ministerstvem vnitra ukázalo 11,75 % chybných (třetí nejvyšší podíl po Okamurovi a Dlouhém, kteří z toho důvodu klesli pod hranici 50 tisíc). 14. prosince Státní volební komise vylosovala pořadová čísla kandidátních listin, Fischer dostal 2.\n\nMezi podporovateli Fischerovy kampaně byl majitel mediální agentury pro prodej reklamy Médea a několika časopisů Jaromír Soukup, který financoval volební kampaň Strany zelených v parlamentních volbách 2006 (a krátce za ni byl náměstkem ministryně školství), později podporoval Demokratickou stranu zelených a v roce 2010 poskytoval inzerci straně Věci veřejné. Dále ho podpořili Jan Pirk (předseda volebního výboru), Jan Hrušínský, Zdeněk Troška, Milan Hein, Josef Masopust, Edvard Outrata, Jan Přeučil nebo Petr Eliáš.\n\nV předvolebních průzkumech agentur PPM Factum, STEM i Median od července do listopadu 2012 měl Fischer vždy největší preference v rozmezí 19,7–35,5 % v prvním kole volby. Po zahájení ostré kampaně a několika nepřesvědčivých vystoupeních v debatách zaznamenal v prosinci 2012 mírnou ztrátu podpory a v průzkumech končil na druhém místě za Milošem Zemanem.\n\nPřed prvním kolem voleb Fischer uvedl, že z protikandidátů je mu nejbližší Karel Schwarzenberg, neboť Miloš Zeman by Česko „izoloval směrem na východ“. Po své porážce nechtěl několik dní jasně říci, koho podpoří, a dřívější podporu Schwarzenberga vysvětlil slovy: „To ale bylo v nějaké situaci, to bylo v době, kdy jsem mohl počítat, že budu pro druhé kolo potřebovat i hlasy jeho voličů. Situace se ale změnila.“ Před druhým kolem nakonec Schwarzenberga zkritizoval a podpořil Zemana. Názorově se tak rozešel s většinou svých poradců a spolupracovníků v kampani, kteří naopak vyzvali k podpoře Schwarzenberga.\n\n18. února Fischer i s manželkou navštívili Zemana v kanceláři jeho kampaně na Hradčanech. V médiích se spekulovalo, že Fischer má zájem o post velvyslance v Izraeli, Fischer to však popřel.\n\nV červenci 2012 Fischer dle zákona založil transparentní účet u Raiffeisenbank č. 44774411/5500. Největšími donátory byli majitel směnárny Exchange s.r.o. Mikuláš Šveda (2,1 milionu Kč) a spolumajitel Moravia Steel a TV Barrandov, miliardář Tomáš Chrenek (9 milionů Kč). Dále například 200 tisíc korun věnoval hudebník Michal Šindelář, 500 tisíc majitel cukrářské a pekařské firmy MIKO international s. r. o. Gevorg Avetisyan, 400 tisíc sám Jan Fischer.\n\nPo ukončení voleb vyšlo najevo, že výdaje na předvolební kampaň převýšily příjmy o 7 až 8 miliónů korun. 21. února 2013 Fischer z dovolené v USA oznámil, že tyto dluhy uhradí jeho rodinný přítel, pražsko-izraelský developer Tamir Winterstein spoluvlastnící firmu Lighthouse Group. Týden nato však Winterstein řekl, že poskytne pouze rady a žádné peníze.\n\nPři propagační návštěvě USA v září 2012, za kterou Fischer vynaložil přes půl milionu korun, podle Aktuálně.cz zaplatil PR agentuře Guestbookers.com a PR poradci Garrettu Marquisovi, aby mu zprostředkovali publicitu v amerických médiích a setkání s republikánským kandidátem na prezidenta USA r. 2008 Johnem McCainem. Kancelář Jana Fischera prohlásila, že část vynaložených peněz šla na běžnou propagaci, a kritiku odmítla. V USA Fischer vystoupil v ekonomickém pořadu televize CNN Quest Means Business a setkal se s Nixonovým ministrem zahraničí Henrym Kissingerem.\n\nV prosinci 2012 se objevily billboardy s Janem Fischerem a heslem „Ti nejschopnější byli v KSČ“. Imitovaly oficiální propagační materiály, šlo tedy o tzv. negativní kampaň, a jelikož neobsahovaly logo skutečného zadavatele, mluvčí kanceláře Fischerovy kampaně je označila za neetické a protizákonné. Na základě toho je reklamní agentura rychle odstranila. Koncem prosince Balbínova poetická strana nechala vyvěsit několik billboardů s fotomontáží Jana Fischera v uniformě Lidových milic a nápisem „V KSČ byl, ale v Lidových milicích ne !?! – Věrni zůstaneme“. Vedení BPS vyzvalo Fischera k ukončení kandidatury a obvinilo, že skutečně v letech 1978 až 1982 byl členem LM. Fischer odmítl s tím, že milicionář by nemohl dostat lustrační osvědčení. (To však není přesné; seznamy milicionářů neexistují, lustrační osvědčení tak dokládá pouze poměr k StB a doplňuje se čestným prohlášením dotyčného, že v LM nebyl.) Fischerova mluvčí označila i tyto billboardy za protizákonné.\n\nV prosinci 2012 divadelník Tomáš Hanák zveřejnil video, kde vyzval Fischera k odstoupení z kandidatury kvůli komunistické minulosti. Hanák v něm kritizoval lidi, kteří do KSČ vstoupili kvůli karierismu, z čeho naopak nevinil Miloše Zemana, který byl členem KSČ od jara 1968 do roku 1970, kdy byl pro nesouhlas s okupací a normalizací vyloučen. Video vzniklo na podnět skupiny Dekomunizace. Fischer reagoval nepřímým výpadem na Zemanovy spolupracovníky a kauzy spojené se Zemanovou vládou: \"„Každý se může zapojit do kampaně, jak se mu líbí, zvolili tento způsob a já jejich nesouhlasný názor respektuji. Divím se ale, že autorům výzvy nevadí, že tím pomáhají na Hrad Šloufovi, Zbytkovi, aféře Bamberk, akci Olovo, kauze D47 a dalším synonymům nečistých praktik.“\" Hnutí Dekomunizace používalo pro Jana Fischera posměšnou přezdívku „Želé“ a tento motiv využíval i jejich videoklip kombinující záběry z televizního pořadu TV Prima \"Ano, šéfe!\" a seriálu \"Návštěvníci\", portrét Jana Fischera je v něm namapován na želatinový pokrm („amarouny“) a doprovázen je negativními hodnotícími větami Zdeňka Pohlreicha (užity bez jeho souhlasu). Na žádost TV Prima byl klip na YouTube zablokován.\n\nPo prezidentském duelu s Milošem Zemanem na TV Prima 4. ledna 2013 bylo zveřejněno, že Fischerova kancelář mezi diváky najala čtyřicet komparzistů, kterým zaplatila kolem osmi set korun. Mluvčí uvedla, že se snažili vyhovět dramaturgii TV Prima, která je pověřila zajištěním dvou set podporovatelů do publika, a hlavním důvodem najímání komparsistů bylo, že se duel předtáčel ve všední den mezi dvanáctou a třetí hodinou odpolední. TV Prima byla široce kritizována pro neprofesionální přípravu a průběh debaty, kterou sledovalo 944 000 lidí. Sám Fischer prohlásil: „Nebyla to bohužel standardní volební debata“, nýbrž „zábavný pořad komerční televize, a primárním cílem komerčních médií je sledovanost“. Řekl také, že na něj a jeho rodinu, která v pořadu rovněž vystupovala, diváci ze Zemanova tábora volali vulgarismy.\n\nKrátce po pádu vlády Petra Nečase v červnu 2013 se objevily spekulace o možném Fischerově angažmá. Setkal se totiž 28. června 2013 v Kramářově vile s designovaným premiérem Jiřím Rusnokem. Tehdy ještě Fischer uvedl, že s Rusnokem o žádné personální nabídce nemluvili, Rusnok se prý jen zajímal o jeho názory na současnou politickou situaci a proces skládání vlády.\n\nFischer se s Rusnokem znovu sešel 8. července 2013 a tentokrát už nabídku na post ministra financí a vicepremiéra přijal. Během jediného dne od oznámení přijetí funkce se Fischerovi podařilo sehnat zhruba 5,5 milionu korun, které ještě dlužil za prezidentskou kampaň. Tento sled událostí vyvolal řadu spekulací o možných protislužbách pro své dárce. To však Fischer popřel a později dodal, že se už nebude k této otázce vyjadřovat, aby se mohl plně věnovat řízení ministerstva financí.\n\nPrezident Miloš Zeman jej do funkce jmenoval 10. července 2013. Při uvedení do funkce nedokázal odpovědět na otázku, s jakým rozpočtem hospodaří ministerstvo financí. Po dvou dnech v úřadě odvolal své dva náměstky, Tomáše Zídka a Zdeňka Zajíčka. Novou náměstkyní zároveň jmenoval Evu Anderovou, která pro něj pracovala jako poradkyně v rámci jeho prezidentské kampaně.\n\n\n"}
{"id": "419721", "url": "https://cs.wikipedia.org/wiki?curid=419721", "title": "Indianapolis Ice", "text": "Indianapolis Ice\n\nIndianapolis Ice byl profesionální americký klub ledního hokeje, který sídlil v Indianapolisu ve státě Indiana. V letech 1988–1999 působil v profesionální soutěži International Hockey League. Ice ve své poslední sezóně v IHL skončily ve čtvrtfinále play-off. Naposledy klub působil ve Central Hockey League. Své domácí zápasy odehrával v hale Market Square Arena Arena s kapacitou 15 993 diváků. Klubové barvy byly fialová a černá.\n\nV roce 2004 se tým přejmenoval na Indiana Ice, následně se stal účastníkem United States Hockey League.\n\nMezi bývalé nejznámější hráče týmu patří: Dominik Hašek, Dean McAmmond, Rob Conn, Ray LeBlanc, Kip Miller, Yvan Corbin, Shawn Silver,Gus Lampos a Stephane Lauer.\n\n"}
{"id": "419722", "url": "https://cs.wikipedia.org/wiki?curid=419722", "title": "Vietnamská invaze do Kambodže", "text": "Vietnamská invaze do Kambodže\n\nVietnamská invaze do Kambodže byl vojenský vpád Vietnamu na přelomu roku 1978 a 1979 do Kambodže. Vietnam svrhl vládu Rudých Khmerů v Kambodži a nastolil zde podstatně liberálnější provietnamskou vládu, podporovanou vietnamskými vojsky v zemi. Vietnamská vojenská přítomnost v Kambodži trvala až do roku 1989.\n\nPo skončení americko-vietnamské války se vzájemné kambodžsko-vietnamské vztahy prudce zhoršily. Vůdci Rudých Khmerů vytýkali vietnamským komunistům nedostatek podpory v 60. letech 20. století a podpis pařížských dohod vnímali jako zradu. Existovalo zde i tradiční nepřátelství. Rostoucí napětí bylo umocněno geopolitickým soupeřením ČLR a SSSR. Kambodža byla satelitem ČLR a Vietnam SSSR.\n\nRostl počet ozbrojených incidentů na vzájemných hranicích. V květnu 1975 zaútočily kambodžské jednotky na vietnamské ostrovy Phu Quoc a Thu Chu a pronikly do vietnamského pohraničí. Vietnam v odpověď obsadil kambodžský ostrov Poulo Wai. Rudí Khmerové prováděli čistky provietnamských elementů ve vlastních řadách. Následoval exodus etnických Vietnamců a provietnamských Khmerů.\n\nNásledovalo dočasné zlepšení vzájemných vztahů. Byla založena komise, která měla dohlížet na řešení nesrovnalostí na hranicích, bylo navázáno letecké spojení mezi Phnompenhem a Hanojí.\n\nV roce 1977 se do čela Kambodže znovu dostal Pol Pot a vzájemné pohraniční střety opět nabyly na síle. V září 1977 na vietnamské území vpadly čtyři jednotky kambodžské armády a tisíce vietnamských civilistů byly zabity. Vietnam vyslal do oblasti přibližně 20 000 vojáků a následně dalších 58 000. Tyto jednotky za podpory tanků a dělostřelectva pronikly až k okrajům kambodžských měst Svay Rieng a Kompong Cham. Poté se vietnamské jednotky z Kambodže stáhly. Rudí Khmerové toto stažení interpretovali jako své vítězství a odmítli vietnamský návrh na diplomatická jednání. Následovaly další protivietnamské čistky mezi Rudými Khmery s přibližně 100 000 popravenými. Kambodža též vystoupila s otevřeným nárokem na jihovietnamskou deltu Mekongu, která byla do roku 1698 součástí Kambodže a kde doposud žila velká khmerská menšina (tzv. Khmer Krom).\n\nV roce 1978 začal Vietnam podporovat vnitřní odboj vůči Rudým Khmerům ve východní Kambodži a vytvářet bojové jednotky z khmerské emigrace do Vietnamu. Vietnam se stále snažil o diplomatické řešení konfliktu, ale Rudí Khmerové jednání odmítali. Ve Vietnamu se vytvořila s podporou vietnamské vlády Kampučská sjednocená fronta pro národní osvobození, která sdružovala odpůrce Pol Potova režimu. V jejím čele stál Heng Samrin. Kambodža v té době podnikala vojenské výpady do Vietnamu, při jednom z nich došlo k masakru v obci Ba Chúc, při kterém zahynulo přes 3 tisíce osob.\n\n25. prosince 1978 vpadlo dvanáct vietnamských divizí a tři khmerské pluky Kampučské sjednocené fronty pro národní osvobození do severovýchodní Kambodže. Proti nim stály čtyři divize a tři nezávislé oddíly Rudých Khmerů. K hlavním střetům došlo u kambodžských měst Kampong Chau, Phumi Prek Khsay a Tani. Rudí Khmerové nebyli schopni vzdorovat vietnamskému útoku a rozprchli se do obtížně přístupných oblastí západní Kambodže, odkud vedli s podporou USA a ČLR po následujících deset let partyzánskou válku. Phnompenh kapituloval 7. ledna 1979. Poté vietnamské jednotky dobyly západokambodžská města Battambang a Siem Reap. Čína jako odvetu v únoru napadla Vietnam.\n\nHeng Samrin se stal prezidentem nově vytvořené Kampučské lidové republiky a držel se u moci s pomocí několika divizí vietnamské armády, které zůstaly v Kambodži. Proti takto nastolené vládě bojovaly jednotky Rudých Khmerů a další dvě protivietnamská povstalecká hnutí (ozbrojené křídlo Khmerské lidové fronty národního osvobození a Sihanukova národní armáda). S cílem zlepšit své mezinárodněpolitické postavení Vietnam v roce 1988 oznámil stažení 50 000 vojáků z Kambodže do konce roku a 26. září 1989 oznámil stažení všech svých jednotek z Kambodže.\n\n"}
{"id": "419726", "url": "https://cs.wikipedia.org/wiki?curid=419726", "title": "Čínská lidová osvobozenecká armáda", "text": "Čínská lidová osvobozenecká armáda\n\nČínská lidová osvobozenecká armáda, zkráceně ČLOA, (čínsky v českém přepisu \"Čung-kuo Žen-min Ťie-fang-ťün\", pchin-jinem \"Zhōngguó Rénmín Jiěfàngjūn\", znaky zjednodušené 中国人民解放军) je název ozbrojených sil Čínské lidové republiky a její vládnoucí politické strany, Komunistické strany Číny. ČLOA sestává z pěti složek: pozemních sil, námořnictva, letectva, raketových vojsk a vojsk strategické podpory. Podle počtu aktivních vojáků se jedná o největší ozbrojené síly na světě, zároveň disponující druhým největším obranným rozpočtem. ČLOA patří k nejrychleji se modernizujícím ozbrojeným silám. ČLOA má ve své výzbroji i jaderné zbraně.\n\nČLOA podléhá velení Ústřední vojenské komise Komunistické strany Číny a s ní splývající Ústřední vojenské komisi Čínské lidové republiky. Předsedou Ústřední vojenské komise je Si Ťin-pching, generální tajemník Ústředního výboru Komunistické strany Číny a prezident ČLR.\n\nVznik Čínské osvobozenecké lidové armády se datuje k 1. srpnu 1927, kdy byla během Nan-čchangského povstání jako ozbrojené křídlo Komunistické strany Číny založena Rudá armáda (). Během druhé čínsko-japonské války, resp. druhé světové války, bojovaly síly komunistů po boku vojáků Kuomintangu proti Japonsku. Japonskou kapitulaci roku 1945 následovalo obnovení bojů mezi komunisty a nacionalisty, a pokračování čínské občanské války. Rudá armáda byla postupně přejmenována na Lidovou osvobozeneckou armádu a poté na Čínskou lidovou osvobozeneckou armádu.\n\nPo vítězství komunistů v občanské válce, a následném vyhlášení Čínské lidové republiky, došlo v roce 1949 k rozsáhlé reorganizaci stávajících sil a založení letectva. Následně bylo roku 1950 založeno námořnictvo.\n\nV 50. letech se jednotky ČLOA neformálně účastnily Korejské války na straně Severokorejců. Roku 1959 potlačila ČLOA Tibetské národní povstání.\n\nV roce 1962 se výhradně pozemní síly ČLOA zúčastnily krátké Čínsko-indické války. Mezi lety 1965 a 1969 se ČLOA účastnila Války ve Vietnamu na straně Severního Vietnamu.\n\nRoku 1979 bojovala ČLOA v Čínsko-vietnamské válce, kde si jak Čína, tak Vietnam nárokují vítězství.\n\nOd založení Čínské lidové osvobozenecké armády byly pozemní síly hlavním pilířem čínské obrany. Teprve až od 50. let 20. století bylo součástí také letectvo a námořnictvo, které však desetiletí zůstávaly podfinancované. V roce 2017 na 19. sjezdu Komunistické strany Číny oznámil prezident Si Ťin-pching cíl do roku 2035 modernizovat ozbrojené síly, a do roku 2050 vytvořit ozbrojené síly \"světové úrovně\".\n\nZnačnému modernizačnímu úsilí je postoupeno zejména námořnictvo, které je vybavováno stále větším počtem nových lodí, včetně víceúčelových křižníků a torpédoborců.\n\nDruhá letadlová loď, ve výstavbě od roku 2015, byla uvedena do služby dne 17. 12. 2019. K roku 2035 jich Čína plánuje mít 6.\n\n"}
{"id": "419729", "url": "https://cs.wikipedia.org/wiki?curid=419729", "title": "Bikolóra", "text": "Bikolóra\n\nBikolóra je stuha nebo vlajka skládající se ze dvou různých barev, obvykle uspořádaných do stejně širokých pruhů horizontálně nebo vertikálně. \n\nPříklady bikolór v Česku: \n\n\nBikolóry ve světě:\n\n\n"}
{"id": "419733", "url": "https://cs.wikipedia.org/wiki?curid=419733", "title": "Bitva u Sarikamiše", "text": "Bitva u Sarikamiše\n\nBitva u Sarikamiše (rusky \"Сражение при Сарыкамыше\", turecky \"Sarıkamış Savaşı\") bylo vojenské střetnutí vojsk Ruské říše (ruské kavkazské armády o síle 100 000 mužů) a Osmanské říše (osmanské 3. armády o síle 118 000 mužů) na kavkazském bojišti v době první světové války. Probíhalo v době od 22. prosince 1914 do 17. ledna 1915. Skončilo vítězstvím ruských vojsk.\n\nPo podepsání Brestlitevského míru v roce 1918 Rusko dobytá území vyklidilo, takže je Turecko získalo zpět.\n\nSarıkamış () je město v dnešním Turecku, turecké provincii Kars.\n"}
{"id": "419735", "url": "https://cs.wikipedia.org/wiki?curid=419735", "title": "Ruská kavkazská armáda", "text": "Ruská kavkazská armáda\n\nRuská kavkazská armáda (rusky \"Кавказскaя армия\") byla polní armáda Ruské říše v době první světové války. Působila na kavkazském bojišti. Jejím velitelem byl nejprve velitel vojsk kavkazského vojenského okruhu I. I. Voroncov-Daškov, který však velitelskou funkci ve skutečnosti nevykonával a předal velení svému pomocníku generálovi A. Z. Myšlajevskému. Toho v lednu 1915 nahradil generál N. N. Judenič.\n\nV roce 1914 se ruská kavkazská armáda skládala z 1. kavkazského armádního uskupení a 2. turkestánského armádního uskupení. 1. kavkazské armádní uskupení mělo sílu dvou pěších divizí, dvou kozáckých střeleckých brigád a 1. kavkazské kozácké divize. 2. turkestánské armádní uskupení mělo sílu čtyř brigád.\n\nPřed zahájením bojových operací byla ruská kavkazská armáda rozdělena na skupinu Kars a skupinu Jerevan, každou s vlastním operačním směrem. Křídla armády kryly samostatné oddíly pohraniční stráže a kozáků.\n\nCelkem měla ruská kavkazská armáda přibližně 153 praporů, 175 kozáckých setin a 350 děl. Proti ní stála osmanská 3. armáda. V dubnu 1917 byla ruská kavkazská armáda přetvořena v kavkazský front.\n"}
{"id": "419739", "url": "https://cs.wikipedia.org/wiki?curid=419739", "title": "Osmanská 3. armáda", "text": "Osmanská 3. armáda\n\nOsmanská 3. armáda (turecky \"Üçüncü Ordu\") byla polní armáda Osmanské říše. Byla zřízena na Balkáně a její hlavní stan byl v Soluni. Na počátku první světové války byl její hlavní stan přemístěn do erzurumské pevnosti a poté bojovala na kavkazském bojišti proti ruské kavkazské armádě.\n\nV době svého rozmístění na Balkáně osmanská 3. armáda tvořila jádro osmanských ozbrojených sil, které podpořily mladotureckou revoluci v roce 1908. Důstojníkem 3. armády byl i Enver Paša a Mustafa Kemal.\n\nV době první světové války byla poražena v bitvě u Sarikamiše, bitvě u Köprüköy a bitvě u Erzurumu. Ke konci roku 1916 přestala existovat jako ofenzivní síla. Po rozkladu ruské fronty bojovala v letech 1917 a 1918 proti Arménům.\n"}
{"id": "419740", "url": "https://cs.wikipedia.org/wiki?curid=419740", "title": "Otto von Feldmann", "text": "Otto von Feldmann\n\nOtto von Feldmann (6. srpna 1873 Berlín – 20. května 1945 Hannover) byl německý důstojník a politik. Působil ve vysokých funkcích v německé vojenské misi v Osmanské říši, kde byl znám jako \"Feldmann Paša\".\n\nByl synem pruského generála. Navštěvoval střední školu v Bydhošti, kadetskou přípravku v Postupimi a kadetní školu u Berlína. V roce 1892 se stal poručíkem.\n\nV roce 1907 nastoupil na generální štáb německé císařské armády. Během 1. světové války působil v německé vojenské misi v Osmanské říši ve funkcích zástupce velitele generálního štábu, velitele štábu 1. armády a dalších vysokých velitelských funkcích. Po skončení války se vrátil do Německa a v letech 1920–1933 působil v politice jako zemský předseda DNVP.\n\n"}
{"id": "419741", "url": "https://cs.wikipedia.org/wiki?curid=419741", "title": "Jiří Fiala (bohemista)", "text": "Jiří Fiala (bohemista)\n\nJiří Fiala (* 3. dubna 1944 Olomouc) je emeritní univerzitní profesor dějin české literatury na katedře bohemistiky Filozofické fakulty Univerzity Palackého v Olomouci.\n\nJeho děd i otec byli známými olomouckými zahradníky. Po absolvování Filozofické fakulty v Olomouci, obor čeština – dějepis, v roce 1967 a středoškolském učitelském působení v Pardubicích v letech 1968–1972 se stal vědeckým pracovníkem a poté odborným asistentem tehdejší katedry bohemistiky a slavistiky, nyní katedry bohemistiky Filozofické fakulty Univerzity Palackého v Olomouci.\n\nOd roku 1992 působí na této katedře jako docent, od roku 2002 jako profesor, od roku 2012 jako emeritní profesor pro obor dějiny české literatury s orientací na českou literaturu 18. a 19. století, folkloristiku, textologii a ediční techniku. V letech 2005–2007 byl zaměstnán jako profesor s částečným úvazkem na Ústavu české literatury a knihovědy Masarykovy univerzity v Brně. Je členem Vědecké rady Filozofické fakulty Univerzity Palackého v Olomouci, členem oborových rad doktorského studia oborů Česká literatura, Teorie literatury a Srovnávací slovanská filologie na téže fakultě, členem oborové rady doktorského studia oboru Dějiny české literatury na Filozofické fakultě Masarykovy univerzity v Brně.\n\nJiří Fiala se věnoval a věnuje rovněž historii a přítomnosti Olomouce a olomouckého regionu, a to nejen badatelsky, ale také vědeckopopularizační činností v Hanáckých novinách, Kdy-kde-co v Olomouci, kulturním měsíčníku ZIP, v deníku Mladá fronta Dnes a v Žurnálu Univerzity Palackého, jakož i v rozhlasových studiích v Brně, Olomouci a Ostravě. Spolupracuje s Vlastivědným muzeem v Olomouci (mj. se podílel na libretech výstavy O moravských zločinech a trestech v roce 2011 a stálých expozic Univerzita v Olomouci – Universitas Olomucensis a Galerie osobností Olomouckého kraje). Za jeho regionální kulturní aktivity mu byla v roce 2012 udělena Cena města Olomouce za rok 2011 v oblasti literatura.\n\nRozhlasové pásmo Jiřího Fialy Počátky olomoucké univerzity získalo 3. cenu a tvůrčí prémii v soutěži vypsané Svazem rozhlasových tvůrců v roce 1990. Televizní studio Kabel Plus Olomouc natočilo podle scénáře Jiřího Fialy tři dokumentární filmy (Kočáry Jejich Eminencí, 1994, Olomoucké trojice, 1996; Palácová revoluce v Olomouci, 1998). Rozhlasové studio Český rozhlas Olomouc vysílalo od dubna 2002 jednou týdně seriál Jiřího Fialy Putování za moravskou lidovou písní, s uvedeným rozhlasovým studiem spolupracuje Jiří Fiala též jako externí redaktor.\n\nOdborné stati publikoval a publikuje Jiří Fiala v ročenkách Státního okresního archivu v Olomouci, ve Vlastivědném věstníku moravském, v časopisech Česká literatura, Český lid, Zprávy Vlastivědného muzea v Olomouci, redigoval sborníky Univerzity Palackého, pro slovenské nakladatelství Sme připravil edice nejvýznamnějších literárních děl Boženy Němcové, Jana Nerudy, Jaroslava Haška a Karla Čapka.\n\nOd roku 1993 do března 1997 byl Jiří Fiala členem redakční rady kulturního měsíčníku Kdy-kde-co v Olomouci (v letech 1994–1995 vykonával funkci šéfredaktora tohoto časopisu), od března 1997 do září 1998 byl členem redakční rady regionálního kulturního měsíčníku ZIP, v současné době je členem redakční rady Žurnálu Univerzity Palackého a Zpráv Vlastivědného muzea v Olomouci. Jako společník nakladatelství DANAL Olomouc se věnuje ediční práci zejména v oblasti regionální historiografie. Je autorem internetových stránek Z olomouckých archivů (https://archivy.olomouc.eu/uvod), vytvářených v návaznosti na internetové stránky Magistrátu města Olomouce a Archivního vademeka. \n\nJe členem Literárněvědné společnosti při Akademii věd České republiky.\n\nJiří Fiala se aktivně účastnil a účastní vědeckých konferencí v tuzemsku i v zahraničí. V letech 1974–1976 a v roce 1987 působil jako lektor češtiny v Polsku (na Varšavské univerzitě a na Slezské univerzitě v Katovicích). V únoru 1997 uskutečnil přednáškový a studijní pobyt na Univerzitě Jana Gutenberga v Mohuči, SRN, v následujících letech přednášel na institutech slovanské filologie Slezské univerzity v Katovicích a Univerzity Lipsko.\n\n\n\n"}
{"id": "419748", "url": "https://cs.wikipedia.org/wiki?curid=419748", "title": "Vivian", "text": "Vivian\n\nVivian je ženské křestní jméno.\n\nJméno má latinský původ, znamená \"živý, plná života\". Dalšími variantami jsou Vivien, Vivienne a Bibiana.\n\nVivianka, Vini, Vivinka, Vivi, Viuš, Viuška, Via, Vianka, Viv, Vinka\n\n\n\n"}
{"id": "419751", "url": "https://cs.wikipedia.org/wiki?curid=419751", "title": "Mercury-Scout 1", "text": "Mercury-Scout 1\n\nMercury-Scout 1 (MR-1) byla neúspěšná mise programu Mercury. Mise měla za úkol dopravit, pomocí upravené rakety Blue Scout II, na oběžnou dráhu malý satelit, který měl sloužit jako simulátor lodi Mercury a poskytl by tak možnost otestovat pozemní sledovací stanice a proškolit personál. První stupeň rakety Scout selhal 28 sekund po startu a zbytek rakety i se satelitem byl zničen na pokyn bezpečnostního důstojníka základny na Cape Canaveral.\n\nV dobách prvních orbitálních letů programu Mercury ještě neexistovala žádná síť komunikačních satelitů a veškerý kontakt mezi lodí na orbitě a řídícím střediskem NASA se uskutečňoval pomocí sledovací sítě pozemních stanic a námořních lodí. Kontakt s lodí Mercury probíhal v pásmech krátkých vln, velmi krátkých vln a ultra krátkých vln, pozice lodi byla sledovaná radary v pásmu C (C-Band, 4-8 GHz) a S (S-Band, 2-4GHz),viz Elektromagnetické spektrum . Data z lodí a stanic byla odesílána zpět do NASA po pozemních linkách, podmořských kabelech a krátkovlnným radiovým přenosem. Sledovací stanice a lodě byly rozmístěny po celém světě a kopírovaly dráhou lodi Mercury. Kontakt mezi kapslí Mercury a stanicí (lodí) trval jen několik minut, po dobu vizuálního kontaktu a když kapsle Mercury zmizela za horizontem (z pohledu pozemní základny) byl kontakt přerušen. Proto 5. května 1961 vydala NASA požadavek na vypuštění malého satelitu, který by byl vynesen pomocí rakety letectva Blue Scout II a sloužil by k nácviku personálu pozemní sledovací sítě.\n\nSatelit vážil 67,5 kg a měl tvar malého obdélníkové krabice. Satelit byl vybaven dvěma radiovými přijímači řídících povelů, dvěma majáčky systému Minitrack (systém pro sledování těles na oběžných drahách), dvěma vysílači telemetrie a radiovými majáčky v pásmech 2-4 GHz (S-Band) a 4-8 GHz (C-band). Elektronické vybavení bylo napájeno 1500 Wh (watthodina) baterií. Satelit měl zůstat spojen se čtvrtým stupněm rakety Blue Scout II. Baterie měly být schopné napájet elektroniku satelitu po dobu až 18,5 hodiny. Pro zajištění delší doby činnosti bylo naplánováno vypnutí satelitu po třech obězích kolem Země (~5 hodin), což simulovalo plánovaný orbitální let lodi Mercury. Satelit mohl být takto restartován třikrát a poskytl by tak obsluze pozemní sledovací sítě srovnatelné množství zkušeností, jako tři orbitální mise Mercury. Jako nosič byla vybrána raketa Blue Scout II provozovaná americkým letectvem na Cape Canaveral Air Force Station. Příprava a odpálení rakety bylo svěřeno USAF. Raketa USAF Blue Scout II # D-8 odstartovala z komplexu 18B na Cape Canaveral 1. listopadu 1961 v 15:32 UTC. Po 28 sekundách selhal první stupeň Algol (používán na pozdějších testovacích raketách Litle Joe II programu Apollo), zbytek rakety byl zničen 44 sekund po startu, když bezpečnostní důstojník letectva vydal příkaz k autodestrukci. Subprogram Mercury-Scout byl poté zrušen, mezitím totiž odstartovaly dvě orbitální mise MA-4 a MA-5, které dostatečně prověřily sledovací síť.\n\n"}
{"id": "419754", "url": "https://cs.wikipedia.org/wiki?curid=419754", "title": "Sestavy hokejových reprezentací na MS žen 2009", "text": "Sestavy hokejových reprezentací na MS žen 2009\n\nSestavy hokejových reprezentací na MS žen 2009\n\n\n\n\n\n\n\n\n\n"}
{"id": "419757", "url": "https://cs.wikipedia.org/wiki?curid=419757", "title": "Expedice 4", "text": "Expedice 4\n\nExpedice 4 byla čtvrtá posádka dlouhodobě obývající Mezinárodní vesmírnou stanici (ISS). Velitelem stanice byl ruský kosmonaut Jurij Onufrijenko, palubními inženýry Daniel Bursch a Carl Walz (oba USA). Posádka měla za úkol pokračovat v práci na experimentech na stanici a zabezpečit setkání s raketoplánem, Sojuzem a nákladními loděmi Progress. Kosmonauti provedli tři plánované výstupy do vesmíru. Po půlroční činnosti předali stanici Expedici 5 a vrátili se na Zem.\n\n\nPosádku Expedice 4 dopravil k Mezinárodní vesmírné stanici raketoplán Endeavour při svém letu STS-108. Start se uskutečnil 5. prosince 2001 ve 22:19 UTC z Kennedyho vesmírného střediska na Floridě. K ISS se raketoplán připojil 7. prosince 2001. Během pobytu raketoplánu Endeavour u ISS si bývalá i nová stálá posádka ISS stanici předala a členové Expedice 3 Frank Culbertson, Vladimir Děžurov a Michail Ťurin se vrátili s raketoplánem na Zemi.\n\nPrvního výstupu do vesmíru 14. ledna 2002 se zúčastnili Jurij Onufrijenko a Carl Walz. Přesunuli ruský manipulátor Strela z jeho provizorního umístění na modulu PMA-1 na ruský modul Pirs. Po montáži antén na televizní přenosy výstup po 6 hodinách a 3 minutách ukončili.\n\nDruhý výstup proběhl 25. ledna 2002. Jeho účastníci Onufrijenko a Bursch umístili na modul Zvezda radioamatérskou anténu, odebrali vzorky z dříve zde umístěných experimentů a nainstalovali experimenty nové. Výstup tentokrát trval 5 hodin a 59 minut.\n\nPro třetí výstup do vesmíru, který se konal 20. února 2002, použili astronauti Bursch a Walz přechodovou komoru v modulu Quest a americké skafandry. Jejich hlavním úkolem bylo připravit komplex na připojení první části hlavního nosníku stanice ITS-S0. Připravili kabeláž, odstranili tepelnou izolaci z nosníku ITS-Z1 a odmontovali adaptéry z PMA-1, na kterých byl dříve provizorně umístěn manipulátor Strela. Výstup trval 5 hodin a 47 minut.\n\nDne 19. března 2002 byla od stanice odpojena nákladní loď Progress M1-7, která později zanikla v hustých vrstvách atmosféry. Nová nákladní loď Progress M1-8 se pomocí automatické navigace připojila k zadnímu portu modulu Zvezda a dopravila ke stanici 2000 kg nákladu.\n\n10. dubna 2002 se ke stanici připojil raketoplán Atlantis (let STS-110), který měl v nákladovém prostoru první část hlavního příhradového nosníku stanice ITS-S0 o délce 13 metrů a hmotnosti 12 tun. Posádka raketoplánu při čtyřech výstupech do vesmíru nosník připojila k horní části modulu Destiny a zařízení oživila. Na nosníku také zprovoznili mobilní transportér MT, který se bude pohybovat po povrchu. 17. dubna raketoplán stanici opustil.\n\nJako příprava pro připojení nové záchranné lodě Sojuz TM-34 bylo nutno uvolnit dolní port modulu Zarja. Posádka ISS 20. dubna 2002 nastoupila do Sojuzu TM-33 a přeletěla s ním na port modulu Pirs. 27. dubna 2002 ke stanici dorazil nový Sojuz TM-34 s posádkou ve složení Jurij Gidzenko, italský astronaut ESA Roberto Vittori a vesmírný turista Mark Shuttleworth. Kosmonauti přenesli náklad a věnovali se experimentům. 5. května se posádky rozloučily a návštěvnická posádka odletěla se starším Sojuzem TM-33 na Zemi.\n\nRaketoplán Endeavour (let STS-111) přistál u ISS 7. června 2002. Posádka raketoplánu ve čtyřech výstupech do vesmíru pokračovala v montáži a zapojování stanice. Na palubě Endeavour byla také nová stálá posádka ISS Expedice 5 (Valerij Korzun, Peggy Whitsonová a Sergej Treščov). Dlouhodobé posádky si stanici předali, členové Expedice 4 se stali členy posádky raketoplánu. Raketoplán se od stanice odpojil a Onufrijenko, Bursch a Walz se s ním dostali 19. června 2002 na Zemi.\n\n"}
{"id": "419768", "url": "https://cs.wikipedia.org/wiki?curid=419768", "title": "Dům dětí a mládeže", "text": "Dům dětí a mládeže\n\nDům dětí a mládeže (DDM) je středisko volného času, které se řídí vyhláškou č. 74/2005 Sb. o zájmovém vzdělávání a zákonem č. 561/2004 Sb. o předškolním, základním, středním, vyšším odborném a jiném vzdělávání (školský zákon). Výchovně vzdělávací činnost v zájmovém vzdělávání uskutečňuje pravidelnou nebo příležitostnou zájmovou, výchovnou, rekreační nebo vzdělávací činností včetně možnosti přípravy na vyučování, táborovou činností a jí obdobnou činností, osvětovou činností, vytvářením podmínek pro rozvoj nadání dětí, žáků a studentů, nabídkou spontánních činností a vzdělávacími programy navazujícími na rámcové vzdělávací programy škol. Zřizovatelem domů dětí a mládeže může být obec, školský úřad, církve, soukromý nebo jiný subjekt.\n\nS celkovou přeměnou kulturního a společenského života v Československu po roce 1948 začala KSČ budovat podle sovětského vzoru síť zařízení socialistické mimoškolní výchovy pro děti od 6 do 15 let. Velmi důležitou roli v oblasti mimoškolní výchovy hrála Pionýrská organizace ČSM (od r. 1970 PO SSM) a její \"domy pionýrů a mládeže\", které od 60. let doplňovaly specializované pionýrské stanice (stanice mladých techniků, turistů a přírodovědců). Domy pionýrů a mládeže plnily představy a potřeby komunistického režimu. Jejich zřizovatelem se staly po roce 1970 národní výbory. V průběhu transformačního období v letech 1989-1990 přešly do vlastnictví obcí (popřípadě ministerstva), kdy také probíhalo jejich přejmenování podle vzoru z roku 1968 na „Dům dětí a mládeže”.\n\nSpolkový \"boom\", který nastal v rakouské monarchii po přijetí zákona č. 134 ze dne 15. 11. 1867 „O právu spolčovacím“ (ponechán až do r. 1951), přinesl nejen celou řadu českých a německých spolků hospodářských, tělovýchovných či turistických, kulturních, ale i spolků ku zvelebování školství (tzv. krejcarových školních spolků a školských zahrádek). Ve druhé polovině 19. století začaly v Evropě vedle škol vznikat i další instituce, které měly vliv na mimoškolní výchovu dětí a mládeže (1859 Společnost sv. Františka Saleského, 1844 YMCA, 1883 „Boys´ Brigade”, 1901 Wandervogel). V období tzv. průmyslové revoluce stoupal zájem o mimoškolní činnost sociálně slabé mládeže, kdy vznikaly první útulky pro sociálně slabé děti. Pod dohledem pedagogického pracovníka si zde děti vypracovávaly úkoly, rozvíjely se v tělovýchově, turistice, pracovní výchově, poznávaly přírodu a historii.\n\nOrganizace věnující se výhradně mládeži jsou záležitostí především dvacátého století. Vedle vyloženě mládežnických organizací existovala celá řada dalších, které si sice nevytkly práci s mládeží jako hlavní cíl, ale zakládaly vlastní dorostenecké oddíly (hlavně organizace tělovýchovné a sportovní). Dvacáté století přinášelo nejen nový vztah k výchově, ale také k přírodě. Volnočasové aktivity se staly součástí běžného života. V období první republiky působily na české straně: Junák–svaz skautů a skautek, Česká tábornická unie, Svazy křesťanské mládeže YMCA a YWCA, Liga lesní moudrosti (Woodcraft), Českomoravská rada Svazu klubů mládeže, JUVENA a další.\n\nV německém prostředí to pak byly organizace „Sudetoněmecký Wandervogel“ (Sudetendeuscher Wandervogel), na vysokých školách se sdružující v tzv. svobodných hejnech (Freischar), sudetoněmecké nemarxistické spolky sdružené v „Sudetoněmeckém mládežnickém společenství” (Sudetendeutsche Jugendgemeinschaft), německé skautské oddíly ve „Svazu sudetoněmeckých skautů” (Verband sudetendeutscher Pfadfinder). Na práci s mladými německými katolickými intelektuály a mládeží se orientoval spolek Bildung des Sudetendeutschen Quickborn a Bildungs und Wanderbund christlich-deutscher Studenten „Staffelstein“. \n\nMládežnické organizace hlásící se k mezinárodní „Komunistické internacionále mládeže (KIM)“, pod vedením komunistické strany, vytvářely oddíly „Rudých průkopníků“, „Skautů práce“ s německými variantami kolem časopisu „Vorwärts“. Členská základna byla přirozeně internacionální, takže oddíly navštěvovaly české i německé dělnické děti. Sovětská komunistická školská výchova a Komsomol rezonovaly v předválečných letech i mimo komunistické prostředí. Například ve školním roce 1936/37 se na toto téma objevil článek v pedagogické příloze Českého učitele:\n\nPo Mnichovu se území Československa rozbilo na sudetská území přidělená k Třetí říši a území druhé republiky (potažmo Protektorátu Čechy a Moravy). Německé spolky na odtrženém území byly zglajchšaltovány do organizace Hitlerjugend krátce po připojení k říši, ostatní na československém území po prohlášení Protektorátu. Svaz Junáků – skautů a skautek RČS byl z rozkazu Karla Hermanna Franka z 28. října 1940 zrušen. Všechny ostatní protektorátní spolky pro mimoškolní výchovu mládeže si měly v roce 1942 zažádat ústředí Kuratoria pro výchovu mládeže v Čechách a na Moravě (KVMČM) o povolení k další činnosti pod hlavičkou Kuratoria. Spolky, které nehodlaly spolupracovat měly do 1. listopadu 1942 svoji činnost ukončit (lhůta nakonec posunuta na termín 1. dubna 1943).\n\nVšechny mládežnické organizace disponovaly před druhou světovou válkou nejen silnou členskou základnou, ale také movitým majetkem (spolkovými místnosti, klubovnami, turistickými chatami a mládežnickými ubytovnami, atd.) Dekretem prezidenta republiky č. 81/1945 Sb. z 25. září 1945 o některých opatřeních v oboru spolkovém byly spolky německé a maďarské, jakož i spolky, kterých se týkalo ustanovení § 5 dekretu presidenta republiky ze dne 19. května 1945, č. 5 Sb., byly rozpuštěny a jejich majetek konfiskován. Ostatní spolky, které byly rozpuštěny a jejichž program byl ve shodě se „současnou politickou organisací veřejného života”, mohly obnovit svoji činnost a uplatnit nárok na „vrácení těch částí majetku, jež přešly do rukou třetích osob”. Konfiskáty zůstaly do doby, než o nich bylo rozhodnuto, pod národní správou. S myšlenkou masové pionýrské organizace a pionýrských domů přišli komunisté záhy po únoru 1948.\n\nŠkolský zákon č. 95/1948 Sb. o základní úpravě jednotného školství v § 67 stanovil, že \"domovy a družiny mládeže\" zřizuje stát, přičemž domovy a družiny mládeže označil za zařízení výchovná a sociální. Škola měla žáky všestranně vzdělávat a vychovávat v socialistickém duchu. O součinnosti s jinými institucemi zákon nehovořil (až SRPŠ). První „Dům pionýrů” byl zřízen v roce 1949 v Brně. Postupně vznikaly domy pionýrů v každém krajském a okresním městě (např. ve Znojmě v r. 1950). Okresní domy pionýrů (ODP) se zpočátku potýkaly s nedostatkem pionýrských vedoucích a nedostatkem materiálu pro zájmovou činnost. V roce 1951 zorganizoval Svaz československo-sovětského přátelství společně s ministerstvem školství a PO ČSM pod záštitou Ústředního výboru KSČ poprvé celostátní akci s příjezdem Dědy Mráze do Československé socialistické republiky. Děda Mráz zajížděl i do Domů pionýrů.\n\nŠkola nemohla ovlivnit výchovu mimo vyučování, proto se komunisté snažili o to, aby vedoucí úlohu při mimoškolní výchově vykonávala škola ve spolupráci se svazáckou a pionýrskou organizací. S ideovými cíli mimoškolní výchovy souvisela také její materiální podpora (zaměstnanost matek). Zákon č. 31/1953 Sb. o školské soustavě a vzdělávání učitelů v § 14 už označil \"pionýrské domy\" (PD) za mimoškolní výchovná zařízení, sloužící k doplnění školní výchovy v zájmu zdravotní a sociální péče o školní mládež. V důvodové zprávě se pak dodávalo, že ČSM vybudoval na školách své pionýrské a školské organizace, které jsou při výchově nového socialistického pokolení důležitým pomocníkem učitelů. Jejich zřizovatelem byla školská správa ve spolupráci s Československým svazem mládeže.\n\nV 50. a 60. letech se staly domy pionýrů a mládeže (DPM) univerzálním zařízením pro organizované mimoškolní aktivity. Masovou zájmovou činnost s dětmi a mládeží uskutečňovaly i v době školních prázdnin. V 60. letech obdržely také úlohu metodického střediska PO ČSM. Metody a očekávané dovednosti pionýrů stanovil ve druhé polovině 50. let výchovný systém nazvaný „Co má znát a umět pionýr“. Podle sovětského vzoru se kladl důraz na polytechnickou výchovu a tvořivé soutěže. Počátkem 60. let vzrostla propagace tělesné výchovy, sportovní činnosti a turistiky. V polovině 60. let byl dosavadní výchovný program nahrazen „Pionýrskými plameny“ a „Pionýrskými cestami”.\n\nS nástupem Antonína Zápotockého do prezidentské funkce byly v roce 1953 otevřeny „Dům pionýrů Julia Fučíka” v Praze (Gröbova vila) a „Dům pionýrů Klementa Gottwalda” v Bratislavě (Grasalkovičův palác). Od roku 1958 nesly názvy Dům pionýrů a mládeže Julia Fučíka a Dům pionýrů a mládeže Klementa Gottwalda, po založení PO SSM Ústřední dům pionýrů a mládeže Julia Fučíka a Ústřední dům pionýrů a mládeže Klementa Gottwalda. Ústřední domy pionýrů a mládeže byly řízeny přímo ministerstvem školství. Na začátku šedesátých let 20. století započala na Pražském hradě stavební úprava Starého purkrabství a vedlejšího Lobkovického domu podle projektu Josefa Hlavatého v nový areál – „Dům československých dětí”. V interiéru se nacházely klubovny, sály a místnosti pro zájmové kroužky. Slavnostní otevření proběhlo 5. října roku 1963. Areál byl předán do užívání Pionýrské organizaci a v majetku PO SSM zůstal až do roku 1990.\n\nJiž od počátku roku 1968 docházelo v pionýrské organizaci ke změnám. Ústřední rada Pionýrské organizace vyhlásila pionýrskou organizaci za plně autonomní, oddělila ji od ústředí ČSM a usnesla se přijímat za členy také občany starší 15 let. Na první národní konferenci v Seči v červnu 1968 byla ustavena česká národní organizace Pionýr, zvoleny její vedoucí orgány, schválen program a stanovy Pionýra. Obdobně se tak dělo na Slovensku. Na celostátní konferenci pionýrských pracovníků v listopadu 1968 bylo ustaveno „Sdružení pionýrů ČSSR”. V březnu 1968 obnovila svou činnost také organizace Junák, přičemž se ustavila i další dětská organizace „Svaz junáků-zálesáků”. V Československu tak existovaly tři organizace, které na rozdíl od PO ČSM byly skutečně mimoškolní. Domy pionýrů a mládeže obdržely nový název Domy dětí a mládeže. Žádná z těchto organizací neusilovala o to, aby byla druhým nadřazena.\n\nDomy dětí a mládeže se vrátily ke svému předchozímu názvu \"Domy pionýrů a mládeže\". Jejich základním úkolem byla pomoc v rozvoji Pionýrské organizace, vyvíjení přímé výchovné činnosti se všemi dětmi a mládeží do 19 let. Okresní rady Pionýra a Junáka ukončily svoji činnost a integrovaly se do PO SSM. Domy pionýrů a mládeže zřizovaly národní výbory, které po dohodě se Socialistickým svazem mládeže stanovily ideovou a obsahovou náplň jejich činnosti. Vzdělávání pracovníků DPM organizoval a metodicky řídil Institut PO SSM v Seči (od roku 1983 Ústřední politická škola SSM). Místní a městské DPM nabízely ze zákona oddělení: společenských věd, přírodních věd, techniky, estetické výchovy, tělovýchovy, branné výchovy a turistiky. Krajské a okresních DPM musely nabízet oddělení:\n\nDne 20. ledna 1990 se konala v Brně mimořádná konference pionýrských pracovníků, na které se rozešli s organizací SSM a ustanovili novou samostatnou organizaci Pionýr. Mimořádný sjezd SSM proběhl ve dnech 27. a 28. ledna 1990 v Praze. Sjezd rozhodl o zániku SSM s tím, že právním pokračovatelem se stává Svaz mladých (SM). Zestátnění a převzetí majetku SSM proběhlo podle zákona č. 497/1990 Sb., o navrácení majetku SSM lidu ČSFR, který nabyl účinnosti dnem 1. ledna 1991. Podle odst. 5, § 2 ústavního zákona č. 497/90 Sb. (ze dne 16. 11. 1990) se navrácení věcí, peněžitých prostředků a majetkových práv nevztahovalo na organizaci Pionýr. Pionýr jako dětská složka SSM domy pionýrů a mládeže nevlastnil, jejich zřizovatelem byly národní výbory. Patřily městům (státu), tábory většinou podnikům či odborům. Na některé objekty se vztahovaly restituce. V roce 1990 probíhalo přejmenování domů pionýrů na „Domy dětí a mládeže”.\n\nVolný čas dětí a mládeže plní po roce 1989 funkci relaxační, regenerační, kompenzační, sociálně preventivní a výchovnou. Ze školských zařízení, zabývajících se volným časem dětí a mládeže, zaujímají největší objem střediska pro volný čas. Podle Ministerstva školství, mládeže a tělovýchovy působilo v České republice „\"v roce 1997 294 Domů dětí a mládeže, v jejich 15 475 pravidelně pracujících zájmových útvarech bylo zapojeno více než 215 tisíc a v dalších aktivitách pak více než 2, 3 miliony dětí a mladých lidí\"”.\n\nDům dětí a mládeže je střediskem volného času, které uskutečňuje činnost ve více zájmových oblastech. Zájmové vzdělávání se v DDM děje formami, které stanoví vyhláška č. 74/2005 Sb. o zájmovém vzdělávání:\nDomy dětí a mládeže se řídí zákonem č. 561/2005 Sb., o předškolním, základním, středním, vyšším odborném a jiném vzdělávání, ve znění pozdějších předpisů, a vyhláškou č. 74/2005 Sb., o zájmovém vzdělávání. Zřídit Dům dětí a mládeže (dále DDM) může školský úřad, obec, církev, soukromý nebo jiný subjekt.\nSdružení pracovníků domů dětí a mládeže v České republice je nezávislou nepolitickou profesní organizací, která podporuje činnost středisek volného času a domů dětí a mládeže. Jejími partnery jsou:\n\n\n\n\n"}
{"id": "419777", "url": "https://cs.wikipedia.org/wiki?curid=419777", "title": "Splatnost", "text": "Splatnost\n\nSplatnost označuje datum nebo čas, do kterého je dlužník povinen uhradit svůj peněžitý závazek. Nedodržení stanoveného termínu (tzv. prodlení) může být určitým způsobem penalizováno, například nutností zaplatit penále, smluvní pokutu nebo úrok z prodlení.\n\nV případě hrazení závazku ve více splátkách se uvažuje o splatnosti jednotlivých splátek. Pokud plátce nedodržuje stanovený splátkový kalendář, může věřitel provést tzv. zesplatnění úvěrové pohledávky, kdy prohlásí zbývající dlužnou částku včetně úroků a případných souvisejících poplatků za splatnou. I v případě, že se věřitel a dlužník domluví na splátkovém kalendáři, většinou se dluh stále navyšuje o 0,05 % z dlužné částky za každý den prodlení. Klasickým příkladem takového postupu je třeba prodlení s placením povinného pojistného nebo při nezaplacení účtů za energie.\n"}
{"id": "419781", "url": "https://cs.wikipedia.org/wiki?curid=419781", "title": "Zlatohlávek", "text": "Zlatohlávek\n\nZlatohlávek může být:\n\n\n\n"}
{"id": "419785", "url": "https://cs.wikipedia.org/wiki?curid=419785", "title": "Penále", "text": "Penále\n\nPenále je sankce za porušení zákonem uložené povinnosti.\n\nNejčastěji se uplatňuje v případě opožděné platby daně. V případě nedodržení splatnosti se penále automaticky vypočítává jako příslušenství daně. Penále se vypočítává za každý den následující po data splatnosti až do dne platby. V případě nedodržení splatnosti penále se už další penále nevyměřuje (penále z penále).\n\nZpůsob výpočtu daně je dán zákonem:\n\nJe nepovinné rozlišovat pojem penále a smluvní pokuta. V podstatě a v obecném slova smyslu se jedná o shodné instituty – nicméně okolnosti, které zapříčiňují jejich vznik, jsou odlišné.\n"}
{"id": "419790", "url": "https://cs.wikipedia.org/wiki?curid=419790", "title": "Úrok z prodlení", "text": "Úrok z prodlení\n\nÚrok z prodlení je platba, která náleží věřiteli, pokud dlužník nesplnil své povinnosti a včas nesplatil svůj peněžitý závazek (tzv. prodlení), ledaže dlužník není za prodlení odpovědný. Nejedná se o sankci, ale o náhradu ceny peněz (tedy náhrada za věřitelovu nemožnost jimi ke dni splatnosti disponovat). Nárok na úrok z prodlení vzniká věřiteli nezávazně na důvodech, které vedly k nesplnění včasného závazku. Dlužník je povinen zaplatit úrok dnem, kdy nedodržel datum splatnosti, až do dne zaplacení.\n\nVýše úroku z prodlení může být smluvně dohodnuta (např. ke každému dni po datu splatnosti – pohybuje se řádově v promile – nebo měsíčně – pohybuje se max. v několika procentech) nebo vyplývá z právního předpisu (repo sazba + 8 procentních bodů). Základem pro výpočet úroku je částka peněžitého závazku (ke které se úrok z prodlení s každým nedodrženým datem splatnosti přičítá, takže ve skutečnosti opisuje dlužná částka mírnou exponencielu). Věřitel má právo dovolat se neúčinnosti ujednání o úroku z prodlení, které se odchyluje od zákona tak, že se zřetelem ke všem okolnostem a podmínkám případu zhoršuje jeho postavení, aniž je pro takovou odchylku spravedlivý důvod. Prohlásí-li soud ujednání za neúčinné, použijí se namísto něho ustanovení zákona, ledaže soud rozhodne v zájmu spravedlivého řešení jinak. Je v zájmu dlužníka, aby úroky z prodlení nenavýšily dlužnou částku do výše, ve které ji nebude schopen splácet – jedna z možností je dohodnutí splátkového kalendáře.\nDaňový subjekt je v prodlení, neuhradí-li splatnou daň nejpozději v den její splatnosti. Daňovému subjektu vzniká povinnost uhradit úrok z prodlení za každý den prodlení, počínaje pátým pracovním dnem následujícím po dni splatnosti až do dne platby včetně. Výše úroku z prodlení odpovídá výši repo sazby ČNB zvýšené o 14 procentních bodů, platné pro první den příslušného kalendářního pololetí. Úrok z prodlení se uplatní nejvýše za 5 let prodlení.\n\nSprávce daně může na žádost daňového subjektu nebo z moci úřední povolit posečkání úhrady daně, popřípadě rozložení její úhrady na splátky. Po dobu povoleného posečkání nevzniká daňovému subjektu povinnost hradit úrok z prodlení. Za dobu posečkání vzniká daňovému subjektu povinnost uhradit úrok z posečkané částky, který odpovídá ročně výši repo sazby ČNB zvýšené o 7 procentních bodů. Správce daně může upustit od předepsání úroku z posečkání, pokud by ekonomické nebo sociální poměry daňového subjektu zakládaly tvrdost uplatněného úroku.\n\n"}
{"id": "419792", "url": "https://cs.wikipedia.org/wiki?curid=419792", "title": "Tomio Okamura", "text": "Tomio Okamura\n\nTomio Okamura, japonsky: 岡村 富夫, \"Okamura Tomio\" (* 4. července 1972 Tokio) je český podnikatel a politik moravsko-japonského původu. Od října 2012 byl členem Senátu Parlamentu České republiky a od října 2013 je členem Poslanecké sněmovny. V květnu 2013 založil politické hnutí Úsvit přímé demokracie a od srpna 2015 je předsedou hnutí Svoboda a přímá demokracie (SPD). V listopadu 2017 byl zvolen místopředsedou Poslanecké sněmovny PČR.\n\nNarodil se v Tokiu, kam se jeho česká matka Helena Okamurová, rozená Holíková, po svatbě s Japoncem Matsuem Okamurou v roce 1966 přestěhovala. V Japonsku však Tomio Okamura strávil necelých 10 let. Většinu života prožil v České republice. Jeho matka se nesmířila s osamělým životem v Japonsku a vrátila se se svými syny do Česka, když mu bylo šest let. Část dětství strávil v dětském domově v Mašťově u Podbořan, kde zažil šikanu, takže přibližně do 22 let koktal. Po základní škole vystudoval střední chemickou průmyslovku. Zhruba v letech 1982–1987 chodil spolu s bratry do ilegálního skautského oddílu. Tehdejší vedoucí a spolučlenové se dívají na jeho politické názory kriticky, mluvčí organizace Junák – český skaut konstatuje, že jeho politické jednání je v rozporu se skautskými hodnotami. Po maturitě odcestoval do Japonska, kde pracoval jako popelář a poté v kině jako prodavač popcornu. Jelikož se zde cítil diskriminovaný a neviděl navzdory svému vzdělání možnost dalšího kariérního růstu, rozhodl se k návratu do Prahy.\n\nOd roku 2008 se věnuje práci dobrovolníka v Asociaci českých cestovních kanceláří a agentur (AČCKA), kde zastával funkce viceprezidenta a mluvčího.\n\nPodniká od roku 1994, a to především v pohostinství, obchodu, průvodcovské činnosti a překladatelství.\n\nJak Okamura uvedl ve své knize \"Český sen\", důvodem jeho vstupu do médií byla snaha o lobbování s cílem prosadit zaměstnávání imigrantů ve své soukromé společnosti místo Čechů. Cizinci vykonávali dle něj tutéž práci kvalitněji. Za tímto účelem využíval své restaurace, kam zval novináře na obědy a tím si zajišťoval publicitu.\n\nVydává čtvrtletník \"Pivní magazín\" a další tiskoviny. Je také spoluautorem několika knih. V roce 2010 vyšla jeho kniha \"Tomio Okamura – Český sen\". Na jaře roku 2011 následovala další kniha s názvem \"Umění vládnout\". Roku 2012 napsal knihu \"Umění žít\". V roce 2013 sepsal dvě knihy: \"Umění přímé demokracie\" a \"Velká japonská kuchařka\". Od počátku své spisovatelské kariéry má smlouvu s nakladatelstvím Fragment. Účinkoval jako jeden z investorů televizní reality show \"Den D\" v České televizi.\n\nRoku 1999 investoval devět milionů korun do spoluvlastnictví sítě restaurací (mimo jiné restaurace U Vejvodů). Jeho společníkem ve firmě Gastro-sport Praha s.r.o. byl podnikatel Jan Hájek, který byl později ve styku s kontroverzním podnikatelem Václavem Kočkou. Jakmile Okamura zpozoroval nekalé aktivity, tak ze spoluvlastnictví se ztrátou odešel.\n\nV únoru 2012 svůj veškerý majetek ocenil na čtyřicet milionů korun. Nejvýnosnější firmou je pro něj cestovní kancelář Miki Travel Prague, v níž figuruje jako jednatel. Patří mu i firma Mebius, která zajišťuje průvodcovské a překladatelské služby. Mimo ně spoluvlastní firmu Japa Foods, která se specializuje na prodej japonských potravin a módy. Také je spoluvlastníkem softwarové firmy Break2win a firmy zaměřené na gastronomii U Machtů.\n\nV roce 2012 zažaloval Barboru Tachecí kvůli údajné pomluvě, když se podle ní snažil najít „konečné řešení cikánské otázky“. Soud však žalobu 11. června 2012 zamítl.\n\nV roce 2013 byl týdeníkem \"Reflex\" opakovaně označen jako Pitomio Okamura, za což ho zažaloval. V roce 2017 pražský vrchní soud rozhodl, že použití tohoto označení je přípustné, pokud se týká kritiky názorů Tomia Okamury. Proti rozsudku podal Tomio Okamura dovolání, které v květnu 2018 Nejvyšší soud částečně odmítl a částečně zamítl. V červenci 2018 podal Tomio Okamura proti rozsudku ústavní stížnost.\n\nV roce 2015 vyhrál spor s Monikou Štikovou a Ornellou Koktovou. Obě žaloval proto, že uvedly, že měl vztah s Ornellou Koktovou. Soud nerozhodoval ve věci samé, ale vzhledem k nedostavení se žalovaných vydal rozsudek ve prospěch Tomia Okamury z procesních důvodů. Ornela Koktová se proti rozsudku odvolala, případ je tedy stále v řešení. Původní rozsudek kritizoval bývalý premiér Jiří Paroubek.\n\nV roce 2013 zažaloval českou pobočku mezinárodní neziskové organizace Transparency International. Městský soud v Praze dne 26. března 2015 zamítl v celém rozsahu Okamurovu žalobu na zrušení Transparency International – Česká republika, o.p.s. („TI“). Dle vyjádření soudu nebyl Tomio Okamura vůbec oprávněn takový krok požadovat. Vzhledem k prvotnímu neuhrazení nákladů soudního sporu Okamura následně čelil exekuci, částku však posléze uhradil a exekuční řízení bylo zastaveno.\n\nTomio okamura byl žalován Ústavem nezávislé žurnalistiky poté, co označil stránky hlidacipes.org za \"podvodný web\" a za \"spojený s penězi George Sorose\". V srpnu 2019 byl odsouzen k omluvě.\n\nV říjnu 2012 kandidoval, jako nezávislý kandidát, na senátora v obvodu Zlín. V prvním kole volby získal 11 772 hlasů (30,27 %) a z první pozice postoupil do kola druhého. Ve druhém kole získal 17 401 hlasů (66,23 %) a porazil kandidáta ČSSD Stanislava Mišáka. I přesto prohlašoval, že Senát je obsazen pouze „dobře placenými loutkami poslanců“.\n\nV Senátu se přidal k senátorskému klubu pro obnovu demokracie – KDU-ČSL a nezávislí. Ve funkci v únoru 2013 podepsal návrh části senátorů na obžalování prezidenta Václava Klause z velezrady za jím vyhlášenou amnestii. Žalobu však Ústavní soud ČR zamítl. Okamura také hlasoval pro senátní návrh o zrušení sKaret a podpořil ústavní novelu o zrušení doživotní imunity veřejných činitelů. V květnu 2013 hlasoval pro povinný odvod ve výši 3 % povinného ručení ve prospěch hasičů. Dle pojišťoven to způsobí zdražení pojistného. Mandát senátora mu automaticky ze zákona zanikl v říjnu 2013 poté, co byl zvolen poslancem v předčasných sněmovních volbách. Ve funkci senátora strávil rok a šest dní.\n\nJako reakci na úspěch v senátních volbách oznámil jen několik hodin po zvolení úmysl kandidovat na prezidenta ČR v přímé volbě v roce 2013 a pro Okamurovu podporu jeho příznivci sesbírali mezi občany 61 500 podpisů. 23. listopadu 2012 však Ministerstvo vnitra oznámilo, že platných z nich bylo pouze 35 751. Ministerstvo vnitra po ověření podpisů na petičních arších odmítlo registraci jeho kandidatury pro nedostatečný počet podpisů.\n\nOkamura se kvůli rozhodnutí o vyřazení z volby odvolal k Nejvyššímu správnímu soudu, kde ho zastupovala další neúspěšná uchazečka o post prezidenta republiky Klára Samková. Nejvyšší správní soud dne 13. 12. 2012 rozhodl, že ministerstvo vnitra ve výpočtu chybovalo, nicméně ani po přepočítání metodou odhadu stanovenou ministerstvem neměl Okamura dostatečný počet podpisů, a tak nebyl ani dodatečně zaregistrován. Okamura vyzval Ministerstvo vnitra k přepočítání všech podpisů jeden po druhém, nikoliv namátkovou odhadní metodou – to však ministerstvo odmítlo. Okamura se tak nikdy nedozvěděl, zdali měl skutečně dostatečný počet podpisů či nikoliv. Neobdržel od ministerstva ani zpochybněné podpisové archy, aby mohl sám provést u podepsaných občanů identifikaci podpisů. Proto v reakci na tento rozsudek Okamura oznámil, že se jednalo o \"„politické rozhodnutí“\", čímž zpochybnil nezávislost soudů. Také podal trestní oznámení na Policii ČR za podvod a maření voleb. Mimo soudu a policie rétoricky obvinil i média, že se nechávají uplácet a zvýhodňují jisté kandidáty. O samotném ministerstvu vnitra prohlásil: \"„udělalo maximum, aby vyřadilo nepohodlné kandidáty z voleb“\".\n\nJako první oznámil, že do konce roku 2012 hodlá podat stížnost k Ústavnímu soudu, z důvodu údajného protiústavního a politického postupu Nejvyššího správního soudu. Tu předložil 27. prosince 2012. Její vyřízení dostal na starost předseda Ústavního soudu JUDr. Pavel Rychetský. Dne 4. ledna 2013 se ústavní soudci jednohlasně shodli nevyhovět části Okamurovy stížnosti o odložení voleb a protiústavnosti volebního zákona. Jeho dalšími podněty se dále zabývali. Okamura rozhodnutí Ústavního soudu označil za nespravedlivé a prohlásil, že se v Česku nejde dovolat spravedlnosti, proto zvažoval podat stížnost k Evropskému soudu pro lidská práva, jelikož se stále cítil poškozen tím, že nikdo nepřepočítal a nepřekontroloval všechny jeho podpisy petentů. Dne 10. ledna 2013 Ústavní soud zamítl celou jeho stížnost na protiústavní postup Ministerstva vnitra a Nejvyššího správního soudu, a to z důvodu nelogicky strukturované stížnosti a nenalezení protiústavního jednání zmíněných institucí. Okamura poté zareagoval: \"„Moje práva byla poškozena tím, že se nikdo nenamáhal a dodnes nenamáhá pravost podpisů ověřit“\", nález Ústavního soudu byla \"„do nebe volající lež i nesmysl“\". Dále řekl, že soudci Ústavního soudu se takto usnesli z politického strachu. Potvrdil, že se obrátí na Evropský soud pro lidská práva.\n\nV květnu 2013 založil politické hnutí s názvem Úsvit přímé demokracie Tomia Okamury, které má za cíl kandidovat ve sněmovních a komunálních volbách, a poté prosazovat prvky přímé demokracie. Ještě v únoru 2013 Okamura odmítl, že by měl ambici zakládat politickou stranu či se stát premiérem nebo ministrem. Okamura si také stěžoval, že novináři jeho hnutí manipulativně přirovnávají k řecké neonacistické politické straně Zlatý úsvit. Brzy po svém založení získalo dle Okamury hnutí podporu politiků Aleše Roztočila, Radima Fialy či ekonoma Pavla Kohouta. Roztočil původně plánoval kandidovat za Úsvit ve sněmovních volbách v roce 2014, v červnu 2013 však oznámil, že se s Okamurou nedohodli. V září 2013 se Pavel Kohout od hnutí i Okamury distancoval, vadily mu Okamurovy názory.\n\nNa začátku července 2013 byl oficiálně zvolen předsedou hnutí Úsvit přímé demokracie Tomia Okamury. Ve volbách do Poslanecké sněmovny PČR v roce 2013 úspěšně kandidoval ve Středočeském kraji jako lídr Úsvitu přímé demokracie. Po ustavení Poslanecké sněmovny kandidoval v první volbě na jejího místopředsedu, ale neuspěl proti tradičním stranám, které kritizoval, ani v jednom kole, když získal nejdřív 76 a pak 75 hlasů. Nebyl tak zvolen ani ve druhé volbě.\n\nV únoru 2015 poslanecký klub hnutí Úsvit podpořil vizi poslance Marka Černocha hlasováním 10:2. Tato rozhodnutí potvrdila i konference hnutí Úsvit, kde Černochův návrh získal většinu pěti z devíti hlasů. Marek Černoch byl pověřen integračními jednáními o vzniku nové strany. Konference hnutí Úsvit také vzala na vědomí hospodaření hnutí Úsvit a pověřila komisi pod vedením poslance MUDr. Jiřího Štětiny analýzou hospodaření hnutí a návrhem na další postup. Následná konference dále zavázala předsedu a tajemníka hnutí vyjednat ukončení smlouvy se společností Celsianus. Konference vyzvala Okamuru k úhradě 560 000 Kč za dodání plánu volební kampaně do senátu a eurovoleb.\n\nDne 24. března 2015 po dlouhodobých sporech byl Okamura vyloučen z poslaneckého klubu Úsvitu přímé demokracie předsedou hnutí zůstal až do 5. května, kdy oznámil, že z hnutí definitivně odešel a spolu s poslancem Fialou a Jaroslavem Holíkem zakládá nové politické hnutí Svoboda a přímá demokracie.\n\n16. května 2015 Tomio Okamura oznámil na tiskové konferenci v Poslanecké sněmovně registraci hnutí Svoboda a přímá demokracie (SPD) Ministerstvem vnitra a zahájení přijímání členů.\n\nHnutí dle svých slov prosazuje patriotismus, přímou demokracii, euroskepticismus, zpřísnění imigračních zákonů a odmítá tolerovat „nepřizpůsobivé skupiny“, vedoucí někdy až k náboženské diskriminaci. Chce důstojné životní podmínky pro seniory a podporu rodin s dětmi. Odmítá zvyšování daní. Prosazuje zákon o referendu, přímou volbu a odvolatelnost a osobní, hmotnou a trestní odpovědnost politiků.\n\nSPD slibuje ve spolupráci s Front National Marine Le Pen a dalšími radikálně pravicovými stranami vytvořit politickou alternativu vývoje Evropy. Chce spolupráci národních států a žádný evropský superstát. Chce změnu politického systému naší země prosazením přímé demokracie.\n\nVe volbách do Poslanecké sněmovny PČR v roce 2017 byl lídrem hnutí SPD ve Středočeském kraji. Získal 12 689 preferenčních hlasů a mandát poslance obhájil. V listopadu 2017 se stal místopředsedou Poslanecké sněmovny PČR. Dostal 102 hlasů od 195 přítomných poslanců.\n\nV červenci 2018 obhájil na sjezdu hnutí SPD v Praze post předsedy hnutí. Získal 150 ze 152 hlasů a mandát na další tři roky, přičemž neměl protikandidáta. V projevu na sjezdu také prohlásil: \"\"Když SPD upozorňuje na nebezpečí islamizace, je kritizována stejně jako spisovatel Karel Čapek, když ve 30. letech upozorňoval na nebezpečí fašismu.\"\"\n\nZ tříletého manželství s Japonkou Mie má syna Ruye. Od roku 2005 udržoval vztah s o 9 let mladší Evou Netolickou.\nV letech 2011 až 2016 byla jeho přítelkyní o 19 let mladší studentka Monika Talašová. V červenci 2017 o sobě prohlásil, že je nezadaný a politice se hodlá věnovat i na úkor osobního života.\n\nMá dva bratry. Jeho starší bratr Hayato Okamura (* 1966 Praha) pracuje jako tlumočník a překladatel. Hayato v roce 2015 vstoupil do KDU-ČSL, za kterou v Praze kandidoval v parlamentních volbách. Mladší bratr Osamu Okamura (* 1973 Tokio) je architekt a vysokoškolský pedagog.\n\nOkamura je propagátorem systému přímé demokracie, jehož příklady jsou například Švýcarsko či Lichtenštejnsko. Trvá také na striktním prosazování českých národních zájmů. Roku 2012 napsal ve svém blogu obhajobu prapůvodní historické myšlenky lidového komunismu a socialismu, tedy společenství rovných lidí, kteří si přímo volí a odvolávají své zástupce. Současně však zdůraznil, že trvá na demokracii, a striktně odmítl stalinismus. Zároveň také řekl, že tyto prapůvodní myšlenky postavené na přímé odpovědnosti volených zástupců byly následně zneužity proti lidem a překrouceny. Také poukázal na pokrytectví některých antikomunistů, kteří byli před rokem 1989 v KSČ. Současnou stranu KSČM označil za demokratický politický subjekt stejně jako jiné parlamentní strany. Také podporoval aktivity iniciativy Holešovská výzva, která od vlády Petra Nečase požadovala podání demise a rovněž protestuje proti ekonomickým názorům bývalého ministra financí Miroslava Kalouska. Okamura na iniciativě oceňoval snahu o zavedení přímé demokracie. Své názory dal najevo i při prezidentských volbách 2018. Svůj hlas odevzdal ve prospěch Miloše Zemana.\n\nOkamura dále prosazuje zákaz propagace a šíření islámu v České republice. Islám podle Okamury není náboženství, ale „nenávistná ideologie“, kterou přirovnává k „hitlerovskému nacismu“. Okamura je odpůrcem uprchlických kvót, které navrhla Evropská komise, a kritizuje údajný „diktát Evropské unie“. Podle Okamury si ani Sovětský svaz nedovolil určovat českou imigrační politiku.\n\nPodle Okamury jsou Japonci kulturně i vzhledově velmi homogenní národ, který je nedůvěřivý a xenofobní vůči cizincům.\n\nNa dotaz \"Parlamentních listů\", co si myslí o oficiální statistice Eurostatu, která uvádí, že mezi léty 2010 až 2016 odteklo z ČR do zahraničí na dividendách 7,6 procenta HDP, tedy 2252 miliard korun, zatímco dotace z EU činily 1,9 procenta HDP, neboli 563 miliard korun, Okamura odpověděl, že se potvrzují jeho „slova i varování o tom, ze členství České republiky v EU je výhodné pro původní státy západní Evropy, a nikoliv pro nás, a že jsme pouze ekonomickou kolonií Bruselu, kterou Západ vysává a ovládá.“\n\nV souvislosti s vraždou saúdského novináře Džamála Chášakdžího na saúdském konzulátu v Istanbulu vyzval k zastavení vývozu českých zbraní do Saúdské Arábie a k uvalení sankcí proti režimu. Podle Okamury „nejen pro jednotlivý zločin saúdskoarabské vlády, ale z důvodu dlouhodobé podpory terorismu, pro státem dlouhodobě organizované a prokázané případy mučení, pro bestiální případy vraždění, pro nedodržování lidských práv.“\n\nOkamura je proti přístupovým rozhovorům Turecka s EU. Stále více autoritářské Turecko, které provádí rozsáhlé politické čistky, svým členstvím v NATO podle Okamury zpochybňuje úlohu NATO jako obránce demokracie. Události v Turecku považuje za důkaz, že demokracie v islámském světě není možná. Okamura kritizoval tureckou okupaci Severního Kypru a řekl, že mu vadí, když členský stát NATO okupuje Severní Kypr, tedy území členského státu EU, „a NATO k tomu mlčí“. Odmítl také jednostranné vyhlášení nezávislosti Kosova na Srbsku v roce 2008.\n\nJe stoupencem Izraele a podpořil rozhodnutí amerického prezidenta Donalda Trumpa uznat Jeruzalém za izraelské hlavní město, přestože východní Jeruzalém, který byl Izraelem nelegálně anektován po vojenské okupaci v roce 1967, považuje za své hlavní město Stát Palestina. Okamura to komentoval slovy: „Doufám, že se připojí hned i Česká republika – máme konečně šanci následovat USA ve správné věci.“ Okamura se vyjádřil kriticky k palestinské vládě, ale přesto podpořil právo Palestinců na sebeurčení.\n\nSystém přímé demokracie ve Švýcarsku s možností odvolatelnosti politiků v referendu označil za dobrý způsob jak bojovat proti politické korupci.\n\nKvůli Okamurovým projevům a postojům ho novinář \"Reflexu\" Petr Holec v roce 2012 nazval populistou. Stejnou kritiku si vysloužil i od novináře týdeníku \"Euro\" Davida Klimeše. Oba mu vyčítali, že pouze slibuje obecně líbivá témata, ale nevytváří koncepty, jak svých ideálů chce dosáhnout. To, že by byl populistou, však Okamura sám odmítl, přičemž své návrhy sepsal do několika knih včetně konkrétních konceptů, z nichž se některé staly bestsellery. Následně ho za populistu označil i politický analytik \"Hospodářských novin\" Jindřich Šídlo.\n\nVelkou vlnu kritiky sklidil v roce 2012 i za to, že napsal článek, ve kterém primárně hájil Ladislava Bátoru, který kandidoval za Národní stranu, a také Vlastimila Pechance, který byl odsouzen za rasově motivovanou vraždu. Kvůli jeho radikálním myšlenkám ho kritizovala i senátorka Eliška Wagnerová. Její kritiku podpořil děkan Filozofické fakulty UK Michal Stehlík. Další kritiku přidal novinář a spisovatel Karel Hvížďala.\n\nV listopadu 2012 na svém blogu označil komunismus za nejdemokratičtější systém, jaký svět poznal. Za to byl kritizován předsedou ČSSD Bohuslavem Sobotkou.\n\nNěkteří komentátoři si všímali i jeho majetku (vlastnil například automobil Aston Martin), který vypovídá o vysoce nadprůměrných příjmech, jež však nebylo možno z veřejně dostupných zdrojů ověřit. V obchodním rejstříku u jeho firem chyběly zákonem vyžadované účetní závěrky. Když byl s těmito nedostatky konfrontován \"Reportéry ČT\", některé z chybějících dokumentů doplnil.\n\nVztahy politika Tomia Okamury k řadě médií se dlouhodobě vyhrotily a opakovaně je obviňoval, že o něm píší lži. \"Hospodářské noviny\" už v září 2013 informovaly o jeho metodách, kdy na sociálních sítích zveřejňoval e-mailové adresy na novináře, kteří se nevyjadřovali lichotivě k jeho tehdejší straně Úsvit, a vyzýval své příznivce, aby jim napsali svůj názor. Ti pak často zahltili novináře vulgaritami a výhrůžkami. Několik hodin po zveřejnění článku se na Okamurově Facebooku objevily e-mailové adresy šéfredaktorky \"Hospodářských novin\", autora textu a dalších žurnalistů vydavatelství Economia.\n\nTýdeník \"Reflex\" před prezidentskou volbou v roce 2012 zobrazil Tomia Okamuru na titulní straně čísla 45/2012 jako klauna a zároveň pro něj použil přezdívku Pitomio, která dominovala i titulní straně. Důvodem označení byl Okamurův populistický program. \"Reflex\" též například 2. ledna 2013 vydal článek Markéty Lukáškové, kde je Tomio Okamura nazýván „japonským broukem Pytlíkem“ i Pitomiem. Za vysokou kadenci blbých prázdných frází v jeho novoročním projevu by si prý „Pitomio“ zasloužil Řád Milouše Jakeše a zápis do knihy rekordů pelhřimovské Agentury Dobrý den. Obvodní soud pro Prahu 7 dne 28. března 2014 předběžným opatřením nařídil, že vydavatel \"Reflexu\" nesmí ve svých médiích komolit jméno Tomia Okamury a označovat ho jako „Pitomia“. Redakce však soudní opatření porušila a tato přezdívka se v \"Reflexu\" znovu objevila 24. dubna 2014 v článku Jiřího X. Doležala „Okamura do Tokia!“. Dne 14. května 2014 \"Reflex\" uznal své protiprávní jednání a za toto porušení soudního předběžného opatření se na žádost Okamurovy advokátky Kláry Samkové veřejně omluvil.\n\nVrchní soud v Praze se zabýval odvoláním Tomia Okamury, který s původním rozsudkem nesouhlasil a požadoval úhradu nákladů spojených s řízením a uveřejnění písemné omluvy v týdeníku \"Reflex\". Odvolací soud v rámci Okamurova sporu s vydavatelstvím týdeníku Reflex, firmou Czech News Center, 31. ledna 2017 potvrdil původní rozsudek a stvrdil, že lze v případě oprávněné kritiky nazývat poslance Tomia Okamuru „Pitomio“. Rozsudek v květnu 2018 potvrdil i Nejvyšší soud.\n\nProjekt Faktus v únoru 2016 napsal Okamurovi dopis, ve kterém ho konfrontoval s jeho výroky na téma inkluze na školách. Tomio Okamura se tehdy vyjádřil zcela proti inkluzi. Začleňování dalších dětí do běžných tříd označil za chybu, jež všude kde se zavádí pouze snižuje úroveň vzdělání běžných žáků a dětem, které vyžadují individuální přístup se nedostane dostatečné péče. Rok před těmito výroky přitom Tomio Okamura hlasoval v parlamentu zcela opačně, tedy aby se další děti zapojily do běžného vzdělávání a inkluze pokračovala. Faktus ve svém dopise Okamuru upozorňoval, že inkluze v českém školství probíhá již více než 10 let a počet dětí, jimž bylo diagnostikováno lehké mentální postižení v letech 2010–2014 se snížil o 40 %. Na příkladech z Finska a Kanady dále dokazoval, že přestože je v těchto zemích vysoká míra inkluze (ve Finsku pouze 1 % dětí mimo běžné vzdělávání), jejich žáci se umisťují na nejvyšších příčkách v mezinárodních srovnávacích testech PISA. Na dopis Tomio Okamura reagoval prostřednictvím výkonného tajemníka SPD Staníka, který napsal, že nechápe, proč Faktus vůbec předsedovi hnutí píše, když jeho výroky nemají vyvolávat nenávist a Okamura si pouze dovoluje říkat pravdu.\n\nU příležitosti uctění památky obětí romského holokaustu v červenci 2014 poskytl Tomio Okamura rozhovor internetovému deníku \"Parlamentní listy\", v němž označil tvrzení o koncentračním táboře Lety za lživý mýtus. Podle jeho názoru šlo o pracovní tábor pro osoby vyhýbající se práci. Odmítl, že by internované osoby byly v táboře kvůli své etnické příslušnosti a lidé, kteří v táboře zemřeli na následky epidemie tyfu, byli oběti holokaustu. Opačné tvrzení pak označil za „urážku skutečných obětí holokaustu, ať už Židů, nebo Romů“.\n\nMluvčí prezidenta Miloše Zemana Jiří Ovčáček podotkl, že pokud by skutečně šlo o pracovní tábor, jak tvrdil Okamura, nebylo by možné, aby internovaní vězni skončili v Osvětimi. Na prohlášení reagovali také další politici. Předseda TOP 09 Miroslav Kalousek nepřímo označil Okamuru za popírače genocidy. Ministryně práce a sociálních věcí v reakci upozornila na existenci dětského hromadného hrobu na hřbitově v Mirovicích. Ke kritice Okamurových výroků se přidali politici napříč politickým spektrem.\n\nV roce 2019 obdržel od Českého klubu skeptiků Sisyfos zlatý Bludný balvan v kategorii družstev (spolu s Andrejem Babišem, Věrou Adámkovou a „dalšími hvězdami českého politického nebe“) za „blábolení a šíření pitomostí v oblasti zdravotnictví a vědy“. V průběhu laudatia byly zmíněny jeho výroky o výskytu západonilské horečky a opičího moru, neexistující nemoci, na území Evropské unie.\n\n\n\n"}
{"id": "419793", "url": "https://cs.wikipedia.org/wiki?curid=419793", "title": "Hmong-mienské jazyky", "text": "Hmong-mienské jazyky\n\nJazyková rodina hmong-mien nebo též rodina miao-jao je malá skupina jazyků, jimiž se hovoří zejména v hornatých oblastech jižní Číny. Tradičně bývaly tyto jazyky řazeny k sinotibetské jazykové rodině, jsou však čínsko-tibetskými jazyky zřejmě jen výrazně ovlivněny.\n\nSpekuluje se o vzdálenější příbuznosti s tajsko-kadajskou, austroasijskou a austronéskou jazykovou rodinou, s nimiž by mohly tvořit austrickou jazykovou nadrodinu (autorem austrické teorie je především americký lingvista Paul Benedict).\n\n\n"}
{"id": "419795", "url": "https://cs.wikipedia.org/wiki?curid=419795", "title": "Dlužník", "text": "Dlužník\n\nDlužník () je subjekt práva povinný ze závazkového právního vztahu k plnění vůči věřiteli. Věřitel má pohledávku za dlužníkem, dlužník má dluh vůči věřiteli. Dlužníkem může být jak fyzická, tak právnická osoba. V případě, že dlužník neuhradí dlužnou částku do stanoveného termínu, stává se z něj neplatič.\n\nDlužník dlužníka se nazývá poddlužník.\n\nPokud dlužník svůj dluh neřeší včas, může dojít až k exekuci. Výzkumy Exekutorské komory ČR uvádí, že nejvíce exekucí se vykonává v Praze, Moravskoslezském kraji a na severu Čech.\n\nSměnečným dlužníkem se osoba stává v případě, kdy došlo k uzavření závazku pomocí směnky. Na směnce musí být stanoveno, do kdy má být dlužná částka uhrazena. Toto datum musí být bez odkladu dodrženo. Směnečný dlužník se může změnit když je směnka prodána jiné osobě.\n"}
{"id": "419796", "url": "https://cs.wikipedia.org/wiki?curid=419796", "title": "Neplatič", "text": "Neplatič\n\nNeplatič je dlužník, který neuhradil své závazky k datu splatnosti. Každý, kdo má nějaký závazek je dlužníkem. Neplatičem se stává ve chvíli, kdy neuhradí svůj závazek ve lhůtě splatnosti. \n\nVěřitelé se často snaží chránit před neplatiči tím, že uveřejňují jejich jména na internetu nebo jinde. Vznikají tak tzv. „registry dlužníků“ (ve skutečnosti se jedná o registry neplatičů).\n\nČeská ekologická organizace Hnutí DUHA razí termín neplatiči také pro lidi, kteří pomocí technických opatření razantně sníží spotřebu energie z fosilních paliv ve své domácnosti a potažmo účty, jež platí dodavatelům elektřiny, tepla nebo plynu. Poukazuje přitom na potenciál, který má stavba nebo rekonstrukce domů do pasivního či nízkoenergetického standardu, kvalitní zateplení, výměna oken a dveří, instalace kotlů na biomasu, solárních kolektorů k ohřevu vody či fotovoltaických panelů na střechách a úsporných domácích elektrospotřebičů.\n\n"}
{"id": "419809", "url": "https://cs.wikipedia.org/wiki?curid=419809", "title": "Nové Sady (Olomouc)", "text": "Nové Sady (Olomouc)\n\nNové Sady (; dříve také \"Novosady\") jsou bývalá obec, nyní městská čtvrť a katastrální území na jih od centra statutárního města Olomouce s cca 14 tisíci obyvateli, je tedy druhou největší městskou čtvrtí.\n\nNachází se zde městská čistírna odpadních vod nebo železniční stanice Olomouc-Nové Sady. Působí zde fotbalové družstvo FK Nové Sady s dlouhodobou historií od roku 1922, má i ženský oddíl.\n\nVes byla původně založena městem Olomoucí roku 1314 na pozemcích, které mu daroval král Jan Lucemburský, přičemž měla mít za vzor už dříve založenou Holici. Od toho také pochází její německý název \"Neustift\". Rozkládala se na jih od Blažejské brány mezi řekou Moravou a již zaniklým potokem Povelka a její obyvatelé, živící se různými řemesly, pěstováním zemědělských plodin a především rybářstvím, byli pokládáni za občany města. Rozvoj osady ale přerušila výstavba olomoucké pevnosti, všechny domy i s kapličkou byly po roce 1757 zbořeny a místní obyvatelé se museli přesídlit asi jeden kilometr jižněji (dnes ulice Střední novosadská a Dolní novosadská), kde si vzhledem k větší vzdálenosti od města v letech 1773–1775 postavili kostel sv. Filipa a Jakuba s vlastním hřbitovem. Nové Sady se díky tomu později staly sídlem nové farnosti, zahrnující též sousední Povel, jenž zůstal na Nové Sady částečně navázán i poté, co se obě vesnice staly po roce 1850 samostatnými politickými obcemi, neboť zde fungovala také pošta nebo četnická stanice.\n\nNové Sady byly až do roku 1945 vesnicí převážně německou, šlo o součást olomouckého jazykového ostrova, např. k roku 1890 zde žilo 1214 Němců a jen 54 Čechů. Byly zde také dvě německé školy, zatímco česká veřejná škola byla otevřena až v roce 1913. Významnější byl i německý společenský život, o což se staraly spolky „Casino“, Svaz Němců, pěvecké sdružení, tělocvičný Turnverein a další, z českých zde trochu se zpožděním začala působit např. Národní jednota nebo Sokol (1909). Poměry mezi oběma národnostmi se pak vyrovnaly až ve 30. letech 20. století, ačkoli už v roce 1919 se Nové Sady začlenily do Velké Olomouce. Průmysl se nikdy více nerozvinul, přestože zde byl již dříve zřízen hamr nebo papírna a od roku 1870 tudy vedla železnice Olomouc–Prostějov–Nezamyslice (trať 301). Významnějšími podniky v první polovině 20. století byly např. Neoralova výroba tvarůžků a zpracování známého novosadského zelí, Obranského závod Primalit na barviva a stavební hmoty nebo Lošťákova továrna na různé výrobky pro stavebnictví. Víceméně venkovskou tvář Nových Sadů od 60. let ovšem změnila výstavba největšího olomouckého sídliště, zasahujícího přes Povel až na území Nové Ulice.\n\n\n\n"}
{"id": "419814", "url": "https://cs.wikipedia.org/wiki?curid=419814", "title": "CO-JAK-PROČ", "text": "CO-JAK-PROČ\n\nCO-JAK-PROČ je encyklopedická edice populárně-naučných knih pro děti a mládež. Tvoří přes 50 plnobarevných publikací, určených čtenářům přibližně ve věku od 8 do 14 let. Edici vydává nakladatelství Fraus v licenci německé edice WAS IST WAS.\n\nEncyklopedie CO-JAK-PROČ je součástí kampaně Rosteme s knihou pod záštitou Svazu českých knihkupců a nakladatelů (SČKN).\n\nV Čechách začaly licencované encyklopedie CO-JAK-PROč vycházet v roce 2005. Historie edice sahá do roku 1963, kdy v Německu vyšel první díl edice WAS IST WAS. V Německu je nyní vydáno 127 dílů, v České republice 55. \n\nPodle knih edice CO-JAK-PROČ, byl natočen populárněvědný televizní seriál, vysílaný v ČR na stanici Minimax.\n\nDíly mají jsou rozděleny podle témat do oborů Člověk a příroda, Člověk a společnost a Věda a technika. Encyklopedii sestavuje mezinárodní tým.\n\n"}
{"id": "419830", "url": "https://cs.wikipedia.org/wiki?curid=419830", "title": "Alexandr Kazancev", "text": "Alexandr Kazancev\n\nAlexandr Petrovič Kazancev ( 2. září 1906 Akmola – 13. září 2002 Peredělkino) byl populární ruský spisovatel sci-fi, scenárista a šachista.\n\nPo studiu na Tomské polytechnice nastoupil do metalurgického podniku, ale brzy přešel do všesvazového výzkumného ústavu elektromechanického. Zabýval se vynálezy, ale také skládáním šachových úloh, za něž obdržel řadu cen. Kazancevův sci-fi scénář vyhrál sovětskou soutěž scenáristů v roce 1936 - zfilmován nebyl, ale Kazancev jej přepsal do podoby románu \"Hořící ostrov\". Po válce pak napsal mnoho dalších románů, ale věnoval se i šachu (byl mezinárodním mistrem, členem výboru pro šachové úlohy FIDE).\n\n"}
{"id": "419831", "url": "https://cs.wikipedia.org/wiki?curid=419831", "title": "Vicente Blasco Ibáñez", "text": "Vicente Blasco Ibáñez\n\nVicente Blasco Ibáñez (29. ledna 1867, Valencie – 28. ledna 1928, Menton, Francie) byl španělský romanopisec, dramatik a memoárista. Spolu s Emilií Pardo-Bazánovou je hlavním představitelem španělského naturalismu.\n\nBlasco Ibáñez vystudoval roku 1888 práva na univerzitě ve Valencii, ale advokátskou praxi nevykonával. Věnoval se veřejné a politické činnosti a patřil k čelným představitelům republikánského hnutí a k zásadním odpůrcům monarchismu. V roce 1896 patřil k organizátorům demonstrací ve Valencii namířených proti koloniální válce, kterou vedlo Španělsko na Kubě. Demonstrace vedly k ostrým srážkám protestujících s armádou a v důsledku toho se musel Blasco Ibáñez uchýlit do Itálie. Po návratu domů byl odsouzen ke čtyřem rokům vězení, ale po pár měsících byl propuštěn díky protestům intelektuálů po celé zemi. Roku 1906 obdržel Řád čestné legie. Po roce 1909 se však Blasco Ibáñez politice přestal věnovat a hodně cestoval (například absolvoval přednáškové turné po Jižní Americe). Po několika letech se opět vrátil do Evropy a usadil se v Paříži a později v Nice. Ve Francii také roku 1928 zemřel.\n\nVe svých dílech projevil Blasco Ibáñez živý smysl pro lokální kolorit rodné Valencie a pro palčivou sociální tematiku. Ovlivněn francouzským naturalismem zobrazil velmi přesvědčivým způsobem některé závažné problémy španělského venkovského i městského prostředí. Hrůzy první světové války pak odsoudil ve svém nejslavnějším románu \"Los cuatro jinetes del Apocalipsis\" (Čtyři příšerní jezdci z Apokalypsy) z roku 1916.\n\n\n\n\n"}
{"id": "419833", "url": "https://cs.wikipedia.org/wiki?curid=419833", "title": "Holice (Olomouc)", "text": "Holice (Olomouc)\n\nHolice (německy \"Holitz\") je bývalá obec, nyní městská čtvrť a katastrální území na jihovýchodě statutárního města Olomouce s cca 4 tisíci obyvateli. Od roku 1974 je součástí Olomouce a svou rozlohou je její největší městskou částí. Je zde umístěno mnoho podniků a také zde sídlí druholigový klub 1. HFK Olomouc.\n\nPrvní jistá písemná zmínka o vsi pochází z roku 1306, kdy bylo potvrzeno, že patří městu Olomouci, ale už v listině z roku 1275 se hovoří o lese Holice. Není ovšem jisté, zda svůj název získal podle již existující osady, nebo zda ves Holice byla založena na mýtině (holici). Roku 1462 město na jih od vsi založilo velký rybník a pak postupně do poloviny 16. století další, celkem šlo o soustavu osmi rybníků. Současně byl na severu postaven mlýn a hamr, později přestavěný také na mlýn. Rybníky byly ovšem na přelomu 18. a 19. století vysušeny a na jejich místě zřízeny hospodářské dvory. Výstavba olomoucké pevnosti se Holice dotkla jen nepřímo, bylo zde zbudováno celkem pět předsunutých fortů, dochoval se ale částečně jen jeden z nich.\n\nHolice byla původně podřízena Olomouci i ve farní správě, roku 1747 však zde byla zřízena lokálie a roku 1843 i vlastní farnost, přičemž původní kostelík byl zbořen a na jeho místě v roce 1888 postaven současný kostel sv. Urbana. Ves také měla už od roku 1748 vlastní školu. V roce 1850 se z Holice stala samostatná politická obec, v tu dobu zde žilo 824 obyvatel, téměř jen Čechů. Proto zde fungovaly jen české spolky, čtenářsko-pěvecký, Sokol, DTJ, Orel apod. Roku 1884 byl založen hasičský sbor a v roce 1901 otevřena veřejná knihovna. Obec se rozvíjela i hospodářsky, roku 1871 vznikl Rolnický akciový cukrovar, přičemž Spolek moravských cukrovarů zřídil na části pozemků vysušených rybníků své hospodářské provozy a vznikla tam i malá osada Nový Dvůr. Roku 1878 byla vybudována sladovna Moritze Fischera a v roce 1896 postaven Hanácký akciový pivovar.\n\nAčkoli šlo o obec českou a národnostně uvědomělou, odmítla se po vzniku Československa připojit do vznikající Velké Olomouce a až do 1. května 1974 zůstala samostatnou. Vznikaly další firmy: Solné mlýny, továrna na zpracování juty a konopí Manila, továrna na eternit, výroba likéru a další. Od roku 1927 fungovalo stálé autobusové spojení s Olomoucí, bylo zde postaveno kino, Lidový dům, v roce 1932 byl založen fotbalový klub FK Holice a směrem na Nový Svět bylo v roce 1937 otevřeno olomoucké civilní letiště, které sloužilo až do roku 1960. Také v poválečném období se zejména na severu a severovýchodě obce rozšiřoval průmysl, např. zde byl zřízen šlechtitelský a semenářský podnik, závody MEZ, masokombinát, velkopekárna či mlékárenský závod OLMA.\n\n\n\n\n"}
{"id": "419837", "url": "https://cs.wikipedia.org/wiki?curid=419837", "title": "Tutilo", "text": "Tutilo\n\nSvatý Tuotilo (Tutilo, Tutilo von Gallen, Tutilo of Gall, Tutilo of Saint Gall)\n\nTutilo (asi 850 – asi 912) byl středověký mnich, skladatel a jeden z prvních klášterních knihařů v knihařské dílně v klášteře Saint Gallen ve Švýcarsku. Stal se světcem, jeho svátek se slaví 27. 4.\n\nNarodil se v Irsku a byl školen v opatství Saint Gallen, zůstal zde a stal se mnichem. Byl přítelem Notkera ze St. Gall, s kterým studoval v Moengalu. Okolo roku 900 navštívil St. Alban's, sesterské benediktinské opatství. Přenesl odtud dvě slonovinové destičky do svého domovského kláštera a vyřezal je pro Evangelium Longum. Tuotilo by mohl, v pozdější době, být nazván renesančním mužem: byl řečníkem, básníkem, skladatelem hymnů, architektem, malířem, sochařem, kovotepcem, a řemeslníkem.\n\nMalby sv. Tutila můžeme najít v Konstanz, Metz, Saint-Gall, a Mainz.\n\n"}
{"id": "419838", "url": "https://cs.wikipedia.org/wiki?curid=419838", "title": "Bennettazhia", "text": "Bennettazhia\n\nBennettazhia (\"Bennettův azhdarchid\") byl rodem ptakoještěra, který žil v období spodní křídy na území dnešního Oregonu (USA). Původně byl v roce 1928 popsán Gilmorem na základě série dorzálních obratlů jako \"Pteranodon oregonensis\". V roce 1991 pak přeřadil Nessov tento druh mezi azdarchidy. V současnosti je \"Bennettazhia\" považována za Pterodactyloidea \"incertae sedis\".\n\n"}
{"id": "419839", "url": "https://cs.wikipedia.org/wiki?curid=419839", "title": "Mio Technology", "text": "Mio Technology\n\nSpolečnost Mio Technology vyvíjí a prodává produkty v segmentu mobilních GPS autonavigací. Společnost byla založena v květnu 2002 v Tchaj-wanu. Pobočky společnosti Mio se nacházejí ve Velké Británii, dále v Belgii a Polsku. Další kanceláře jsou v Asii (Čína a Jižní Korea) a Severní Americe (stát Kalifornie). V současné době zaměstnává přes 1500 zaměstnanců po celém světě a své výrobky prodává ve více jak 56 zemích. Společnost jako taková se skládá ze tří společností:\nSpolečnosti Navman a Magellan patří k naprosté špičce mezi navigacemi a jejich převzetí společností Mio se rozrostla působnost na světových trzích.V roce 2011 se společnost chystá uvést na trh novou řadu navigací, které se zaměřují na turistiku a geocaching.\nMio Technology je třetí největší výrobce satelitních navigací.\n\n\n"}
{"id": "419840", "url": "https://cs.wikipedia.org/wiki?curid=419840", "title": "Mio", "text": "Mio\n\nS výrazem Mio se můžeme setkat v různých významech\n"}
{"id": "419847", "url": "https://cs.wikipedia.org/wiki?curid=419847", "title": "Černovír (Olomouc)", "text": "Černovír (Olomouc)\n\nČernovír () je bývalá obec, dnes městská čtvrť venkovského charakteru a katastrální území na severu statutárního města Olomouce. Vedle místního hřbitova se nachází známý vojenský hřbitov. V roce 1997 postihla čtvrť katastrofální povodeň.\n\nPrvní písemná zmínka o vsi pochází z roku 1249 (\"Crinivir\"). Původně byla zřejmě v majetku drobné šlechy, k roku 1429 je však již doloženo vlastnictví kláštera Hradisko, kterému patřila až do jeho zrušení v roce 1784. Život vesnice byl vždy ovlivňován tokem řeky Moravy, jenž přinášela pravidelné záplavy a která zde byla proto ve 20. století regulována. Obyvatelé měli už od 13. století také povinnost starat se o přítok vody k mlýnu u Rohelské brány. Ačkoli se Černovíra výstavba olomoucké pevnosti přímo nedotkla, byly na jeho území vybudovány dva předsunuté forty, č. I a XXII. Byla zde také zřízena vojenská střelnice a hřbitov, na němž je pochováno mnoho vojáků různých národností zemřelých v době první světové války v blízké vojenské nemocnici. Od roku 1850 se Černovír stal samostatnou katastrální a politickou obcí, pod níž spadaly osady Klášterní Hradisko a do roku 1884 také Lazce. Samostatnost Černovíra skončila roku 1919 v souvislosti s vyhlášením tzv. Velké Olomouce, kdy byl spolu se svou osadou Klášterní Hradisko sloučen s městem Olomouc.\n\nVždy šlo o českou obec, v roce 1876 zde byla postavena česká škola, v níž byl dlouholetým řídícím učitelem Eduard Peřina, vznikl čtenářsko-pěvecký spolek a další. Ačkoli byl Černovír vesnicí převážně zemědělskou, velmi silné postavení zde mělo dělnické a antiklerikální hnutí. Kromě Sokola tak zde působila též Dělnická tělocvičná jednota (Černovír byl sídlem jejího 22. okresu), která si vybudovala vlastní Dělnický dům s tělocvičnou, a po vzniku republiky většina místních obyvatel (58 %) vystoupila z římskokatolické církve a vstoupila do nově založené Církve československé. Ta zde pak měla vlastní náboženskou obec pro Černovír, Lazce a Klášterní Hradisko, která si na náměstí v letech 1938–1940 postavila husitský kostel – Sbor Prokopa Holého.\n\nDne 10. září 1991 bylo založeno ženské fotbalové družstvo Slovanu Černovír. V červenci 1997 byla čtvrť těžce poškozena povodní na řece Moravě, z 300 domů bylo 70 zcela zničeno. O dva roky později byl na Heydukově ulici postaven most přes Moravu firmou DT výhybkárna a mostárna Prostějov (je 15 m široký a 10 m vysoký).\n\n\n\n"}
{"id": "419850", "url": "https://cs.wikipedia.org/wiki?curid=419850", "title": "HC 1970 Bolevec", "text": "HC 1970 Bolevec\n\nHC 1970 Bolevec je nejstarší klub pozemního hokeje v Plzni. V současnosti hraje tento tým českou extraligu. Založený byl v roce 1970.\n\nKlub ve své historii získal 7 titulů mistra České republiky v mládežnických kategoriích.\n\nDružstvo mužů hrálo nejvyšší soutěž venkovní soutěž v letech 2003 a 2007/2008 a 2009/2010. V současné době působí už druhou sezónu v česko-slovenské extralize.\n\nV sezóně 2010/2011 se mužstvo mužů poprvé v historii probojovalo do české extraligy v halovém hokeji, kde je dodnes\n\nSoučasným trenérem týmu mužů je Jan Kupka, kapitánem Lukáš Bicek.\n"}
{"id": "419851", "url": "https://cs.wikipedia.org/wiki?curid=419851", "title": "Uvozovky", "text": "Uvozovky\n\nUvozovky („“ ‚‘ »« ›‹) jsou párová interpunkční znaménka užívaná nejčastěji k vyznačení přímé řeči v textu. V češtině se uvozovky přimykají k označenému textu bez mezer.\n\nDvojité uvozovky jsou starší než uvozovky jednoduché. Výchází z notace používané původně v rukopisech z patnáctého století, kde sloužila k označení pasáží výjimečné důležitosti (nikoliv však nezbytně citaci). Tato notace byla umístěna na vnějším okraji stránky a opakovala se na každém řádku pasáže. V polovině šestnáctého století tiskaři (předevšim v Basileji ve Švýcarsku) vyvinuli typografickou podobu této notace, připomínající současnou koncovou respektive pravou dvojitou uvozovku. Během sedmnáctého století začalo být toto označení typické pro citované části textu a začalo být běžné, především v Británii, tisknout uvozovky (nyní již v moderní formě počáteční a koncové uvozovky) na začátek a konec citace, stejně jako na okraji. Francouzský způsob použití uvozovek je pozůstatkem z tohoto období. Ve většině ostatních jazyků, včetně češtiny, používání okrajových značek ustoupilo na konci osmnáctého století.\n\nJednoduché uvozovky se objevily kolem roku 1800 jako indikátor druhé úrovně citování.\n\n\nV různých jazycích se pro uvozovky používají různé znaky, lišící se jak tvarem, tak umístěním:\nV češtině se používají dvojité uvozovky typu („text“). Pokud je třeba použít uvozovky v již uvozeném textu, lze použít jednoduché uvozovky typu (,text‘), popřípadě boční (obrácené francouzské) uvozovky (»text«) a jednoduché boční uvozovky (›text‹). Používání jiných znaků (\"text\", ,text``) je v češtině považováno za nesprávné.\n\nPoznámky:\nV psané angličtině jsou uvozovky umístěny v páru okolo slova nebo fráze a indikují:\n\n\nV americké angličtině se běžně používají dvojité uvozovky (jakožto primární). Pokud jsou uvozovky použity uvnitř druhého páru uvozovek, používají se jako sekundární uvozovky jednoduché. Například: “Didn't she say ‘I like red best’ when I asked her wine preferences?” he exclaimed to his guests.\n\nPokud jsou uvnitř zanořeny další uvozovky, použijí se opět uvozovky dvojité a tato alternace pokračuje dále dle potřeby (ačkoliv k tomuto dochází velmi zřídka). Oproti tomu britská angličtina inklinuje k opačné konvenci – jednoduché uvozovky se používají jako primární, zatímco dvojité mají funkci uvozovek sekundárních. Tento rozdíl se však datuje až od 60. let 20. století, dříve se používání uvozovek v britské angličtině shodovalo s používáním v angličtině americké. Obecně rozdílné varianty angličtiny mají rovněž odlišná pravidla toho, zda se interpunkce píše uvnitř uvozovek, nebo se vkládá až za ně.\n\n\n\n"}
{"id": "419855", "url": "https://cs.wikipedia.org/wiki?curid=419855", "title": "Kyjevské listy", "text": "Kyjevské listy\n\nKyjevské listy jsou nejstarší zachovaná kodexová mešní literární památka. Jedná se o staroslověnský hlaholský text na sedmi pergamenových oboustranně popsaných listech malého formátu s 38 modlitebními formulemi, které pravděpodobně doplňovaly římské liturgické texty. První strana prvního listu je zcela určitě dopsaná, a to hlaholsky – nachází se zde text Listu apoštola Pavla Římanům.\n\nProtože se v textu vyskytují chyby, jde pravděpodobně pouze o opis hlaholského originálu pořízený některým ze žáků školy Cyrila a Metoděje (autorství se nejčastěji připisuje svatému Gorazdovi).\n\nKyjevské listy našel roku 1874 v Kyjevě v knihovně Duchovní Akademie I. I. Sreznevskij. Do Kyjeva se dostaly z Jeruzaléma v polovině 19. století. Jsou uloženy v knihovně Akademie věd na Ukrajině.\n\nPsané jsou hlaholicí nejstaršího typu (stará, okrouhlá hlaholice). Jazyk je velmi archaický, obsahuje významné velkomoravské rysy, tzv. velkomoravismy (ve světě nepřesně nazývané moravismy anebo dokonce bohemismy), a modlitby se vztahují na římské (ne pravoslavné) zvyklosti, proto se usuzuje, že text vznikl na Velké Moravě, resp. na území nitranských Slovenů na přelomu 9. a 10. století, a je velmi pravděpodobné, že text přímo reprezentuje velkomoravskou variantu staroslověnštiny. V zahraničí se ale vyskytují i názory, že text vznikl někde v oblasti Blatenského knížectví anebo v Bulharsku.\n\n\n"}
{"id": "419857", "url": "https://cs.wikipedia.org/wiki?curid=419857", "title": "Wc (Unix)", "text": "Wc (Unix)\n\ncodice_1 (zkratka anglického word count) je jeden ze standardních příkazů operačních systémů un*xového typu.\n\nPříkaz načítá text buď ze standardního vstupu nebo ze seznamu zadaných souborů a jako výstup poskytuje některé z těchto informací: počet bytů, počet slov a počet řádek (přesněji řečeno počet znaků ukončujících řádek). Pokud je příkaz aplikován na seznam souborů, je na výstupu také souhrnná statistika pro všechny soubory celkem.\n\nPříklad použití příkazu wc:\n\nPrvní sloupec uvádí počet řádek, druhý počet slov a třetí počet znaků.\n\nNovější verze příkazu \"wc\" jsou schopné rozlišovat počet bytů a počet znaků. Rozdíl pramení z použití kódování Unicode kde je řada znaků s diakritikou reprezentována dvěma byty. K tomuto odlišení slouží přepínače \"-c\" a \"-m\".\n\nGNU wc byl původně součástí balíčku GNU textutils, v současnosti je součástí GNU coreutils.\n\n\n"}
{"id": "419860", "url": "https://cs.wikipedia.org/wiki?curid=419860", "title": "Lazce (Olomouc)", "text": "Lazce (Olomouc)\n\nLazce (; místně dříve také \"Lazka\") jsou bývalá obec, nyní městská čtvrť a katastrální území na sever od centra statutárního města Olomouce s cca 6 tisíci obyvateli.\n\nPrvní písemná zmínka o Lazcích pochází z roku 1298, kdy král Václav II. daroval klášteru klarisek na Předhradí území za Rohelskou bránou s vodním mlýnem a malou osadou, v níž žilo osm rolníků a čtyři rybáři. Kvůli výstavbě olomoucké pevnosti byla osada roku 1746 zbořena a osm zde dosud žijících rodin se přesunulo asi jeden kilometr severněji. Zachován byl ale u nově postavené Františkovy brány zdejší starodávný mlýn, jehož majitelé se postupně střídali a který fungoval až do roku 1932, kdy vyhořel (dnes je na jeho místě novostavba finančního úřadu). Po vzniku obecních samospráv roku 1850 byly Lazce nejdříve osadou Černovíra, s nímž je pojil dřevěný most přes řeku Moravu, samostatnou obcí se staly až roku 1884. Ovšem už roku 1919 svou samostatnost ztratily, protože se staly součástí nově vytvořené Velké Olomouce. \n\nPůvodně velmi malá ves se začala rozvíjet, až když zde byla roku 1876 vybudována Zweigova sladovna nebo roku 1907 Königův závod na rybí konzervy, pozdější konzervárny a mrazírny Andersen a spol., a především když na území u ramene Moravy pod katedrálou zvaném Královská louka začala na počátku 20. století výstavba vilek a rodinných domů. Této nové čtvrti se říkalo Nové Lazce nebo také \"Letná\". Rozvíjel se i sport, bylo zde postaveno první olomoucké fotbalové hřiště (1914), kluziště, na němž se v Olomouci poprvé hrál hokej, také plovárna, dostihové závodiště nebo další fotbalové hřiště pro SK Černovír. V roce 1978 zde byla také otevřena univerzitní sportovní hala nadregionálního významu a území mezi starými a novými Lazci bylo v tu dobu zastavěno panelovým sídlištěm.\n\nNachází se zde nový baseballový stadion, na kterém se konalo i Mistrovství Evropy v baseballu, Sportovní hala Univerzity Palackého, v níž hraje např. ženský volejbalový klub VK UP Olomouc, a i jiná sportoviště. Za první republiky a kolem roku 1968 zde fungovala dostihová dráha pro rovinové dostihy a proutěné překážky.\n\nV minulosti se zde konal každoroční festival piva „Beerfest“ neboli Pivní festival Česka (největší pivní festival v ČR).\n\n"}
{"id": "419863", "url": "https://cs.wikipedia.org/wiki?curid=419863", "title": "Život svatého Václava", "text": "Život svatého Václava\n\nŽivot svatého Václava je raně středověký text známý též jako První staroslověnská legenda o svatém Václavu. Text ve formě politického a historického vyprávění pochází z poloviny 10. století a jeho cílem byla oslava knížete Václava, po jehož smrti \"Život\" zřejmě nedlouho vznikl.\n\nLegenda je velmi stručná (asi 4 strany), začíná slovy (přeloženo ze staroslověnštiny):\nDále popisuje následující události:\n\n\n\n"}
{"id": "419873", "url": "https://cs.wikipedia.org/wiki?curid=419873", "title": "Svatovítská apokalypsa", "text": "Svatovítská apokalypsa\n\nSvatovítská apokalypsa (též Svatovítský kodex) je kodex zřejmě z 11. století obsahující rukopis Apokalypsy (Zjevení Janovo) a několika drobnějších náboženských textů, dnes uložený v Knihovně pražské metropolitní kapituly (sign. A 60/3), desky jsou bohatě zdobeny slonovinou (původně jemná řezba konzula). Původ je poněkud nejistý, snad vznikl jako jeden z kodexů skupiny Vyšehradského kodexu (tedy při příležitosti korunovace Vratislava II.), v každém případě má svým vznikem blízko k Evangeliáři zábrdovickému.\n\nNa kodexu je známá celostránková iluminace k Zjevení (a s českým panovníkem), na přídeští byly nalezeny tzv. Pražské hlaholské zlomky.\n\nV katalogu Antonína Podlahy byly identifikovány čtyři literární části kodexu:\n\n\n"}
{"id": "419876", "url": "https://cs.wikipedia.org/wiki?curid=419876", "title": "Nigerokonžské jazyky", "text": "Nigerokonžské jazyky\n\nNigerokonžská jazyková rodina je jedna z hlavních jazykových rodin světa a zahrnuje většinu jazyků subsaharské Afriky. Její jádro tvoří především tzv. bantuské jazyky, jimiž se mluví na většině jižní části kontinentu. O vzájemných vztazích dalších větví se nicméně vedou spory.\n\nVýznamný pokrok přišel v práci Polyglotta Africana od Koellea, kde se pokusil o pečlivou klasifikaci jazykové skupiny, která v řadě případů odpovídá modernímu seskupení.\n\nDiedrich Hermann Westermann vytvořil vnitřní klasifikaci tehdejších súdánských jazyků. V roce 1911 je ve své práci rozdělil na východní a západní.\n\nNigerokonžské jazyky bývají spojovány s nilosaharskými jazyky. Edgar Gregersen tyto dvě jazykové rodiny v roce 1972 sjednotil do konžskosaharské jazykové rodiny. Roger Blench zase v roce 1995 navrhl, aby nigerokonžské jazyky patřily pod nilosaharskou jazykovou rodinu, byly by rovnocenné se středosúdánskými jazyky.\n\nLingvista Joseph Greenberg předpokládal, že některé kordofánské jazyky stojí mimo nigerokonžskou jazykovou rodinu a teprve společně s ní tvoří tzv. \"rodinu nigerokordofánskou\", nicméně od tohoto dělení bylo později opět ustoupeno.\nNejistý je i vztah k nilosaharské jazykové rodině. Někteří lingvisté, kupříkladu Roger Blench, soudí, že nigerokonžské jazyky jsou větví nilosaharské jazykové rodiny, případně že obě skupiny tvoří společnou rodinu konžskosaharských jazyků.\n\n\n\n\n"}
{"id": "419896", "url": "https://cs.wikipedia.org/wiki?curid=419896", "title": "Bartolomé Mitre", "text": "Bartolomé Mitre\n\nBartolomé Mitre (26. července 1821 Buenos Aires – 19. ledna 1906 Buenos Aires) byl argentinský politik, voják, historik a publicista, v letech 1862-8 byl argentinským prezidentem.\n\nMitre se narodil v Buenos Aires, ale jeho rodina musela odejít do Uruguaye, kde studoval v Montevideu, po studiích se stal redaktorem časopisu \"Epocha\". Jelikož byl odpůrce vlády Juana Manuela de Rosas musel brzy odejít do exilu do Bolívie, Peru a nakonec i do Chile. Roku 1851 se jako voják účastnil urquizova povstání proti de Rosovi.\n\nPo pádu de Rosova režimu, v roce 1852, se vrátil do Argentiny a v roce 1853 se v hodnosti plukovníka zúčastnil bitvy u Monte Caseros na straně Justo José de Urquizy. \n\nV roce 1859 byl Mitre poražen Urgiuzou v občanské válce, kde zastupoval Buenos Aires, čímž se Buenos Aires opět stalo součástí konfederace a Mitre se stal guvernérem Buenos Aires.\n"}
{"id": "419901", "url": "https://cs.wikipedia.org/wiki?curid=419901", "title": "Kompartment", "text": "Kompartment\n\nKompartment je část celku, která má specifické vlastnosti. Obvykle je od ostatních částí oddělen zřetelnou vnější hranicí.\n\nPojem se používá zvláště v buněčné biologii pro označení funkčních a strukturních oddílů endomembránového systému v eukaryotické buňce.\n"}
{"id": "419904", "url": "https://cs.wikipedia.org/wiki?curid=419904", "title": "HC Strakonice", "text": "HC Strakonice\n\nHC Strakonice (celým názvem: Hockey Club Strakonice) je český klub ledního hokeje, který sídlí ve městě Strakonice v Jihočeském kraji. Založen byl v roce 1908. Od sezóny 2009/10 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou černá, červená a bílá.\n\nV sezóně 2008/2009 se v baráži o 2. ligu umístil na 2. místě, ale nepostoupil. V sezoně 2009/2010 Strakonice skončily v krajském přeboru druhé za týmem TJ Božetice. Za poslední tři roky se Strakonice staly dvakrát přeborníky Jižních Čech.\n\nV sezóně 2010/2011 vyhrály Krajskou ligu a také i kvalifikaci o druhou ligu. V ročníku 2011/2012 skončily Strakonice na 3. místě.\n\nSvé domácí zápasy odehrává ve Vertiv aréně s kapacitou 2 500 diváků.\n\n\n\nZdroj: \n\n\n\nZdroj: \n\n"}
{"id": "419911", "url": "https://cs.wikipedia.org/wiki?curid=419911", "title": "Přírodní rezervace Wo-lung", "text": "Přírodní rezervace Wo-lung\n\nPřírodní rezervace Wo-lung () je chráněná oblast v okrese Wen-čchuan v čínské provincii S’-čchuan. Přírodní rezervace byla založena v roce 1963 a zaujímá plochu asi 200 000 hektarů. Ve Wo-lungu zaznamenávají více než 4000 různých druhů. Žije zde více než 150 jedinců silně ohrožené pandy velké. \n\nJako spolupráce mezi čínskou vládou a Světovým fondem na ochranu přírody bylo v přírodní rezervaci Wo-lung v roce 1980 založeno výzkumné centrum. Území o rozloze 200 000 ha je od roku 1979 zapsáno na seznamu biosférických rezervací UNESCO.\n\n"}
{"id": "419918", "url": "https://cs.wikipedia.org/wiki?curid=419918", "title": "Staré Hvězdlice", "text": "Staré Hvězdlice\n\nVesnice Staré Hvězdlice je součástí městyse Hvězdlice od roku 1964. První písemná zmínka pochází ze 14. století, kdy byl pánem části Hvězdlic Jindřich Sprank.\n\nPrvní písemná zmínka pochází z roku 1360, kdy Jindřich Sprank prodal díl Hvězdlic Cecílii z Konice.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "419925", "url": "https://cs.wikipedia.org/wiki?curid=419925", "title": "Pecos", "text": "Pecos\n\nPecos ( ) je řeka na jihozápadě USA ve státech Nové Mexiko a Texas. Je dlouhá 1215 km. Povodí řeky zaujímá plochu 101 000 km². Je známá z románu Karla Maye \"Vinnetou\".\n\nPramení v pohoří Sangre de Cristo. V hlubokém údolí protíná poušť Llano Estacado. Ústí zleva do Ria Grande.\n\nZdrojem vody je podzemní voda a dešťové srážky. Průměrný průtok na dolním toku činí jen 8 m³/s, maximální však může dosáhnout až 3000 m³/s.\n\nNízký průtok na dolním toku je způsoben velkým odběrem vody na zavlažování. Na řece byly vybudovány přehradní nádrže (Alamogordo, McMillan, Red Bluff). Na řece leží město Carlsbad.\n"}
{"id": "419928", "url": "https://cs.wikipedia.org/wiki?curid=419928", "title": "Elena (rozcestník)", "text": "Elena (rozcestník)\n\nElena může být :\n\n\n\n\n"}
{"id": "419929", "url": "https://cs.wikipedia.org/wiki?curid=419929", "title": "Nové Hvězdlice", "text": "Nové Hvězdlice\n\nVesnice Nové Hvězdlice je součástí městyse Hvězdlice od roku 1964. První písemná zmínka pochází ze 14. století kdy byl pánem části Hvězdlic Vojtěch z Cimburka.\n\nPrvní písemná zmínka pochází z roku 1353 kdy Bernard z Cimburka prodal bratru Vojtěchovi z Cimburka tvrz a městečko Hvězdlice.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "419934", "url": "https://cs.wikipedia.org/wiki?curid=419934", "title": "Robocode", "text": "Robocode\n\nHerní Open Source engine pro programování umělé inteligence. Projekt založený Mathewem Nelsonem z IBM. Aktuální vývojář je Flemming N. Larsen, který udržuje a vylepšuje engine napsaný v jazyku Java. Pointa celého programu spočívá v možnosti vtisknout vlastnímu robotovi umělou inteligenci. K dispozici jsou přednastavené funkce, události a herní prostředí, takže se programátor může soustředit pouze na programování samotného mechanismu umělé inteligence. Díky tomuto je naprogramování vlastního jednoduchého robota otázkou několika minut.\n\nJde o tankovou bitvu. Každý tank je jeden programátorem naprogramovaný robot. Na tanku jsou tři nezávislé věci: radar, kanón a podvozek. Radar se otáčí dokola a skenuje okolí. Podvozek i dělo jsou nezávislé na zbylých komponentách tanku. Ve hře hraje hlavní roli energie. Každý výstřel a srážka vás stojí energii. Pokud protivníka zasáhnete projektilem, pak energie potřebná k výstřelu se vám vrátí a zasaženému protivníkovi ubere.\nHra je časově omezena. Po vypršení časového limitu startuje další kolo.\n\nKaždý robot je odvozen od třídy Robot. Má metody \"run()\", která se zavolá pro spuštění robota, metodu \"fire(double power)\", která vystřelí s danou energií (často 1) a mnoho dalších.\n\nUdálosti se obsluhují metodami \"on*\" například \"onHitByBullet()\" apod. Toto sloužilo jako ukázka jednoduchosti programování.\nVíce si můžete přečíst v oficiální dokumentaci.\n\n"}
{"id": "419937", "url": "https://cs.wikipedia.org/wiki?curid=419937", "title": "Doratorhynchus", "text": "Doratorhynchus\n\nDoratorhynchus je rodové jméno, vytvořené pro krční obratel ptakoještěra, objevený Richardem Owenem v roce 1870 ve Velké Británii. Původně byl pojmenován jako \"Pterodactylus validus\". Později byly objeveny další špatně zachované fosílie, včetně části prstu, tvořícího osu křídla. Tento materiál byl přisuzován také rodům \"Ornithocheirus\" (Newton, 1888) a \"Cycnorhamphus\" (Owen, 1870). Dnes je většinou považován za zástupce čeledi Azhdarchidae, ale pozice tohoto rodu v rámci čeledi je nejistá. Materiál pochází z období na přelomu jury a křídy.\n\n"}
{"id": "419944", "url": "https://cs.wikipedia.org/wiki?curid=419944", "title": "Antonín Hasal", "text": "Antonín Hasal\n\nAntonín Hasal (7. ledna 1893 Nová Huť pod Nižborem – 22. dubna 1960 Washington, Spojené státy americké) byl československý armádní generál, ministr, který zemřel v emigraci.\n\nNarodil se jako Antonín Bohumil Hasal 7. ledna 1893 v Nové Huti pod Nižborem nedaleko Berouna. Jeho otec byl železničář, matka Marie byla v domácnosti. Kromě Antonína měli ještě 2 dcery a jednoho syna. Obecnou školu navštěvoval Antonín přímo v Nižboru, pak následoval rok na měšťanské škole v Berouně, ale nakonec mezi lety 1907–1912 studoval na rakovnické státní reálce. Tamní studia zakončil 8. července 1912 zdárně složenou maturitní zkouškou. V srpnu 1912 byl odveden k základní vojenské službě.\n\nV říjnu 1912 jakožto frekventant kadetní školy v Gorici nastoupil vojenskou službu v rakousko-uherské armádě u 7. mysliveckého pluku. Po skončení vojenské služby na podzim roku 1913 odešel do carského Ruska. Ve volyňských Osnikách potom pracoval jako účetní. V Rusku ho také zastihlo vypuknutí války. Dobrovolně se přihlásil do České družiny na Rusi, kam byl přijat 22. srpna 1914 a prováděl nábor do jejích jednotek mezi Volyňskými Čechy. Do těchto jednotek nastoupil v hodnosti vojína a neuplatnil tak možnost uznání rakousko-uherské vojenské služby. Konkrétní umístění Hasala v rotách Družiny je nejisté: podle historika Martina Kučery byl přidělen ke štábu 11. ruské armády, s níž se účastnil úspěšného obléhání pevnosti Přemyšl na přelomu let 1914–1915. Dne 1. května 1915 se pak dostal Hasal k 1. rotě České družiny jež byla přidělena k 21. pěchotní divizi generála Konstantina Gerasimoviče Někrasova. V červenci téhož roku byl Hasal přidělen ke štábu Družiny, kde se spolu s dalšími podílel na výcviku nováčků.\n\nDo nově vzniklé Československé republiky se vrátil Antonín Hasal v hodnosti podplukovníka a v rodící se československé armádě zůstal. Stal se velitelem 2. pěšího pluku \"„Jiřího z Poděbrad“\", nově ustanoveného z 2. pluku československých legií v Rusku a z 10. střeleckého pluku. Hasal sídlil u prvního a třetího praporu tohoto pluku v Litoměřicích, kde byl zároveň posádkovým velitelem. V prosinci 1920 se jako velitel asistenčních oddílů v okresech Kladno, Slaný, Kralupy a Rakovník podílel na potlačení tamější násilné stávky. Roku 1921 absolvoval informační kurs pro generály a štábní důstojníky při Válečné škole v Praze, mimo jiné s generály Krejčím, Lužou či Kutlvašrem. 21. října téhož roku se Hasal oženil s Josefou Skořepovou, s níž měl čtyři děti. V roce 1924 byl povýšen na plukovníka a v listopadu 1925 se stal velitelem 7. pěší brigády dislokované v Josefově. V této funkci působil až do roku 1929, pouze s jedním delším přerušením, to když absolvoval francouzský vojenský kurz \"Cycles de information de generaux et colonels á Versailles\". Od 1. prosince 1929 působil na ministerstvu národní obrany ve funkci přednosty Prvního oddělení 1. odboru MNO. Na tomto místě zůstal až do roku 1932, kdy se stal prozatímním velitelem brněnské 6. pěší divize, později řádným velitelem. 1. ledna 1934 pak byl povýšen do hodnosti divizního generála. Od října 1935 pod Hasalovo velení spadal III. sbor Zemského vojenského velitelství v Brně. Mezi červencem a listopadem 1937 dokonce dočasně převzal velení celého moravského Zemského vojenského velitelství. Ve funkci velitele III. sboru ho tehdy zastupoval generál Sergej Ingr. Za mobilizace v září 1938 velel Hasal jednotkám Hraničního pásma XIV, které měly za úkol obranu hranice jižní Moravy.\n\nV rámci likvidace bývalé československé armády byl Antonín Hasal 1. října 1939 přeložen na ministerstvo financí, podobně jako mnoho dalších generálů. A spolu s jinými vojáky se již v květnu 1939 zapojil do ilegální odbojové organizace Obrana národa. V březnu 1940 emigroval do Francie, jenž byla v té době ještě svobodnou republikou. V noci mezi 16. a 17. březnem 1940 překročil státní hranici Československa v katastru moravské obce Hrubá Vrbka. Ze Slovenského štátu mířila jeho cesta do jugoslávského Bělehradu, cestoval s falešným jugoslávským pasem na jméno Antonín Nižborský, jenž mu poskytnul major Josef Dřímal, taktéž činný v Obraně národa. Z Bělehradu se Hasal dostal do francouzského města Modane 14. dubna 1940, necelý měsíc před vypuknutím bitvy o Francii. Již další den byl jmenován přednostou čtvrtého odboru Československé vojenské správy ve Francii, v červnu 1940 pak povýšil na náčelníka správy. Spolu s československou armádou ve Francii a československými občany se Hasal evakuoval do Velké Británie v červenci 1940.\n\nDo Anglie dorazil 12. července 1940 lodí do liverpoolského přístavu. Od 1. srpna téhož roku pak působil jako přednosta vojenské kanceláře prezidenta Edvarda Beneše v Londýně. Z titulu své funkce patřil k nejbližším spolupracovníkům prezidenta a na starosti měl i povolování vstupu Čechoslováků do britské domobrany (Home Guard) či do RAF. Hasal ale neměl dobré vztahy s Františkem Moravcem, velitelem československých zpravodajců v Anglii, zejména kvůli Hasalově velké loajalitě vůči Benešovi. Moravec později ve svých pamětech popisuje Hasala jako pouze \"poslušného vykonavatele rozkazů, které dostal\".\n\nV prosinci 1943 odcestoval Hasal spolu s Benešem do Moskvy a 12. prosince byl přítomen podepsání smlouvy o československo-sovětském přátelství. Spolu s generály Píkou a Kratochvílem pak se sovětskou stranou vyjednal vznik československého armádního sboru v Sovětském svazu, v němž působilo i 45 000 Volyňských Čechů. V Sovětském svazu se stal terčem sledování NKVD, i přesto však dokázal tajně převézt prezidentu Benešovi žádost Volyňských Čechů o repatriaci do vlasti po skončení války, kterou dříve odmítl generál Svoboda předat nadřízeným. V lednu 1944 Hasal jednal o vojenské spolupráci s generálem Žukovem, pak se vrátil do Londýna. 12. června 1944 Hasala jmenoval prezident Beneš velitelem osvobozených území (VOÚ), tuto funkci pak vykonával od srpna téhož roku. Dne 22. srpna 1944 se vydal spolu s jinými členy vládní delegace zpět do vlasti. Delegace letěla přes Káhiru, Teherán a Baku do Moskvy. V Moskvě také došlo k nedorozumění ohledně vyslání generála Hasala, neboť sovětská strana nechápala jeho určení jako velitele osvobozených území. V září téhož roku se celá delegace přesunula do polského Krosna, odkud provedla mnoho návštěv postupujících československých vojsk. Vládní delegace se 2. září 1944 zúčastnila pohřbu generála Vedrala-Sázavského, jenž zahynul tragicky předchozího dne po najetí na nacistickou minu. Pohřební řeč měl právě generál Hasal, jenž Vedrala znal již z ruských legií. Téhož dne večer nominoval Antonín Hasal na Vedralovo místo brigádního generála Bočka, taktéž bývalého legionáře.\n\nDne 7. října celá delegace přeletěla na území Slovenska. Letadlo, kterým cestoval Hasal spolu s ministrem Němcem a Prokopem Drtinou bylo před přistáním na letišti Tri Duby dokonce dvakrát ostřelováno německým protiletadlovým dělostřelectvem. Členové Slovenské národní rady (SNR) zde dali Hasalovi jasně najevo, že neuznávají jeho velitelskou pravomoc. Nakonec jako velitel 1. čs. armády na Slovensku byl z Londýna jmenován generál Rudolf Viest, jehož SNR kooptovala za svého člena. Hasal se maximálně může stát prostředníkem mezi ní, čs. vládou v Londýně a sovětským vrchním velením, sdělili mu. Členové delegace byli v Banské Bystrici přivítáni generály Golianem a Viestem a zúčastnili se slavnostního zasedání Slovenské národní rady. Tam měl Hasal opět několik incidentů se sovětskou mocí. Odletěl do Lvova a 28.října 1944 začal působit v osvobozeném Chustu, který byl sovětským velením určen jako sídlo vládní delegace. Vysílačku a technické prostředky ke zřízení spojení zde byl donucen deponovat u sovětských orgánů. Hasal začal na osvobozeném území Podkarpatské Rusi provádět vojenské odvody do armádního sboru a ke spojení s Londýnem používal vysílačku partyzánského hnutí. Na území však vznikaly národní výbory měst a obcí, v Mukačevu se 26.listopadu 1944 sešel 1.sjezd národních výborů Zakarpatské Ukrajiny. Sjezd přijal manifest o připojení země k Sovětskému svazu a Hasalovu delegaci vyzvali, aby do tří dnů opustila zemi. Nic nepomohlo speciální jednání vládní delegace v Moskvě v prosinci 1944. Stalin chtěl posunout hranice na západ a představitelé SSSR se vyjadřovali v tom smyslu, že se nemohou stavět proti \"hlasu lidu\". \n\nHasal zůstal formálně v čele velitelství osvobozeného území až do dubna 1945, kdy reálnou moc převzala Košická vláda.\n\nV roce 1945 byl jmenován v Košické vládě do funkce ministra dopravy, letech 1945–1946 vykonával tuto funkci ve vládě Československé republiky a to až do 3.července 1946, kdy se po volbách stal přednostou Vojenské kanceláře prezidenta republiky a také přednostou Vojenského ústavu vědeckého. Odvolán byl 21.června 1948. Začátkem července 1948 emigroval i se svou ženou a dětmi. Z Německa se po roce přemístil do USA, kde pracoval jako poradce úřadu vlády USA pro otázky východní Evropy, kterým byl až do své smrti. Byl také předsedou Svazu československých důstojníků v exilu. Ve Washingtonu ve věku 67 let zemřel.\n\nPrvorozený Milan zemřel ihned po porodu v roce 1923. Druhý syn Milan Jiří se narodil roku 1925. Dcera Dagmar se narodila v roce 1926 a v roce 1933 dcera Milica.\n\nPo první emigraci Antonína Hasala v roce 1940 byla celá jeho rodina perzekvována. V září 1942 byla manželka spolu s dvěma staršími dětmi odvedena do tábora ve Svatobořicích, stejně jako rodiny generála Svobody a generála Klapálka. Ke konci války byla manželka s dcerou vězněna v táboře v Plané nad Lužnicí.\n\n\nV roce 1922 obdržel Československý válečný kříž a Medaili ”Vítězství”. O dva roky později obdržel Kříž rytíře čestné\nlegie. V roce 1934 se zúčastnil informačního kurzu pro velitele divizí v Praze a získal Řád čestné\nlegie čtvrté třídy.\nPatřil mezi osobnosti posmrtně vyznamenané 28. října 1995 řádem Bílého lva II.třídy. Je čestným občanem Nového Města na Moravě.\n\n\n"}
{"id": "419945", "url": "https://cs.wikipedia.org/wiki?curid=419945", "title": "První bitva Beleriandských válek", "text": "První bitva Beleriandských válek\n\nPrvní bitva Beleriandských válek, nazývaná též První bitva o Beleriand, je první bitvou beleriandských válek, odehrávající se ve fiktivním světě anglického spisovatele J. R. R. Tolkiena. Bitva byla Tolkienem popsána v jeho knize \"Silmarillion\".\n\nV této bitvě se vojska elfů z Doriathu, Falasu a Ossiriandu, které podpořila také armáda trpaslíků z Modrých hor, ubránila útoku Temného pána Morgotha. Bitva se odehrála na dvou bojištích. Na západě napadli Morgothovi skřeti Falathrim a Círdan a jeho lid se ve svých opevněných městech jen stěží ubránil jejich náporu. Na východě se doriathskému králi Thingolovi podařilo i s přispěním Laiquendi a trpaslíků vojska Angbandu porazit. Morgothův pokus o rychlé ovládnutí Beleriandu tak nevyšel a po zbytek prvního věku se obě strany nadále střetávaly v beleriandských válkách.\nBěhem věků Melkorova zajetí elfové žijící v zemích Beleriandu prosperovali. V lesním království Doriath vládl král Elwë, známý jako Elu Thingol, spolu s královnou Melian a autoritu doriathského vladaře tehdy respektovali i elfové, kteří bydleli v Ossiriandu a Falasu. Poté, co Modré hory přešli první trpaslíci, navázali s nimi beleriandští Sindar obchodní styky. Trpaslíci pak pro krále Thingola zbudovali jeho opevněné sídlo Menegroth a vyrobili pro něj mnoho zbraní, neboť královna Melian předpověděla, že mír v Ardě již nebude mít dlouhého trvání.\n\nPoté, co Morgoth unikl s ukradenými silmarily z Valinoru, opevnil se znovu ve své staré pevnosti Angband, kde nyní začal přemýšlet o ovládnutí světa. Jako první se rozhodl vyhubit beleriandské elfy. Morgoth však podcenil sílu Sindar, kteří se v době jeho pobytu ve Valinoru, za pomoci trpaslíků dobře vyzbrojili a Thingol mohl navíc počítat i s pomocí svých spojenců z Ossiriandu a Falasu. Své obrovské skřetí vojsko Morgoth rozdělil na dvě skupiny, které měly doriathského krále Thingola a jeho lid sevřít ze západu a z východu.\n\nMorgothova západní armáda do Beleriandu nepozorovaně vtrhla Sirionským průsmykem. Díky velké přesile brzy zatlačila a oblehla Círdana a jeho lid v jejich opevněných přístavech Brithombaru a Eglarestu, takže elfové z Falasu nemohli přijít na pomoc králi Thingolovi. Skřeti pak bez většího odporu plenili zemi mezi řekami Sirion a Narog, avšak proniknout do Thingolova lesa se jim nepodařilo.\n\nVýchodní vojsko Temného pána se pak k doriathským lesům přibližovalo od severovýchodu a skřeti při cestě zpustošili zemi mezi řekami Celonem a Gelionem. Král Thingol, který se musel obejít bez pomoci obležených Falathrim, povolal na pomoc Zelené elfy z Ossiriandu pod vedením jejich pána Denethora. Denethor skutečně dorazil s bojovníky z celého Ossiriandu a východního Beleriandu, avšak jeho muži nebyli tak dobře vyzbrojeni jako Thingolovi Sindar.\n\nElfové na skřety udeřili ze dvou stran mezi řekami Arosem a Gelionem. Zelení elfové však nápor skřetů vyzbrojených železnými zbraněmi neustáli a byli nuceni se stáhnout na kopec Amon Ereb. Tam v obklíčení padl Denethor a většina jeho lidu. Sindar vedení Thingolem, kteří si k nim ze severu probíjeli cestu, nedorazili včas. Zachránili pouze malou část obklíčených Laiquendi. Thingolově armádě se poté podařilo porazit většinu východního skřetího vojska a přeživší skřeti se obrátili k útěku na sever. Ti ze skřetů, kteří se z boje pokusili uprchnout, však byli téměř do jednoho pobiti trpaslíky, kteří elfům přispěchali na pomoc z nedaleké hory Dolmed.\n\nMorgothovo vojsko na východě bylo v bitvě zcela rozprášeno a do Angbandu se vrátila jen hrstka skřetů, která donesla zprávy o této porážce. Naopak na západě se skřetům podařilo uzavřít Círdanova vojska za hradbami přístavů, které byly obleženy. Skřeti obsadili téměř celý Falas a Západní Beleriand. Situace se nezměnila, dokud na sever Beleriandu nepřipluli Noldor v čele s Fëanorem. Poté, byli skřeti staženi, aby posílili Morgothův útok proti nově příchozím Noldor. Většina tohoto Morgothova vojska pak padla v druhé bitvě beleriandských válek, známé jako Dagor-nuin-Giliath.\n\nPřestože se v první bitvě beleriandským elfům podařilo odrazit útok Temného pána, jejich ztráty byly vysoké. Ossiriandští elfové velice těžce nesli smrt velké části svého lidu včetně pána Denethora a jeho nejbližších příbuzných. Někteří po bitvě odešli do Doriathu pod ochranou ruku krále Thingola a královny Melian. Ti, kteří se po bitvě vrátili do Ossiriandu, se pak začali ještě bázlivěji skrývat a snažili se pokud možno nemíchat do věcí okolního světa. Ossiriandští elfové již nikdy nepřijali nového krále a nikdy v budoucnu už otevřeně nevyšli do žádné války.\n\nPo vítězství nad východní částí Morgothova vojska se Thingol s přeživšími vrátil do svého lesa, kolem kterého královna Melian vytvořila tzv. Melianin pás. Tato neproniknutelná ochranná hradba jejich kouzel pak království Doriath chránila až do odchodu Melian ze Středozemě.\n\n"}
{"id": "419949", "url": "https://cs.wikipedia.org/wiki?curid=419949", "title": "Shonisaurus", "text": "Shonisaurus\n\nShonisaurus (\"šošonský ještěr\") byl obří rod ichtyosaura (druhohorního mořského plaza). První fosilie tohoto obřího tvora byly objeveny na území Nevady (USA) v roce 1920. O třicet let později byly vykopány v počtu 37 fosilních jedinců. Rodové jméno bylo odvozeno od názvu nedalekých Šošonských hor. V 50. letech prováděl vykopávky na této lokalitě paleontolog Charles Lewis Camp, který zde ze vzdálenosti 300 kilometrů pozoroval právě probíhající testovací jaderné exploze na lokalitě Nevada Test Site.\n\nTito ryboještěři žili v období svrchního triasu (stupeň nor) a dnes rozlišujeme dva jejich druhy - \"S. popularis\" s délkou kolem 15 metrů a obří \"S. sikkanniensis\" dosahující délky až 21 nebo dokonce 23 metrů. Tito plazi měli špičatou tlamu se zuby pouze v její přední části. Tělo se podobalo velrybímu a ploutve byly relativně dlouhé a štíhlé. Je pravděpodobné, že \"Shonisaurus\" představuje specializovanou vývojovou větev ichtyosaurů.\n\n\n"}
{"id": "419952", "url": "https://cs.wikipedia.org/wiki?curid=419952", "title": "Národní parky ve Finsku", "text": "Národní parky ve Finsku\n\nVe Finsku se nachází 37 národních parků (stav v roce 2013). Mají celkovou rozlohu 9789 km², což představuje cca 2,7% rozlohy Finska. Největší z nich je Lemmenjoki (2850 km²). Nejstaršími jsou národní parky Lemmenjoki, Liesjärvi, Linnansaari, Oulanka, Petkeljärvi, Pyhä-Häkki a Rokua, které byly vyhlášeny v roce 1956. Naopak nejmladší jsou Sipoonkorpi a Selkämeren, které vznikly v roce 2011. \n\n"}
{"id": "419956", "url": "https://cs.wikipedia.org/wiki?curid=419956", "title": "Ouran High School Host Club", "text": "Ouran High School Host Club\n\nOuran High School Host Club (; česky \"Klub společníků óranské střední\") je japonská komediální manga, kterou vytvořila Bisco Hatori. Manga byla vydávána v časopise \"LaLa\" v letech 2002 až 2010 a souhrnně byla vydána v osmnácti svazcích tankóbon. Na základě mangy vznikla v roce 2006 stejnojmenná adaptace v podobě anime seriálu o 26 dílech, v roce 2011 pak hraný seriál a v roce 2012 hraný film.\n\nHlavní postavou je studentka prestižní školy Haruhi Fudžioka. Ta ve snaze najít klidné místo na učení jednoho dne vejde do hudebny č. 3. Ta ale zdaleka není tak klidná, jak vypadá: je to útočiště Óranského hostitelského klubu, školního klubu určeného k „potěšení mladých dívek se spoustou volného času”. Haruhi se podaří v hudebně nechtěně rozbít velmi drahou vázu, a aby mohla splatit vzniklou škodu, je nucena se ke klubu přidat. Tedy přesněji dělat jim pomocníka, služku atd. Díky svému chlapeckému vzhledu se později stane oficiálním členem klubu. Navíc je téměř milována a ochraňována vedoucím klubu Tamakim.\n"}
{"id": "419962", "url": "https://cs.wikipedia.org/wiki?curid=419962", "title": "Elitserien 1987/1988", "text": "Elitserien 1987/1988\n\nSezóna 1987/1988 byla 13. sezonou Švédské ligy ledního hokeje. Mistrem se stal tým Färjestads BK. Poslední dva týmy první fáze hrály baráž o udržení proti nejlepším celkům druhé ligy.\n\n\n"}
{"id": "419966", "url": "https://cs.wikipedia.org/wiki?curid=419966", "title": "Kojsanské jazyky", "text": "Kojsanské jazyky\n\nKojsanské jazyky je co do počtu mluvčích i jazyků nevelká skupina, rozšířená především v jihozápadní Africe a ve dvou odnožích také ve východoafrické Tanzanii. Dříve byla považována za jazykovou rodinu, ale ve skutečnosti se jedná o rozrůzněnou skupinu vzájemně nepříbuzných jazyků. Jihoafričtí mluvčí těchto jazyků patří především k etnikům Kojkojnů (Hotentotů) a Sanů (Křováků), východoafričtí mluvčí jsou zřejmě rodově spřízněni s Pygmeji.\n\nJe pravděpodobné, že tyto jazyky představují pozůstatky původně šířejí rozšířené skupiny, která byla v novější době vytlačena bantuskými jazyky z nigerokonžské rodiny. Khoisanské etnické skupiny se považují za nejstarší tzv. paleonegroidní populace. Před bantuskou expanzí byly zřejmě rozšířeny v jižní a východní Africe, později byly vytlačeny ke Kalaharské poušti, především do Namibie a Botswany a také do centrální Tanzanie. Většina těchto jazyků je ohrožena, některé už zanikly. Mnohé z nich nemají žádné psané památky. Jediným rozšířeným jazykem je namaština v Namibii, sandaweština v Tanzanii a ju na severu Kalahari.\n\nKojsanské jazyky se vyznačují celou řadou specifik, jako jsou například známé „mlaskavky“. Vzájemná příbuznost pěti větví kojsanských jazyků je poněkud sporná - pokud se skutečně vyvinuly z jediného jazyka, bylo to nepochybně v dávné minulosti.\n\n\n\n\nSpolečným znakem kojsanských jazyků jsou například mlaskavky, podobnost kořenů a příbuznost slov. Mlaskavky se vyskytují především v kořenech slov a tvoří podsystém spoluhlásek, které společně se složitým systémem tónů tvoří slova. Některé kojsanské mlaskavky byly převzaty bantuskými jazyky např. zuluštinou a xhoštinou. Slovesa mají obvykle 6 časů, přičemž v přítomném čase se rozlišuje, jestli předmět stojí, sedí nebo leží. Slovní zásoba je přizpůsobena přírodnímu prostředí ve kterém mluvčí žijí – tedy především lovu a sběru, proto si v jiných oblastech vypomáhají bantuskými a evropskými slovy.\n\n\n\n"}
{"id": "419967", "url": "https://cs.wikipedia.org/wiki?curid=419967", "title": "Wunsiedel", "text": "Wunsiedel\n\nWunsiedel je správním střediskem bavorského zemského okresu Wunsiedel im Fichtelgebirge. Leží ve Smrčinách, v údolí nad řekou Röslau.\n\nVe Wunsiedelu se nachází okresní úřad, finanční úřad, geodetický úřad, obvodní soud a ředitelství okresní policie.\n\nWunsiedel je prvně připomínán roku 1163, kdy zde měl sídlo ministeriál Adelbertus, nebo Albrecht. Název města je pravděpodobně složeninou slov \"wunne\" = země lesů a luk a \"sedel\" = šlechtické sídlo. V roce 1285 obdržel Wunsiedel purkrabí Bedřich III. z Norimberka jako léno od císaře Rudolfa I. Habsburského. Roku 1326 byla Wunsiedelu propůjčena městská práva, která byla v roce 1328 potvrzena císařem Ludvíkem Bavorským. Ve středověku byl Wunsiedel významným střediskem těžby cínu. Od roku 1613 byl Wunsiedel centrem Šestizemí. Hlavnímu úřadu ve Wunsiedelu byly podřízeny úřady v Hohenbergu, Weißenstadtu, Kirchenlamitz, Selbu a Thiersteinu. Do roku 1792 náleželo město k Bayreuthskému knížectví. Mezi lety 1792 až 1806 bylo pod pruskou správou, a poté bylo až do roku 1810 obléháno napoleonskými vojsky. V roce 1810 přešel Wunsiedel do správy Bavorského království. Požáry v letech 1476, 1547, 1607, 1636, 1644, 1646, 1657 a 1731 zasáhly, a významně poničili všechny části města. Po posledním velkém požáru v roce 1834, kdy byly zničeny skoro dvě třetiny města, získalo město svou nynější klasicistickou tvář.\n\nWunsiedel proslul smutečními pochody, které se od 90. let 20. století konaly ve městě v srpnu a mířily k hrobu Rudolfa Hesse. I když Bavorský správní soud a Spolkový ústavní soud \"vzpomínkový pochod\" povolily, protestovalo proti němu v roce 2004 ve Wunsiedelu asi 4 500 demonstrantů. V roce 2005 byl pochod zakázán všemi nadřazenými soudy.\n\n\nEkonomiku města značně ovlivňuje oděvní průmysl, výroba skla a porcelánu, zpracování kamene a stavební průmysl. Oblíbeným vývozním artiklem je bylinný lék Sechsamtertropfen. Míra nezaměstnanosti je 7,6%, což je srovnatelné s bavorským průměrem.\n\nMěsto má 30 místních částí, jimiž jsou:\n\n"}
{"id": "419968", "url": "https://cs.wikipedia.org/wiki?curid=419968", "title": "BMW M1", "text": "BMW M1\n\nBMW M1 (interní označení BMW E26) je supersportovní automobil, který v letech 1978 až 1981 vyráběla německá automobilka BMW. Vyráběl se pouze jako dvoudveřové kupé s motorem uprostřed a pohonem zadních kol. Jednalo se o první BMW s označením sportovní divize M. Design vytvořil Giorgetto Giugiaro. Sports car International prohlásila BMW M1 za desátý nejlepší sportovní vůz sedmdesátých let. Celkem bylo vyrobeno 456 vozů.\n\nJedná se o jediné BMW s motorem uprostřed, které se prodávalo veřejnosti. Poprvé bylo představeno na Pařížském autosalonu. Na vývoji vozu se spolupracovalo s automobilkou Lamborghini. Z plánované výroby v Itálii sešlo a typ M1 se nakonec montoval ve Stuttgartu. Pohání ho tříapůllitrový šestiválec. Motor má čtyři ventily na válec. Dosahuje výkonu 204 kW. Maximální rychlost automobilu je 260 km/h. Podvozek byl tvořen příhradovým rámem s nezávislým zavěšením všech kol. V interiéru se nacházela sedadla Recaro, tříramenný volant, klimatizace, elektricky ovládaná okna a zpětná zrcátka.\n\nPro závody upravovala firma Procar tento vůz a přeplňovaný motor dosahoval výkonu 634 kW. Tyto speciály byly homologovány pro skupinu 4. Vzhledem k popularitě byl vytvořen i vlastní seriál Procar BMW M1 Championship. V něm se utkávali jezdci Formule 1 s identickými vozy. V roce 1979 vyhrál sezónu Niki Lauda a o rok později Nelson Piquet. Po dvou letech byl pohárový šampionát ukončen.\n\nPro jeden závod 24 hodin Le Mans byl BMW M1 Procar barevně upraven umělcem Andy Warholem. Tento vůz skončil v závodě šestý.\n\nBernard Darniche se rozhodl jeden exemplář přestavět na rallyeový speciál skupiny B. Poprvé se automobil představil na Rally du Var 1980, ale na předních pozicích závodil až na Tour de Corse - Rallye de France 1982. Automobil byl postaven pro závodění na asfaltových soutěžích a tak se na šotolinových příliš neobjevoval. \n\nNa podvozku byl připevněn trubkový rám, který nesl celou plastovou karoserii. Původní sériový motor byl upraven na konečných 315 kW. Vůz měl elektronické zapalování Magneti Marelli. Objem motoru byl 3498 cm a celková hmotnost vozu byla okolo jedné tuny.\n\nV dubnu 2008 vystavovala automobilka koncept nového BMW M1 Homage jako showcar k příležitosti 30. výročí výroby prvního BMW M1. Design opět vytvořil Giugiaro. \n\n"}
{"id": "419970", "url": "https://cs.wikipedia.org/wiki?curid=419970", "title": "Národní parky ve Švédsku", "text": "Národní parky ve Švédsku\n\nVe Švédsku se nachází třicet národních parků. Mají celkovou rozlohu 7000 km² (2018) a zabírají proto 1,56 % rozlohy Švédska. Největší z nich je Národní park Padjelanta (1984 km²). Nejstaršími jsou Národní parky Abisko, Stora Sjöfallet, Sarek, Pieljekaise, Sånfjället, Hamra, Ängsö, Garphyttan a Gotska Sandön, které byly vyhlášeny v roce 1909, nejmladší je Åsnen z roku 2018.\n\n\n"}
{"id": "419971", "url": "https://cs.wikipedia.org/wiki?curid=419971", "title": "BMW divize M", "text": "BMW divize M\n\nBMW M GmbH je sportovní divize německé automobilky BMW, zabývající se výrobou sportovních modelů BMW založených na sériových vozech, např. modely M3, M5, X5 M apod. Divize vnikla v roce 1972, aby ulehčila BMW v jejich závodním programu. V 60. a 70. letech slavily vozy ze závodní dílny BMW často úspěch. Označení \"M\" tradičně znamená upravený motor, převodovku, tlumiče, aerodynamiku, interier a vnější modifikace pro odlišení od svých protějšků. Všechny modely M jsou testovány na okruhu Nürburgring v Německu.\n\nPři založení pracovalo v dílně pouze 8 zaměstnanců, v roce 1988 čítal tým již 400 zaměstnanců, v současnosti je divize plnohodnotnou součástí nabídky společnosti BMW.\n\nPrvním projektem byl automobil BMW M 3.0 CSL. Tento automobil vyhrál sedmkrát evropský titul v závodech cestovních vozů a zvítězil při závodě 24 hodin na okruhu Nürburgring.\n\nV důsledku narůstající poptávky po sportovních vozech, začala divize M koncem sedmdesátých let upravovat a ladit sériové automobily BMW. Prvním vozem s označením M byl automobil BMW M1. Nicméně se jednalo spíše o závodní vůz s civilním čalouněním, než o auto pro každodenní provoz. V roce 1979 však došlo k obratu v cílech divize, nový model M535 byl vysoce výkonný, v té době velmi oblíbený, vůz střední třídy. Ve své době se jednalo o nejrychlejší sériově vyráběný sedan na světě.\n\n\n\nMezi tradiční konkurenty patří Audi RS a Mercedes-Benz AMG, v současnosti se k nim přidávají například i modely Lexus F a Cadillac V. Díky své dlouholeté tradici a vysoce kvalitním modelům patří BMW mezi sportovními sedany k tomu nejlepšímu.\n\nBMW M však čelí i konkurenci několika nezávislých společností zabývajících se úpravou vozů BMW. Patří mezi ně například Hamann Motorsport, Alpina nebo AC Schnitzer\n\nVýrobou nejrychlejších BMW je známa společnost G-Power, jež drží několik rychlostních světových rekordů, například s jejich M5 Huricane RR s níž dosáhli rychlosti 372,1 km/h (231.3 mph).\n"}
{"id": "419973", "url": "https://cs.wikipedia.org/wiki?curid=419973", "title": "Zemětřesení v L'Aquile 2009", "text": "Zemětřesení v L'Aquile 2009\n\nJako zemětřesení v L'Aquile je označováno zemětřesení, které 6. dubna 2009 ve 3:32 SELČ zasáhlo italskou oblast Abruzzo, zejména historické město L'Aquila. Mělo okamžitou sílu 6,3 stupně Richterovy stupnice s epicentrem ve vesnici Paganica.\n\nZemřelo při něm 308 lidí několika národností a více než 1000 lidí bylo zraněno.\n\nOtřesy v L'Aquile z dubna 2009 se zařadily mezi nejtragičtější zemětřesení v Itálii za poslední desítky let (v roce 1980 zabilo zemětřesení v Irpinii 2914 lidí).\nKromě hlavního zemětřesení statiku některých staveb zhoršily i následné otřesy, které se odehrály v několika dalších dnech. Situace zmobilizovala italskou politickou scénu i civilní obranu; nedlouho po otřesech bylo vybudováno stanové město pro ty, kteří přišli o střechu nad hlavou.\n\nÚdaje o obětech se rozchází, někde se uvádí až 298 obětí (při zemětřesení či na jeho následky zemřelo 278 občanů Itálie, 6 občanů Republiky Makedonie,\n5 občanů Rumunska,\n2 Češi (studenti (chlapec a dívka) z Pardubic),\n2 Palestinci, a dále po jedné oběti z Argentiny,\nFrancie,\nŘecka,\nIzraele,\na z Ukrajiny.\n\n10. dubna 2009 (na Velký pátek) se konal státní pohřeb 205 obětí, vedený kardinálem Tarcisiem Bertonem. Zúčastnilo se ho mnoho lidí, mj. i prezident Giorgio Napolitano a Silvio Berlusconi.\n\nPostiženou oblast navštívil i papež Benedikt XVI., a to 28. dubna.\n\nOtřesy poškodily až 15 000 budov, mnohé z nich mají přitom značnou historickou hodnotu. Až 60 000 lidí přišlo o své domovy. Velké škody vznikly i v řadě sídel v okolí L'Aquily (Villa Sant'Angelo, San Pio delle Camere, Paganica a řada dalších).\n\n"}
{"id": "419979", "url": "https://cs.wikipedia.org/wiki?curid=419979", "title": "Alapinova varianta sicilské obrany", "text": "Alapinova varianta sicilské obrany\n\nAlapinova varianta sicilské obrany (ECO B22) je varianta šachového zahájení sicilské obrany. Charakterizují ji tahy:\n\nVarianta je dnes považována za nejlepší alternativu k hlavnímu 2. Jf3.\n\nPřípravným tahem c3 se bílý chystá obsadit střed pěšci. Toho může černý využít okamžitou protihrou ve středu a nejčastěji odpovídá tahy 2… d5 nebo 2… Jf6. Vznikají přehledné otevřené pozice, ve kterých mívá bílý často izolovaného pěšce.\nPoprvé se pokračování objevilo v partii Shulten-Saint Amant, Paříž 1842. Ke konci 19. století variantu hrál v řadě partií ruský mistr Semjon Zinovjevič Alapin, po kterém nese název. Později variantu volil mistr světa Alexandr Aljechin a vícekrát ji hrál v době 2. světové války na turnajích na našem území. Od 80. let její popularita začala stoupat, pravidelně ji používá už delší dobu Jevgenij Svěšnikov a z dnešních hráčů světové špičky ji často hrávají Vladislav Tkačijev a Sergej Tivjakov. Oblíbená je i mezi počítači, superpočítač Deep Blue ji používal v zápase s G. Kasparovem.\n1.e4 c5 2. c3\n\n1. e4 c5 2. c3 d6 3. d4 Jf6\n\n1. e4 c5 2. c3 e6 3. d4 d5\n\n1. e4 c5 2. c3 d5 3. exd5 Dxd5 4. d4\n\n1. e4 c5 2. c3 Jf6 3. e5 Jd5\n\n1. e4 c5 2. c3 Jf6 3. e5 Jd5 4. d4 cxd4 5. Jf3\n"}
{"id": "419981", "url": "https://cs.wikipedia.org/wiki?curid=419981", "title": "Expedice 6", "text": "Expedice 6\n\nExpedice 6 byla šestá posádka dlouhodobě obývající Mezinárodní vesmírnou stanici (ISS). Velitel Kenneth Bowersox (USA), palubní inženýr Nikolaj Budarin (Rusko) a palubní inženýr a vědecký pracovník Donald Pettit (USA) startovali z mysu Canaveral 24. listopadu 2002 na palubě raketoplánu Endeavour, se stanicí ISS se spojili 25. listopadu. Úkolem posádky bylo pokračovat ve vědeckých experimentech a udržovat stanici v funkčním stavu. Na stanici přijali zásobovací loď Progress, podnikli jeden plánovaný a jeden neplánovaný výstup do vesmíru. Po pětiměsíčním pobytu předali stanici Expedici 7 a 4. května 2003 přistáli na Zemi.\n\n\n\nExpedice 6 startovala v raketoplánu Endeavour z mysu Canaveral na Floridě 24. listopadu 2002 v 00:50 UTC. U vesmírné stanice přistáli 25. listopadu v 21:59 UTC. Osazenstvo raketoplánu přivítali členové Expedice 5 – velitel Valerij Korzun, Peggy Whitsonová a Sergej Treščov. Za týden pobytu návštěvníci během tří výstupů do vesmíru připojili nosník ITS-P1, nová posádka převzala stanici a 2. prosince se Korzun, Whitsonová a Treščov v Endeavouru odletěli na Zem.\n\nRutinu života na stanici osvěžila až kosmická vycházka Bowersoxe a Pettita 15. ledna 2003, ve které kosmonauti dokončili práce na nosníku ITS-P1. Výstup trval 6 hodin 51 minut.\n\nDne 4. února posádka stanice přijala zásobovací Progress M-47.\n\nDruhý, původně neplánovaný, výstup uskutečnili kosmonauti 8. dubna, během 6 hodin 26 minut se kosmonauti věnovali údržbářským pracím na povrchu stanice.\n\nPo havárii raketoplánu Columbia 1. února 2003 byly pozastaveny lety raketoplánů, proto byla počínaje Expedicí 7 početnost posádek snížena na dva kosmonauty, dopravované loděmi Sojuz. Dne 28. dubna 2003 přiletěli v Sojuzu TMA-2 Jurij Malenčenko a Edward Lu z Expedice 7. Bowersox, Budarin a Pettit předali stanici nováčkům a 4. května se vrátili v Sojuzu TMA-1 na Zem.\n\n"}
{"id": "419983", "url": "https://cs.wikipedia.org/wiki?curid=419983", "title": "Renault Rodéo", "text": "Renault Rodéo\n\nRenault Rodéo je lehčí malý automobil terénního charakteru, který pro francouzskou automobilku Renault vyráběla jiná francouzská automobilka Teilhol. Výroba probíhala v letech 1970 až 1987. Automobil měl pohon pouze předních kol a vyráběl se ve třech generacích. Ta první se prodávala pod názvem A.C.L. Rodéo. Celkem bylo vyrobeno okolo 50 000 vozů. Některé z nich používala francouzská armáda.\n\nModel Rodéo 4 byl postaven na podvozku vozu Renault 4 Van s nejslabším motorem. Rodéo 6 používal stejný podvozek, ale poháněl ho výkonnější motor z vozu Renault 6 a později Renault 5. V roce 1984 se objevil model Rodéo Hoggar. Tato omezená edice měla pohon všech kol.\n\n\n\n"}
{"id": "419987", "url": "https://cs.wikipedia.org/wiki?curid=419987", "title": "Zmocňovací zákon (Československo 1938)", "text": "Zmocňovací zákon (Československo 1938)\n\nÚstavní zákon č. 330/1938 Sb. z. a n., o zmocnění ke změnám ústavní listiny a ústavních zákonů republiky Česko-Slovenské a o mimořádné moci nařizovací byl ústavní zákon, kterým byla vláda zmocněna měnit či doplňovat zákony vládními nařízeními a prezident mohl dokonce měnit text ústavní listiny dekrety.\n\nZmocňovací princip zákona navazoval na zákon č. 95/1933 Sb. z. a n., o mimořádné moci nařizovací, jež ovšem vládu zmocňoval vydávat zákonná opatření jen v hospodářské oblasti.\n\n\n"}
{"id": "419988", "url": "https://cs.wikipedia.org/wiki?curid=419988", "title": "Muž, který prochází zdí (film)", "text": "Muž, který prochází zdí (film)\n\nMuž který prochází zdí je francouzská filmová komedie z roku 1951. Natočil ji Jean Boyer podle stejnojmenné novely Marcela Aymé. Hlavní roli ztvárnil populární komik Bourvil.\n\nNenápadný úředníček Léon Dutilleul získává znenadání schopnost procházet zdmi. Nejprve chce využít tuto schopnost ke svému obohacení, ale po čase obrátí a začne ji používat k nápravě křivd.\n"}
{"id": "419991", "url": "https://cs.wikipedia.org/wiki?curid=419991", "title": "Ďorge Ivanov", "text": "Ďorge Ivanov\n\nĎorge Ivanov (, * 2. května 1960 Valandovo) je severomakedonský politik, který byl 5. dubna 2009 jako nástupce Branka Crvenkovského zvolen prezidentem země jako kandidát VMRO-DPMNE. V dubnu 2014 byl zvolen na druhé funkční období.\n"}
{"id": "419994", "url": "https://cs.wikipedia.org/wiki?curid=419994", "title": "Dana Batulková", "text": "Dana Batulková\n\nDana Batulková vlastním jménem Danuše Batulková (* 16. března 1958 Praha) je česká divadelní a filmová herečka. V prosinci 2008 vyhrála s Janem Onderem třetí řadu televizní taneční soutěže České televize \"StarDance ...když hvězdy tančí.\" \n\nPo studiích na DAMU, kterou absolvovala v roce 1981, působila v divadle v Kladně a v Mladé Boleslavi. V letech 1983–1997 spolupracovala na různých divadelních projektech s Volným spojením režisérů.\n\nOd roku 1997 působí v pražském Divadle Komedie, kde spolupracuje s režiséry Janem Nebeským a Michalem Dočekalem. V současné době (2018) hraje v divadlech Rokoko a Na Jezerce, kde účinkovala např. ve hře \"Kaviár nebo čočka\" (derniéra: 2009).\n\nOd září 2008 do října 2011 vystupovala na TV Nova v původním českém sitcomu \"Comeback\", kde hrála Marcelu Divićovou („Marcelku\"“\").\n\nOd února 2013 vystupovala na TV Nova v českém seriálu \"Gympl s (r)učením omezeným\", kde hrála ředitelku spojeného gymnázia Ing. Irenu Nerudovou.\n\nV roce 2014 hrála MUDr. Marii Pokornou v seriálu \"Ordinace v růžové zahradě 2.\" Ta později zemřela. \n\nDále si zahrála roli v seriálu \"Ohnivý kuře\" (2016) jako matka Michala „Mika\"“\" Beneše, kterého hrál její skutečný syn Jakub Prachař.\n\nV obecních volbách v roce 2014 byla zvolena zastupitelkou městské části Praha-Koloděje. V březnu 2016 na svůj mandát rezignovala.\n\nOd roku 2019 hraje také v seriálu \"Slunečná\" postavy Lídy Vackové.\n\nJe bývalou manželkou herce Davida Prachaře, matkou herce Jakuba Prachaře a herečky Mariany Prachařové. Jejím partnerem je divadelní režisér a bývalý ředitel Městských divadel pražských Ondřej Zajíc.\n\n"}
{"id": "419996", "url": "https://cs.wikipedia.org/wiki?curid=419996", "title": "Expedice 5", "text": "Expedice 5\n\nExpedice 5 byla pátá posádka dlouhodobě obývající Mezinárodní vesmírnou stanici (ISS). Velitelem stanice byl ruský kosmonaut Valerij Korzun, palubními inženýry Peggy Whitsonová (USA) a Sergej Treščov (Rusko). Posádka měla za úkol pokračovat v práci na experimentech na stanici a zabezpečit setkání s raketoplánem, Sojuzem a nákladními loděmi Progress. Kosmonauti provedli dva plánované výstupy do vesmíru. Po půlroční činnosti předali stanici Expedici 6 a vrátili se na Zem.\n\n\nPosádku Expedice 5 dopravil k Mezinárodní vesmírné stanici raketoplán Endeavour při svém letu STS-111. Start se uskutečnil 5. června 2002 ve 21:22 UTC z Kennedyho vesmírného střediska na Floridě. K ISS se raketoplán připojil 7. června 2002. Během pobytu raketoplánu Endeavour u ISS si bývalá i nová stálá posádka ISS stanici předala a členové Expedice 4 Jurij Onufrijenko, Daniel Bursch a Carl Walz se vrátili s raketoplánem na Zemi.\n\nDne 25. června 2002 byla od stanice odpojena nákladní loď Progress M1-8, která později zanikla v hustých vrstvách atmosféry. Nová nákladní loď Progress M-46 se pomocí automatické navigace připojila k zadnímu portu modulu Zvezda a dopravila ke stanici 2580 kg nákladu včetně pohonných hmot na korekce polohy stanice.\n\nPrvní výstup do vesmíru se uskutečnil 16. srpna 2002. Valerij Korzun a Peggy Whitsonová vystoupili z přechodové komory Pirs a zahájili montáž šesti protimeteorických štítů na modul Zvezda. Práce na štítech byla dokončena a kosmonauti se po 4 hodinách a 23 minutách vrátili na stanici.\n\n26. srpna 2002 proběhl druhý výstup do vesmíru. Do kosmu z modulu Pirs vystoupil Korzun a Treščov. Cílem výstupu bylo namontovat na povrch stanice madla, úchyty, zásobníky na náhradní díly. Bylo také nutno vyměnit materiály v probíhajících experimentech a nainstalovat dvě radioamatérské antény na modul Zvezda. Výstup byl úspěšně ukončen po 5 hodinách a 21 minutách.\n\n24. září 2002 se od stanice odpoutal Progress M-46 a 29. září jej nahradila nová nákladní loď Progress M1-9, která na ISS dopravila 2338 kg zásob.\n\nRaketoplán Atlantis (let STS-112) se připojil k ISS 9. října 2002. Posádka raketoplánu při třech výstupech do vesmíru připevnila ke stanici a zprovoznila další část hlavního příhradového nosníku ITS-S1. Po splnění úkolů a přeložení zásob se raketoplán 16. října od stanice odpojil.\n\nK portu v modulu Pirs se 1. listopadu 2002 připojil Sojuz TMA-1 s posádkou 4. návštěvní expedice (EP-4), kterou tvořili Sergej Zaljotin, Belgičan Frank De Winne (ESA) a Jurij Lončakov. Po osmidenním pobytu po vyložení nákladu a provedení vědeckých experimentů odletěla tato posádka Sojuzem TM-34 na Zemi.\n\nRaketoplán Endeavour (let STS-113) přistál u ISS 25. listopadu 2002. Posádka raketoplánu ve třech výstupech do vesmíru namontovala a oživila další část příhradového nosníku ITS-P1. Na palubě Endeavour byla také nová stálá posádka ISS Expedice 6 (Kenneth Bowersox, Nikolaj Budarin a Donald Pettit). Dlouhodobé posádky si stanici předali, členové Expedice 5 se stali členy posádky raketoplánu. Raketoplán se od stanice odpojil a Korzun, Whitsonová a Treščov se s ním dostali 7. prosince 2002 na Zemi.\n\n"}
{"id": "419997", "url": "https://cs.wikipedia.org/wiki?curid=419997", "title": "Zinaida Greceanîi", "text": "Zinaida Greceanîi\n\nZinaida Greceanîi (* 7. února 1956, Tomsk, Ruská SFSR, SSSR) je moldavská politička, která byla v období 31. března 2008 – 14. září 2009 předsedkyní vlády Moldavska. Greceanîi byla první žena na pozici premiérky v Moldavsku.\n\nGreceanîi se narodila v roce 1956 v Tomsku v Ruské republice v Sovětském svazu, kam byli její rodiče, kteří byli Svědkové Jehovovi, kvůli své víře byli deportováni z Cotiujeni na severu Moldavska v roce 1951. Během deportace zemřel její mladší bratr. Rodina se vrátila zpět do Moldavska v roce 1968. Zinaida Greceanîi byla pokřtěna v pravoslavné církvi její babičkou z matčiny strany.\n\nJejí Komunistická strana Moldavské republiky v dubnu 2009 vyhrála se ziskem 60 křesel parlamentní volby, proti kterým se den poté zvedla vlna masových protestů. Následně usilovala o post prezidentky Moldavska, ke zvolení parlamentem jí však chyběl pouze jeden hlas. Datum druhého kola volby bylo stanoveno na 3. června 2009, i to ale skončilo bezvýsledně. Proto musely být následně vypsány nové parlamentní volby, po nichž její strana odešla do opozice.\n\nZinaida Greceanîi je vdaná, má dvě děti.\n\n"}
{"id": "420002", "url": "https://cs.wikipedia.org/wiki?curid=420002", "title": "Saské úzkorozchodné dráhy", "text": "Saské úzkorozchodné dráhy\n\nSaské úzkorozchodné dráhy ( ) byly svého času největší jednotně provozovaný systém úzkorozchodných drah v Německu. Po první světové válce činila délka saských úzkorozchodných tratí více než 500 kilometrů. Hlavním cílem jejich výstavby bylo napojení odlehlých částí Saska na železniční síť a urychlení rozvoje průmyslu. Po roce 1900 se řada z nich stala významnými výletními drahami.\n\nNa rozdíl od ostatních německých zemí pokrývala saská železniční síť kolem roku 1875 značnou část země. Z důvodu hornatého reliéfu Saska však výrazně rostly náklady na výstavbu dalších železničních tratí. Kvůli snížení nákladů byly nové projekty drah projektovány především jako sekundární dráhy (Sekundärbahnen), jejichž menší poloměry oblouků, jednodušší provozními postupy a menší nároky na zabezpečení tratě vedly k významné úspoře nákladů. Při snaze o napojení řady krušnohorských údolí s bohatou průmyslovou výrobou se však i náklady na vybudování normálněrozchodných sekundárních drah ukázaly jako příliš vysoké. Nakonec bylo v Sasku rozhodnuto vybudovat po vzoru hornoslezské Oberschlesische Schmalspurbahn budoucí železniční projekty jako úzkorozchodné dráhy.\n\nV roce 1881 zahájily Královské saské státní dráhy (Königlich Sächsische Staatseisenbahnen) provoz na trati Wilkau-Hasslau - Kirchberg, první úzkorozchodné železnici v Sasku. V tomto roce již také probíhala výstavba tratí Hainsberg - Kipsdorf a Oschatz - Mügeln - Döbeln. V krátkém sledu vznikla během pár let řada dalších tratí. Značná část tratí vybudovaných po roce 1880 měla rozchod 750 mm. V normálním rozchodu (1435 mm) byly budovány pouze tratě, které propojily již existující normálněrozchodné tratě nebo na kterých by byl překlad zboží z normálněrozchodných na úzkorozchodné vagony příliš nákladný.\n\nBěhem dvaceti let dosahovala saská síť úzkorozchodných železnic téměř svého maximálního rozsahu. Po roce 1900 bylo vybudováno již jen několik tratí. Přestože úzkorozchodné dráhy přinesly svým vlastníkům pouze nízké zisky, byly důležité pro hospodářský rozvoj Saska, především pro industrializaci chudých obcí v Krušných horách. Ukázalo se však, že úzkorozchodné tratě ne vždy při přepravních úkolech obstály. Problémy způsobovalo především časově náročné překládání přepravovaného nákladu na normálněrozchodné vagony. Na trati Klotzsche - Königsbrück byl ve snaze vyhnout se překládání testován kontejnerový systém (tzv. Umsetzkästen), pokusy však byly po krátké době ukončeny a trať byla přebudována na normální rozchod. V následujících letech byly využívány především podvalníky. Ukázalo se, že původně stanovený cíl budovat a provozovat úzkorozchodné dráhy pouze s malými náklady nebyl zachován. Se zavedením podvodníků a podvalových vozů byly potřeba další investice na zesílení kolejí, vytváření větších průjezdných profilů a pořízení výkonnějších lokomotiv.\n\nV červenci 1897 byly úzkorozchodné dráhy těžce poškozeny povodněmi. Zasaženy byly především tratě ve východní části Krušných hor, Mügeln - Geising-Altenberg a Hainsberg - Kipsdorf, poškozeny byly i tratě v západní části Krušných hor.\n\nPo první světové válce bylo v Sasku vybudováno již jen několik úzkorozchodných drah. Byly dokončeny započaté projekty, například prodloužení Müglitztalbahn do Altenbergu nebo stavba spojovací trati Klingenberg-Colmnitz - Oberdittmannsdorf. Stavební práce na Pöbelské dráze ze Schmiedebergu do české Moldavy, které započaly v roce 1920, byly v listopadu 1923 z finančních důvodů ukončeny.\n\nV dvacátých letech se dostala většina úzkorozchodných drah do první krize. Přestože přepravní výkony nadále rostly, náklady železničních společností překračovaly dosažené příjmy. Kromě toho zřizovaly státem vlastněné pošty i zemský podnik pro automobilovou dopravu (Kraftverkehrsgesellschaft Sachsen) nové autobusové linky, které díky kratším jízdním dobám při srovnatelných cenách jízdného úzkorozchodným drahám přebíraly cestující.\nDeutsche Reichsbahn se snažila odlivu bránit zavedením nových moderních osobních vozů s parním vytápěním, elektrickým osvětlením, sacími brzdami a poloautomatickými spřáhly typu Scharfenberg a také nasazením výkonnějších lokomotiv. Uvažovalo se o přebudování některých tratí na normální rozchod, tato idea však byla realizována pouze v případě Müglitztalbahn. Pro několik tratí bylo od třicátých let plánováno uzavření, ke kterému však nedošlo. V třicátých letech byla v Kipsdorfu a Bertsdorfu vybudována nová věžová stavědla, nádraží Kipsdorf a Oberwiesenthal byly kompletně přestavěny a rozšířeny.\n\nV červenci 1927 byly tratě v Krušných horách opět zasaženy těžkými povodněmi. Müglitztalbahn byla na dlouhých traťových úseky zcela zničena, brzy však byla znovu obnovena.\n\nV průběhu druhé světové války stagnoval další technický rozvoj. Stále více traťového personálu bylo povoláno do služby u Wehrmachtu a údržba byla v rostoucí míře zanedbávána. Přesto musely být na několika tratích podávány i nadále enormní dopravní výkony kvůli zásobování válečného hospodářství. Bojovými akcemi byly saské úzkorozchodné dráhy zasaženy jen málo. S přibližující se frontou byl v dubnu a květnu 1945 provoz na úzkorozchodných drahách v Sasku přerušen.\n\nPo bezpodmínečné kapitulaci Německa 8. května 1945 se podařilo provoz na úzkorozchodných tratích v Sasku rychle znovu obnovit. Zpočátku působil problémy špatný stav vozového parku, silně poškozené opravárenské dílny v Chemnitzu navíc dočasně nemohly provádět žádné opravy úzkorozchodných lokomotiv. Proto například na úzkorozchodné trati Kohlmühle - Hohnstein dočasně utichl provoz, když musely být provedeny opravy na jediné provozuschopné lokomotivě. V roce 1946 se situace dále vyostřila, když část nejmodernějších a nejvýkonnějších lokomotiv musela být odevzdána Sovětskému svazu jako válečné reparace. Hornolužické tratě Herrnhut - Bernstadt a Taubenheim - Dürrhennersdorf byly již v roce 1945 v rámci reparací zcela demontovány. Na několika tratích v Krušných horách naopak došlo od roku 1946 k enormnímu nárůstu přepravy. Sovětský podnik Wismut SAG zahájil těžbu saského uranu a následně musely být při střídání směn přepravovány tisíce horníků do důlních závodů. Přesto zůstaly dopravní výkony na celkem nízké úrovni. V květnu 1947 například bylo 467 vozů z celkového stavu z 521 osobních vozů a 120 nákladních vozů odstaveno, protože nebyly nutné pro zajištění přepravy.\n\nTeprve poté, co byly do služby zavedeny nové, výkonnější úzkorozchodné lokomotivy, se po roce 1953 prekérní situace očividně uvolnila. Se zahájením závodních dovolených organizovaných odborovou organizací Freier Deutscher Gewerkschaftsbund získaly od roku 1949 úzkorozchodné dráhy svůj původní význam jako výletní tratě. V padesátých letech byly znovu dosaženy dopravní výkony z předválečné doby.\n\nPřesto se však znovu opakovaly situace známé z dvacátých a třicátých let. Rychlejší, nově zřizované autobusové linky přetahovaly úzkorozchodným drahám cestující, přeprava nákladů byla v rostoucí míře přesouvána na nákladní automobilovou dopravu.\n\nPočátkem šedesátých let se situace na úzkorozchodných drahách vyhrotila. Kvůli nedostatečné údržbě byly po druhé světové válce koleje a drážní vybavení na většině tratí značně opotřebované, v řadě případů byla nutná kompletní obnova. Také část vozového parku, především lokomotivy řady IV K, dosáhla na začátku šedesátých let hranice své životnosti.\n\nNa vybraných úsecích nejdůležitějších tratí započala obnova kolejí a zařízení, oproti předchozím obdobím byly používány i kolejnice s betonovými pražci. Pro nedostatek alternativ započal podnik Raw Görlitz-Schlauroth v roce 1962 s výrobou hojného počtu lokomotiv řady IV K a VI K.\n\nPřesto se však ukázalo, že musí být učiněno zásadní rozhodnutí o další existenci úzkorozchodných tratí Deutsche Reichsbahn. Při prověrce rentability provozu na úzkorozchodných tratích provedené v letech 1963/1964 se došlo k závěru, že další existence tratí má smysl pouze s radikální obnovou vozového parku i dopravních zařízení. Argumenty pro uzavření tratí byly nejen technické, ale i ekonomické. Jako důležité zdůvodnění zrušení tratí byl uveden nedostatek prostředků na obnovu tratí jakož i na výrobu nových dieselových lokomotiv a vagonů.\n\n14. května 1964 vláda NDR schválila usnesení o ukončení provozu na téměř 70% úzkorozchodných tratí v NDR do roku 1970. Pro nedostatek autobusů a nákladních automobilů byl tento plán zpočátku realizován velmi pomalu. Rušení několika tratí na konci sedmdesátých let bylo doprovázeno lidovými slavnostmi. Odpor vůči rušení tratí narůstal, a tak se v následujících letech úřady snažily neoznamovat rušení příliš předem a vůbec omezit publicitu spojenou s ukončením provozu.\n\nZnačnou pozornost vzbudila v roce 1971 převrácená úzkorozchodná lokomotiva u Frauensteinu, která úřadům sloužila jako dobrý argument pro nespolehlivost úzkorozchodných drah. Na druhou stranu se však část veřejnosti začala o plány na ukončení provozu na úzkorozchodných tratích více zajímat. Úřady nebyly schopné objasnit, jak s ohledem na malé počty autobusů zvládnout pravidelně se vyskytující dopravní špičky během zimní turistické sezóny v Krušných a Lužických horách.\nS odkazem na „národohospodářský význam“ bylo v roce 1974 v NDR vybráno sedm úzkorozchodných drah, které měly být zachovány jako technické památky sloužící k přepravě turistů. V Sasku se to konkrétně týkalo čtyř tratí:\n\nPro úzkorozchodnou dráhu Radebeul Ost - Radeburg byla určena role ‘‘tradiční dráhy‘‘ (), výraz ‘‘muzejní dráha‘‘ byl v NDR zakázaný. Výběr byl mimo jiné ovlivněn činností železničních nadšenců, kteří od konce šedesátých let v Radebeulu shromažďovali a renovovali zbývající dvouosé vagony saských úzkorozchodných drah. Již v roce 1974 tam byly vypravovány první ‘‘tradiční vlaky‘‘.\n\nNa začátku roku 1975 probíhala v Sasku pravidelná přeprava cestujících a nákladů na šesti úzkorozchodných drahách a na jednom úseku trati Wilkau-Hasslau - Carlsfeld. Na jedné z tratí Thumer Netz byly vypravovány jen nákladní vlaky. Dvě zbývající dráhy sloužily jako vlečky pro místní papírny. Díky uzavírkám tratí a následnému přerozdělení lokomotiv a vagonů byl stav vozového parku dobrý, naproti tomu kolejový svršek a traťové vybavení byly značně opotřebované.\n\nNa tratích, které nebyly určeny k dalšímu zachování, pokračoval přesun přepravy na silniční dopravu. Koncem roku 1975 byla zastavena zbývající nákladní přeprava na Thumer Netz a byla ukončena osobní přeprava mezi Oschatz a Mügeln. V roce 1977 byly vypravovány poslední vlaky na zbývajícím úseku nejdelší saské úzkorozchodné dráhy u Schönheide.\n\nNa tratích určených k zachování postupovala potřebná obnova kolejí, drážního vybavení a vozového parku jen pomalu vpřed. V roce 1977 byly představeny první modernizované vagony, známé jako REKO-vagony. Modernizace probíhala pomalým tempem, do konce osmdesátých let byla rekonstruována zhruba polovina stavu osobních vagonů. Původní myšlenka pořídit nové osobní vozy byla opuštěna.\nK obratu v dopravní politice NDR došlo nejprve v roce 1981, kdy zcela nečekaně přestala být ropa dovážená ze Sovětského svazu k dispozici v potřebném množství. Přesun přepravy na silniční dopravu byl pozastaven, došlo k přezkoumání smysluplnosti plánu uzavírání tratí. Trať Oschatz - Mügeln - Kemmlitz, na které ještě probíhala nákladní přeprava, získala status trati určené k zachování a do roku 1984 na ní byla dokončena nezbytná obnova kolejí. V případě Přísečnické dráhy, stoupající malebným údolím Přísečnice k sasko-české hranici, však úřady pevně trvaly na zrušení. Došlo k němu až v roce 1986, o více než deset let později než bylo původně stanoveno, kdy mohla být přeprava přesunuta na silniční dopravu a trať byla zrušena a následně i snesena.\n\nDo roku 1989 byla zhruba polovina kolejí renovována. V roce 1987 byly v Mügeln vyřazeny poslední vagony s heberleinovými brzdami, které byly nahrazeny vagony se sacími brzdami z uzavřené Přísečnické dráhy. Tím se tento archaicky působící brzdný systém přestal v Sasku po více než 100 letech používat. Na konci osmdesátých let musely být kvůli poškození rámů a kotlů odstaveny první „Neubau“ a „Einheits“ lokomotivy. DR následně oznámily záměr dovézt v roce 1995 nové dieselové lokomotivy z Rumunska.\n\nPo pádu komunismu v roce 1989 vznikla pro úzkorozchodné dráhy provozované Deutsche Reichsbahn nová situace. Pracovní skupina DR se zabývala na počátku roku 1990 otázkou, jak úzkorozchodné dráhy provozovat v podmínkách tržního hospodářství.\n\nJiž v roce 1990 vznikly spolky, které nechtěly čekat na státní předpisy a daly si za cíl co možná nejrychleji obnovit Přísečnickou dráhu a horní úsek trati Wilkau-Hasslau - Carlsfeld. Přestože jejich snahy zpočátku vyvolávaly nevěřícné úsměvy, skutečně se jim podařilo provoz na úsecích těchto tratí obnovit.\n\nOd roku 1992 rostl tlak na uzavření nebo privatizaci úzkorozchodných drah. Jako první byla na ráně trať Oschatz - Kemmlitz, na které v té době probíhal jen nákladní provoz. Díky iniciativě sdružení Pro Bahn a podpoře zemských úřadů se podařilo trať rychle privatizovat a nákladní provoz ještě na několik dalších let zachovat. Nákladní přeprava byla ukončena i na ostatních tratích, na Weisseritzské a Žitavské dráze však až na konci roku 1994.\nV polovině devadesátých let byly saskou vládou diskutovány možnosti privatizace tratí, které měly být zachovány. Roli předjezdce na sebe vzal okres Zittau, který koncem roku 1996 převzal spolu s místními obcemi provoz na Žitavské úzkorozchodné dráze do vlastní režie. K stému výročí Fichtelbergbahn se konal v roce 1997 týdenní festival s bohatým programem. Přispěl ke změně stanoviska příslušných orgánů a i u této dráhy došlo k převodu do majetku okresu. Krátce potom odsunula své plány na ukončení provozu také Deutsche Bundesbahn a oznámila, že chce nadále provozovat obě tratě u Drážďan.\n\nV současnosti vykonávají pravidelný provoz na saských úzkorozchodných tratích přepravní společnosti Sächsische Dampfeisenbahngesellschaft mbH (SDG, dříve BVO-Bahn), Sächsisch-Oberlausitzer Eisenbahngesellschaft mbH (SOEG) a Döllnitzbahn GmbH. K 1. lednu 2009 byly v provozu následující tratě:\n\n\n\n\n"}
{"id": "420006", "url": "https://cs.wikipedia.org/wiki?curid=420006", "title": "Endemický kretenismus", "text": "Endemický kretenismus\n\nEndemický kretenismus je vývojová porucha způsobená vrozenou hypothyreózou. Jednou z příčin může být nedostatek jódu ve stravě matky během těhotenství, ale i nedostatečná funkce štítné žlázy matky z jiného důvodu. Výraz pochází z francouzského slova \"\", tj. „slabomyslný“.\n\nKromě obvyklých projevů kretenismu, včetně malého vzrůstu a snížené inteligence, jsou pro endemický kretenismus typické též hluchoněmost, svalová ztuhlost a problémy s motorikou. Již lehký nedostatek jódu může způsobit snížení inteligenčního kvocientu o 5 stupňů. Rozvoji choroby lze zabránit včasnou léčbou spočívající v podávání jódu nebo hormonů štítné žlázy, což obvykle vede k obnovení běžného fyzického vývoje. Pokud se však s léčbou začne až několik týdnů po narození, mentální retardace se stane nevratnou.\n\nChoroba zasahuje lidi po celém světě a v mnoha zemích je významným zdravotním problémem. Jód je nezbytným prvkem stravy, nutným pro vytváření hormonů štítné žlázy. Ačkoliv bývá obsažen v mnoha potravinách, nemusí ho vždy být dostatečné množství v půdě, kde se daná potravina pěstuje. Hlavním přirozeným zdrojem jódu je mořská voda, ovšem na všech kontinentech existují od moře vzdálené vnitrozemské oblasti, kde půda dostatek jódu neobsahuje, takže následně ho je málo i v rostlinách a mase zvířat. Populace, které tyto oblasti obývají, jsou nejvíce vystaveny riziku chorob z nedostatku jódu, tedy i endemického kretenismu.\n\nNedostatek jódu může do různé míry negativně ovlivňovat fyzický i mentální vývoj postižených jedinců. Rovněž způsobuje postupné zvětšení štítné žlázy, též nazývané struma. V mnoha zemích je předmětem boje různých kampaní za veřejné zdraví, spočívajících v podávání jódu ohroženým lidem. Na území České republiky endemický kretenismus vymizel ve 20. letech 20. století. V současné době se zde jód přidává do kuchyňské soli, některých potravních doplňků a do kojenecké stravy.\n\n\n"}
{"id": "420010", "url": "https://cs.wikipedia.org/wiki?curid=420010", "title": "Únikový systém", "text": "Únikový systém\n\nÚnikový systém (Launch Escape System - LES) je zařízení instalované na kosmické lodi, které má za úkol zachránit modul s posádkou v případě že dojde k nehodě a nebude dostatek času k opuštění rakety normální cestou. Zařízení bývá umístěno na špici kosmického modulu, konstrukčně se jedná o věž s výkonnými motory na tuhé pohonné látky. Na únikový systém bývají většinou napojeny další systémy pro ochranu posádky, jako například systém vystřelování padáků, radio-maják nebo přistávací vak (airbag). Únikový systém se poprvé objevil na konci padesátých let na kapslích Mercury. Později jej používaly americké kosmické lodi programu Apollo. Ruské a dříve sovětské lodi používaly a používají obdobný systém. Vyvíjená kosmická loď Orion bude první americkou lodí od dob Apolla vybavenou únikovým systémem.\n\nÚnikové systémy různých kosmických lodí se mohou lišit, ale základní princip je stejný. Následující popis se zabývá americkým systémem, použitým v programu Apollo.\n\nCelý systém je dlouhý přibližně 10 metrů a váží přes 4 tuny. Ústřední součástí systému je centrální konstrukce zvaná věž. Věž je tvořena svařovanou příhradovou konstrukcí z titanových trubek o průměru 2,5 a 3,5 palce. Povrch je ošetřen nástřikem izolačního materiálu Buna N, který chrání konstrukci před žárem z motorů. Věž je zdola spojena s ochranným krytem. Kryt je dělen na dvě části, horní a dolní a pokrývá celý předek velitelského modulu, k němuž je připojen výbušnými šrouby. Jeho úkolem se chránit modul před žárem z hlavního únikového motoru. Shora je na věž připojen hlavní únikový motor.\n\nV případě lodi Apollo byl celkový tah únikového motoru 689 kN. Tah byl rozdělen mezi čtyři trysky nerovnoměrně, tah dvou bočních trysek byl stejný, ale zdvihové trysky se lišily navzájem o 10 %. Rozdílné tahy způsobily jak vynesení kabiny jak vertikálně tak horizontálně. Pohonné látky pro hlavní motor byly v tuhé formě a jednalo se o směs na bázi polysulfidů. Plášť motoru byl vyroben z oceli a jeho průměr byl 26 palců. Systém obsahoval ještě další dva typy motorů které byly umístěny nad hlavním motorem, motor pro odhození věže a motor ovládání zdvihu. Oba typy byly poháněny tuhými pohonnými látkami a jejich doba hoření byla velmi krátká, přibližně jedna sekunda. Motor ovládání zdvihu byl aktivován pouze v případě odpálení v malé výšce, nebo na při odpalu přímo z rampy (nulová výška a rychlost). Jeho úkol bylo provést manévr, při kterém byl modul namířen na oceán. Motor pro odhození věže měl za úkol vytvořit dostatečný tah pro odpojení věže.\n\nNa vrchu byly umístěny dvě aerodynamické ovládací plochy. Za normálních okolností tyto plochy tvoří horní část pláště a nevystupují z profilu plochy. V případě odpálení únikového systému se tyto plochy vysunou a způsobí otočení kabiny do správné pozice pro vypuštění padáků. Ve špici systému je umístěno elektronické zařízení na měření tlaku, zvané \"Q-Ball\". Jeho činnost spočívá v měření tlaku v několika místech a na základě jejich rozdílů stanovuje pozici a vektor letu. Data jsou v \"Q-Ballu\" elektronicky zpracovány a následně odeslány veliteli letu do kabiny.\n\nSystém je možno aktivovat automaticky nebo manuálně. Automatické spuštění následuje po zjištění závažné poruchy jako třeba výrazný pokles tahu (tlaku ve spalovací komoře) nebo výpadek motoru (viz kuriózní selhání mise Mercury-Redstone 1). Systém pracuje v automatickém módu po dobu 100 sekund po startu, ale manuálně jej lze spustit téměř kdykoli. Po aktivaci systému se odehraje (v případě lodi Apollo) následující sled událostí:\n\n\nV dobách programů Mercury a Apollo podstoupily únikové systémy řadu testů. Pro tyto testy byly speciálně zkonstruovány levné testovací rakety Little Joe a Little Joe II. Praktická funkčnost celé koncepce byla ověřena při selhání mise Mercury-Redstone 2, kdy náhle poklesl tlak v motoru a systém se automaticky aktivoval. Na palubě nebyl člověk, ale testovací šimpanz Ham. Systém pracoval správně a kapsle Mercury se bezpečně snesla na padácích do vod Atlantského oceánu.\n\nV sovětském podání však obdobný systém zachránil lidské životy. V roce 1983 došlo před startem mise Sojuz T-10-1 k požáru a modul s kosmonauty musel být odnesen do bezpečí. Krátce po odpálení systému došlo k explozi, která zničila celý odpalovací komplex. Posádka byla při zážehu únikového systému vystavena přetížení až 17 g.\n\nÚnikový manévr lze provést i pomocí RCS a hlavních motorů lodi, avšak tento postup lze provést pouze ve velkých výškách a nehodí se tak pro použití při nejkritičtější fázi letu, při vzestupu hustými vrstvami atmosféry. Kosmické lodi Gemini únikový systém neměly, ale kosmonauti seděli na vystřelovacích sedadlech, podobně jako v bojových letounech. Vystřelovací sedadla byla použita i na raketoplánech Space Shuttle a Buran. Na Space Shuttle byly zrušeny a místo nich se počítá s únikem posádky pomocí padáků. Únik tak lze provést pouze za předpokladu, že orbiter bude plachtit a bude stabilní. Raketoplán Buran nikdy s posádkou neletěl a měl mít vystřelovací sedadla a separátní střešní poklop pro každé sedadlo. Soukromá společnost Excalibur Almaz plánuje použití obdobného systému na svojí lodi, odvozené od sovětské lodi TKS.\n\n\n"}
{"id": "420011", "url": "https://cs.wikipedia.org/wiki?curid=420011", "title": "Škoda Favorit (1936)", "text": "Škoda Favorit (1936)\n\nŠkoda Favorit byl osobní vůz vyšší střední třídy, vyráběný automobilkou ASAP v Mladé Boleslavi mezi lety 1936 až 1941.\n\nAutomobil Škoda Favorit se představil v roce 1936. Vůz měl v nabídce ASAPu zaplnit mezeru mezi středním Rapidem a luxusním Superbem. Podle výrobce měla být hlavní výhodou Favoritu prostorná karoserie a úsporný provoz. Po konstrukční i vzhledové stránce se Favorit neodchyloval od již vyráběných modelů Popular, Rapid a Superb. Vůz s továrním označením typ 904 dostal čtyřválcový motor SV objemu 1802 cm³, který dosahoval výkonu 38 k (28 kW). Favoritu uděloval maximální rychlost 95 km/h. Do roku 1939 bylo vyrobeno 169 kusů tohoto modelu.\n\nOd roku 1938 se vyráběla Škoda Favorit 2000 OHV (typ 923). Vycházela z předchozího modelu, dostala však nový motor s rozvodem OHV a objemem 2091 cm³, čímž výkon podstatně vzrostl na 55 k (40,5 kW). S tímto motorem vůz dosahoval rychlosti 110 km/h. Do ukončení výroby roku 1941 vzniklo pouze 54 vozů.\n\nVětšina vozů Škoda Favorit nesla čtyřdveřovou karosérii ve verzi šestimístná limuzína (s dělicí přepážkou mezi místem řidiče a zadními sedadly), menší množství jako pětimístný sedan. Dále pak vznikly přes dvě desítky sanitek.\n\nFavorit postupem doby procházel průběžnými modernizacemi, tak jak byly uplatňovány i na ostatních modelech automobilky. Stejně tak se i měnil jeho design.\n\nŠkoda Favorit nebyla obchodně příliš úspěšná. Běžní zákazníci značky upřednostňovali menší a levnější vozy Popular a Rapid, ti majetní zase volili luxusnější Superb. O tento typ neměli zájem ani vojenští odběratelé, tvořící po vypuknutí války hlavní klientelu. Značně většího rozšíření se však dočkal motor OHV z typu 923, který posloužil jako pohonná jednotka lehkého nákladního automobilu Škoda 150, vyráběného ještě po válce pod názvy Aero 150 a Praga A150.\n\nNávrat jména Favorit byl zvažován počátkem 60. let pro připravovaný nový osobní automobil nižší střední třídy s motorem vzadu, několik vyrobených prototypů bylo roku 1962 dokonce touto jmenovkou osazeno, sériové vozy se však v roce 1984 objevily pod názvem Škoda 1000 MB. Koncem 80. let pak šéfkonstruktér automobilky Petr Hrdlička prosadil tento název pro nový kompaktní vůz nižší střední třídy s motorem vpředu napříč, který se pod názvem Škoda Favorit představil veřejnosti v roce 1987 a vyráběl do roku 1995.\n\nPodvozek Škody Favorit tvoří páteřový rám, tvořený ocelovou rourou, vpředu s rozvidlením pro uchycení motoru. Motor je řadový zážehový čtyřválec, vodou chlazený. Zdvihový objem 1802 cm³ a rozvod SV (typ 904) nebo 2091 cm³ a rozvod OHV (typ 923). Motor je umístěn podélně za přední nápravou. Za ním se nachází čtyřstupňová převodovka se synchronizací 3. a 4. stupně. Převodovka tvoří s motorem montážní blok. Výkon je přenášen hřídelí uvnitř páteřové roury na rozvodovku a diferenciál. Hnaná zadní náprava je dělená kyvadlová, odpružená dvojicí příčných listových per. Přední náprava je dělená lichoběžníková, nahoře s trojúhelníkovými rameny, dole s příčným listovým perem. Kola jsou ocelová lisovaná, rozměru 16\". Vůz je vybaven hydraulickými bubnovými brzdami na všech kolech. Řízení pomocí šroubu a matice. Elektrická soustava pracuje s napětím 12 V. Karosérie má smíšenou stavbu, s dřevěnou kostrou pokrytou výlisky z ocelového plechu.\n\nTechnické parametry platí pro vozy s karosérií sedan.\n"}
{"id": "420013", "url": "https://cs.wikipedia.org/wiki?curid=420013", "title": "Ruslan Gelajev", "text": "Ruslan Gelajev\n\nRuslan Gelajev, též Chamzat Gelajev, plným občanským jménem Ruslan Germanovič Gelajev (; 1964 – 28. února 2004 Dagestán), byl čečenský polní velitel.\n\nZúčastnil se gruzínsko-abchazského konfliktu a bojoval proti ruským federálním silám v první čečenské válce a druhé čečenské válce. Jméno \"Chamzat\" přijal při pouti do Mekky po ukončení první čečenské války. Byl zabit ve střetu s ruskými pohraničníky.\n\nV rádiové komunikaci byl znám pod kódovým označením Černý anděl.\n"}
{"id": "420015", "url": "https://cs.wikipedia.org/wiki?curid=420015", "title": "Chattáb", "text": "Chattáb\n\nChattáb, též Emír Chattáb, plným jménem Samir Sálih Abdulláh al-Suwailem (arabsky \"سامر صالح عبد الله السويلم\", nar. 14. dubna 1969 Saúdská Arábie – 20. března 2002 Čečensko), byl muslimský polní velitel.\n\nChattáb bojoval proti Sovětské armádě v sovětské válce v Afghánistánu. Podle arménských zdrojů se účastnil na Ázerbájdžánské straně války o Náhorní Karabach. Poté bojoval na straně islámské opozice v občanské válce v Tádžikistánu. V rozhovoru pro BBC zmínil, že se účastnil války v Bosně a Hercegovině. Bojoval proti ruským federálním silám v první čečenské válce a druhé čečenské válce. Zemřel v důsledku atentátu zorganizovaného FSB. \n\n"}
{"id": "420019", "url": "https://cs.wikipedia.org/wiki?curid=420019", "title": "Túfaranka", "text": "Túfaranka\n\nTúfaranka ze Šakvic je moravská dechová hudba. Byla založena v roce 1978 muzikantem Josefem Šuralem.\n\n\n\n\n\n"}
{"id": "420021", "url": "https://cs.wikipedia.org/wiki?curid=420021", "title": "Planeta bouří", "text": "Planeta bouří\n\nPlaneta bouří je sovětský dobrodružný sci-fi film z roku 1962 podle povídky Alexandra Kazanceva. Režíroval jej Pavel Klušancev, který s Kazancevem sepsal i scénář.\n\nFilm získal popularitu nejen v Sovětském svazu, ale i v některých západních zemích, v USA byl nově sestříhán a promítán pod změněným názvem. Z dnešního hlediska působí film naivně, ale v době svého vzniku představoval vrchol tehdejší sovětské trikové tvorby a měl velký vliv na další vývoj sci-fi v SSSR.\n\nK Venuši se blíží první pozemská výprava, složená ze tří třímístných kosmických lodí se sovětsko-americkou posádkou. Před dosažením Venuše je jedna z lodí zničena meteoritem. Zbytek výpravy se rozhodne improvizovat. Z jedné lodí se kapitán spolu s americkým vědcem a jeho robotem vydají v sondě hledat místo k přistání. V lodi nechávají jedinou ženskou členku výpravy. Místo přistání naleznou, ale sami ztroskotají. \nDruhá loď přistává na vyhlédnutém místě a její posádka se ve vznášedle vydává na záchrannou výpravu. Během cesty bojuje s místním životem - masožravou rostlinou, ptakoještěrem, spatří dinosaura.\n\nPrvní skupina mezitím podstoupí boj s místními ještěry a za pomoci robota se vydává naproti záchranné výpravě. Po cestě bojují s nástrahami přírody a propukající nemocí. Na poslední chvíli jsou zachránění druhou výpravou z lávového proudu. Mezitím na oběžné dráze kosmonautka Máša nemá spojení s expedicí a bojuje s pokušením vydat se jí na pomoc. Tím by ale zmařila možnost návratu na Zem. Nakonec se rozhodne zůstat a tak být výpravě prospěšnější.\nTěsně před startem objeví výprava důkaz, že na planetě existují bytosti podobné lidem.\n\n"}
{"id": "420022", "url": "https://cs.wikipedia.org/wiki?curid=420022", "title": "Petr Skala", "text": "Petr Skala\n\nPetr Skala (* 5. května 1947) je český výtvarník, filmový experimentátor a jeden ze dvou průkopníků českého videoartu (společně s Radkem Pilařem).\n\nNarodil se 5. května 1947 v Písku a zde také vystudoval gymnázium. Poté se rozhodl pro studia na střední filmové škole v Čimelicích a později na FAMU, kde roku 1975 úspěšně absolvoval obor dokumentární tvorba, scenáristika a režie. Následně se až do roku 1985 pokoušel marně získat stálé zaměstnání v oblasti filmu. Mezi tím pracoval jako externista pro Krátký film Praha (např. \"Český granát\", \"Světlo naděje\"..), a v letech 1981 až 1986 pro Československý rozhlas. Zde se mu poté podařilo získat stálé zaměstnání a pracoval tu až do roku 1991.\n\nOd roku 1967 se věnoval výtvarnému experimentování s filmovým materiálem. Jednalo se zejména o ručně malovaná, vyškrábaná, kolážovaná a jinak přetvářená okénka filmového 16 mm materiálu. O 20 let později založili spolu s Radkem Pilařem Obor videa při Svazu českých výtvarných umělců , který byl následně přejmenován na Asociaci videa a intermediální tvorby při Unii výtvarných umělců. V roce 1993 se zde stal předsedou a začal působit i jako pedagog na FAMU kde vedl Dílnu alternativní tvorby. V období 1990 až 1991 byl členem komise elektronické animace při Československé televizi.\n\nSkala režíroval téměř 150 dokumentárních, akvizičních a instruktážních filmů a navíc se režijně či autorsky podílel na několika stovkách rozhlasových pořadů a inscenací. V roce 1993 na Deutscher Videokunst Preis v Karlsruhe byla jeho tvorba zařazena do padesátky nejvýznamnějších videoartových počinů v rámci celého světa.\n\nDVD Petr Skala - Utajený experimentátor vydané Národním filmovým archivem je výběr šestadvaceti filmů z let 1969–1980. Je rozčleněné do šesti částí (Informelní struktury 1969-1970, Barva jako emanace světla 1970-1975, Od abstrakce k figuraci 1972 - 1979, Spirituální exprese 1977-1979, Figurativní kompozice 1980-1881, Obrazy kosmogonických vizí 1984) podle tematické příbuznosti a časové chronologie. V každé sekci je divák seznamován s jednotlivými etapami Skalovy tvorby. DVD dále obsahuje videorozhovor s autorem videosnímků a ukázky z jeho novější videoartové tvorby.\n\n\n\n"}
{"id": "420023", "url": "https://cs.wikipedia.org/wiki?curid=420023", "title": "Tetanus", "text": "Tetanus\n\nTetanus (strnutí šíje) je nebezpečné onemocnění způsobované bakterií \"Clostridium tetani\". Projevuje se křečemi a ztrátou koordinace svalových pohybů (která je způsobena tím, že toxiny produkované bakteriemi blokují uvolňování svalového stahu). Bez lékařské pomoci (antibiotika, sérum) končí zpravidla smrtí v důsledku zástavy srdce nebo kolapsu dýchacího systému (křeč mezižeberních a dalších svalů znemožní dýchání). Proti nemoci se v České republice aplikuje celoplošné očkování.\n\nTetanus ovlivňuje kosterní svaly, které jsou typem svalstva příčně pruhovaného. Srdeční sval tetanus neovlivňuje díky srdeční automacii. V posledních letech bylo asi 11% případů tetanu smrtelných. Nejvyšší úmrtnost je u neočkovaných lidí a osob starších 60 let. \"C. tetani\", bakterie, která tetanus způsobuje, je izolována z rány jenom asi u 30% případů a mohou ji mít v sobě přítomnou i pacienti, kteří tetanus nemají.\n\nInkubační doba tetanu se pohybuje mezi 3 a 21 dny s průměrným výskytem klinických příznaků do 8 dnů. Obecně platí, že čím dál je místo zranění od centrálního nervového systému, tím delší je inkubační doba. Čím kratší je inkubační doba, tím vyšší je riziko úmrtí. Při novorozeneckém tetanu se symptomy obvykle objevují mezi 4 a 14 dny po narození, s průměrem kolem 7 dnů. Na základě klinických poznatků byly popsány čtyři formy tetanu:\n\nMístní tetanus (lokalizovaný) je málo častou formou onemocnění, při které mají pacienti trvalý stah svalů ve stejné anatomické oblasti, v jaké se nachází zranění. Stahy mohou přetrvat mnoho týdnů, než postupně odezní. Místní tetanus je mírnější, pouze kolem 1% případů je smrtelných, nicméně může předcházet nástup tetanu generalizovaného.\n\nHlavový tetanus je vzácná forma nemoci, výjimečně se vyskytující společně se zánětem středního ucha v případě, že \"C. tetani\" je přítomna v mikrofloře středního ucha. Také se může vyskytnout při poranění hlavy. Postiženy jsou hlavové nervy, zejména v obličejové oblasti.\n\nGeneralizovaný tetanus je nejčastější typ tetanu, který představuje kolem 80% případů. Generalizovaná forma se obvykle vyznačuje sestupujícím průběhem. Prvními příznaky jsou obvykle trismus, neboli čelistní kontraktura a obličejové křeče zvané risus sardonicus, následované strnulostí šíje, obtížemi při polykání a ztuhlostí břišních a lýtkových svalů. Ostatní symptomy zahrnují zvýšenou teplotu, pocení, zvýšený krevní tlak a občasný zrychlený tep. Často se objevují křeče, které trvají několik minut a tělo je při nich prohnuto do charakteristické podoby napjatého luku (opistotonus). Křeče se vracejí po 3–4 týdny a úplné uzdravení může trvat měsíce.\n\nMateřský tetanus je forma generalizovaného tetanu, který se vyskytuje u novorozenců. Ohroženy jsou děti, které nezískaly pasivní imunitu, protože jejich matka nebyla očkována. Zpravidla k tomu dojde infekcí nezahojené pupeční jizvy, zejména pokud pupeční šňůra nebyla přeříznuta sterilním nástrojem. Mateřský tetanus je běžný v mnoha rozvojových zemích a například v roce 1998 byl zodpovědný zhruba za 14% (215 000) veškerých novorozeneckých úmrtí; ve vyspělých zemích je ale velmi vzácný.\n\nPro diagnostiku tetanu neexistují krevní testy. Diagnóza je stanovena na základě projevů tetanových symptomů a přitom nezáleží, zda je z pacienta izolována bakterie tetanu. Ta totiž bývá v ráně objevena jen u 30% případů, anebo se naopak může objevit i u lidí, kteří tetanus nemají. Laboratorní identifikaci \"C. tetani\" lze provést jedině vyvoláním tetanových křečí u myší.\n\nDiagnostickou metodou tetanu je \"test špachtlí\", který se provádí tak, že se pomocí sterilního nástroje s oblými hranami dotkneme zadní stěny hltanu a pozorujeme následný efekt. Test je pozitivní, pokud dojde k nedobrovolné kontrakci čelisti (skousnutí \"špachtle\"), zatímco normální dávivý reflex snažící se vypudit cizorodý předmět znamená výsledek negativní.\n\nKrátká zpráva v časopisu \"The American Journal of Tropical Medicine and Hygiene\" uvádí, že ve výzkumné studii prováděné na pacientech s tetanem měl test špachtlí vysokou specificitu (žádné falešně pozitivní výsledky) a vysokou senzitivitu (94% infikovaných pacientů mělo výsledek testu pozitivní).\nRovněž schopnost otevřít ústa doširoka je většinou znakem toho, že dotyčný tetanus nemá.\n\nJe nutné vyčistit ránu a chirurgicky ji zbavit nekrotické a infikované tkáně. Léčba metronidazolem sice sníží počet bakterií, ale nemá vliv na přítomný bakteriální jed. Dříve byl pro léčbu tetanu používán penicilin, ale v současnosti již není lékem první volby, neboť může teoreticky zvyšovat riziko křečí. Lze jej nicméně použít v případě, že metronidazol není k dispozici. Zcela klíčová je pasivní imunizace lidským anti-tetanospasminem, čili tetanovým imunoglobulinem. Pokud není k dispozici specifický anti-tetanospasmin, může být podán i normální lidský imunoglobulin. Všichni pacienti s tetanem by měli být proti tetanu naočkováni, popř. přeočkováni.\n\nLehčí formy tetanu mohou být léčeny:\n\n\nTěžké případy budou vyžadovat přijetí na jednotku intenzivní péče. Kromě výše zmíněných se použije:\n\n\nPro uvolnění svalových křečí mohou být podávány prostředky jako je Diazepam či jiné svalové relaxanty. V extrémních případech může být nezbytné paralyzovat pacienta léčivy podobnými curare a připojit jej na plicní ventilaci.\n\nPro přežití tetanové infekce je nezbytné udržení průchodnosti dýchacích cest a adekvátní výživa. Nemocnému je podáváno 3 500-4 000 kalorií a minimálně 150 g bílkovin denně a to většinou v tekuté formě nazograstrickou sondou přímo do žaludku nebo infuzí do žíly (parenterální výživa). Podávání vysokokalorické diety je nutné kvůli velké metabolické zátěží způsobené zvýšenou aktivitou svalů. Plné uzdravení trvá 4 až 6 týdnů, neboť tělo musí obnovit poškozené axony neuronů.\n\nPacienti, kteří se vyléčili z tetanu, kterým se nakazili přirozenou cestou, proti němu obvykle nezískávají imunitu tak, jak se děje u mnoha jiných infekčních chorob. Je tomu tak díky mimořádné účinnosti jedu tetanospasminu. Ani smrtelná dávka tetanospasminu nedostačuje k vyvolání imunitní reakce organismu. Prevence se proto provádí očkováním tetanovým toxoidem.\n\nAmerická vládní agentura CDC doporučuje, aby dospělí byli přeočkováni posilovací dávkou každých 10 let a běžnou praxí je poskytnout ji všem pacientům s otevřeným poraněním, u kterých není jisté, kdy byli naposledy proti tetanu očkováni. Taková posilovací dávka nicméně nezabrání potenciálně smrtelnému průběhu tetanu pocházejícímu ze stávající rány, neboť vývoj tetanových protilátek trvá asi dva týdny.\n\nVakcína proti tetanu se podává injekční jehlou do hýžďového svalu (u malých dětí do svalu stehenního) nebo do ramene.\n\nV České republice je očkování proti tetanu povinné a je upraveno vyhláškou 537/2006 Sb. v aktuálním znění. Očkování hradí stát. První dávku dostane dítě v rámci hexavakcíny mezi 13.-16. týdnem života, další mezi 17.-20. týdnem, mezi 21.-24. týdnem a 15.-18. měsícem. Další dávku dostane dítě v 5-6 letech, následně mezi 14.-15. narozeninami a poté se přeočkovává každých 10-15 let. Protože ochrana vakcínou proti tetanu je spolehlivá, je lépe využít delší interval. V případě překročení 15 let je třeba přeočkovat třemi dávkami, přičemž druhá dávka se dává šest týdnů po první a třetí šest měsíců po druhé. U lidí nad šedesát let je lépe přeočkovávat v desetiletých intervalech, neboť imunitní odpověď bývá slabší.\n\nLze rovněž testovat na přítomnost protilátek v krvi a přeočkování provést dle výše jejich hladiny. Vzhledem k poměrné nákladnosti takového postupu se to ovšem zpravidla provádí jen u těžších alergiků a jiných vážně nemocných pacientů.\n\nTetanus je mezinárodní zdravotní problém, neboť spory \"C. tetani\" jsou všudypřítomné. Onemocnění postihuje takřka výhradně osoby, které nebyly vůbec nebo dostatečně očkovány. Tetanus se vyskytuje celosvětově, ale častější je v oblastech s horkým a vlhkým klimatem a s půdou bohatou na organický materiál. To se zejména týká půd, které jsou hnojené chlévským hnojem, neboť tetanové spory se ve velkém množství vyskytují ve střevech a výkalech domácích a hospodářských zvířat, jako jsou koně, ovce, skot, psi, kočky, morčata či drůbež. Spory se do těla dostanou skrze řezné rány. V zemědělských oblastech může být významné procento dospělých osob přenašečem těchto bakterií. Spory lze také nalézt na povrchu pokožky a v kontaminovaném heroinu. Uživatelé heroinu a zejména ti, kteří si jej aplikují do žíly, podstupují značné riziko.\n\nTetanus se často dává do souvislosti se rzí, zejména rezavými hřebíky, nicméně tento názor je poněkud zavádějící. Rezavé předměty se obvykle nacházejí venku nebo na místech s výskytem anaerobních bakterií, nicméně rez sama o sobě nemůže tetanus způsobit ani neobsahuje více bakterie \"C. tetani\" než jiné materiály. Hrubý povrch rezavého kovu pouze poskytuje vynikající úkryt pro endospory této bakterie a hřebík je prostředkem, kterým snadno dojde k propíchnutí pokožky a na kterém se spory dopraví do rány. Endospora je nemetabolizující bakteriální stadium, které začne metabolizovat a způsobovat infekci, jakmile se dostane do příznivého prostředí. Protože \"C. tetani\" je anaerobní bakterie, daří se jí a jejím endosporám v prostředí s nedostatkem kyslíku. Šlápnutí na hřebík (bez ohledu na to, zda rezavý či nikoliv) může způsobit tetanovou infekci, protože anaerobní prostředí takové rány poskytne bakterii ideální místo pro rozmnožování.\n\n"}
{"id": "420025", "url": "https://cs.wikipedia.org/wiki?curid=420025", "title": "Virginia Satirová", "text": "Virginia Satirová\n\nVirginia Satirová (26. června 1916, Neillsville, Wisconsin, USA - 10. září 1988, Kalifornie, USA) byla americká sociální pracovnice, psycholožka a terapeutka, autorka metod pro zkvalitňování komunikace v rodinách i v organizacích. Je označována za \"matku rodinné terapie\". Na základě své praxe vytvořila Model růstu k účinné psychoterapeutické práci.\n\nVirginie Satirová se narodila 26. června 1916 ve Wisconsinu na statku, jako nejstarší z pěti dětí Oscara Alfreda Reinnarda Pagenkopfa a Minnie Happe Pagenkopfové. V pěti letech málem podlehla prasklému slepému střevu, který její matka jako stoupenkyně Křesťanské vědy nechtěla léčit tradiční medicínou. Otec si vynutil převoz dítěte do nemocnice, kde zůstalo několik měsíců a malá Virginie se rozhodla stát se \"detektivem dospělých.\" Otec byl alkoholik; později vzpomínala, že si už tehdy všimla, že se v rodinách odehrávalo pod povrchem více věcí, o kterých se nemluvilo. Zvídavé dítě se naučilo číst ve třech letech a v pěti mělo přečtenou celou malou knihovnu místní jednotřídky. V jejích pozdějších teoriích o duševním růstu a potřebě vhodných psychologických podmínek se obráží její dětské pozorování přírody na statku.\n\nRodina třináctileté Virginie se přestěhovala v roce 1929 do Milwaukee, aby jí umožnila studium na střední škole a v roce 1932 na učitelském ústavu (dnes University of Wisconsin–Milwaukee). Po absolutoriu pracovala několik let jako učitelka a zkušenosti zúročila při pozdějším vzdělávání dalších terapeutů.\n\nV roce 1941 se vdala za Gordona Rogerse, vojáka na dovolené. Manželství bylo rozvedeno v roce 1949. Druhé manželství uzavřela v roce 1951 s Normanem Satirem, se kterým adoptovali dvě dcery. I toto manželství skončilo rozvodem v roce 1957.\n\nZa další obor studia si vybrala sociální práci a od roku 1951 pracovala soukromě s rodinami, od roku 1955 v Institutu psychiatrie v Illinois, kde ovlivnila i ostatní terapeuty, aby se při práci s jednotlivými pacienty zaměřovali na jejich rodiny. Na konci 50. let se přestěhovala do Kalifornie, kde spolu s dalšími založila Mental Research Institute v Palo Alto. V roce 1962 získali grant na první výcviky v rodinné terapii; Satirová byla ředitelkou výcviků.\nJedním z jejích tehdejších zjištění s dalekosáhlými důsledky pro praktickou psychologii bylo, že problém, se kterým klient přichází do terapie, je zřídkakdy skutečným problémem. Problémem je způsob zvládání a Satirová identifikovala čtyři stresové způsoby zvládání, které jsou společné všem lidem: usmiřování, vinění, rušení a racionalizace. Pátým je kongruence. Popsala také, jak nízká sebeúcta ovlivňuje mezilidské vztahy. Její sochání mezilidských vztahů a model rodinné rekonstrukce, která pracuje se čtyřmi generacemi klientovy rodiny jsou předchůdci systemických konstelací Berta Hellingera. Do terapií začleňovala poetické meditace, které zapojují pravou mozkovou hemisféru. Vytvořila \"Satiriánský model\", který vede k osobnostnímu růstu a zlepšení komunikačních schopností. Věřila, že prožitková terapie je intenzívní duchovní zkušenost a cesta k vnitřnímu Self. Duši popsala metaforou ledovce, ze kterého je nad hladinou vidět jen malá část - naše chování a způsob zvládání bolesti. Pod nimi jsou uložené další úrovně: pocity, pocity z pocitů, vnímání, očekávání, touhy a bytostné Já. Čím hlouběji v ledovci terapeut pracuje, tím hlubší a trvalejší jsou změny a uzdravení. Terapeut pomáhá a vede lidi k tomu, aby byli schopni přijmout své pocity a bolest a také přijali vlastní prožitky a zkušenosti. Po přijetí negativních pocitů jsou schopni dále rozvíjet svůj osobní potenciál.\n\nVirginie Satirová je zakladatelkou americké rodinné terapie a humanistické psychologie. Prostý jazyk jejích knih a jednoduše lidské praktické postupy terapie přispívají k její popularitě. V rozsáhlé anketě časopisu Psychotherapy Networker mezi tisíci amerických terapeutů, kdo nejvíce ovlivnil podobu současné psychoterapie, se umístila na pátém místě a jako první žena.\nV Kanadě vychází od roku 2007 The Satir Journal věnovaný satirovské transformační systemické terapii a od roku 2013 pak i Satir International Journal.\n\nCharismatická osobnost Satirové přitahuje pozornost i po smrti a na její hrob v Crested Butte v Coloradu musí být doplňovány oblázky růženínu, které si poutníci odnášejí na památku.\n\nVýuce její terapeutické techniky se věnují její žáci sdružení v americkém a kanadském institutu. Pozoruhodné je působení kanadského institutu, který v Číně vyškolil desetitisíce terapeutů. Virginie Satirová navštívila v roce 1979 a 1987 Československo, kde její štafetu převzala Olga Holubová (1948-2002). Dnes existují dva samostatné Instituty Virginie Satirové pro Slovenskou a Českou republiku, které pořádají akreditované psychoterapeutické výcviky.\n\nSvou první knihu Společná terapie rodiny vydala v roce 1964 a vychází ze skript, která napsala pro studenty Mental research Institute v Palo Alto. Její reputace rostla s každou další knihou a Satirová cestovala a vyučovala po celém světě. Časopis Time shrnul v roce 1985 její vystoupení slovy, \"Zaplní jakoukoliv posluchárnu.\" K dispozici jsou kromě rozhovorů i anotovaná videa její terapeutické práce.\n\n\n"}
{"id": "420027", "url": "https://cs.wikipedia.org/wiki?curid=420027", "title": "Aj I.", "text": "Aj I.\n\nAj I. byl panovník 13. dynastie ve starověkém Egyptě ve Druhé přechodné době. O jeho vládě trvající buď 13 let a 8 měsíců nebo 23 let a 8 měsíců není nic bližšího známo. Pyramidion s jeho jménem bylo nalezeno ve východní deltě v oblasti Fakúsu. Není jasné, zda bylo v tomto místě použit sekundárně; pokud ano a památka byla uzurpována, mohl být Aj I. pohřben v oblasti Mennoferu a pak by mohl být posledním panovníkem sídlícím v Ictaueji, pokud ne, znamenalo by to, že ovládal právě jen východní deltu a zde byl také pohřben. Jeho moc ovšem byla natolik velká, že je zmíněn v nápisu v karnackém chrámu. Vládl snad někdy kolem roku 1695 př. n. l.\n\n"}
{"id": "420031", "url": "https://cs.wikipedia.org/wiki?curid=420031", "title": "Ontogeneze člověka", "text": "Ontogeneze člověka\n\nOntogeneze člověka je průběh vývoje lidského jedince.\n\n\nSvětová zdravotnická organizace (WHO, též SZO) doporučuje u dospělosti jiné členění:\n\nV každé fázi ontogenetického vývoje můžeme pozorovat řadu změn. Tyto změny jsou dvojího druhu: růstové a vývojové. Oba procesy jsou primárně určeny dědičnými faktory, jejichž uplatnění však ovlivňují faktory prostředí.\n\nV období stáří život jedince přirozeně končí smrtí. S mrtvým tělem je lidmi podle všeobecného etického kodexu zacházeno s velkou úctou a je spáleno nebo pohřbeno do země, a to s obřadem či výjimečně bez obřadu. Pro určení příčiny úmrtí lze před pohřbem provést pitvu.\n\nNázvy jedinců podle stupně vývinu, stáří, příbuzenství a společenského postavení pak také jsou:\n\n"}
{"id": "420036", "url": "https://cs.wikipedia.org/wiki?curid=420036", "title": "B7", "text": "B7\n\nSpojení písmene B a číslice 7 může mít různé významy:\n\n"}
{"id": "420037", "url": "https://cs.wikipedia.org/wiki?curid=420037", "title": "Vøringsfossen", "text": "Vøringsfossen\n\nVøringsfossen je vodopád v Norsku na říčce Bjoreio v národním parku Hardangervidda. Vodopád stéká z náhorní plošiny do hluboce zaříznutého Måbødalen. Má výšku 182 m a je tak 83. nejvyšší v Norsku. Jedná se o kaskádovitý vodopád, nejvyšší stupeň má výšku 163 m. Je to jeden z nejznámějších (pokud ne úplně nejznámější) vodopádů v Norsku a nejnavštěvovanější přírodní atrakce v zemi. \n\n"}
{"id": "420041", "url": "https://cs.wikipedia.org/wiki?curid=420041", "title": "N/A", "text": "N/A\n\nN/A nebo n/a je zkratka pro anglický výraz ' nebo ' (tedy \"nedostupné\" nebo \"neaplikovatelné\"). V češtině se používá v mluvené formě fráze nelze aplikovat (jako mnemotechnická pomůcka).\n\nZkratka N/A se používá např. jako hodnota v tabulkách, kde označuje položku, u které nejsou dostupná data, a tento fakt záměrně uvádí (čímž dochází k vizuální odlišnosti od úplného vynechání hodnoty, která může mít sama o sobě jiný význam než N/A).\n\n"}
{"id": "420058", "url": "https://cs.wikipedia.org/wiki?curid=420058", "title": "17. dynastie", "text": "17. dynastie\n\n17. dynastie je poslední ze staroegyptských královských dynastií řazených egyptology do historického období označovaného Druhá přechodná doba. Panovnický rod Hyxosů v 15. dynastií sídlil ve Vesetu a ovládal část Horního Egypta. Skutečný rozsah moci, kterou vládci disponovalii, ovšem nelze s výjimkou posledních králů určit. Její poslední dva členové vedli proti Hyksósům aktivní vojenský odpor, který završil jejich nástupce a první panovník 18. dynastie Ahmose I.. Panovníci 17. dynastie vládli přibližně v letech 1680–1543 př.Kr. . Druhá přechodná doba se podle některých zdrojů datuje již od 13. dynastie, takže s přihlédnutím k relativně spolehlivé dataci od konce 12. dynastie rokem 1760 př. Kr. do počátku opět sjednoceného Egypta v 18.dynastii uplynulo ~280 let. Vyznačené 14. -17. dynastie v \"Druhé přechodné době\" se vztahují k seznamu Manehta, který byl patrně vytvořen až v období Ptolemájovského Egypta, přibližně v letech 280-245 př.Kr., které se uvádí jako období života kněze Manehta. Nejsou to tedy dynastie podložené posloupností rodové příslušnosti, ale spíše na základě předpokládaných historických událostí a nedostatku věrohodných dat. Nicméně zakladatel 18. dynastie Ahmose I. byl údajně druhým synem faraona Tao-Sekenenre\na také období označovaného jako Nová říše.\n\n\n"}
{"id": "420066", "url": "https://cs.wikipedia.org/wiki?curid=420066", "title": "Zannanza", "text": "Zannanza\n\nZannanza byl chetitský princ, syn krále Šuppiluliumaše I. Jeho otec byl v závěru amarnského období požádán blíže neznámou staroegyptskou královnou, aby jí po smrti jejího manžela – krále Egypta poslal jednoho ze svých synů s tím, že se po jejím boku stane egyptským panovníkem. Identita této královny je neznámá: je pokládána někdy za Nefertiti (manželku Achnatona), spíše výjimečně za Meritaton (manželku Smenchkarea), nejčastěji však bývá ztotožňována s Anchesenamon, vdovou po Tutanchamonovi. Na cestě do Egypta Zannanza zemřel, nejspíše byl zavražděn.\n\nText dopisů, které královna napsala chetitskému králi, byl nalezen na počátku 20. století v průběhu vykopávek v oblasti někdejšího chetitského hlavního města Chattušaše. V době předcházející jejich napsání byl Egypt s Cheticií ve válečném konfliktu, v němž Chetité měli okamžitou převahu. Když její manžel zemřel, obrátila se \"dahamunzu\" (chetitská výslovnost egyptského titulu \"ta hemet nesu\" – „královská manželka“) v této situaci na Šuppiluliumaše I. s žádostí:\n\n\"„Můj manžel zemřel. Syna nemám. Ale ty, říkají, máš mnoho synů. Kdybys mi dal jednoho z nich, stal by se mým manželem… Je mi líto! Nikdy bych si za manžela nevybrala svého sluhu!“\"\n\nNelze říci přesně, jaké důvody k takové nabídce vedly, ale je zřejmé, že následník trůnu měl být pouze královského původu a po dvou písemných prosbách u sousedního chetitského krále byl vypraven princ Zannanza, který ale záhy umírá. Není však jasné, zda královniným motivem bylo sjednat mír nebo velký strach z vpádu Chettitů do Egypta ze severu i s vědomím, že se tak Egypt stane podrobeným vazalem sousední Chetitské říše, jako bývalý rival Egypta říše Mitanni, anebo zda se jenom chtěla vyhnout nucenému manželství s někým jiným. Tímto sňatkem a nástupem prince Zannanzy na uvolněný trůn by byla zajisté založena nová královská dynastie a země by se plně podrobila nadvládě „severní říše“. Každopádně však tato nabídka vzbudila velké překvapení a nedůvěru, neboť chetitskému králi se \"„taková věc nikdy v životě nestala.“\" Usiloval zjistit důvěryhodnost nabídky, na což mu královna odpověděla opakovanou prosbou:\n\n\"„Proč říkáš ´Oni mě klamou!´ takovým způsobem? Mít syna, psala bych snad k hanbě své a své země do ciziny? Nevěřil´s mi a řekl´s mi to! Ten, kdo byl mým manželem, zemřel! A syna nemám! Nikdy si nevezmu za manžela svého sluhu! Nepsala jsem do žádné jiné země, pouze tobě jsem psala. Říkají, že tvých synů je mnoho: jednoho… mi tedy dej! Mně bude manželem, ale Egyptu bude králem!“\"\n\nOtázka identity pisatelky dopisů je nejasná. Chetitský text jméno jejího zemřelého manžela a krále uvádí jako Naphururija, což může být přepis jak Achnatonova trůnního jména Nefercheprure, což by byla královská manželka a jeho dcera Meritaton, tak ale i Tutanchamonova jména Nebcheprure, což by ukazovalo na královskou manželku Anchesenamon.\n\n"}
{"id": "420069", "url": "https://cs.wikipedia.org/wiki?curid=420069", "title": "Bitva u Anghiari (obraz)", "text": "Bitva u Anghiari (obraz)\n\nBitva u Anghiari (1505) je ztracená nástěnná malba od Leonarda da Vinciho, někdy též nazývaná \"Ztracený Leonardo\". Někteří znalci věří, že malba je dosud skrytá pod pozdějšími freskami v \"Sále pěti set\" (Salone dei Cinquecento) na radnici města Florencie, v paláci Palazzo Vecchio. Hlavní scéna obrazu znázorňovaIa lítou bitvu mezi dvěma válečníky na koních.\n\nRoku 1504 Leonardo da Vinci obdržel od gonfaloniereho P. Soderiniho smlouvu již podepsal Niccolò Machiavelli na výzdobu \"Sálu pěti set\". Jeho konkurentu, Michelangelo Buonarrotimu, jenž právě dokončil svého Davida, byla vymezena protilehlá stěna. Byla to jediná příležitost, kdy Leonardo da Vinci a Michelangelo pracovali na stejném díle. Michelangelova malba znázorňovala epizodu z bitvy u Casciny, kdy nepřítel překvapil skupinu koupajících se vojáků. Michelangelo však ve Florencii nezůstal dostatečně dlouho, aby mohl práci dokončit. V roce 1505 byl povolán zpět do Říma nově zvoleným papežem Juliem II. a byl požádán aby vystavěl papežovu hrobku. Dokončil tak jen nákres a malbu pouze započal.\n\nLeonardo da Vinci vytvořil velkou kresbu jako základ malby v kostele \"Basilica di Santa Maria Novella\". Zobrazil na ní výjev ze života N. Piccinina, jenž působil jako condottieri ve službách milánského vévody Filippo Maria Viscontiho. Nakreslil scénu s násilnou srážkou koní a zuřivou bitvu vojáků bojujících o vlajku v bitvě u Anghiari roku 1440. Giorgio Vasari prohlašuje ve svojí knize \"Le Vite\", že nebylo možné popsat monumentálnost, s níž Leonardo scénu vyvedl na papír: \"Nelze vyjádřit nápaditost Leonardovy kresby uniforem vojáků, které načrtl v celé rozmanitosti, nebo chocholy na helmách a jiné ozdoby, nemluvě o neuvěřitelné zručnosti se kterou provedl obrysy a detaily koní jež Leonardo, lépe než kterýkoliv jiný mistr, načrtl ve vší smělosti, hře svalů a elegantní krásy.\"\n\nLeonardo nechal postavit v \"Sále pěti set\" důmyslné lešení jež bylo možno zdvihat či skládat podobně jako tahací harmoniku. Tato malba měla být jeho největší a nejvýznamnější dílo. Protože měl špatnou zkušenost s malbami technikou \"fresco\" (\"Poslední večeře\" v refektáři milánského kláštera \"Santa Maria delle Grazie\"), chtěl na stěnu nanášet olejové barvy. Začal také experimentovat s tak silnou základní vrstvou (možná obsahující i vosk), že po nanesení barev malba začala stékat. Leonardo se ve spěchu snažil malbu usušit a zachránit co bylo možno; proto zavěsil blízko k obrazu velké koše s horkým dřevěným uhlím. V nedotčeném stavu byla zachráněna pouze spodní část díla. Horní část však nestačila uschnout dostatečně rychle a barvy se rozpily. Poté Leonardo práci vzdal.\n\nNedokončené malby Michelangela a Leonarda da Vinciho zůstaly v sále společně až do roku 1512, kdy Bartolommeo Bandinelli z žárlivosti rozřezal Michelangelův nákres. Hlavní část malby Bitvy u Anghiari se těšila po desetiletí velkému zájmu a bylo vymalováno mnoho jejích kopií.\n\nSál byl v polovině 16. století (1555 – 1572) pod vedením Vasariho a jeho pomocníků rozšířen a přestavěn, aby se v něm mohla konat zasedání dvora toskánského velkovévody Cosima I. Při této přestavbě se obě slavná – avšak nedokončená – díla, \"Bitva u Casciny\" od Michelangela a\"Bitva u Anghiari\" od Leonarda da Vinciho, ztratila.\n\nJiný obraz od Paula Rubense v pařížském Louvru, známý jako \"Bitva u Standardu\", je považována za kopii kopie originálního Leonardova obrazu. Rubens ji vytvořil roku 1603 podle rytiny L. Zacchii z roku 1558. Lze zaznamenat několik rozdílů od originálu, Rubensovi se však podařilo zobrazit zuřivost, emotivnost a dojem síly z originální malby. Lze vysledovat i podobné rysy mezi touto \"Bitvou u Anghiari\" a jeho obrazem \"Lov na hrocha\" z roku 1616.\n\nItalský expert na nejmodernější technologie analýzy uměleckých děl Maurizio Seracini věří, že za jednou z nástěnných maleb od Vasariho, nesoucí název \"Bitva u Marciana v údolí Chiana\" (1563), se skrývá původní dílo Leonarda da Vinciho. Na vrcholu Vasariho fresky, 12 metrů nad podlahou, je vyobrazen florentský voják který nese zelenou vlajku s nápisem \"Cerca trova\" (\"Kdo hledá, najde\"). Tato záhadná slova by mohla být narážkou od Vasariho, jenž se o freskách Leonarda da Vinciho vyjadřoval s obdivem.\n\nSeracini považuje za nepravděpodobné, že by Vasari při přestavbě \"Sálu pěti set\" zničil dílo svého předchůdce. Seracini provedl výzkum sálu s použitím neinvazivních postupů jako například vysokofrekvenčního radaru s podpovrchovou citlivostí a termografické kamery. Mimo jiného shledal, že Vasari před východní stěnou, kde se původní Leonardův obraz měl nacházet, nechal postavit ještě jednu zeď. Zjistil, že mezi oběma zdmi je mezera široká 1 až 3 centimetry, což by bylo dostačující na to, aby starší obraz byl zachován.\n\nPočátkem roku 2007 dala městská rada Florencie a italský ministr kultury svolení s dalším výzkumem. Ten zpočátku nepřinášel žádné nové výsledky. Teprve koncem roku 2011 se pomocí mikrokamer podařilo najít stopy pigmentů, které mohl Leonardo da Vinci použít; chemická analýza ukázala, že černý pigment má prakticky stejné složení jako ten, jaký byl použit pro obraz Mona Lisa a sv. Jana Křtitele.\n"}
{"id": "420070", "url": "https://cs.wikipedia.org/wiki?curid=420070", "title": "Kuře melancholik", "text": "Kuře melancholik\n\nKuře melancholik je český film režiséra Jaroslava Brabce z roku 1999. Scénář podle stejnojmenné povídky Josefa K. Šlejhara napsali Vladimír Körner a Jaroslav Brabec. Film byl oceněn Českým lvem za nejlepší kameru a výpravu.\n\nHlavní postavou je chlapec Lojzík, jemuž blesk zabil matku, a který žije se svým otcem na statku. Kromě otce v příběhu vystupuje i jeho teta a nevlastní matka Róza, která má pro těžkou citovou situaci chlapce nejdříve pochopení, i ona se mu ale později odcizí. Jediným tvorem, se kterým si Lojzík nakonec rozumí, je tak obyčejné kuře. Filmové zpracování podtrhuje kontrast mezi harmonií přírody a tragickou situací Lojzíka.\n\nFilmové zpracování se však velmi liší od obsahu knihy. Zůstala snad pouze hlavní myšlenka díla, poukázat na křehkost dětské duše, ale ve filmu chlapce ani nebijí ani nijak jinak netýrají - jako je tomu v knize. A jeho macecha ho má na začátku dokonce upřímně ráda, na rozdíl od knižního zpracování.\n\n"}
{"id": "420071", "url": "https://cs.wikipedia.org/wiki?curid=420071", "title": "Shastasauridae", "text": "Shastasauridae\n\nMezi šastasauridy patří čtyři dnes uznávané rody – \"Shastasaurus\", \"Shonisaurus\", \"Besanosaurus\" a \"Himalayasaurus\". Byli to vývojově poměrně primitivní ichtyosauři, kteří žili pouze v období triasu (asi před 240-200 miliony let). Jejich hlavy byly velké a čelisti dlouhé a tenké. Hřbetní ploutve byly značně redukované. Byli největšími ichtyosaury vůbec, délka šonisaura mohla dosáhnout až kolem 23 metrů. Jejich potravou byly obvykle ryby, amoniti a další mořští živočichové.\n\n"}
{"id": "420073", "url": "https://cs.wikipedia.org/wiki?curid=420073", "title": "Tharros", "text": "Tharros\n\nTharros bylo starobylé město ležící na západním břehu ostrova Sardinie. V současnosti je zde archeologické naleziště nacházející se poblíž vesnice San Giovanni di Sinis v provincii Oristano.\nTharros ve svých spisech zmiňuje již Ptolemaios; naznačuje, že toto město v jeho době patřilo k nejvýznamnějším osídleným místům na ostrově. Archeologické výzkumy prokázaly, že sídlo založili v 8. století př. n. l. Féničané. Na zbytcích vesnice typu \"nuraghi\" vystavěli své posvátné místo pod širým nebem stejného druhu, jaký lze nalézt v několika lokalitách osídlených Féničany v západním Středomoří a považovaných za první známky kolonizace a urbanizace. Vykopávky ukázaly, že Tharros byl osídlen od 8. století př. n. l. do 10. století n. l., a to nejdříve Féničany, dále Puny a nakonec v době nadvlády Římanů. Město bylo opuštěno pod tlakem invazí Saracénských nájezdníků.\n\nPo následující staletí byly ruiny využívány jako místo poskytující stavební materiál okolním vesnicím a městům. Po celou dobu jeho existence jistě byl přítomen silný vliv domácího obyvatelstva, Sardů. Existuje psaný záznam o opravě cesty z Tharrosu do Cornus v době římského císaře Filipa ve 3. století n. l.\n\nMísto je v současnosti přístupné jako muzeum pod širým nebem; vykopávky přitom přinášejí nové detaily o jeho minulosti. Většina odhalených památek pochází z období římské říše a počátků křesťanství. Kromě posvátného místa Féničanů lze zhlédnout lázně, základy chrámu a část osídlení se zbytky domů a dílen řemeslníků. Většinu dřívějších nálezů lze spatřit v archeologických muzeích v Cagliari a v Cabrasu.\n"}
{"id": "420075", "url": "https://cs.wikipedia.org/wiki?curid=420075", "title": "Boleslavka", "text": "Boleslavka\n\nBoleslavka je stará cesta ve Středočeském kraji, původně spojující opevněná přemyslovská sídla Levý Hradec a Boleslav (dnešní Stará Boleslav). Vede východo-západním směrem, přibližně po rovnoběžce 50°10', a překonává vzdálenost asi 21 kilometrů vzdušnou čarou.\n\nStezka vznikla zřejmě již v 9. století. Sloužila pak jako komunikace ve velmi podobné trase přibližně tisíc let. Později byla využívána i jako poutní cesta pro procesí směřující do kostela Nanebevzetí Panny Marie ve Staré Boleslavi. Její význam postupně klesal s rozvojem sítě železnic a silnic v 19. století. V současnosti slouží již jen některé její části jako méně významné cesty, některé úseky zcela zanikly.\n\nBoleslavka začíná na hradišti na Levém Hradci. Strmě klesá do údolí Vltavy a pokračuje směrem k východu po levém břehu. Řeku překonávala přes brod přibližně v místě dnešního jezu v Klecánkách. Dále její trasa stoupá postranním údolím přes Přemyšlení a Veltěž po rovině do Zdib a přes mírné návrší do Březiněvsi. \"Polím po pravé straně silnice k Líbeznicum se říká na Boleslavce. Jméno Boleslavka pochází od sousedící polní cesty zvané Boleslavka, po které chodívalo procesí na pouť do staré Boleslavi. Procesí vyšlo z Klecan, přilehlé obce se k němu přidávali, též i naše obec.\"\n\nCesta dále vede mezi Hovorčovicemi a Třeboradicemi k Mírovicím a do Veleně. \"Dole v údolí Mratínského potoka v místech, kde silnice začíná stoupat k výšině směrem na Brázdim byly do nedávné doby bažiny a močály a sama silnice (či dříve cesta Boleslavka) musela být tehdy zpevněna hatěmi a pro mlýn či vesnici zde nebylo místo.\" \n\nZ Veleně cesta pokračuje po menší silnici vedoucí údolím Mratínského potoka, přes Brázdim a do Brandýsa nad Labem-Staré Boleslavi. Vede ulicemi Brázdimská, Kostelecká, Na Nižším hrádku a Na Prádle a kolem dnešního zámku (původně hradu) v Brandýse nad Labem. Labe do Boleslavi zřejmě překonávala po dřevěném mostě, jehož přesná poloha není známa.\n\n\n"}
{"id": "420079", "url": "https://cs.wikipedia.org/wiki?curid=420079", "title": "ADD", "text": "ADD\n\nADD (zkratka anglického \"Attention Deficit Disorder\") je označení pro poruchu pozornosti bez hyperaktivity. Jedinci, kteří trpí touto poruchou, na nás mohou působit, jako by žili v jiném světě. Často bývají zasnění, nereagují na podněty, obtížně se soustředí, pokud je téma nezajímá nebo pokud mají být soustředění delší dobu. Lidé trpící ADD se při soustředění velmi rychle nechají vyrušit jiným podnětem, mají potíže s dokončováním zadaných úkolů, jejich život prolíná chaos.\n\nV některých případech jsou však schopni vyvinout nesmírnou dávku soustředění – v tu chvíli je téměř nemožné je od tématu či činnosti odtrhnout.\n\nPoruchou ADD (i ADHD) trpí lidé všech stupňů inteligence. Potíže, které poruchu způsobují, vychází z odchylek ve vývoji CNS a také porucha dopaminergního a noradrenegního přenosu signálu v CNS.\n\nLidé s ADHD mívají potíže se soustředěním, bývají impulzivní a hyperaktivní. Na druhou stranu lidé s ADD hyperaktivní nebývají, problémy spojené s impulzivitou a soustředěním však mívají taktéž. Jako ADD se někdy označuje také porucha ADHD a oba termíny se tak mohou v určitých případech používat jako synonyma. Lékaři a odborníci často označují tyto poruchy jedním pojmem – hyperkinetická porucha a zahrnují do něj obě skupiny příznaků. Pro přesnou terminologii je však potřeba je vzájemně odlišit – jedná se totiž o různá, ačkoliv velmi podobná onemocnění. \n\nPorucha pozornosti bez hyperaktivity je celkem nenápadná a obvykle ji charakterizuje soubor příznaků, které se většinou neobjevují všechny najednou. Jejich kombinace tak mohou být různé individuálně v závislosti na každém jedinci. Nutné je však dodat, že někteří lidé mohou tyto příznaky vykazovat, přesto se u nich nemusí nutně jednat o poruchu pozornosti.\nDalšími problémy, které jsou mnohdy spojené s poruchou pozornosti a doprovázejí ji, jsou emoční přecitlivělost a potíže se sociálními vazbami. Pro jedince trpící touto poruchou je obtížné navazovat a udržovat přátelství.\n\nStanovení diagnózy je velmi obtížné, neboť příznaky poruchy jsou velmi často smíšené s mnoha dalšími psychickými či fyzickými obtížemi.\n\nPřed samotnou diagnózou je nutné vyloučit:\n\nJakmile se rozhoduje o diagnóze, je třeba odhadnout také další vývoj dítěte. V úvahu je třeba vzít rodinné prostředí, z něhož dítě pochází, vzdělanostní úroveň rodičů, inteligenci dítěte atd. \n\nLidé trpící poruchou pozornosti bez hyperaktivity by měli dodržovat následující doporučení:\n\n\n"}
{"id": "420082", "url": "https://cs.wikipedia.org/wiki?curid=420082", "title": "Lomítko", "text": "Lomítko\n\nLomítko (/) je interpunkční znaménko, užívané zejména v odborných textech a formulářích. Slouží především k vyznačení alternativ, v zásadě nahrazuje spojku \"nebo\"; případně i k jinému členění textu. Lomítko se neodděluje mezerami, pokud člení neslovné nebo jednoslovné výrazy, v opačném případě je lépe ho mezerami oddělovat:\n\nV odborných textech se užívá pro naznačení členění textu, zejména pro označení konce řádku při doslovném přepisu. Lomítkem se pak oddělují např. jednotlivé verše při přepisu básní nebo konce řádků při přepisu nápisů epigrafických památek.\n\nSpecifický význam má lomítko v počítačích (odděluje adresáře) a v programovacích jazycích. Používá se i dvojité lomítko („//“) a zpětné lomítko („\\“).\n\nV minulosti se lomítko užívalo také jako závorka, protože na starých psacích strojích někdy znak závorky chyběl.\n\n\n"}
{"id": "420085", "url": "https://cs.wikipedia.org/wiki?curid=420085", "title": "Sieg", "text": "Sieg\n\nSieg je řeka v Německu, která protéká spolkovými zeměmi Severní Porýní-Vestfálsko a Porýní-Falc. Délka řeky je 131 km. Plocha jejího povodí měří 3300 km².\n\nProtéká v členitém údolí mezi Westerwaldem a Sauerlandem. Ústí do Rýnu pod Bonnem.\nMezi její přítoky patří Agger, který se do ní vlévá blízko Lohmaru.\n\nNejvyšších úrovní hladiny dosahuje na jaře, zatímco nejnižších v létě.\n\nVodní doprava je možná na dolním toku. Na řece leží města Siegen, Siegburg.\n"}
{"id": "420091", "url": "https://cs.wikipedia.org/wiki?curid=420091", "title": "Khmer Krom", "text": "Khmer Krom\n\nKhmer Krom ( Khơ Me Crom) je označení Khmerů, žijících u dolního toku Mekongu a v jeho deltě. Jde o původní obyvatele delty Mekongu, dnes khmerskou menšinu v jižním Vietnamu. Podle vietnamského sčítání lidu z roku 1999 jich ve Vietnamu žije 1 055 174. Podle údajů federace Khmerů Krom jich ve Vietnamu žije 7 000 000 a v Kambodži 1 200 000. Vyznávají théravádový buddhismus.\n"}
{"id": "420093", "url": "https://cs.wikipedia.org/wiki?curid=420093", "title": "Jenisejské jazyky", "text": "Jenisejské jazyky\n\nJenisejská jazyková rodina je nevelká skupina sibiřských jazyků, do níž dnes patří poslední živý jazyk: ketština. Příbuzná jughština vymřela během 20. století, jazyky jižní větve již během 18. a 19. století. \n\nJenisejské jazyky jsou příbuzné indiánské jazykové rodině na-dené, rozšířené především na severozápadě Severní Ameriky, a tvoří společně rodinu dené-jenisejskou. Spekuluje se o vztazích s rodinou sinotibetskou a severokavkazskou, s níž by mohly tvořit širší rodinu dené-kavkazskou, tato hypotéza však není šířeji přijímána.\n\n\n"}
{"id": "420094", "url": "https://cs.wikipedia.org/wiki?curid=420094", "title": "Slané jezero", "text": "Slané jezero\n\nSlané jezero je druh jezera, v jehož vodě je rozpuštěné významné množství minerálních látek. Jako minimální hranice se udává 20 g/l tj. 20‰. Jedná se o chlorid sodný, síran hořečnatý, draselné a jiné soli. Jezera s menším obsahem minerálních látek se označují jako brakická. Tato jezera se obvykle vyskytují v suchých a horkých oblastech, poněvadž velký obsah soli je většinou důsledkem velkého vypařování v porovnání s odtokem.\n\n\n"}
{"id": "420096", "url": "https://cs.wikipedia.org/wiki?curid=420096", "title": "Zelimchan Jandarbijev", "text": "Zelimchan Jandarbijev\n\nZelimchan Abdulmuslimovič Jandarbijev (rusky \"Зелимха́н Абдулмусли́мович Яндарби́ев\", čečensky \"Яндарби́н Абду́л-Муслима́н ка́нт Зели́мха\" [Jandarbin Abdul-Musliman kant Zelimcha]; 12. září 1952 Kazachstán – 13. února 2004 Dauhá) byl čečenský spisovatel a politik, od 21. dubna 1996 do 12. února 1997 v pořadí druhý prezident separatistické Čečenské republiky Ičkeria. \n\nPodle Ruska, Spojených států a OSN byl ve spojení s al-Káidou. V roce 2004 byl na Jandarbijeva spáchán v Kataru úspěšný atentát.\n"}
{"id": "420100", "url": "https://cs.wikipedia.org/wiki?curid=420100", "title": "Zlatice prostřední", "text": "Zlatice prostřední\n\nZlatice prostřední (\"Forsythia\" × \"intermedia\") je ozdobný keř z čeledi olivovníkovitých.\n\nPro keř se často používá lidové označení \"zlatý déšť\". Vědecké rodové jméno připomíná britského botanika Williama Forsytha, ředitele královské zahrady v Kensingtonu.\n\nLidový název zlatý déšť je shodný pro všechny zlatice (\"Forsythia\"), ale i pro prudce jedovatý keř nebo strom štědřenec odvislý (\"Laburnum anagyroides\") z čeledi bobovité.\n\nMnoho domácností v České republice mívá o Velikonocích pár větviček tohoto keře.\n\nNaprosto nenáročný keř. Má raději lehčí humózní záhřevné a dostatečně vlhké půdy a slunné polohy. V polostínu špatně kvete. Množíme řízkováním. Pravidelně řezané rostliny kvetou, pokud mladé, letošní výhony řežeme po odkvětu, do poloviny července aspoň 2–3× ročně. Na vhodném stanovišti lze pěstovat bez řezu se zmlazením. Zmlazení lze provést v předjaří. Po zmlazování může změnit charakter růstu, někdy po silném zmlazení rok nebo dva let vytváří deformované, převislé, plazivé výhony. Řezem v předjaří je vždy omezen hlavní efekt dřeviny- dekorativní kvetení. Podstatně vhodnější je tedy řez během června, července.\nDruh lze pěstovat v nádobách nebo jako bonsaj.\n\nKultivary se od sebe liší zejména výškou a tvarem rostliny. a \n\n\n"}
{"id": "420103", "url": "https://cs.wikipedia.org/wiki?curid=420103", "title": "Grace", "text": "Grace\n\nGracie je ženské křestní jméno. Jméno pochází z latinského jména \"gratia\", to znamená \"půvabná, milostiplná, milá\".\n\nGracie, Graciela, Gracia, \"Grejsí\", \"Grasí\"\n\n\n\n\n\nMiloslava Knappová, Jak se vaše dítě bude jmenovat?\n"}
{"id": "420104", "url": "https://cs.wikipedia.org/wiki?curid=420104", "title": "Abecední seznam členů rodiny", "text": "Abecední seznam členů rodiny\n\nAbecední seznam členů rodiny obsahuje označení jednotlivých rodinných příslušníků v češtině, a to včetně výrazů, které už se dnes běžně neužívají. Seznam je uspořádán abecedně, tematické rozdělení najdete v článku Seznam členů rodiny.\n\nOznačení vzdálenějších příbuzných nikdy nebylo zcela ustálené, lišilo se dobově i teritoriálně. Seznam obsahuje i některé další výrazy, související s příbuzenstvím.\n\n\n\n"}
{"id": "420107", "url": "https://cs.wikipedia.org/wiki?curid=420107", "title": "Ugo Tognazzi", "text": "Ugo Tognazzi\n\nUgo Tognazzi (23. března 1922, Cremona, Itálie – 27. října 1990, Řím) byl italský filmový, televizní a divadelní herec, režisér a scenárista.\n\nTognazzi se narodil v Cremoně, v severní Itálii, ale strávil mládí na různých místech, protože jeho otec pracoval jako obchodní cestující v pojišťovně.\n\nPo návratu do rodného města v roce 1936 pracoval v masokombinátu na výrobu salámů. Za 2. světové války byl povolán do armády. Domů se vrátil po příměří v září 1943. Jeho vášeň pro divadlo a herectví se objevila již v dětství, a i během války organizoval divadlo pro vojáky. V roce 1945 se přestěhoval do Milána, kde se zapsal do divadelní společnosti vedené Wandou Osiris.\n\nV roce 1950 Tognazzi debutoval ve filmu \"I cadetti di Guascogna\" režírovaném Mario Mattolim. V následujícím roce potkal Raimonda Vianella, s kterým založil úspěšné komické duo pro nově vzniklou televizi RAI, kde účinkovali v letech 1954–1960.\n\nJejich show občas obsahovala satirické aspekty, které byly zprvu cenzurovány italskou televizí.\n\nPo úspěchu role ve filmu \"Fašista\" (\"Il Federale\") (1961), který režíroval Luciano Salce, se Tognazzi stal jedním z nejznámějších italských komediálních herců. Pracoval s nejlepšími italskými filmovými režiséry, kterými byli mimo jiné Mario Monicelli (\"Moji přátelé II\"), Marco Ferreri (\"Velká žranice\"), Nanni Loy, Dino Risi, Pier Paolo Pasolini (\"Vepřinec\"), Ettore Scola, Alberto Lattuada, Pupi Avati a jiní. Tognazzi také režíroval některé ze svých filmů.\n\nV roce 1981 obdržel na Filmovém festivalu v Cannes cenu za nejlepší herecký výkon za \"La tragedia di un uomo ridicolo\", režírovaný Bernardem Bertoluccim.\n\nTognazzi byl i uznávaným divadelním hercem a režisérem. Jistý čas pobýval také ve Francii.\n\nUgo Tognazzi zemřel v Římě v roce 1990.\n\nJeho synové Ricky (* 1955) a Gianmarco Tognazzi (* 1967) jsou rovněž filmovými herci. Je také otcem norského filmového režiséra a filmového producenta Thomas Robsahma (* 1964). Jeho dcera Maria Sole Tognazzi (* 1971) je, jako Ricky, filmovou režisérkou.\n\n\n"}
{"id": "420114", "url": "https://cs.wikipedia.org/wiki?curid=420114", "title": "Gloria (jméno)", "text": "Gloria (jméno)\n\nGloria je ženské křestní jméno. Jméno je latinského původu, znamená \"slavná, sláva\".\n\n"}
{"id": "420116", "url": "https://cs.wikipedia.org/wiki?curid=420116", "title": "Concord", "text": "Concord\n\nConcord je hlavním městem amerického státu New Hampshire a též sídelním městem kraje Merrimack, na jehož stejnojmenné řece se rozkládá. Podle sčítání lidu z roku 2000 mělo 40 765 a podle odhadů z roku 2007 má již přes 42 392 obyvatel. Vzniklo spojením vesnic Penacook, East Concord a West Concord.\n\nMísto, na kterém Concord leží, bylo od dávnověku obýváno indiánským kmenem Penacook, který u kaskádovitých vodopádů Merrimacku lovil migrující lososy a jesetery.\n\nŘeka častými záplavami tvořila v přilehlých údolích půdu obzvláště vhodnou pro pěstování fazolí, dýní, melounů a kukuřice. Roku 1725 v těchto místech provincie Massatchusettského zálivu ustanovila plantáž Penacook, která zde byla do dvou následujících let vybudována. V blízkosti vyrostly osady Rumford a Bow, které v 30. letech 18. století získaly statut města. V roce 1775 v Concordu, Lexingtonu a na jiných místech probíhaly půtky a boje mezi zastánci nezávislosti původních 13 kolonií a vojskem Velké Británie.\n\nV roce 1807 Samuel Bloget postavil Middlesexský kanál, který město spojoval s Bostonem a o dva roky později se díky výhodné centrální poloze ve státě New Hampshire stal Concord jeho hlavním městem. V průběhu 19. století se Concorde rozrostl díky tomu, že se z něj stala důležitá železniční křižovatka, vznikla zde též továrna na textil.\n\nV současnosti je pro Concord typické, že v něm sídlí několik zdravotních pojišťoven a město je tak jakýmsi centrem zdravotní péče severovýchodního pobřeží. Sídlí zde též Concord Litho, jedna z největších tiskáren v zemi.\n\nConcord leží na 43,2 rovnoběžce severní šířky a 71,5 poledníku západní délky. Leží ve spádové oblasti řeky Merrimack, která městem protéká ze severozápadu na jihovýchod. Nejbližšími městy jsou Bow na jihu, Webster na severu či Hopkinton na západě.\n\nPodnebí ovlivňuje blízkost Atlantského oceánu a jeho Golfského proudu. Teploty se v zimě pohybují kolem nuly nebo poklesnou na několik málo stupňů pod bod mrazu, v létě vyšplhají typicky na 20–30 °C. Srážky jsou po celý rok stejné, s minimálními výkyvy, a pohybují se mezi 75–85 mm za měsíc.\n\nPodle sčítání lidu z roku 2010 zde žilo 42 695 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 2,1 % populace.\n\nVěkové složení obyvatelstva:\n\nPrůměrný roční příjem činí 42 447 dolarů za jednotlivce a 52 418 dolarů za domácnost, což je několik procent nad celostátní průměr. 44,3 % obyvatel žije ženatých nebo vdaných.\n\nVe městě vychází deník \"The Concord Monitor\" a jeho týdenní výběr \"The Weekly Insider\" či týdeník The Hippo. Ve městě funguje jedna rádiová stanice ve vlnách AM a pět ve vlnách FM/VKV. Navíc je dostupné veřejné \"New Hampshire Public Radio\".\n\nZ televizních stanic zde vysílá komerční \"WPXG-TV\" a veřejná \"Concord TV\".\n\n\n\n"}
{"id": "420121", "url": "https://cs.wikipedia.org/wiki?curid=420121", "title": "Snickers", "text": "Snickers\n\nSnickers je čokoládová tyčinka s karamelem, arašídy a bílým nugátem vyráběná firmou Mars, Incorporated.\n\nTyčinka Snickers obsahuje: cukr, arašídy, glukózový sirup, sušené odstředěné mléko, kakaové máslo, rostlinný tuk, kakaové hmota, laktóza, přepuštěné máslo, sušená syrovátka, tvrzené rostlinné tuky, sůl, emulgátor, slepičí vejce - sušený vaječný bílek, hydrolyzované mléčné bílkoviny, aroma.\n\n\n"}
{"id": "420123", "url": "https://cs.wikipedia.org/wiki?curid=420123", "title": "Metalex", "text": "Metalex\n\nMetalex byl podnik zaměřený na stavby formulí, úpravy osobních a nákladních automobilů a motocyklů pro sportovní a speciální účely.\n\nPodnik Metalex založili 1.1. 1969 Karel Jílek a Václav Bervid. Spadal pod organizaci Svazarm, jako jeho účelové zařízení. Jeho prvotní náplní byla metalizace a vydělané peníze se pak investovaly do vývoje a výroby závodních speciálů. V Metalexu vznikl vynikající tým konstruktérů, mechaniků a jezdců a podnik fungoval vlastně navzdory okolním podmínkám socialistického hospodářství.\nOd samých počátků spolupracoval s Metalexem přední československý a český automobilový designér a konstruktér Václav Král, který vytvořil karoserie závodních vozů formule Easter a Mondial, Škoda Buggy a Spider a řadu dalších vozidel. Mezi nejznámější díla, jež vzešla z této spolupráce, patří „Supertatra“ MTX Tatra V8, s níž ředitel Metalexu Ing. Petr Bold vytvořil v roce 1991 český rychlostní rekord na letmý kilometr rychlostí 208,37 km/h. Jednalo se o v pořadí třetí prototyp se vstřikovým motorem Tatra.\n\nPodnik byl rozdělen na 5 provozoven dle specializace:\n\nV roce 1990 byl celý podnik odkoupen několika zaměstnanci a byl přejmenován na MTX s.r.o. a jejím ředitel se stal ing. Petr Bold. Provoz 05 v Příbrami byl zpočátku devadesátých let uzavřen, neboť objekt, v kterém se nacházel, byl v rámci restituce vrácen původnímu majiteli.\n\nOd svého založení realizoval podnik přes 170 prototypů a verzí úprav motorových vozidel pro nejrůznější použití. V devadesátých letech se firma zaměřila na výrobu otevřených vozů cabrio, vozů pro volný čas typu off-road, stavbu závodních automobilů a na úpravy osobních a nákladních automobilů na rozličné užitkové a speciální verze včetně speciálních doplňků. a touto činností se v té době stala třetím největším výrobcem osobních automobilů v České republice.\n\nMezi nejúspěšnější vozy patřil MTX Roadster postavený na bázi vozu Škoda Favorit a MTX Cabrio vycházející z vozu Škoda Felicia. Jejich předchůdcem byl vůz Škoda Rapid Cabrio. Firma MTX také upravovala automobily Forman, jako speciální pick-upy určené pro vývoz do afrických zemí, zůstala však věrná i své sportovní orientaci a v letech 1992-1993 například repasovala 25 vozů Ford Fiesta, pro český značkový pohár známý pod názvem \"Fiesta Cup\".\n\nV současné době se MTX s.r.o. zabývá vývojem a homologacemi úprav speciálních automobilů (jedná se o různé vestavby a ochranné rámy), servisní činností, renovacemi veteránů a je výhradním prodejcem českých dálničních známek. Výrobou automobilů se již nezabývá.\n\nModelové řady MTX:\n\n\n\n\n\n\n\n\n\n\nNávštěva dílny MTX v Plzni\n"}
{"id": "420134", "url": "https://cs.wikipedia.org/wiki?curid=420134", "title": "5S", "text": "5S\n\n5S je termín používaný v managementu a v principech štíhlého řízení. Je používán jako označení pro 5 základních pravidel, kterými by se měla řídit organizace usilující o zavedení štíhlé, přehledné a čisté výroby. Původ hesel je japonský.\n\n\nRůzné společnosti si původní japonské výrazy překládají dle svých potřeb, proto je možné se setkat i s jinými ekvivalenty (např. úprava na \"Clear out, configure, clean & check, conform, custom & practice\"). Dále je možné setkat se například s 6S nebo i s daleko více hesly atd. Záleží na firmě, kolika pravidly se chce řídit.\n\n"}
{"id": "420145", "url": "https://cs.wikipedia.org/wiki?curid=420145", "title": "Sibiřský trakt", "text": "Sibiřský trakt\n\nSibiřský trakt (rusky \"Сиби́рский тракт\"), též Moskevský trakt (\"Московский тракт\"), Moskevsko-irkutský trakt (\"Московско-Иркутский тракт\"), Moskevsko-sibiřský trakt (\"Московско-Сибирский тракт\"), Veliký trakt (\"Великий тракт\") či Velký trakt (\"Большой тракт\") je označení pro bývalou pozemní přepravní cestu mezi evropskou částí Ruska, Sibiří a Čínou. Měl velký vliv na kolonizaci Sibiře Ruskem a rozvoj Sibiře.\n\nSibiřský trakt vycházel z Moskvy a pokračoval přes Murom, Kozmoděmjansk, Kazaň, Osu, Perm, Kungur, Jekatěrinburg, Ťumeň, Tobolsk, Taru, Kainsk, Kolyvaň, Tomsk, Jenisejsk, Irkutsk, Věrchněudinsk do Něrčinska.\n\nVe Věrchněudinsku odbočovala větev cesty na jih, do Kjachty na rusko-čínské hranici, a dále tato větev (později nazvaná Čajová stezka, \"Чайный путь\", \"Čajnyj puť\") pokračovala přes Vnější a Vnitřní Mongolsko do Kalganu na hranici Mongolska a vlastní Číny. Po této větvi sibiřského traktu se od roku 1727 až do konce 19. století realizovala hlavní masa obchodu mezi Ruskem a Čínou.\n\nNa počátku 19. stol. se trasa Sibiřského traktu posunula na jih, z Ťumeně běžel přes Jalutorovsk, Išim, Omsk, Tomsk, Ačinsk a Krasnojarsk do Irkutsku.\n\nKoncem roku 1689 vyšlo carské nařízení o zřízení cesty, spojující střední Rus se Sibiří. Budování cesty však započalo až v roce 1730 a bylo zakončeno v polovině 19. století. Sibiřský trakt nahradil Babinovskou cestu, která byla po dvě stě let jediným spojením mezi evropskou částí Ruska a Asií.\n\nNa konci 19. století již Sibiřský trakt neuspokojoval přepravní nároky ruské ekonomiky. Začala proto stavba Transsibiřské magistrály, která Sibiřský trakt nahradila.\n\n\n"}
{"id": "420152", "url": "https://cs.wikipedia.org/wiki?curid=420152", "title": "Dekret o požáru Říšského sněmu", "text": "Dekret o požáru Říšského sněmu\n\nDekret o požáru Říšského sněmu ( ) je neformální označení Rozkazu říšského prezidenta na ochranu lidu a státu vydaného německým prezidentem Hindenburgem v odpovědi na Požár Říšského sněmu 27. února 1933. Dekret pozastavil řadu občanských práv. Dekret legalizoval uvěznění odpůrců nacistického režimu. \n\n"}
{"id": "420153", "url": "https://cs.wikipedia.org/wiki?curid=420153", "title": "Väsby IK", "text": "Väsby IK\n\nVäsby IK je profesionální švédský hokejový tým. Byl založen v roce 1956.\n\n"}
{"id": "420169", "url": "https://cs.wikipedia.org/wiki?curid=420169", "title": "Severomujský tunel", "text": "Severomujský tunel\n\nSeveromujský tunel ( ) je železniční tunel na Bajkalsko-amurské magistrále v severozápadním Burjatsku v Rusku. Je pojmenovaný podle Severomujského hřbetu, kterým prochází.\n\nTunel je 15 343 m dlouhý, a je tak nejdelším v Rusku (vyjma tunelů metra). Zprovozněn byl 5. prosince 2003.\n\nStavba začala roku 1978. Tunel byl ražen skrze velmi nestabilní skálu. Velkým problémem byla podzemní voda. Když bylo zřejmé, že tunel nebude dokončen včas, byl narychlo postaven 28km obchvat, který byl dokončen v roce 1987. Po tomto obchvatu se smělo jezdit maximální rychlostí 15 km/h a přeprava cestujících byla zakázána. O dva roky později byl proto postaven druhý, 54km obchvat, po kterém již lidé směli být převáženi. Druhý obchvat zahrnoval dva další tunely, každý tvořící smyčku, a mnoho mostů, včetně tzv. Čertova mostu. Po jeho dokončení byl první obchvat zrušen. Naproti tomu po dokončení Severomujského tunelu zůstal druhý obchvat zachován.\n"}
{"id": "420170", "url": "https://cs.wikipedia.org/wiki?curid=420170", "title": "Sojourner Truth", "text": "Sojourner Truth\n\nSojourner Truth (1797, New York – 26. listopad 1883, Battle Creek), do roku 1843 Isabella Baumfree, byla afroamerická abolicionistka a bojovnice za ženská práva. Truth se narodila jako otrokyně v Swartekillu (Ulster County, New York), ale v roce 1826 se jí podařilo utéct na svobodu. Truth také patří mezi první černošky, kterým se podařilo vyhrát soudní spor nad bělochem. Svůj nejznámější projev \"Ain't I A Woman?\" pronesla v Akronu roku 1851.\n\nSojourner Truth se narodila do rodiny otroků, která patřila plukovníku Hardenberghovi. Hardenberghovo sídlo se nacházelo v oblasti Swartekill, ve městě Esopus přibližně 150 kilometrů od města New York. Ve svých devíti letech byla Truth, známá pod jménem Belle, prodána v aukci Johnu Nellymu spolu se stádem ovcí za 100 dolarů. Do té doby mluvila Truth pouze nizozemsky. V roce 1808 byla prodána za 105 dolarů Martinu Schryverovi a v roce 1810 Johnu Dumontovi za 175 dolarů. Kolem roku 1815 se Truth zamilovala do otroka jménem Robert, ale Robertův majitel jim vztah zakázal. Robert byl poté krutě zbit a Truth ho již nikdy neviděla. Robert později na následky svých zranění zemřel. V roce 1817 byla Truth Dumontem přinucena vzít si staršího otroka Thomase. Celkem měla Truth pět dětí – s Robertem měla dceru Dianu (1815), s Thomasem syna Petera (1821) a dcery Elizabeth (1825) a Sophii (cca 1826).\n\nV roce 1799 začal v New Yorku proces na uzákonění zrušení otroctví, který trval až do 4. července 1827. Dumont slíbil Truth svobodu, pokud bude věrná a poslušná. Nicméně časem změnil názor a začal tvrdit, že kvůli zranění ruky byla méně produktivní. V roce 1826 Truth utekla se svou malou dcerou Sophií. Musela opustit své ostatní děti, protože ty nebyly za zákona volné, dokud nesloužily do svých dvaceti let jako otroci. Sojourner nalezla azyl u Isaaca a Marie Van Wagenerových, kteří Dumontovi nabídli, že u nich Truth bude sloužit zbytek roku, než osvobození otroků vejde v platnost, což Dumont za 20 dolarů přijal. Truth později zjistila, že její pětiletý syn Peter byl Dumontem nelegálně prodán do Alabamy. S pomocí Wagenerových vzala Truth případ k soudu, který po několika měsících vyhrála. Truth se tímto stala jednou z prvních černošek, které vedly soudní spor s bělochem a vyhrály ho. Truth se v roce 1829 se svým synem Peterem přestěhovala do New Yorku, stala se křesťankou a sloužila u Elijaha Piersona a později u Roberta Matthewse. Její syn Peter později zmizel na výpravě s velrybářskou lodí, která se v roce 1842 vrátila do přístavu bez něj.\n\n1. června 1843 si Truth změnila jméno na Sojourner Truth, stala se metodistkou a zasvětila svůj další život boji za práva žen a za zrušení otroctví. V roce 1844 se přidala ke skupině Northampton Association of Education and Industry, která podporovala práva žen a náboženskou toleranci. Během této doby potkala Williama Lloyda Garrisona, Fredericka Douglasse a Davida Rugglese. V roce 1850 William Lloyd Garisson soukromě vydal její paměti pod názvem \"The Narrative of Sojourner Truth: A Northern Slave\". V tomto roce si Truth také koupila dům v Northamptonu a promluvila na prvním národním shromáždění zabývajícím se právy žen (National Women's Rights Convention ve Worcesteru, Massachusetts).\n\nV květnu 1851 Truth vystoupila na shromáždění zabývajícím se právy žen Ohio Women's Rights Convention v Akronu a pronesla tam svou slavnou řeč \"\"Ain't I a Woman?\"\". Existují různé záznamy jejího proslovu, které se v mnohém liší. První verze byla vydaná měsíc po jejím projevu Mariem Robinsonem, majitelem novin, který byl v publiku. Robinsonovo vydání nezahrnovalo ani jednu otázku \"Ain't I a Woman?\". V roce 1863 Frances Dana Barker Gage publikovala druhou, velmi odlišnou verzi. V této verzi projev Sojourney Truth vykazoval znaky mluvy otroků z Jihu a také obsahoval věty a obraty, které Robinson nezaznamenal. Gage také uvádí, že Truth mluvila o svých třinácti dětech, které byly prodány do otroctví, i když je známo, že Truth měla dětí pět. Tyto dvě verze se také liší reakcí publika na řeč Truth, kdy v druhé novější verzi byla reakce negativní, na rozdíl od původní Robinsonovy verze. Tato novější verze se ale stala historickým standardem a je známá pod názvem \"Ain't I a Woman?\", jelikož tato věta byla v projevu zaznamenaném Frances Gage čtyřikrát opakovaná. Řeč Truth ale nikdy neměla jižanský charakter, protože byla narozená a vychovaná v New Yorku a do svých devíti let mluvila pouze nizozemsky. Během dalších let Truth přednášela před mnoha lidmi a cestovala po Ohiu ve spolupráci s Mariem Robinsonem.\n\nV roce 1857 se Sojourner Truth přestěhovala do Harmonie v Michiganu, kde údajně bydlela s dcerou Elizabeth a dvěma vnuky (Jamesem Caldwellem a Sammy Banksem). Během Americké občanské války pomáhala provádět nábor černošských vojáků pro Unii. V roce 1864 se setkala s prezidentem Abrahamem Lincolnem a později také s Ulyssem S. Grantem. Truth dále pokračovala v propagaci ženských práv, osvobození otroků, bojovala za reformu vězení a proti trestu smrti. Mimo jiné se neúspěšně snažila získat práva na pozemky pro bývalé otroky či se pokusila volit v prezidentských volbách.\n\nSojourner Truth zemřela 26. listopadu 1883 v svém domově v Battle Creeku a byla pochovaná na hřbitově Oak Hill Cemetery vedle své rodiny.\n\n"}
{"id": "420173", "url": "https://cs.wikipedia.org/wiki?curid=420173", "title": "Robert Dudley, 1. hrabě z Leicesteru", "text": "Robert Dudley, 1. hrabě z Leicesteru\n\nRobert Dudley (24. června 1532/1533 – 4. září 1588, Cornbury) byl baron z Denbigh, 1. hrabě z Leicesteru (od roku 1564), celoživotní přítel a pravděpodobně milenec královny Alžběty I.\n\nRobert Dudley byl pátým synem Johna Dudleyho, hraběte z Warwicku a v letech 1551-1553 vévody z Northumberlandu, a jeho manželky Jane, dcery sira Edwarda Guildforda. Jeho otec byl od roku 1550 až do smrti nezletilého krále Eduarda VI. faktickým vládcem Anglie.\nRobert byl pátým ze třinácti dětí, ale ne všichni jeho sourozenci přežili do dospělosti. Pouze Ambrose, Mary a Catherine se dožili vlády Alžběty I. Jen málo je známo o Catherine, která vstoupila do manželského svazku s Henrym Hastingsem, hrabětem z Huntingdonu. Známější byla jeho sestra Mary díky skutečnosti, že se stala matkou slavného básníka Philipa Sidneyho.\n\nAčkoliv současníci věřili, že Robert se narodil ve stejný den a stejný rok jako královna Alžběta I., je více než pravděpodobné, že byl minimálně o rok starší. Nedávné výpočty jeho možného data narození spadají na 24. června 1532. Robert se s Alžbětou setkal poprvé, když mu bylo osm let, pravděpodobně byli tehdy vyučováni stejnými učiteli. Stali se dobrými přáteli a jejich přátelství trvalo po celý život. Robert byl inteligentní chlapec a jistě si s Alžbětou vnitřně rozuměl, ale na rozdíl od Alžběty se málo zajímal o klasická literární díla. Vášnivě miloval matematiku, astronomii a astrologii. Byl také velmi nadaným jezdcem na koni a tento dar rozvíjel po celý život. V pozdější době popsal svůj vztah k Alžbětě v dětství následovně: \"Znám ji lépe než kdokoliv jiný již od jejích osmi let a od té doby mi také vždycky říká, že se nikdy neprovdá.\"\n\nV roce 1553 se Robertův otec, John Dudley, 1. vévoda z Northumberlandu, pokusil dosadit na anglický trůn mladičkou Jane Greyovou. Byl v tom podporován svými syny včetně Roberta. Po nezdaru tohoto pokusu a nástupu Marie I. k vládě byli však otec John a syn Robert uvězněni v Toweru a odsouzeni k trestu smrti. Nešťastná Jane Greyová a vévoda z Northumberlandu byli popraveni. Robert Dudley a další vévodovi synové byli ušetřeni, vévodský titul byl však rodině navždy odňat.\nRobert byl vězněm v Toweru až do roku 1554. Na nějakou dobu tam byla uvězněna také princezna Alžběta, obviněná ze spolupráce s povstalcem Thomasem Wyattem. Legenda praví, že se Robert s Alžbětou v tomto vězení často vídali a jejich přátelství zde přerostlo v lásku. Jisté je ale jen, že Roberta směla v Toweru navštívit Amy Robsart, jeho pozdější první manželka.\n\nNejstarší bratr John Dudley krátce po Robertově osvobození zemřel. Bratři Henry a Robert se zapojili do války proti Francii po boku manžela královny Marie I., španělského infanta a pozdějšího krále Filipa II. V bitvě u St. Quentinu (1557) byl Henry Dudley zabit. Robert se vrátil do Anglie a byl oficiálně rehabilitován.\n\nZřejmě ještě během panování královny Marie prodal část svých pozemků na pomoc princezně Alžbětě z její finanční tísně i přesto, že měl sám velké finanční potíže. Alžběta nikdy na jeho oběť nezapomněla. S nástupem Alžběty na trůn v roce 1558 se Dudleyho finanční situace podstatně změnila. Byl jmenován královským nejvyšším podkoním (\"Master of the Horse\") a získal tak prestižní pozici, která vyžadovala častý osobní styk s královnou. Organizoval také její veřejná vystoupení a její soukromou zábavu. To vše mu dokonale vyhovovalo. Byl zkušený jezdec a výborný sportovec, měl smysl pro umění a s královnou sdílel i lásku pro divadlo a hudbu. Bylo zřejmé již od počátku její vlády, že byl jejím oblíbencem. V prvním roce svého panování jej zahrnula mnoha tituly a penězi a strávila s ním více času než s kýmkoliv jiným. Jejich intimita se stala předmětem pomluv a říkalo se nejen, že jsou milenci, ale dokonce vznikla pověst, že Alžběta porodila v tajnosti Dudleyho dítě. Ačkoliv toto poslední tvrzení nemusí být pravdivé, je téměř jisté, že mezi nimi byl milenecký poměr. Znali se vzájemně lépe než znali kohokoliv jiného a v minulosti si prošli podobným utrpením. Možná to nejdůležitější bylo, že si vzájemně věřili a respektovali se. Stejně jako každý jiný pár se podle svědectví blízkých osob také hádali. Na veřejnosti ovšem Robert k Alžbětě vždy přistupoval s úctou, kterou královna vyžadovala. V soukromí mu Alžběta dovolovala chovat se k ní tak, jak by to nikomu jinému nemohlo projít.\n\nJeho pozice královnina favorita mu však způsobila velkou nenávist okolí. Protože měl finanční výhody ze svého vztahu ke královně, stal se zhruba od roku 1560 nejméně populárním mužem v alžbětinské Anglii, a tak to zůstalo až do jeho smrti. Zdálo se, že nikdo kromě královny a jeho rodiny pro něj neměl dobrého slova. Bez ohledu na to co dělal, nikdy nebyl schopen zbavit se onoho nepřátelského veřejného mínění. To také zapříčinilo nelichotivé pomluvy jeho osoby minimálně pro dalších 400 let, než bylo dokázáno, že jsou z velké většiny nepravdivé. Alžběta I. byla velmi inteligentní žena a je nepravděpodobné, že Dudley by svou lásku k ní mohl celých třicet let pouze předstírat. Jeho chování svědčí spíše o lásce k Alžbětě než o jeho domnělé vypočítavosti. Kdyby byla politická situace příznivější, královna by se za něj zřejmě provdala. Podle svědectví mu v soukromí řekla, že si nikdy nevezme někoho jiného.\n\nV roce 1585 byl Robert Dudley jmenován velitelem anglických armádních jednotek v Nizozemí. V této zemi se obyvatelé vzbouřili proti králi Filipovi II. Španělskému. Dudley tam zůstal až do roku 1587. Do Anglie se vrátil během krize kolem Marie Stuartovny a byl v Anglii přítomný, když byla skotská královna popravena. Anglická účast na bojích v Nizozemí nebyl příliš úspěšná a Dudley sklidil mnoho kritiky za své tamější angažmá. Královna Alžběta pravděpodobně nebyla s jeho velitelským počínáním spokojená, avšak neřekla o něm jediného křivého slova.\n\nV roce 1588, když Španělsko poslalo svá loďstva proti Anglii, měl Robert Dudley na starosti pozemní vojsko a po vítězné námořní bitvě organizoval Alžbětinu slavnou návštěvu u městečka Tilbury.\n\nJiž v roce 1550 se Robert Dudley oženil s Amy Robsart, dcerou šlechtice z doprovodu vévody z Norfolku. Jejich manželství bylo považováno za sňatek z lásky. Avšak Robert jako pátý syn svého otce nebyl příliš majetný a proto bylo manželství s Amy, která byla vcelku bohatou dědičkou, pro něj výhodné. Svatba se konala ve velkém stylu a zúčastnili se jí jak princezna Alžběta tak její bratr král Eduard VI.\n\nNepřekonatelnou překážkou pro Robertovo manželství s Alžbětou spočívalo v okolnostech brzké smrti jeho první manželky. Ve věku 28 let byla Amy nalezena mrtvá se zlomeným vazem pod schodištěm domu, ve kterém žila odloučená od svého manžela. Již před touto tragédií vznikla pověst, že Robert má v úmyslu svou ženu sprovodit ze světa, aby byl volný pro královnu. Ale je nepravděpodobné, že měl skutečně něco společného s její smrtí. Amy byla zřejmě nevyléčitelně nemocná s rakovinou prsu; bylo známo, že trpí \"nemocí v hrudi.\" Nedávné pokroky medicíny dokazují, že ženy v tomto stavu mohou mít spontánní zlomeniny kostí. Chůze ze schodů v jejím domě v Oxfordshire mohla způsobit spontánní zlomeninu, která se ukázala jako fatální. Nicméně všichni lidé včetně Roberta se domnívali, že Amy byla zavražděna. Kdyby se za něj poté Alžběta provdala, lidé by pomluvám Roberta jako údajného vraha ještě více uvěřili, a dokonce i královna by byla podezřívána, že se na tomto skutku podílela. V nynější době byla vyslovena domněnka, že Lady Dudley byla skutečně zavražděna, a to na tajný příkaz některého z rádců královny Alžběty, který se obával následků jejího eventuálního sňatku s Robertem Dudleym, možná i pro svou osobu.\n\nJeště mnoho let po této události Robert Dudley doufal v manželský svazek s královnou Alžbětou. Neoženil se proto znovu až do roku 1578, když bylo téměř jisté, že si ho královna nikdy nevezme. V roce 1575, během divadelního představení na hradě Kenilworth v hrabství Warwickshire, ji Robert naposledy požádal o ruku. Tak jako v minulosti jej znovu odmítla.\n\nJiž asi v roce 1575 si začal Dudley aféru s královninou sestřenicí Leticií, původním jménem Lettice Knollys. Leticie byla tehdy zvána Lady Devereux, což bylo rodové jméno jejího prvního manžela Waltera Devereux, 1. hraběte z Essexu. Jako sestřenice z druhého kolena byla Leticie příbuznou královny Alžběty a byla jí svým vzhledem podobná. Dudley mohl do ní být zamilovaný, neboť Leticie byla temperamentní, živá a atraktivní. Hrabě Essex zemřel v roce 1576 v Irsku. Dva roky poté se Robert Dudley oženil s ovdovělou hraběnkou, pravděpodobně proto, že s ním byla těhotná, a on se dostal pod tlak její vlivné rodiny, aby byla zachována její počestnost. Sňatek byl zprvu tajen, neboť Dudley se obával žárlivosti královny Alžběty.\n\nRobert před královnou manželství zřejmě tajil celý rok. Francouzský velvyslanec poté ovšem Alžbětě I. tajemství vyzradil ve snaze, aby dosáhl uzavření manželství mezi ní a bratrem svého krále Františkem, vévodou z Alençonu (tzv. francouzské námluvy). Alžběta se chovala, jako by měla zlomené srdce, a tři dny poté, zjevně ale předstíraně a z politických důvodů, Alençonovu žádost přijala. Hovořila dokonce o tom, že pošle Roberta do Toweru, ale její rádci ji od toho odradili. Ke sňatku královny s Alençonem, proslulým válečníkem, avšak mužem velmi malého vzrůstu a podstatně mladším než královna, ovšem nedošlo.\n\nKrálovna Alžběta byla Dudleyho nevěrou velmi uražena. Nikdy se s tímto manželstvím nesmířila a vůči své dosavadní důvěrné přítelkyni Leticii, nyní hraběnce z Leicesteru, pojala velkou nenávist. Vykázala ji od královského dvora a již nikdy jí tuto „zradu\" neodpustila. Leticiin syn z prvního manželství Robert Devereux, 2. hrabě z Essexu, byl v roce 1601 jako vůdce posledního povstání proti královně Alžbětě popraven.\n\nLeicesterovo manželství s Leticií Knollys však nebylo šťastné a Robert si stěžoval v dopise svému příteli: „Ztratil jsem mládí i svobodu, všechno mé štěstí vzala ona.“ Leticie své první dítě z jejich svazku potratila, ale v roce 1581 porodila syna, který dostal jméno Robert Lord Denbigh. Nicméně dítě nebylo zdravé a zemřelo v roce 1584. Hrabě Leicester byl z toho zničený. Zbožňoval svého malého syna, který by také zaručil přežití jeho rodu. Měl sice ještě jedno dítě, také jménem Robert, a to ze své aféry s Lady Sheffieldovou v roce 1570, ale tento syn nebyl legitimní a proto nemohl zdědit otcovy tituly. Lady Sheffield ovšem tvrdila, že si ji Robert tehdy tajně vzal za manželku. Pro jejich tajný sňatek ovšem neexistuje žádný důkaz a Robert to vždy popíral. Její motivace pro toto tvrzení zajisté byla, aby svému synovi zajistila legitimnost. I když Robertův syn byl nelegitimní, Robert mu byl dobrým otcem a zajistil mu slušné vzdělání. Jeho syn byl velmi nadaný a vyrostla z něj romantická postava. Uprchl po smrti královny Alžběty s jednou její dvorní dámou do Evropy, přestože měl ženu a pět dcer.\n\nV době, kdy organizoval hrabě z Leicesteru tilburskou návštěvu Alžběty, již pravděpodobně trpěl rakovinou žaludku a jeho dny byly sečteny. Po porážce španělského loďstva odjel do Buxtonu, aby tam požíval léčivé vody, ale už nikdy k tomu nedošlo. Zemřel ve svém domě v hrabství Oxfordshire dne 4. září 1588. Alžběta byla zdrcená nad ztrátou svého přítele a společníka, prý se zamkla ve své komnatě na několik hodin, ne-li dnů. Na dopis, který jí poslal pouze několik dní před svou smrtí, napsala \"Jeho poslední dopis\" a uložila jej do pokladnice. Tam zůstal celých patnáct let a byl nalezen až po její smrti v roce 1603.\n\nJen málo lidí s královnou sdílelo její žal. Jeho nepřátelé tvrdili, že porážka španělského loďstva nebyla ničím ve srovnání s tím, že zemřel Robert Dudley. Královna mu vystrojila slavný pohřeb. Místem jeho posledního odpočinku je kaple svaté Marie v hrabství Warwickshire.\n"}
{"id": "420186", "url": "https://cs.wikipedia.org/wiki?curid=420186", "title": "Andamanské jazyky", "text": "Andamanské jazyky\n\nAndamanská jazyková rodina je předpokládaná rodina jazyků původních obyvatel Andamanských ostrovů. Jedná se snad o pozůstatky prapůvodních jazyků jihovýchodní Asie. Nepanuje všeobecná shoda v tom, zda mají velkoandamanské jazyky a onžské jazyky společný původ, či zda se snad nejedná o samostatné rodiny. \n\nBěhem 20. století většina velkoandamanských nářečí zanikla a byla vytlačena hindštinou - malá skupinka domorodců přežívá na ostrově Strait, kam byli sestěhováni, a mluví dialektem výrazně ovlivněným hindštinou. Jarawové, Ongeové a Sentinelci si svůj jazyk udrželi díky extrémní nedůvěře k vnějšímu světu - z tohoto důvodu také o jejich jazycích není mnoho známo.\n\nLingvista Joseph Greenberg soudil, že velkoandamanské jazyky jsou příbuzné s jazyky papuánskými a tasmánskými a tvoří společně širší, tzv. indopacifickou rodinu.\n\n\n\n\n"}
{"id": "420189", "url": "https://cs.wikipedia.org/wiki?curid=420189", "title": "Adolf Hrubý", "text": "Adolf Hrubý\n\nAdolf Hrubý (21. května 1893 Mláka – 9. června 1951 Praha) byl poslanec a kolaborující ministr protektorátní vlády.\n\nNarodil se 21. května 1893 v Mláce u Třeboně jako syn malorolníka a hostinského. Po vychození měšťanské a obchodní školy se jako voják rakousko-uherské armády během první světové války dostal do ruského zajetí. Po říjnové revoluci vstoupil do řad Rudé armády. Byl vyslán jako komunistický emisar do Československa. Po válce se vrátil na rodinný statek a převzal po zemřelém bratrovi hospodářství a hostinec. Začal se angažovat hospodářském životě jihočeského kraje a komunistické ideály zavrhl. Vstoupil do agrární strany. Ve spolupráci s Antonín Švehlou prosazoval nové hospodářské myšlenky a věnoval se zájmům malozemědělského lidu, a to nejen organizačně, ale i novinářsky i jako vynikající řečník (přispíval do stranických novin \"Venkov\"). V této činnosti pokračoval i jako starosta obce, člen okresního výboru v Třeboni, člen okresního organizace republikánské strany (r. 1927 pokladníkem) i jako delegát Zemědělské rady za okres Lomnice n. Luž. jako činovník „Domoviny, obec Mláka” (r. 1927). V agrární straně podporoval pravicové křídlo Rudolfa Berana. Ve 30. letech byl členem výkonného výboru agrární strany.\n\nV roce 1935 byl zvolen poslancem za Agrární stranu. Po zániku samostatného Československa byl v roce 1939 jmenován prezidentem Emilem Háchou vedoucím Národního souručenství, jediné povolené politické strany v protektorátu. V říjnu 1939 byl z funkce odvolán. \n\nDne 3. listopadu 1938 byl jmenován předsedou „Zemědělské rady v Čechách” a v roce 1939 předsedou protektorátní „České zemědělské rady”. Post předsedy vykonával až do roku 1942, kdy byla Česká zemědělská rada začleněna do nově zřízeného protektorátního „Svazu zemědělství a lesnictví pro Čechy a Moravu”.\nAdolf Hrubý byl v roce 1942 jmenován ministrem zemědělství a lesnictví a po zřízení protektorátního „Svazu zemědělství a lesnictví pro Čechy a Moravu” byl pověřen taktéž jeho předsednictvím. Obě funkce, protektorátního ministra zemědělství a lesnictví i předsedu „Svazu zemědělství a lesnictví pro Čechy a Moravu” zastával až do roku 1945. Vystupoval jako obhájce českých zemědělců, nicméně jako loajální funkcionář vůči nacistickým okupantům obdržel protektorátní vyznamenání – Svatováclavskou orlici I. stupně se zlatým věncem. Byl veden jako možný nástupce dr. Háchy ve funkci protektorátního prezidenta.\n\nPo osvobození Československa byl zatčen. Dne 31. července 1946 Národní soud po tříměsíčním, často dramatickém jednání vynesl rozsudky nad některými členy protektorátní vlády, mimo jiné i nad Adolfem Hrubým. Prokurátor František Tržický pro něj požadoval trest smrti, nicméně soud ho odsoudil na doživotí za „...podporu nacistického hnutí a obhajování nepřátelské vlády na území republiky“. Vláda se k rozsudkům vyjádřila 6. srpna 1946, netajila se zklamáním nad nízkými tresty, respektovala však nezávislost Národního soudu a právoplatnost jeho výroku. Na tom se shodl i nekomunistický tisk. KSČ se několik týdnů domáhala revize rozsudku a požadovala tvrdší tresty. Zbytek života strávil ve vězení, zemřel v pražské pankrácké věznici.\n\n\n\n"}
{"id": "420190", "url": "https://cs.wikipedia.org/wiki?curid=420190", "title": "Wyomingraptor", "text": "Wyomingraptor\n\nWyomingraptor (\"lupič z Wyomingu\") je neoficiálním názvem teropodního (zřejmě alosauridního) dinosaura, objeveného v souvrství Morrison. Žil tedy v období svrchní jury (stupeň kimmeridž, asi před 150 miliony let). Několik objevených fosílií tohoto dinosaura, umístěných v Tate Museum bylo označeno jako pozůstatky zástupce rodu \"Allosaurus\". \n\nV roce 1997 objevil tohoto dinosaura americký paleontolog Robert T. Bakker, který zároveň navrhl název \"Wyomingraptor\". Dosud však nebyla publikována žádná oficiální studie, spojená s objeveným materiálem, prokazující samostatné taxonomické postavení tohoto rodu. Proto je tento taxon stále oficiálně považován pouze za \"nomen nudum\". \n\n"}
{"id": "420193", "url": "https://cs.wikipedia.org/wiki?curid=420193", "title": "Póníové", "text": "Póníové\n\nPóníové ( Pawnee, též Paneassa, Pari či Pariki) jsou severoamerický indiánský kmen, který náleží ke Caddoan'ské jazykové větvi. Jméno Pawnee (Póní) vychází z výrazu \"pariki\", což znamená „roh“. Jde o odkaz na jejich typický účes. Samotní Póníové nazývali sami sebe \"Chaticks-si-Chaticks\", což znamená „muži mužů“.\n\nTradiční území kmene se nacházelo v oblasti Velkých planin mezi řekami Loup, Platte a Republican v dnešní Nebrasce a severním Kansasu na americkém Středozápadě, odkud byli v letech 1874–1875 přemístěni do Indiánské rezervace ležící na území dnešní Oklahomy.\n\nPrvní zmínka o Póníích pochází z roku 1541, kdy se španělský conquistador Francisco Vázquez de Coronado setkal v dnešním Kansasu s póníjským náčelníkem z Nebrasky.\nV 18. století sehráli Póníové jako spojenci Francouzů významnou roli, když v roce 1720 porazili vojenské Villasurovo tažení a tím zabránili španělské expanzi do oblasti Velkých planin.\n\nNa počátku 19. století čítala populace Póníů asi 10 000 jedinců. Následkem válek, zejména však epidemií cholery a neštovic jejich počet klesl až na 4000 v roce 1859. Poté dále klesal na 2000 v roce 1876 a pouhých 650 jedinců v roce 1900. Posléze se tento pokles zastavil, takže roku 1970 čítala populace příslušníků kmene Póní 2000 jedinců a v roce 2005 5500.\n\nPóníové bývají obecně klasifikováni jako kultura plání, přestože se svým způsobem života odlišovali od ostatních prérijních kmenů, jako byli Arapahové nebo Šajeni. Byl to usedlý zemědělský kmen, jehož příslušníci sídlili v poměrně velkých vesnicích tvořených hliněnými obydlími. Pěstovali kukuřici, fazole, dýně a tykve. Po příchodu koně do oblasti Velkých planin sice přejali některé prvky loveckého způsobu života, zemědělství však nadále zůstalo hlavním zdrojem jejich obživy, přestože se z nich stali vynikající lovci.\n\nPóníjské hliněné obydlí ( \"Earth Lodge\") obývalo obvykle větší množství rodin, mezi nimiž nemusel nutně existovat příbuzenský vztah. Neplatilo též žádné pravidlo týkající se omezení počtu rodin v obydlí. Většina staveb pojala mezi 30 až 50 lidmi.\n\nPóníové se geograficky a společensky dělili do čtyř skupin. Každou z nich tvořil různý počet vesnic. Čtyři hlavní skupiny byly:\nSkupina Chaui bývá obecně označována jako vůdčí, ačkoli každá skupina byla do značné míry autonomní.\n\nPůvodní náboženství Póníů bylo animistické s prvky šamanismu. Uctívali především božstvo jitřenky, spojené s plodností a zemědělstvím. Na jeho počest pořádali každoročně několikadenní rituál, spojený původně i s lidskou obětí. Póníové byli vedle Načezů a Tonkawů jediní severoameričtí indiáni, kteří lidské oběti praktikovali. Tento zvyk zanikl roku 1817, kdy syn Petelashera, náčelníka skupiny Skidi, zachránil komančskou dívku, která měla být obětována. Obětování bylo prováděno tak, že vybraného zajatce přivázali k dřevěného rámu, mučili ohněm a nakonec zastřelili šípy. Podle jiných zpráv docházelo i k vyříznutí srdce, podobně jako u Aztéků.\nMezi Póníi působil válečný spolek Děti Irusky, jehož členové byli tzv. opačníci a dělali vše naopak, než bylo běžné. Jejich obdobu lze najít i u dalších kmenů severoamerických indiánů, nejznámější jsou patrně Heyokové u Siouxů.\n\n"}
{"id": "420197", "url": "https://cs.wikipedia.org/wiki?curid=420197", "title": "Souvrství Morrison", "text": "Souvrství Morrison\n\nMorrisonské souvrství je jedním z nejznámějších souvrství svrchnojurského stáří na světě. Rozkládá se na velké ploše středozápadu USA, s centrem ve státech Colorado a Wyoming. Zabírá rozlohu asi 1,5 milionu km, přesto je dosud na 75 % těchto sedimentů pohřbených pod půdou velkých východních prérií. Svůj název obdrželo souvrství podle městečka Morrison v Coloradu, u kterého v roce 1877 objevil první dinosauří fosilie Arthur Lakes. Zejména v rámci této geologické formace se také odehrála nejvýznamnější část slavné Války o kosti mezi paleontology O. C. Marshem a E. D. Copem.\n\nVe vrstvách tohoto souvrství starých asi 156 až 146 milionů let (stupně oxford, kimmeridž a tithon) bylo objeveno také množství známých rodů dinosaurů (\"Allosaurus\", \"Camptosaurus\", \"Diplodocus\", \"Stegosaurus\", \"Apatosaurus\", \"Brachiosaurus\" ad.). Velkou biodiverzitu (druhovou rozmanitost) měli v tehdejších ekosystémech zejména obří sauropodní dinosauři. Je ovšem otázkou, do jaké míry je tato vysoká biodiverzita reálná a nakolik se může jednat pouze o výsledek stanovování odlišnosti na základě objevů fosilií mláďat a subadultních jedinců sauropodních dinosaurů. Kromě toho poskytly sedimenty souvrství také fosilní pozůstatky rostlin, malých obratlovců i bezobratlých živočichů. Ukazuje se, že ekosystémy v tomto souvrství byly velmi komplexní. Nachází se zde také proslulý \"Dinosauří národní památník\" (\"Dinosaur National Monument\"). V sedimentech souvrství Morrison bylo objeveno také množství fosilií druhohorních savců.\nPočetní jsou v souvrství Morrison také draví teropodní dinosauři. Nacházejí se zde fosilní pozůstatky několika rodů velkých teropodů, jako je \"Torvosaurus\", \"Allosaurus\", \"Ceratosaurus\", \"Marshosaurus\" nebo \"Saurophaganax\". V rámci rodu \"Allosaurus\" již bylo popsáno několik různých druhů, které se zde vyvíjely jeden v druhý po dobu několika milionů let.\n\nV sedimentech souvrství Morrison bylo objeveno také množství fosilních rostlin, včetně zkamenělých kmenů stromů o průměru až kolem 1,1 metru a délce přes 4 metry. Podobné objevy byly učiněny například na území kraje Uintah v Utahu.\n\nGeologickým stářím se souvrství shoduje s lokalitou Tendaguru ve východní Africe nebo souvrstvím Lourinhã v Portugalsku. Přibližně stejného stáří je také lokalita Solnhofen v Německu.\n\n\n\n"}
{"id": "420199", "url": "https://cs.wikipedia.org/wiki?curid=420199", "title": "Strašidlo", "text": "Strašidlo\n\nStrašidlo, strašák či bubák je nadpřirozená bytost, jejíž zmiňování či vypravování má vyvolat strach, především v dětech. Typická je „pedagogická“ funkce strašidel, například polednice měla trestat děti, které zválely obilí a klekánice zase ty, které se nevrátily do soumraku domů. Mezi další takové bytosti patří \"nemodlenka\", která unáší děti, které se nechtějí modlit, \"postelníček\" budící děti dlouho se povalující na posteli a \"pucnoha\" či \"škrabinožka\", který ostrým nožem seškrabuje bláto z nohou. Podobně jsou děti strašeny čertem. Jako strašidla jsou také běžně označovány přízraky či duchové zemřelých, ale i jiné bytosti z mýtů a pověstí, jako upíři, vodníci, skřítci a další. Strašení dětí je dnes jako výchovný prostředek odmítáno.\n\n\n"}
{"id": "420200", "url": "https://cs.wikipedia.org/wiki?curid=420200", "title": "Union démocratique du travail", "text": "Union démocratique du travail\n\nUnion démocratique du travail (UDT), česky Demokratický svaz práce, bylo francouzské politické hnutí, vzniklé v roce 1959. Sdružovalo sympatizanty generála Charlese de Gaulla, kteří zastávali sociální a ekonomická stanoviska blízká socialistům.\n\nHnutí vydávalo noviny \"Notre République\" (Naše republika). Jedním z jeho cílů byla větší participace zaměstnanců na pracovištích i v politickém životě.\n\nNejznámějšími představiteli byli René Capitant (zastával tvrzení, že \"skutečný gaullismus je nalevo\") a Louis Vallon. V roce 1962 se hnutí sloučilo s politickou stranou UNR, čímž vznikla strana UNR/UDT.\n\nV roce 1965 vzniklo mládežnické hnutí Svaz mladých pro pokrok, které udržuje tradici levicového gaullismu.\n\n"}
{"id": "420205", "url": "https://cs.wikipedia.org/wiki?curid=420205", "title": "Památková zóna", "text": "Památková zóna\n\nPamátková zóna je v České republice typ památkového území, tedy krajinného celku, kterému je vyhláškou ministerstva udělen zvláštní status se zvýšenou památkovou ochranou. Jde o nižší stupeň ochrany než památková rezervace. Tento status o obsah ochrany jsou stanoveny v zákonu České národní rady č. 20/1987 Sb. (ve znění zákona č. 425/1990 Sb.), o státní památkové péči, zejména v § 6 a 6a.\n\n§ 6 tohoto zákona říká: \"„Území sídelního útvaru nebo jeho části s menším podílem kulturních památek, historické prostředí nebo část krajinného celku, které vykazují významné kulturní hodnoty, může Ministerstvo kultury po projednání krajským úřadem prohlásit za památkovou zónu a určit podmínky její ochrany.“\" Oproti památkové rezervaci se tedy památková zóna liší tím, že ji nevyhlašuje vláda ČR, ale ministerstvo kultury.\n\nNad rámec zákona se rozlišuje:\n\nV České republice existuje k roku 2017 celkem 492 vyhlášených památkových zón, z toho 255 městských, 212 vesnických a 25 krajinných.\n"}
{"id": "420206", "url": "https://cs.wikipedia.org/wiki?curid=420206", "title": "Johnnie Walker", "text": "Johnnie Walker\n\nJohnnie Walker je nejprodávanější skotská whisky na světě. Prodává se ve více než 200 zemích a ročně se jí prodá přes 150 000 000 lahví. Míchané whisky Johnnie Walker obsahují kolem 35 sladových a 5 obilných whisky. Hlavní sladovou složkou většiny z nich je Cardhu, Gold Label je postavena na whisky Clynelish, Blue Label na Royal Lochnagar.\n\nZakladatel rodu, John Walker, začal ve 1820 jako malý obchodník a míchač whisky. Rodinné jméno proslavil jeho syn Alexandr, který v roce 1867 uvedl na trh míchanou whisky Walker's Old Highland Whisky (dnes Black Label, viz níže). Jeho synové George a Alexandr II. rozšířili nabídku a zavedli barevné označení (výjimkou je Johnnie Walker Swing z roku 1932, pojmenovaná podle tvaru lahve - ostatní typy jsou stáčeny do hranatých lahví, typických pro značku Johnnie Walker). V roce 1893 koupila společnost J. Walker & Sons palírnu Cardhu, která je také označována jako 'domov Johnnieho Walkera'. Whisky Cardhu je dodnes základem pro Johnnie Walker Black Label. V roce 1909 byla v rámci reklamní kampaně poprvé použita postava kráčejícího muže (na etiketě poprvé 1937), jehož podoba doznala do dnešní doby několik změn.\n\nJednoznačně nejprodávanější skotská whisky na světě. Tato skotská získala královskou pečeť a mnoho ocenění na světových soutěžích lihovin. Skládá se z více než 35 sladových a obilných whisky z celého Skotska, z nichž nejmladší je minimálně 5 let. Okouzlí Vás osobitou a kořenitou vůní s náznakem vanilky a trpkého kouřového sladu. Vhodná i do míchaných nápojů.\n\nNejprodávanější luxusní skotská whisky na světě. Oblíbená značka Winstona Churchilla, která získala nejvíce ocenění na světě. Je složena z více než 40 vybraných sladových a obilných whisky zrajících nejméně 12, řada z nich však více než 20 let v dubových sudech. Zaujme krásně zlatou barvou, jemně sladkou vůní a dlouze odeznívajícím hedvábným koncem. Současnou podobu BL vytvořil vnuk Johna Walkera Alexander v roce 1909.\n\nOceněna jako „Nejlepší míchaná whisky“ a získala i dalších jedenáct zlatých medailí na nejvýznamnějších mezinárodních soutěžích. Whisky z této edice zraje po dobu 15 let. Svou chuť získává z nejvýraznějších zástupců jednosladových whisky a zakládá tak úplně novou kategorii „přírodní whisky“.\n\nNázev vychází ze sladové whisky Clynelish, při jejíž výrobě se používá voda protékající ložisky zlata. Recept pro tuto osmnáctiletou směs vytvořil vnuk Johna Walkera již v roce 1920 na počest stého výročí firmy. Whisky se vyznačuje zlatou barvou a medově jemnou chutí s lehce kouřovým koncem. Pro nejlepší zážitek se servíruje ledová do předem namražených unikátních sklenic.\n\nBezesporu nejluxusnější míchaná whisky této značky. Obsahuje až šedesátileté sladové a obilné whisky. Svou unikátní vyzrálostí, plnou stavbou i hedvábnou a rašelinovou chutí uspokojí i toho nejnáročnějšího znalce. Chutí a barvou vyjadřuje autentický charakter prvních směsí 19. století. Množství lahví je omezeno a každá z nich má své osobní číslo.\n\nWhisky uvedená na trh v roce 1932 je méně obvyklá než řada barevných Labels, smíchaná z whisky, které mají stáří kolem 25 let. Raritou je speciálně designovaná kolébající se karafa (Labels se plní do hranatých lahví). Swing se vyznačuje parfémově sladkým aroma a chutí hebkou, s lehkou čerstvostí překrývající hlubší ovocnost s troškou kouře a dubu.\n"}
{"id": "420207", "url": "https://cs.wikipedia.org/wiki?curid=420207", "title": "Debout la République", "text": "Debout la République\n\nVzhůru republiko! ( ) je francouzská gaullistická a republikánská politická strana, která vzniklá 23. listopadu 2008.\n\nNa mezinárodní úrovní byla členem evropské strany EUDemokraté, která sdružuje euroskeptické politické strany zemí Evropské unie. Od roku 2015 je členem Aliance za přímou demokracii v Evropě (ADDE).\n\nDLR zastává pozice tradičního gaullismu, staví se kriticky k NATO a k EU, prosazuje časté používání referenda.\n\nDLR má malou volební podporu, která je soustředěná v departementu Essonne.\n\nV současné době má 2 poslance v Národním shromáždění.\n\n"}
{"id": "420209", "url": "https://cs.wikipedia.org/wiki?curid=420209", "title": "Tatra 809", "text": "Tatra 809\n\nTatra 809 byl projekt polopásového transportéru pro armádu s motorem Tatra 108. Tatra 809 se vyznačovala velkými nájezdovými úhly, značnou stoupavostí a brodivostí. Začaly se vyrábět v roce 1953. Byly vyrobeny 3 kusy.\n\n\nPodvozek je tvořený přední řiditelnou nápravou a zadním pásovým podvozkem. Pásový podvozek tvoří hnací kolo, 5 pojezdových kol a zadní napínací kolo. Přední kola jsou disková, 10x20\", osazená nízkotlakými širokoprofilovými pneumatikami 12x20\".\n\n\n"}
{"id": "420219", "url": "https://cs.wikipedia.org/wiki?curid=420219", "title": "Škoda Rapid (1935)", "text": "Škoda Rapid (1935)\n\nŠkoda Rapid je osobní automobil střední třídy, který vyráběla společnost ASAP v letech 1935–1947. Celkem vzniklo 6841 vozů všech verzí.\n\nV době od 25. dubna 1936 do 1. srpna 1936 objel ve tmavěmodrém polokabrioletu Škoda Rapid typ 421 Břetislav Jan Procházka a Jindřich Kubias zeměkouli.\n\n\nVyráběl se v letech 1934 a 1935. V prodeji byl jako sedan nebo kabriolet. Bylo vyrobeno 480 kusů.\n\nSpecifikace:\n\nŠkoda Rapid (typ 901 nebo 914) byl osobní automobil vyráběný v letech 1935–1938. Byl vyráběn jako čtyřdveřový nebo dvoudveřový sedan, dodávka nebo kabriolet.\n\nŠkoda Rapid Six bylo sportovní coupé. V roce 1935 byly vyrobeny 3 kusy. Vůz byl vybaven čtyřválcovým SV motorem o objemu 1961 cm³ a s výkonem 36,8 kW umístěným podléně nad přední nápravou. Poháněna byla zadní kola. Maximální rychlost byla 140 km/h. Číselný název typu je 910.\n\nŠkoda Rapid OHV (typ 922) byl osobní automobil vyráběný v letech 1938–1947. Motor o objemu 1 564 cm³ má výkon 30,9 kW. Maximální rychlost byla 110 km/h. Vyráběl se jako sedan nebo kabriolet. Celkem bylo vyrobeno 1 800 kusů.\n\nSportovní verze (typ 939R) měla objem 1477. Byly vyrobeny 4 kusy.\n\nŠkoda Rapid 2200 (935) byl osobní automobil vyráběný od roku 1941 do roku 1942. Motor má objem 2 199 cm³ a výkon 44 kW. Maximální rychlost je 120 km/h. Bylo vyrobeno 34 kusů.\n\n"}
{"id": "420220", "url": "https://cs.wikipedia.org/wiki?curid=420220", "title": "Paolo Villaggio", "text": "Paolo Villaggio\n\nPaolo Villaggio (30. prosince 1932 Janov – 3. července 2017 Řím) byl italský herec, spisovatel a režisér známý především z komedií \"Nedotýkej se bílé ženy\" a \"Maléry pana účetního\".\n\nPaolo Villaggio se narodil Janově v roce 1932, dětství prožil v chudobě během 2. světové války.\n\nPozději prošel mnoha povoláními, mezi nimi byl také úředníkem ve společnosti Italsider. Paolo Villaggio vytvořil svou nejvýraznější postavu, jíž se stal účetní Ugo Fantozzi.\n\nMaurizio Costanzo v něm objevil umělecký potenciál a v roce 1967 pozval Villaggia k účinkování v kabaretu do Říma. Odtud přešel do TV programu \"Bontà loro\", v němž jeho agresivní, zlá nebo poslušná postava dostala příležitost.\n\n\n\n"}
{"id": "420221", "url": "https://cs.wikipedia.org/wiki?curid=420221", "title": "August Cesarec", "text": "August Cesarec\n\nAugust Cesarec (4. prosince 1893, Záhřeb – 15. července 1941, nedaleko Maksimiru) byl chorvatský spisovatel levicového smýšlení a spolupracovník Miroslava Krleži. \n\nJako mladý student se účastnil chorvatských nacionalistických akcí, za zapletení se do plánovaného atentátu na chorvatského vicekrále Slavka Cuvaje byl odsouzen ke dvěma letům ve vězení ve Sremské Mitrovici. Během vězení začal studovat díla levicových autorů, jako byli například Kropotkin, či Max Stirner. Jeho nadšení rozproudila socialistická revoluce v Rusku na začátku listopadu 1917.\n\nS předním chorvatským spisovatelem, Krležou, pracoval například na společném literárním magazínu, v politickém smýšlení ním byl významně ovlivněn, hlavně v opovržení kapitalismem a buržoazií. Cesarecovo nejznámější dílo, Zlatá mládež (Zlatni mladić), která je rovněž kritikou tehdejších poměrů, dalo vzniknout termínu pro fenomén 90. let 20. století - dobře finančně zajištěné potomky podnikatelů a dobře postavených lidí. Další Cesarecovy práce pak jsou romány Carovo království a Uprchlíci. Z děl zahraničních autorů přeložil práce Maxima Gorkého, Victora Huga a Émile Zoly.\n\nCesarec se také politicky angažoval; vstoupil do Komunistické strany Jugoslávie. Protože během meziválečného období panoval v jugoslávském království silný antikomunistický sentiment, musel Cesarec prožít mnohá léta v emigraci, například v Praze, či ve Vídni. Teror zesílil až v době, kdy se moci v Chorvatsku chopili Ustašovci; v březnu 1941 byl Cesarec zajat spolu s dalšími několika desítkami příslušníků chorvatské levicové inteligence a zastřelen v lesích nedaleko Maksimiru.\n\nJeho jméno nese část starého Horního města v Záhřebu a ulice v Osijeku.\n\n"}
{"id": "420223", "url": "https://cs.wikipedia.org/wiki?curid=420223", "title": "Ford Puma", "text": "Ford Puma\n\nFord Puma je malý automobil sportovního charakteru, který v letech 1997 až 2002 vyráběla evropská divize automobilky Ford. Vůz se vyráběl jako malé kupé v německém Niehlu.\n\nAutomobil má pohon předních kol a motor vpředu. Kromě nejslabší motorizace byly všechny vozy vybaveny ABS. V průběhu výroby se objevilo i několik limitovaných edicí. Po ukončení výroby se Puma nástupce nedočkala. Jediným malým sportovním vozem tak byl Ford StreetKa. V roce 2006 byl na Detroitském autosalonu představen koncept Reflex, ze kterého by měla vycházet nová generace Pumy.\n\n\nPuma Kit-Car byla postavena pro účast v rallye. Čtyřválec o objemu 1596 cm³ byl vybaven šestnáctiventilovou technikou. Vůz byl vybaven šestistupňovou sekvenční převodovkou. Puma Kit-Car měla upravený přední a zadní nárazník a rozšířené blatníky.\n\n"}
{"id": "420227", "url": "https://cs.wikipedia.org/wiki?curid=420227", "title": "Letiště Lhasa", "text": "Letiště Lhasa\n\nLetiště Gongkar (tibetsky: གོང་དཀར་གནམ་ཐང་, wylie: gong dkar gnam thang, zjednodušená čínština: 拉萨贡嘎机场; tradiční čínština: 拉薩貢嘎機場; pinyin: Lāsà Gònggá Jīchǎng, IATA: LXA, ICAO: ZULS) je lhaské letiště, které se nachází 50 km jižně od Lhasy na pravém břehu řeky Jarlung. Jedná se o jedno z nejvýše položených letišť na světě, fungovat začalo v roce 1956. Dnes obsluhuje převážně lety z Číny, ale také z Hong Kongu a Káthmándú. Z letiště do města vede dálnice, která se v roce 2015 přestavuje a rozšiřuje.\n"}
{"id": "420234", "url": "https://cs.wikipedia.org/wiki?curid=420234", "title": "Mníšek (Nová Ves v Horách)", "text": "Mníšek (Nová Ves v Horách)\n\nMníšek () je místní část obce Nová Ves v Horách v okrese Most v Ústeckém kraji. Leží v Krušných horách v nadmořské výšce 700-765 metrů. Od německého Mníšku (Deutscheinsiedel) je oddělen pouze hraniční říčkou Svídnice. Do Mníšku vede z Litvínova přes Klíny silnice č. 271. Menší komunikace spojují Mníšek od západu s Novou Vsí v Horách (silnice III. třídy č. 2546) a od jihu s Janovem a Křížatkami (silnice III. třídy č. 2543).\n\nObec vznikla na staré obchodní cestě, která vedla z Prahy přes Krušnohoří do Saska. Cesta z Mostu pokračovala na Janov a Křížatky a odtud vedla přes Mníšek a Saydu do Freibergu. Archeologické nálezy dokládají, že osídlení zde bylo již na počátku 13. století. První písemná zmínka pochází až z roku 1425, kdy je Mníšek zmiňován jako celnice mosteckého hradu.\n\nRoku 1560 byla v místě vysvěcena poustevna a kaple pro osecké mnichy. Založení původní poustevny lze rovněž datovat do počátku 13. století. Místo sloužilo mnichům pro odpočinek při jejich poutích do saského kláštera Altzella a jako výchozí stanoviště při jejich pátrání po rudách. Při nich objevili nejen stříbro, ale má se také za to, že se podíleli na nálezu měďných žil v německém Mníšku. Od přítomnosti mnichů také osada získala svůj název.\n\nRoku 1562 věnoval Jan z Veitmile s povolením svého otce Šebestiána z Veitmile svým sedmnácti poddaným část lesa, aby si místo vyklučili a osídlili. Založení osady souvisí úzce s těžbou stříbra, především ale s velkou spotřebou dřeva při provozu hutí.\n\nV roce 1613 postihla obec epidemie moru, kterému podlehla většina obyvatel. Přeživší poté založili tradici každoroční poutě na svátek sv. Rozálie, ochránkyně před morem, do Nové Vsi v Horách. Během napoleonských válek Mníšek vyplundrovali francouzští vojáci. Obyvatelstvo se během krátkého obsazení ukrývalo v okolních lesích.\nAni v 19. století neztratila dřívější obchodní cesta mezi Čechami a Saskem na svém významu a v letech 1841-1844 zde byla zde vybudována cesta. Slavnostní otevření silnice proběhlo 23. srpna 1844 za účasti rakouského arcivévody Štěpána.\n\nUž v roce 1835 byla v obci postavena škola a v roce 1887 byla postavena nová školní budova. V roce 1885 tu byla otevřena i pošta. V letech 1869-1910 byl Mníšek osadou obce Janov, poté byl samostatnou obcí.\n\nObyvatelstvo se živilo převážně prací v polesí, které patřilo městu Most, část obyvatel se zabývala zpracováním dřeva a výrobou dřevěných hraček. Ke konci 19. století se Mníšek stal oblíbeným výletním a prázdninovým místem. Po druhé světové válce bylo převažující německé obyvatelstvo vysídleno a mnoho opuštěných objektů zchátralo a bylo srovnáno se zemí. Od roku 1961 je osadou Nové Vsi v Horách. Mníšek se stal postupně rekreační osadou.\n\nPo dlouhém jednání mezi českou a německou stranou se v roce 2002 podařilo otevřít hraniční přechod Mníšek/Deutscheinsiedel, který byl jediným automobilovým přechodem (navíc pouze pro osobní automobily) v okrese Most. Přineslo to s sebou nejen oživení cestovního ruchu, ale také výstavbu vietnamské tržnice. V souvislosti s výstavbou přechodu byla v letech 1998-1999 zrekonstruována silnice z Klínů.\nNa konci 90. let 20. století vznikla v Krušnohoří naučná stezka \"Flájská hornatina\", která prochází i Mníškem. Přes obec rovněž vede cyklostezka \"Krušnohorská magistrála\".\n\nV roce 1898 vznikl v Mníšku spolek pro zřízení kaple Nanebevstoupení Páně. Kaple však již byla zbořena 12. března 1964.\n\nNa vrcholu \"Jeřabina\" (785 m) vzdáleném necelé 2 km jihovýchodně od Mníšku byla v roce 1884 postavena rozhledna, která později zanikla. Rozhledna byla v roce 2009 obnovena.\n\nV obci stojí pomník z roku 1845 upomínající na slavnostní otevření silnice. Kousek od něj se nachází při silnici další pomníček z roku 1925. Jižně od osady se nachází dřevěný kříž z roku 1913.\n\n"}
{"id": "420241", "url": "https://cs.wikipedia.org/wiki?curid=420241", "title": "Marktredwitz", "text": "Marktredwitz\n\nMarktredwitz (starý český název \"Ředvice\" či \"Trhová Ředvice\") je německé město v bavorském zemském okrese Wunsiedel im Fichtelgebirge. Je zároveň největším městem tohoto okresu se statusem velké okresní město.\n\nMarktredwitz leží v údolí a na úbočéch kopců vrchoviny Smrčiny, mezi vrchy Steinwald a Kösseine, přibližně 15 kilometrů od hranic s Českou republikou.\n\nSlovanské osídlení území je doloženo archeologickými nálezy ze 6.-11. století. Osada Marktredwitz je v historických pramenech poprvé zmíněna v roce 1140, tehdy ještě pod označením Redwitz (slovanské \"Radewitze\"). Místní vládnoucí šlechtou byli páni z Redwitz. Císař Ludvík Bavor předal Redwitz roku 1339 klášteru cisterciáků z Waldsassen. Ten však již o dva roky později prodal obec svobodnému říšskému městu Cheb, s nímž patřilo jako součást českých korunních zemí pod Rakouskou říši. \nPrůmysl V roce 1788 byla otevřena Chemická továrna Marktredwitz (CFM), jedna z prvních ve střední Evropě. Roku 1872 byla otevřena Benkerova tkalcovna (\"Buntweberei Benker\"), jejíž budovy se dochovaly ve Fabrikstrasse. \n\nRoku 1816 se stalo Redwitz majetkem Bavorského království, které ho s Rakouskem vyměnilo za město Vils. V roce 1907 Redwitz obdrželo městská práva a změnu tržního titulu Markt Redwitz na současný název města Marktredwitz. dalším rozrůstáním měst Marktredwitz a Waldershof se jejich hranice k sobě přibližovaly, až vytvořily aglomeraci s přibližně 23 000 obyvateli. Prostor Wunsiedel – Marktredwitz – Waldershof je největší přesregionální aglomerací a centrem regionu. V rámci územní reformy z roku 1972 ztratilo Marktredwitz svůj výhodný statut samosprávného města a bylo včleněno do zemského okresu Wunsiedel im Fichtelgebirge. Marktredwitz je v současné době největším městem zemského okresu a jako jakési odškodnění za ztrátu samosprávy získalo Marktredwitz (stejně jako město Selb) status velké okresní město. V roce 1985 byl zjištěn únik škodlivých látek do půdy a vody, především cínu, z chemické továrny Marktredwitz (CFM). Továrna byla uzavřena a město muselo začít s napravováním škod. Dnes se na asanované půdě nachází nákupní centurm (Kösseine-Einkaufszentrum, KEC).\n\nV roce 2006 se Marktredwitz spojilo s českým městem Cheb, a vytvořilo unikátní projekt – mezistátní Krajinou výstavu. V rámci této výstavy byly revitalizovány prostory v Marktredwitz i v Chebu.\n\nMěsto vyniká svým historickým urbanistickým konceptem tržní ulicové osady, v níž jsou hlavní stavební památky soustředěny na podélné ose původní hlavní průjezdní komunikace včetně náměstí.\n\n\nMarktredwitz má přímé napojení na dálnici A 93 Hof – Řezno. Městem také procházejí spolkové silnice B 303 a B 15.\n\nNádraží Marktredwitz je důležitý železniční uzel a přestupní stanice pro kombinovanou železniční a autobusovou přepravu. Nádražím prochází tratě Norimberk–Marktredwitz–Cheb a Řezno–Marktredwitz–Hof. Markredwitz má také přímá spojení do Chebu, Drážďan, Gery, Hofu, Lindau, Mnichova, Norimberku, Řezna, Schwandorfu a Weidenu.\n\n\n"}
{"id": "420243", "url": "https://cs.wikipedia.org/wiki?curid=420243", "title": "Pomezní Boudy", "text": "Pomezní Boudy\n\nPomezní Boudy (také \"Hraniční boudy\", něm. \"Grenzbauden\") jsou nejsevernější část Horní Malé Úpy patřící k obci Malá Úpa u hranice s Polskem. Na polské straně leží osada Graniczne Budy.\n\nPomezní Boudy leží v údolí mezi Smrčinnou horou a Lysečinskou horou ve výšce 1050 metrů nad mořem. Nachází se zde hraniční přechod pro osobní automobily na silnici II/252 od Trutnova, na kterou navazuje polská silnice 368. Z Pomezních Bud vychází cesta česko-polského přátelství vedoucí přes Sněžku na Špindlerovu boudu.\n\n\n"}
{"id": "420247", "url": "https://cs.wikipedia.org/wiki?curid=420247", "title": "Táborská", "text": "Táborská\n\nTáborská může být:\n\nGeografie:\n\nLidé:\n"}
{"id": "420253", "url": "https://cs.wikipedia.org/wiki?curid=420253", "title": "Kirchenlamitz", "text": "Kirchenlamitz\n\nKirchenlamitz je německé město v bavorském zemském okrese Wunsiedel im Fichtelgebirge. Leží na řece Lamitz.\n\nKirchenlamitz je v historických pramenech zmiňováno společně s nedalekým hradem Epprechstein poprvé v roce 1352, kdy jej jako léno získali purkrabí z Norimberku. Purkrabí Bedřich V. z Norimberku propůjčil Kirchenlamitz roku 1374 městská práva, o které město později ale přišlo. Kirchenlamitz později spadalo pod knížectví Bayreuthské, které se v roce 1791 stalo součástí Pruska. Po čtyřletém obsazení napoleonskými vojsky získalo Kirchenlamitz v roce 1810 Bavorské království. Od roku 1901 užívá Kirchenlamitz znovu městských práv.\n\n\n\n"}
{"id": "420259", "url": "https://cs.wikipedia.org/wiki?curid=420259", "title": "Röslau", "text": "Röslau\n\nRöslau je německá obec v bavorském zemském okrese Wunsiedel im Fichtelgebirge.\n\nVesnice \"Rößlein\" je poprvé zmiňována v roce 1398 v lenní knize norimberského purkrabího Jana III. Roku 1419 se stal majitelem Jindřich z Lüchau. V roce 1467 přešlo léno na pány z Reitzensteinu, a roku 1488 poté na Viléma ze Schirndingu. V roce 1651 byla k lénu přiřčena také vesnice Oberröslau. V roce 1754 je však Röslau znovu rozděleno na Oberröslau a Unterröslau.\nV roce 1826 vznikla vesnice Ludwigsfeld, který byla v roce 1925 připojena k Oberröslau. Díky stavbě silnice v letech 1875–1877 se v oblasti začal rozvíjet průmysl. V roce 1956 byla k Oberröslau připojena více než 600 let stará vesnice Dürnberg. 1. ledna 1966 se dobrovolně spojily Oberröslau a Unterröslau a vytvořily tak jednotnou obec.\n\n\n\n"}
{"id": "420263", "url": "https://cs.wikipedia.org/wiki?curid=420263", "title": "Škoda Motorsport", "text": "Škoda Motorsport\n\nŠKODA Motorsport je sportovní tovární tým automobilky Škoda Auto. Pod jeho hlavičkou se odehrává veškerá tovární účast v rallye na celém světě. Sídlo týmu se nachází ve městě Mladá Boleslav. Škoda Motorsport se účastnila Intercontinental Rally Challenge (než zanikla v roce 2012) a Mistrovství světa v rallye v letech 1999-2005. V tomto roce se tovární tým účastní Mistrovství České republiky v rally, dále se tým soustředí na podporu zákazníků. \n\nKořeny ŠKODA Motorsport sahají až k počátkům 20. století a jsou silně spjaty s historií automobilky. Za svoji více než 100 letou historii dosáhl tovární tým významných úspěchů ať už na domácí půdě či v zahraničí. Mnoho z vyrobených závodních automobilů se stalo legendami ve své kategorii.\n\nNa startu závodu Paříž – Berlín stálo 110 účastníků ve 4 kategoriích. Jedna z nich byla třída motocyklů a motorových tříkolek, v které se účastnilo celkem 10 jezdců – jedním z nich byl i Narcis Podsedníček, mechanik a mistr dílen v tehdejší továrně v Mladé Boleslavi. Podsedníček dojel po několika dnech na motocyklu z Paříže do Berlína, podle jedněch zdrojů, jako jediný motocyklista, ale až po oficiálním zakončení závodu. Tento neuvěřitelný výkon Podsedníčka rozhodl o příštích závodních aktivitách značky.\nÚspěchy pokračovaly i v roce 1902, kdy Klement vyhrál první cenu a Podsedníček druhou na trati dlouhé 4,2km v závodě na vrchu Exelberg na domácí rakousko-uherské půdě. Hodnota těchto vítězství neměla nijak velkou cenu, protože právě oni dva byli jediní jezdci, kteří se tohoto závodu v dané kategorii účastnili.\n\nRokem 1905 startuje nová éra – Mladoboleslavská automobilka definitivně ukončila svojí oficiální účast na motocyklových závodech a vrhla se do závodů automobilových. Jejich prvním automobilem byla dvousedlová Voituretta A s dvouválcovým kapalinovým motorem do V, která stála 3600 korun.\nV roce 1907 nastoupil do automobilky Ing. Otto Hieronima, vynikající konstruktér a závodník evropského formátu v jednom – svým angažmá zvedl v továrně bojovnou náladu a v roce 1908 značka slavila první úspěch, tím byl závod do vrchu Zbraslav – Jíloviště, kde na výsledkové listině figuruje značka v různých kategoriích na šesti prvních, pěti druhých a jednom třetím místě. \nTriumfem L&K se stal závod do vrchu Semmering ještě v roce 1908, který vyhrál již zmiňovaný Otto Hieronimus.\nV roce 1912 byla vyhlášena soutěž Alpská jízda, která hlásala, že automobilka, jejíž vůz vyhraje 3 po sobě jdoucí ročníky – tzn. dojede do cíle bez trestných bodů, získá trofej do trvalého držení. Mladoboleslavská automobilka se zúčastnila 5 závodů, z toho 5 jich vyhrála a ve 3 z nich seděl za volantem Kolowrat.\nZ důvodu finančních potíží automobilky, které nastaly po konci první světové války se rok 1925 nese ve znamení fúze L&K s Plzeňskými Škodovými závody. Tato fúze byla jakýmsi začátkem modernizace výrobních technologií. V roce 1935 se firma se závodním automobilem ŠKODA Rapid Six zúčastnila závodu 1000mil československých a posádka Komár – Houšť si odvezla cenu za třetí místo ve třídě.\n\nVýše uvedený úspěch dvojice Komár – Houšť měl za následek motivaci k vytvoření roadsteru ŠKODA Popular Sport se zadní nápravou a výkonnějším motorem z většího typu Rapid pro soutěž Monte Carlo 1936. Posádce Pohl – Hasman patřilo tak 2. místo ve třídě a 20. místo absolutně. Tímto úspěchem došlo k nadšení pro rallye ze strany diváků a fanoušků. Na to firma rychle zareagovala a prezentovala sportovní model ŠKODA POPULAR SPORT MONTE CARLO.Po druhé světové válce automobilka pokračovala ve svých sportovních aktivitách a v roce 1946 tak sestrojila ŠKODA 1101, později nazýván ‘‘tudor‘‘, otevřený dvoumístný sportovní vůz, který v roce 1948 vyhrál závod 1000 miles of Montevideo. Posádka Bobek – Netušil se v roce 1950 účastnila závodu 24 hodin Le Mans s ŠKODA 1101 Sport. V roce 1959 byl představen model ŠKODA Octavia a o rok později vyšla jeho sportovní verze OCTAVIA TOURING SPORT, s kterou se v roce 1961 vydala posádka Keinänen - Eklund na Rallye Monte Carlo, nejprestižnější rallye té doby. V celkové klasifikaci dojeli na šestém místě a vyhráli svoji třídu. Nová éra v historii automobilky ŠKODA začala v první polovině 60. let, kdy v roce 1964 byl na trh uveden vůz ŠKODA 1000 MB, s pohonem zadních kol a motorem vzadu. Navíc byl dále k autu vyvinut jednomístný vůz (monopost) pro okruhy, který byl vybaven agregátem z vozu ŠKODA 1000 MB, s kterým v roce 1968 vyhrál Miroslav Fousek východoevropské mistrovství formule 3.\n\nV roce 1970 byl uveden speciální závodní vůz typu spider ŠKODA 1500 OHC B5, určený pro závody automobilů na okruzích a do vrchu ve skupině B5.V roce 1974 ŠKODA poprvé použila zkratku ‘‘RS‘‘. Závodní vůz ŠKODA 200 RS je považován za originální RS značky ŠKODA. Důvodem pro jeho vývoj byla touha soutěžit s nejvyšší třídou rallye.V roce 1975 byl představen vůz ŠKODA 130 RS, jehož základem bylo sportovní kupé ŠKODA 110 R. ŠKODA 130 RS získala přezdívku ‘‘Porsche východu‘‘ a byla nejúspěšnějším vozem ve své době a ve své třídě.V roce 1977 se posádky Blahna – Hlávka, Zapadlo - Motal zúčastnili Rallye Monte Carlo. Posádka Blahna – Hlávka dojeli první v třídě do 1300cm3 a posádka Zapadlo – Motal se stejným vozem dojeli druzí. Na startu stálo celkem 198 posádek a do cíle dorazilo pouze 45 posádek, mezi nimiž byly dvě ŠKODA 130 RS. Pokračování úspěchů bylo v roce 1981, kdy trojice jezdců Vojtěch – Enge – Šenkýř, podpořená výsledky soukromých posádek, za volanty vozů ŠKODA 130 RS vybojovala pro značku ŠKODA titul mistra Evropy.\n\nRok 1991 patří k jednomu z největších milníků historie ŠKODA Motorsport. Právě v tomto roce začalo nové partnerství s Volkswagenem. V roce 1994 se ŠKODA Motorsport rozhodla nasadit své posádky do kompletního seriálu Světového poháru FIA s vozem ŠKODA FAVORIT a dočkala se tak zisku Světového poháru pro značku ŠKODA. V následujícím roce došlo k nahrazení Favorita novou modelovou řadou ŠKODA FELICIA.Z důvodu vypsání nové kategorie WRC došlo 1. ledna 1999 k homologaci ŠKODA OCTAVIA WRC. Octavia se stala pro ŠKODU Motorsport vhodným odrazovým můstkem k cestě mezi elitu na světových tratích. Největších úspěchů dosáhly posádky Thiry – Prévot, Schwarz – Heimer a Gardemeister – Lukander.Po 2 letech vývoje byla v roce 2003 představena na Ženevském autosalonu ŠKODA FABIA WRC a k 1. červenci získala homologaci.\n\nNástupcem ŠKODA FABIA WRC se stala ŠKODA FABIA S2000, která byla představena roku 2009 a ovládla tak ve své kategorii svět rallye. Žádné jiné auto nebylo doposud v této kategorii úspěšnější. Vůz ŠKODA FABIA S2000 získal celosvětově 50 národních a mezinárodních titulů a napsal tak nejúspěšnější kapitolu v historii motorsportu značky ŠKODA – dokud nebyl překonán svým následníkem, modelem ŠKODA FABIA Rally2. \nŠKODA FABIA Rally2 je více než úspěšným pokračovatelem jejího předchůdce, jejím posádkám se podařilo získat několik cenných titulů už v roce 2015, kdy tento model byl homologován. Úspěšnější byl ale rok 2016, kdy v Mistrovství světa v rally FIA WRC 2 získala posádka Lappi – Ferm pro tovární tým poprvé titul. Dále také vůz ŠKODA FABIA Rally2 vyhrál celkem 10 mistrovství světa. Všechny tyto úspěchy vzbudily velký zájem zákazníků a vzrostl prodej vozu nejen soukromým týmům, ale i importérům po celém světě. Od homologace 1. dubna 2015 bylo prodáno téměř 280 vozů. \nRok 2017 se pro ŠKODA Motorsport nese v duchu jedné z nejúspěšnější sezóny v motoristickém sportu. Posádka Tidemand – Andersson vyhrála kategorii WRC 2 ve FIA Mistroství světa v rally, zatímco tým ŠKODA Motorsport získal v kategorii WRC 2 titul mezi výrobci. ŠKODA FABIA Rally2 získala vítězství nejen v FIA Mistroství světa, ale i v několika mezinárodních a národních mistroství. Dále velikým úspěchem bylo obhájené vítězství MČR z předchozího roku posádky Kopecký – Dresler, kteří vyhráli všechny podniky MČR a stali se tak mistry České republiky roku 2017. V roce 2018 posádka Rovanperä – Halttunen získala titul mistra světa v FIA Mistroství světa v kategorii WRC 2 PRO a tým ŠKODA Motorsport získal v kategorii WRC 2 PRO titul mezi výrobci. Také posádka Kopecký – Dresler byla úspěšná, v celkovém pořadí na na FIA Mistroství světa v kategorii WRC 2 PRO se umístila na pátém místě a v Mistrovství České republiky získala titul Mistra České republiky. Rok 2019 je rokem nového modelu, který nahrazuje ŠKODA FABII R5. Na trh přichází nová verze – ŠKODA FABIA Rally2 evo. Vůz byl homologován 1. dubna 2019 a svojí premiéru měl na jednom ze závodů seriálu Mistrovství České republiky v Českém Krumlově, kde si posádka Kopecký – Dresler dojela pro první místo. Poslední dílem seriálu MČR bylo Barum Czech Rally Zlín na kterém si posádka dojela pro poslední vítězství a tím si zajistila zisk titulu Mistra České republiky 2019 v rallye.\n\nV rámci zákaznického programu dochází k prodeji závodních vozů a k poskytování zákaznických služeb. Program byl spuštěn v roce 2009 a prodáno bylo do konce srpna 2019 kolem 360 vozů.\n\nJedná se o vůz závodní třídy Super 2000, který úspěšně prošel homologací na počátku roku 2009 a ŠKODA Motorsport jej vyráběla mezi léty 2009 a 2015. S tímto projektem se ŠKODA Motorsport vstoupila do prodeje nových i použitých vozů privátním týmům. Za dobu existence projektu bylo prodáno 63 speciálů a tento model se zařadil mezi nejúspěšnější speciály v kategorii S2000. Mezi významné zákaznické úspěchy patří vítězství ve Švédsku v rámci Mistroství světa vozů kategorie Super 2000, které vybojoval Pre-Gunnar Andresson, či úspěchy Patrika Sandella, který ovládl dvě asfaltové soutěže SWRC v Německu a Francii.\n\nNa úspěchy projektu ŠKODA FABIA S2000 navázala v roce 2015 homologovaná ŠKODA FABIA Rally2, která vzbuzuje velký zájem u zákazníků. Nejúspěšnějším rokem se stal rok 2018, kdy zákazníci získali 4 regionální tituly a rovnou 18 národních titulů. V dubnu 2019 na ni navázala nově homologovaná ŠKODA FABIA Rally2 evo, která byla oficiálně předaná 1. zákazníkovi v červenci 2019. Prvním zákazníkem se stal Toni Gardemeister bývalý tovární jezdec ŠKODA Motorsport. Tento první zákaznický vůz byl nasazen už na Finské rallye na začátku srpna 2019. Mezi nejnovější zákaznické úspěchy s tímto vozem patří vítězství Fabiana Kreima v ADAC Rally Deustchland v kategorii WRC 2, která náleží privátním týmům. Na počátku roku 2020 došlo k přejmenování vozu z původní verze ŠKODA FABIA R5 evo na ŠKODA FABIA Rally2 evo. Důvodem je změna názvu skupiny R5 na Rally2, kterou zavedla organizace FIA na počátku roku 2020. \n\nV letech 1999 až 2005 tým soutěžil v nejvyšší kategorii světového šampionátu. V letech 2015-2018 vyhrál druhou nejvyšší kategorii WRC-2 s vozem ŠKODA FABIA Rally2.\n\nJezdci ŠKODA Motorsport vyhráli se ŠKODA FABIA S2000 Mistrovství Evropy v rally v letech 2012-2014.\n\n"}
{"id": "420266", "url": "https://cs.wikipedia.org/wiki?curid=420266", "title": "Josef Konstantin Beer", "text": "Josef Konstantin Beer\n\nJosef Konstantin Beer (11. března 1862, Most – 27. února 1933, Budapešť) byl malíř, restaurátor a sběratel umění.\n\nNarodil se v Mostě dne 11. března 1862, ovšem z města se odstěhoval již v roce 1879. Ve Vídni vystudoval uměleckoprůmyslovou školu a poté přešel na tamní Akademii výtvarných umění. V roce 1886 pokračoval ve studiu malířství v Karlsruhe a následující rok v Lübecku. Již během svého studia zrestauroval některá umělecká díla ze 14. až 18. století v děkanském kostele v Mostě. V roce 1891 se stal asistentem v restaurátorském ateliéru Staré pinakotéky v Mnichově, o rok později odejel do Budapešti, kde se stal vedoucím restaurátorem a konzervátorem Národní galerie. Zde pracoval a žil až do své smrti 27. února roku 1933.\n\nBěhem svého života shromáždil sbírku 218 obrazů, která obsahovala jeho vlastní tvorbu, díla starých mistrů i obrazy jeho současníků. Tuto kolekci pak spolu s dalšími předměty ve své závěti odkázal tehdejšímu městskému muzeu ve svém rodném Mostě. Z jeho odkazu měly být pořádány prodejní výstavy mladých začínajících umělců – malířů, grafiků i sochařů – jako forma jejich podpory. První výstavy proběhly již v roce 1934.\n\nV roce 1935 byla v Mostě uspořádána výstava obrazů z jeho sbírky. I když se už v roce 1936 uvažovalo o zřízení Beerovy galerie pro stálou výstavu, nakonec zůstaly obrazy v muzejních depozitářích a pro veřejnost byly opět vystaveny až po dlouhé době v roce 1973, kdy se konala výstava \"Umění restaurátorské\". V roce 1993 se obrazy z jeho odkazu objevily na výstavě \"Umění evropských mistrů 16. až 19. století ve sbírkách muzea v Mostě\".\n\nVětšina jeho děl pochází z období 1881–1892, tedy z dob studií. Během svého působení v Budapešti se věnoval převážně restaurování a vlastních děl vytvořil jen málo.\n\n\n"}
{"id": "420267", "url": "https://cs.wikipedia.org/wiki?curid=420267", "title": "Southern Methodist University", "text": "Southern Methodist University\n\nSouthern Methodist University (krátce také SMU) je soukromá vysoká škola v University Park v Texasu (enkláva Dallasu). Univerzita byla založena v roce 1911, je zde zapsáno přes 10 000 studentů. SMU patří k Evangelické církvi metodistické, ale jen 25% studentů přísluší k této církvi. Škola je obzvláště známa pro svůj výzkum a výuku v oborech právo a ekonomie.\n\nUniverzitní Meadows Museum přechovává největší a nejkvalitnější sbírku španělského malířství mimo Španělsko.\n\nSportovní týmy školy se nazývají \"Mustangs\".\n\n\n"}
{"id": "420271", "url": "https://cs.wikipedia.org/wiki?curid=420271", "title": "Jukagirské jazyky", "text": "Jukagirské jazyky\n\nJukagirská jazyková rodina je malá jazyková skupina dvou blízce příbuzných jazyků, které bývají někdy pokládány za nářečí téhož jazyka – jukagirštiny. Hovoří jimi malé a zmenšující se skupinky obyvatel u řek Jasečné a Kordony (severní, vadulské nářečí) a u řek Alazen, Cukčej a Kolymy (jižní, odulské nářečí). K jukagirským jazykům snad patřily zaniklé jazyky Čuvanců a Omoků.\nZapisují se upravenou azbukou, v minulosti Jukagirové užívali zápis obrázkovým písmem na březovou kůru, podobně jako severoameričtí indiáni. Jednalo se o piktografické znaky a nazývaly se \"tos\" nebo \"šangar šorile\".\n\nJukagirština bývá někdy kladena do příbuzenstva uralských jazyků, s nimiž by mohla tvořit uralsko-jukagirskou jazykovou rodinu, nicméně v tomto ohledu nepanuje obecná shoda, a podobnost bývá přičítána vzájemnému ovlivnění.\n\nJukagirské jazyky jsou, stejně jako uralské a altajské, výrazně aglutinační. Hláskosloví není příliš složité, typická je uvulární frikativa a palatální laterála. Vokálů je šest (a, e, i, o, ö, u) a rozlišují délku. Substantiva mají sedm pádů, dvě čísla, rod chybí. Slovesný systém je poměrně složitý, tranzitivita a ergativnost sloves se vyjdařuje při časování zvláštním sufixem. Pro syntax je typické nezvyklý způsob vyjádření ohniska věty. Slovní zásoba je ovlivněna ruštinou, jakutštinou a tunguzskými jazyky, rovněž podobnosti se samojedskými jazyky v jukagirském lexiku se někdy vysvětlují přejetím, přestože oblast samojedských a jukagirských jazyků spolu nesousedí a není jisté, zda mezi nimi v minulosti docházelo ke kontaktům.\n\nUkázka věty v jižní jukagirštině (odulštině) ilustruje složité časování slovesa i způsob vyjádření ohniska věty.\n\nпэ аан-дә-пә-гәт йарқә поҗольә-гәт пойньаа-сьии-л туде оозии-гәлә йарқәдән емей ой миидә чурууҗә қон-таа-сьии-ну-м.\nHora pod-3 osoba-plurál-ablativ led svítit-ablativ bílá-deliminativ-aktivní on-genitiv voda-akuzativ Ledová řeka matka tok podél klidně jít-tranzitivní-deliminativ-imperfektum-třetí osoba singuláru.\n\"Od úpatí hor a z bělosti ledu pokojně nese naše matka Jarqadan (Ledová řeka) své zářivé vody dolu po proudu.\"\n\n\n\n"}
{"id": "420273", "url": "https://cs.wikipedia.org/wiki?curid=420273", "title": "Třída Derfflinger", "text": "Třída Derfflinger\n\nTřída Derfflinger byla třídou bitevních křižníků německého císařského námořnictva z doby první světové války. Skládala se z jednotek \"Derfflinger\", \"Lützow \" a \"Hindenburg\". Lodě byly objednány v letech 1912–1913, jako reakce na stavbu britských bitevních křižníků třídy Lion a představovaly druhou generaci německých bitevních křižníků. Jednalo se o poslední postavené německé bitevní křižníky, žádná z lodí třídy \"Mackensen\" již nebyla dostavěna.\n\nNovinkou bylo zavedení děl ráže 305 mm a nová koncepce rozmístění dělových věží, které se nacházely pouze na přídi a zádi lodi. První dvě jednotky se účastnily bitvy u Jutska v roce 1916, ve které byly obě poškozeny. \"Lützow \" byl poškozen tak vážně, že ho musel potopit německý torpédoborec \"G38\".\n\nHlavní výzbroj lodí této třídy představovalo osm 305mm kanónů o délce hlavně 50 ráží. Umístěny byly již zcela moderně ve čtyřech dvoudělových věžích, po dvou na přídi a zádi lodi.\n\nJako první německé lodi měla tato plavidla průběžnou palubu, což byl nový moderní konstrukční prvek a pouze jedno patro kasemat s děly menších ráží. V těchto kasematách bylo umístěno dvanáct 150mm kanónů (\"Lützow \" a \"Hindenburg\" již měly šestnáct). Lehkou výzbroj tvořilo dvanáct 88mm kanónů. Lodě dále nesly čtyři pevné torpédomety.\n\n\"Derfflinger\" a \"Lützow \" původně nesly jednoduché stožáry. Během oprav po bitvě u Jutska dostal \"Derfflinger\" nové trojnožkové stožáry a \"Hindenburg\" s nimi byl již postaven. U obou lodí také byl redukován počet 88mm kanónů a odstraněny byly protitorpédové sítě.\n\n\"Derfflinger\" a \"Lützow \" se účastnily bitvy u Jutska ve dnech 31. května až 1. června 1916 (\"Hindenburg\" byl dokončen až v roce 1917 a neúčastnil se žádného střetnutí), ve které se podílely na potopení britských bitevních křižníků HMS \"Invincible\" a HMS \"Queen Mary\". Obě německé lodě ale byly v bitvě také vážně poškozeny. \"Derfflinger\" zasáhlo 17 projektilů velké a další čtyři střední ráže, přičemž loď nabrala okolo 3 000 tun vody, ale podařilo se jí zachránit.\n\n\"Lützow\" zasáhlo více než 24 projektilů, přičemž čtyři měly ráži 380mm. Loď nabrala značné množství vody a její příď se postupně tak ponořila, že se lodní šrouby začaly vynořovat z vody. Loď se dostala až poblíž ústí Kielského průplavu, měla však tak velký ponor, že by uvázla na mělčině a proto byla potopena torpédoborcem G38. Ztráta nedávno dokončeného a moderního křižníku \"Lützow\" byla největší ztrátou císařského námořnictva v celé bitvě.\n\nPo německé kapitulaci odpluly hlavní síly císařského námořnictva, včetně bitevních křižníků \"Derfflinger\" a \"Hindenburg\", do Scapa Flow, kde byly lodě internovány s minimální posádkou. Osud lodí se naplnil dne 21. června 1919, kdy je v tzv. Incidentu ve Scapa Flow potopily vlastní posádky, aby nemohly být předány do rukou vítězných států. \"Derfflinger\" se potopil ve 14:45, jeho vrak byl vyzvednut až v roce 1939 a později byl sešrotován. \"Hindenburg\" se potopil v 17:00, v roce 1930 byl vyzvednut a následně byl jeho vrak sešrotován.\n\n\n"}
{"id": "420274", "url": "https://cs.wikipedia.org/wiki?curid=420274", "title": "Du (časopis)", "text": "Du (časopis)\n\nDu je švýcarský kulturní fotografický časopis. Byl založen Arnoldem Küblerem a poprvé vyšel v březnu 1941 v curyšském vydavatelství Verlag Conzett & Huber pod názvem \"Schweizerische Monatsschrift\".\n\nOd roku 2004 časopis patřil nakladatelství Niggli. V srpnu 2007 byl prodán společnosti Persönlich Verlag. Od ledna 2008 funguje redakce časopisu s novým konceptem a obnoveným personálním obsazením.\n\n\n\n\nČasopis získal Stříbrnou cenu Designpreis Spolkové republiky Německo 2006, vydaný Spolkovou radou pro design (něm. Rat für Formgebung, angl. German Design Council) z pověření Spolkového ministerstva hospodářství a technologie.\n\n\n"}
{"id": "420275", "url": "https://cs.wikipedia.org/wiki?curid=420275", "title": "Ideální typ", "text": "Ideální typ\n\nIdeální typ neboli čistý typ (z lat. typus, to z řec. typos = ráz; z lat. idealis = vzorný, to z řec idea = podoba) je konstrukt německého sociologa Maxe Webera, který lze použít k porozumění nějaké životní situaci. Jedná se o abstraktní model určitého jevu, ztělesňující jeho nejtypičtější vlastnosti. V realitě ideální typ v zásadě neexistuje, většinou se vyskytuje jen v podobě některé z jeho dílčích charakteristik. Není míněn jako dokonalý či vytoužený model jevu, ale jako jeho „čistá“ a ničím nenarušená podoba. \n\nJde o nástroj mající lidem přiblížit, do jaké míry se realita blíží jejich představám usilujícím o pochopení světa. Ideální typ vzniká na základě vyfiltrování klíčových znaků jevu, zprůměrováním nebo shrnutím jeho společných rysů. Weber ideální typy aplikoval na podoby byrokracie a hospodářského trhu, používal je i k popisu typů autorit. Uplatňoval je také v oblasti práva a náboženství.\n\nPodle Maxe Webera ideální typ v podstatě slouží jako pevný bod, k němuž se lidé obracejí. Dle jeho slov je naše chování ovlivněno iracionalitami různých druhu, například afekty nebo omyly. Jedinou možností, jak tyto naše iracionální odchylky od ideálního typu nalézt, má být porovnaní právě s ideálním typem.\n\nWeber při popisu ideálního typu hovoří o 2 kategoriích:\n\nKonkrétním příkladem ideálního typu může být tzv. homo economicus, tedy člověk za všech okolností usilující o maximalizaci svého zisku. V reálném světě nikdo takový nicméně neexistuje. Jde jen o popis modelu uvažující, jak by to vypadalo, kdyby za ideálních, zcela volných podmínek někdo takový skutečně existoval a jako homo economicus se bezpodmínečně choval. Max Weber mimoto přišel s několika dalšími příklady ideálního typu aplikované na různé oblasti lidského života.\n\nNekonečnou rozmanitost lidských jednání a jejich motivů rozčlenil Weber do čtyř ideálně typických kategorií, které se sice v čisté podobě téměř nikdy nevyskytují, přece však představují užitečný princip třídění a porozumění. Ideální typy jednání jsou řazené podle klesající míry racionality:\nPodle Webera nejsou poslední dvě jednání smysluplným jednáním.\n\nMax Weber se rovněž často zamýšlel nad otázkou byrokracie. Byl přesvědčen, že čím více si určitá organizace počíná jako ideální typ byrokracie, tím úspěšněji naplňuje cíle, za jejichž účelem byla založena. Moderní společnosti jsou podle Webera založeny na byrokracii. Nedává jí však žádná negativní hodnocení. Má se jednat o ztělesnění racionalizace. Byrokracie je racionální ve všech pravidlech, ve svém účelu i v prostředcích, které používá.\nWeberovy základní charakteristiky ideálního typu byrokracie:\n\nMax Weber rozpracoval také pojem panství, který definoval jako vztah dominantní mocenské autority a ovládaných, přičemž je tento vztah oběma stranami považován za oprávněný. Jde o „předpoklad, že příslušné osoby uposlechnou rozkazu jistého obsahu“. Jedním ze zásadních určujících faktorů panství je podle něj stupeň byrokratizace.\n\nWeber vydělil 3 ideální typy forem panství, a to panství legální, tradiční a charismatické:\n\nZygmunt Bauman aplikuje Weberovy ideální typy na současnou společnost. Čtyři typy lidí, kteří nezávazně „proplouvají životem“, nazývá Zevloun, Tulák, Turista a Hráč.\n\n\n\n\n"}
{"id": "420277", "url": "https://cs.wikipedia.org/wiki?curid=420277", "title": "Bulharská lidová republika", "text": "Bulharská lidová republika\n\nBulharská lidová republika byl státní útvar existující od konce druhé světové války až do roku 1990. Po posílení moci komunistické strany se do čela státu dostal roku 1946 Georgi Dimitrov, za jehož vlády se v zemi zavedl komunistický režim a země byla oficiálně roku 1947 nazvána \"lidovou republikou\". Postupně začal nový režim vystupovat proti politické opozici, zejména za pomoci vykonstruovaných procesů, v nichž bylo množství jejich odpůrců odsouzeno k trestům smrti či k dlouhodobému odnětí svobody. Po většinu padesátých let se v zemi uplatňovaly stalinistické praktiky v zájmu zachování komunistického mocenského monopolu. V polovině padesátých let se stal nejmocnějším mužem ve státě Todor Živkov, který od té doby v Bulharsku vládl až do svržení režimu roku 1989. Roku 1990 byl lidově demokratický bulharský stát na základě úprav ústavy přeměněn na Bulharskou republiku a éra vlády komunismu v Bulharsku tak skončila.\n\nKultuře v komunistickém období zpočátku udával tón socialistický realismus, až později v průběhu šedesátých došlo k uvolnění. Velké popularity dosáhly hry s tématem idealistického hrdiny bojujícího proti maloměšťácké byrokracii, postupně se začal mezi jinými hudebními proudy prosazovat například jazz. Přes dominanci marxismu-leninismu jako hlavní ideologie státního zřízení bylo vytvořeno několik umělecky vysokých děl v oblasti architektury, umění i literatury. Zejména za Todora Živkova režim začal více podporovat díla oslavující bulharské hodnoty a kulturu. Dosáhlo se úspěchů i v několika vědních oborech. Nicméně tak jako v jiných zemích východního bloku bylo i v Bulharsku mnoho umělců perzekvováno režimem. Jedním z nejvýznamnějších byl novinář a spisovatel Georgi Markov, jenž se stal jedním z čelných kritiků bulharského komunistického režimu.\n\nV hospodářské oblasti se komunistický režim snažil vybudovat nový průmysl a vytvořit systém státních zemědělských družstev s povinnou účastí zemědělců. V tomto směru sice bulharští komunisté uspěli, nicméně neefektivnost mnoha závodů vedla bulharskou vládu k zavádění hospodářských reforem a povzbuzení turistického ruchu. Přes tyto pokusy se na konci osmdesátých let hospodářství ocitlo v krizi, jež dopomohla k pádu komunistického režimu.\n\nV září 1944 svrhli příslušníci partyzánů a členové politického uskupení \"Vojenský svaz\", sjednocení do takzvané \"Vlastenecké fronty\", carský režim a oficiálně obnovili v zemi demokracii. To ale již od počátku neodpovídalo zcela pravdě – nový režim začal postupovat proti odpůrcům ještě tvrději, než ten původní. Stovky lidí, domnělí i skuteční viníci, byly zastřeleny bez soudu a tato proklamovaná „očista veřejného života“ tak měla spíše charakter odplaty. Ministerstvo vnitra pod vedením komunisty Antona Jugova rozpustilo policejní složky a zřídilo nové policejní orgány, v nichž měli hlavní slovo bývalí partyzáni. Dodatečným vládním nařízením byla řada nevyjasněných vražd a jiných zločinů částečně legalizována. Přes množství zločinů, které příslušníci carského režimu za války páchali, se rozsah rozsudků jevil jako přemrštěný a probíhající v příliš velkých rozměrech. Vzhledem k tomu, že vedení Bulharské strany práce (neboli komunistů) nadále sídlilo v Moskvě, je pravděpodobné, že k procesům s příslušníky bývalého režimu dal podnět Sovětský svaz a za jeho podpory byla očista státu také uskutečněna.\n\nSpolu s tím došlo v hospodářství k výraznému posílení státního sektoru znárodněním některých bank, stejně jako lodní a částečně i silniční dopravy. Zároveň proběhla konfiskace německého majetku, rozsáhlejších dolů a strojírenských závodů. V zájmu nastoupení pozdější kolektivizace a získání hlasů pro komunisty byla pozemkovou reformou přerozdělena část konfiskacemi získané půdy zhruba 130 000 rodinám. Vzhledem k nevelkému státnímu pozemkovému fondu (většina půdy již byla v této době majetkem drobnějších rolníků a nebyla zabavena státem) dostala každá rodina pouze zhruba jeden hektar. Za pomoci vykonstruovaných procesů nadále komunisté upevňovali moc v zemi. Oběťmi této snahy o získání moci byli například ministr obrany Damjan Velčov.\n\nBrzo po převratu se Bulharsko v zájmu zajištění výhodnějších mírových smluv zapojilo do války proti Třetí říši. Spolu s dalšími vojsky na východní frontě postoupila bulharská armáda z Makedonie jižním a středním Srbskem. Po bojích na Drávě pronikla bulharská vojska do jižního Maďarska a Slovinska. Na počátku května 1945 dosáhli bulharští vojáci Rakouska a o pár dní později byla již Německem podepsána kapitulace – druhá světová válka tak skončila.\n\nPřes tyto zásluhy nebyl Bulharsku přiznán status země bojující proti nacistickému Německu a Bulharsko okupovala Rudá armáda. Země se tak postupně spolu s vývojem zahraniční i vnitřní politické situace dostávala do sovětské sféry vlivu. Díky boji proti Třetí říši se podařilo Bulharsku udržet všechna území, která mělo k 1. lednu 1941. Území získaná od Jugoslávie (Makedonie) a Řecka (západní Thrákie) muselo tedy vrátit, smělo si však ponechat jižní Dobrudžu, která předtím byla od balkánských válek součástí Rumunska. Vzhledem ke spojenecké smlouvě odmítla Jugoslávie požadavky na jakékoliv válečné reparace, na druhé straně ovšem muselo Bulharsko zaplatit 45 000 000 dolarů (v surovinách a zemědělských výrobcích) Řeckému království.\n\nV souvislosti se zostřením mezinárodním vztahů po vyhlášení Trumanovy doktríny o boji za demokracii proti komunistickým povstalcům a režimům došlo k definitivnímu rozdělení Evropy na dvě části – západní (demokratický) a východní (totalitní a komunistický) blok. Spolu s tím vykrystalizoval vývoj i v Bulharsku, kde byla po referendu z roku 1946 zrušena monarchie a vyhlášena republika. Komunisté pomocí s velkou pravděpodobností vykonstruovaných spiknutí a dalším znárodňováním průmyslu získávali moc v zemi. Roku 1947 byla politická opozice úplně zničena. Nikola Petkov, vůdce jedné z agrárnických stran, byl postaven před soud a přes absurdní obvinění odsouzen a v září 1947 popraven. Jeho strana byla rozpuštěna a zakázána. Prokomunističtí agrárníci se zřekli původního programu své strany a přijali za vlastní program komunistický. Sociální demokraté byli donuceni ke sloučení s komunisty a zbytek stran se formálně rozpadl. V prosinci 1947 bylo na základě nové ústavy Bulharsko nazváno lidovou republikou. Vůdčí osobností bulharských komunistů a nejmocnějším mužem státu se stal Georgi Dimitrov, od roku 1945 předseda vlády.\n\nPo svém ustanovení se režim zaměřil na kontrolu obecného a kulturního života. Ustavil síť organizací (např. odbory) závislých zcela na komunistické straně, ve kterých bylo pro danou společenskou skupinu v zásadě povinné členství. Dalším krokem bylo získání vlivu nad církví. To se režimu podařilo vytvořením bulharského patriarchátu a zpřetrháním jeho kontaktů se všemi ostatními církvemi kromě ruské. V kultuře se režim projevil snahou o vymýcení „\"úpadkových žánrů\"“ a zavedením socialistického realismu jako dominantního uměleckého směru.\n\nPo smrti Dimitrova v roce 1949 převzal vedoucí postavení Vasil Kolarov a po něm Vălko Červenkov. S rostoucí mocí komunistické strany ve státě se prohlubovala i závislost země na Sovětském svazu – zatímco Dimitrov se těšil i podpoře veřejnosti a Kolarov se prezentoval jako jeho nástupce a „druh“, záviselo postavení později nastoupivšího Červenkova již hlavně na vůli Moskvy. Stát se také postupně zapojoval do Východního bloku – V letech 1947 a 1948 došlo k uzavření smluv s Jugoslávií, Polskem, Maďarskem a dalšími komunistickými zeměmi. O rok později se Bulharsko stalo členem Rady vzájemné hospodářské pomoci (RVHP) a roku 1955 se připojilo k Varšavské smlouvě. Z druhé strany byly velmi špatné vztahy s nekomunistickými zeměmi, především s bulharskými sousedy Řeckem (podpora komunistických povstalců během řecké občanské války) a Tureckem (otázka turecké menšiny, pohraniční incidenty, masová emigrace muslimů z Bulharska do Turecka). Zvláštní vztahy se vyvíjely s Jugoslávií, kde po Titově odmítnutí plánu na sjednocení s Bulharskem došlo mezi ním a Stalinem k roztržce. Vzájemné osočování a nepřátelský přístup mezi Jugoslávií a zbytkem Východního bloku trvaly až do Stalinovy smrti roku 1953. Ani poté se však vztahy s Bulharskem nezlepšily vzhledem k otázce bulharské Pirinské Makedonie, kde přestávala být uznávána práva makedonské menšiny. I přes normalizaci vztahů v polovině padesátých let neměly vztahy obou zemí příliš vřelý charakter.\n\nNadále se pokračovalo v organizování teroru proti domnělé či skutečně existující opozici. Tak jako v době carského režimu i nyní vznikaly v Bulharsku koncentrační tábory, kam byli vězni posíláni bez soudu a na libovolně dlouhou dobu. Jakýkoliv pokus o nepovolenou emigraci se trestal smrtí a odsunem příbuzných proviněného do koncentračního tábora. Nadále se organizovaly zinscenované procesy. Po roztržce Sovětského svazu a tím pádem i ostatních komunistických států s Jugoslávií se dostali před soud tentokrát i vysocí straničtí funkcionáři. Jedním z nich byl i Trajčo Kostov, který byl s několika dalšími obviněn ze špionáže ve prospěch Jugoslávie a západních států. Kostov však nepodlehl mučení příslušníky státní bezpečnosti a sovětskými poradci, u soudu jakákoliv obvinění popřel a celý proces tak zdiskreditoval. I přesto byl odsouzen k trestu smrti a popraven v prosinci 1949, další obvinění obdrželi vysoké tresty minimálně desetiletého a v několika případech doživotního vězení. Následovaly další procesy, které zasáhly velkou část nejvyšších komunistických funkcionářů.\n\nUrčitou dobu po smrti Stalina roku 1953 došlo pod tlakem nového moskevského vedení v dosavadní bulharské politice represí k určitým změnám. Generální tajemník Vălko Červenkov vystoupil s kritikou sebe sama a kultu osobnosti. Odstoupil ze svojí funkce, avšak ponechal si post předsedy vlády a působil také v politbyru. Roku 1954 byla na základě amnestie propuštěna část politických vězňů. Vedoucí postavení namísto generálního tajemníka získalo kolektivní vedení, v jehož čele stál komunista Todor Živkov. Tato funkce ovšem neoplývala takovými pravomocemi jako post generálního tajemníka. Stejně jako Červenkov i on nebyl demokrat – podílel se například na brutální odplatě příslušníků carského režimu po revoluci v roce 1944. Spolu s postupným uvolňováním začala růst kritika režimu. Nebyl kritizován systém či ideologie, ale jedinci, kteří svými postoji a jednáním původní myšlenku „\"pozměnili\"“. Objevil se ale i prostor pro kritiku stávajících poměrů. Živkov tak byl obviněn několika příslušníky strany, že v liberalizaci režimu postupuje jenom v případě, kdy mu to sovětská vláda dovolí. Ozývaly se i hlasy požadující mimořádný sjezd strany, který by měl tyto záležitosti vyřešit. Kritiky se nyní účastnili již i představitelé kulturního dění, tedy novináři, spisovatelé a další. Obavy, že se kritika poměrů vymkne z rukou strany a protikomunistická povstání v Maďarsku a Polsku nakonec vedly k zastavení liberalizace a k opětovnému zavedení opatření proti opozici. Na podzim 1956 bylo během několika dní zatčeno více jak 500 lidí a snaha o demokratizaci prohlášena za „\"dílo nepřátel socialismu\"“.\n\nV dubnu 1956 se díky sovětské podpoře stal novým vedoucím stranickým činitelem Todor Živkov, který se poté udržel u moci až do pádu režimu v roce 1989. Živkov povětšinou kopíroval politiku Sovětského svazu a zároveň se snažil co nejvíce si moskevské vedení naklonit. Byl si vědom toho, že Bulharsko se nachází na strategickém, avšak citlivém místě mezi Jugoslávií provádějící nezávislou zahraniční politiku a Řeckem a Tureckem, které byly členy NATO, avšak mezi kterými panovaly nepříliš přátelské vztahy. Sovětské vedení tedy potřebovalo, aby se v Bulharsku udržoval stabilní systém a neváhalo by v případě nutnosti Živkova obětovat. Ten se proto snažil opřít o některé sociální složky obyvatelstva, jejichž věrnost hodlal získat zvýšením životní úrovně (například zvyšováním výkupních cen zemědělských výrobků či navýšením minimálních důchodů). To však značně zatěžovalo rozpočet a režim tedy musel tíhnout k určitým ekonomickým reformám, které dávaly podnikům větší samostatnost a zájem o vlastní výrobu. Projekt se vyvíjel úspěšně a později byl aplikován ve více než 60% všech podniků, roku 1968 však byl zrušen. Byl totiž přesnou kopií hospodářského systému v Československu, kde byl po srpnové invazi sovětských vojsk znovunastolen represivní kurz, a z politického hlediska nadále nevyhovoval. Podporu obyvatelstva se režim pokoušel získat i pokusem přesvědčit populaci, že bulharský režim se snaží obhajovat i národní zájmy a nejen zájmy Sovětského svazu. Tak došlo k zlepšení kontaktů s Řeckem a Tureckem, avšak s Jugoslávií se přes některé pokroky nadále udržoval konfliktní vztah, a to zejména kvůli nadále trvající makedonské problematice, kde bulharská vláda nadále považovala příslušníky makedonského národa za Bulhary.\nPo celou dobu patřil komunistický režim v zemích Východního bloku k těm konzervativnějším a následkem represivních opatření zde téměř chyběla politická opozice. I přesto se objevilo několik pokusů o svrhnutí režimu (například spiknutí Ivana Todorov-Goruni), ty však byly již v zárodku zlikvidovány. Živkovova moc byla v sedmdesátých letech dále upevněna vydáním nové ústavy. V té bylo zakotveno vytvoření Státní rady obdařené rozsáhlými pravomocemi, v jejímž čele stál po téměř celou dobu trvání režimu sám Todor Živkov. Význam premiéra a ostatních funkcí tak poklesl a Živkov nepokrytě nastolil režim osobní moci.\n\nOd sedmdesátých let docházelo i k pozvolné přeměně režimu od oslavování Sovětského svazu k podpoře vlastních národních tradic. Zásadní podíl měla na tom Živkovova dcera Ljudmila. Bulharská kultura se během tohoto období prezentovala nejen doma, ale i v zahraničí. Pořádaly se výstavy a bulharští umělci byli štědře dotováni státem (čímž si je však zároveň režim snažil naklonit). Spolu s podporou bulharské kultury však začal růst problém turecké menšiny, která v Bulharsku tvořila zhruba 9% obyvatelstva. Státní správa považovala tuto část populace za nebezpečnou složku společnosti, schopnou ohrozit územní celistvost státu odtržením tureckých částí (zejména Rodop) od Bulharska. Režim se snažil tento živel asimilovat zavíráním tureckých škol a nakladatelství. Tím však vládní složky vyprovokovaly dvojici teroristických útoků ze srpna 1984, na což vláda odpověděla ještě tvrdším postupem proti tureckému etniku. Měla být zakázána turecká jména a jejich majitelé si měli vybrat bulharská. To se nejen že setkalo s neúspěchem, ale vedlo i k zhoršení pozice státu v zahraničí a zejména k výraznému zhoršení vztahů s Tureckem.\n\nSpolu s problémem turecké otázky se komplikovala ekonomická situace. Komunistický hospodářský systém nebyl schopen dosáhnout takové efektivity jako tržní ekonomika a komunistické země tak za západními kapitalistickými státy pomalu zaostávaly. Krizi navíc zhoršila i skutečnost, že Sovětský svaz vedený v té době Michailem Gorbačovem nemínil zasahovat do vývoje v jednotlivých státech, takže komunističtí funkcionáři museli řešit problémy bez sovětské podpory. Přes pokusy o administrativní reformu a liberalizaci systému se režim nemohl těšit podpoře bulharské inteligence, jež se postavila za několik příslušníků turecké menšiny, kteří se rozhodli v květnu 1989 uspořádat protestní hladovku. Aby se Živkov vyhnul případnému konfliktu, rozhodl se k populistickému kroku a nabídl Turkům možnost odchodu do kapitalistického Turecka, jsou-li ochotni opustit socialistické Bulharsko. Velké množství Turků se skutečně rozhodlo odejít a začali masově opouštět zemi. Brzy přesáhl počet emigrantů 100 000 osob a turecká vláda byla nucena uzavřít s Bulharskem hranice. Podle některých údajů se stihlo vystěhovat z Bulharska více než 300 000 příslušníků turecké menšiny.\n\nNedůsledné reformy jen zvyšovaly celkovou nestabilitu ve státě, navíc vystěhování Turků znamenalo pro Bulharsko další zhoršení mezinárodní pozice. Proti Živkovovi začalo v létě 1989 sílit opoziční hnutí, postupně získávající stále větší podporu a organizující akce proti vyhánění bulharských Turků. vytvářela se též ekologická sdružení a opoziční křídlo se utvořilo i v samotném ústředním výboru komunistické strany, kde část politiků zastávala názor, že je nutno stranu se zastaralou marxisticko-leninskou doktrínou přebudovat ve politickou organizaci stavící na principech sociálnědemokratických stran. Do čela této skupiny se postavil ministr zahraničních věcí Petăr Mladenov. Poté, co se ujistil, že Živkov nadále nemá Gorbačovovu podporu, vystoupil Mladenov 10. listopadu v ústředním výboru. Živkov se vzdal funkce generálního tajemníka a 17. listopadu i předsedy Státní rady. Na jeho místo nastoupil Mladenov. 14. ledna 1990 byl z ústavy vypuštěn článek o vedoucí úloze Komunistické strany Bulharska ve státě. V zemi se ale již od prosince 1989 začala konstituovat politická opozice a samotná komunistická strana se o dva měsíce později zreformovala, zřekla se marxismu-leninismu a přihlásila se k sociálnědemokratické orientaci. Záhy po pádu Živkova tedy zanikl i samotný komunistický režim a Bulharsko (od 12. července 1991 \"Bulharská republika\") se stalo pluralitní demokracií s tržní ekonomikou.\n\nPo roce 1944 se v bulharské kultuře začala prosazovat komunistická ideologie. Umění bylo bráno jako nástroj totalitního systému a jeho působení na společnost. Přes tyto projevy režimu došlo na druhou stranu k rozvoji zejména ve školství. Během čtyřiceti let trvání komunistické nadvlády se počet vysokých škol zvýšil z pěti na třicet, počet učitelů na těchto školách stoupl z 453 roku 1944 na 12 622 v roce 1983 a počet studentů ve stejném období ze zhruba 10 000 na více jak 85 000. Po reorganizaci Bulharské akademie věd se staly základní složkou výzkumu akademické ústavy, kterých již bylo v osmdesátých letech v Bulharsku čtyřicet.\n\nV literatuře měl vedle jiných významné postavení Dimităr Talev (díla \"Železný kahan\", \"Ilinden\", \"Prespanské zvony\", \"Slyším vaše hlasy?\", \"Samuel\"), píšící zejména romány z bulharské historie. Dalšími významnými postavami byli Nikolaj Chajtov (sbírky povídek \"Habrové větve\", \"Horské povídky\", \"Divoké povídky\", divadelní hra \"S loďkou v lese\", dále napsal scénář k jednomu z nejznámějších bulharských filmů \"Kozí roh\"), Blaga Dimitrovová (sbírky \"Svět v hrsti\", \"Odsouzení k lásce\" a jiné, romány \"Objížďka\", \"Poslední soud\", \"Lavina\", \"Obličej\", dále díla z oblasti literatury faktu \"Mládí Bagrjanovové\" a \"Dny černé a bílé\"; v letech 1992 až 1996 působila Dimitrovová jako bulharská viceprezidentka), jedním z nejoriginálnějších bulharských autorů byl Jordan Radičkov (prózy \"Obrácená obloha\", \"Horké poledne\", \"Sveřepá nálada\", \"Střelný slabikář\", \"Všichni a nikdo\", \"Něžná spirála\", \"Noemova archa\" a divadelní hry \"Mela\", \"Leden\", \"Poslední léto\", \"Lazarica\" a \"Pokus o let\").\n\nV případě divadla je v padesátých letech významnější autorem pouze Kamen Zidarov (\"Carská milost\", \"Ivan Šišman\") Většina bulharských divadel byla zestátněna a na náplň her měla rozhodující vliv především komunistická strana. Od konce padesátých let dochází k uvolnění od pravidel socialistického realismu a v dramatickém umění přichází takzvaná „poetická vlna“ (autoři Ivan Pejčev, Georgi Džagarov; dále příslušníci takzvané burgaské skupiny – Leon Daniel, Julia Ognjanovová, Metodi Andfonov a další; krom nich se utvořilo také Státní satirické divadlo, které se vyznačovalo mimo jiné improvizací a inovací výrazových prostředků). V šedesátých letech bylo velmi oblíbené „drama všedního dne“ o mladých lidech, idealistech, bojujících s maloměšťáckými byrokraty. Nejvýznamnějším autorem tohoto období je Dragomir Asenov. V sedmdesátých letech se divadlo dočkalo nového rozvoje a stalo se zároveň náhražkou politické opozice, kdy byly některé hry chápány jako alegorie vůči současné politické situaci. Mezi významné autory tohoto období patří například Kolja Georgiev (\"Čtyřicet pět stupňů Richterovy stupnice\"), Georgi Danailov (\"Solunští spiklenci\"), Jordan Radčikov (\"Panika\", \"Leden\", \"Pokus o let\"), Konstantin Iliev (\"V říjnu bez tebe\", \"Bazalka pro švagra\", \"Nirvána\") nebo Stanislav Stratiev (\"Římská lázeň\", \"Semišové sako\", \"Linka\", \"Maximalista\"). V osmdesátých letech se divadlo již osvobozovalo od diktátu totalitního režimu a režiséři jako Stojan Kambarev nebo Stefan Moskov zapojovali při vytváření her do divadla nové prvky.\n\nVedle divadla se začala projevovat i kinematografie například s režiséry Zachriem Žandovem, Christo Christovem, Ljudmilem Stajkovem a dalšími. Došlo k vzestupu animovaného filmu zásluhou Todora Dinova, Stojana Dukova a jiných.\nU hudby platila po dlouhou dobu jako hlavní žánr masová píseň, někdy též s politickou tematikou (Georgi Dimitrov, Ljubomir Pipkov, Svetoslav Obretenov). Psaly se písně pro lidové sbory. Koncem padesátých let se začala zřetelněji projevovat tvorba například operety (Bencion Eliezer, Dimităr Tapkov a jiní). V symfonické hudbě převažovala historická a hrdinská témata (například Pančo Vladigenov a jeho \"Heroická overtura\"). Až v sedmdesátých letech se začali autoři více zajímat o inovaci výrazových prostředků. Jako nový žánr se objevila hudba filmová. Zatímco u hraných filmů vynikal například Filip Kutev, u dokumentárních a kreslených filmů jsou známí Atanas Bojadžiev a Dimităr Griva. V oblasti populárních písní se v šedesátých letech dočkala velké popularity estrádová hudba (Josif Cankov, Žul Levi, Emil Georgiev a další). Jen pomalu se v Bulharsku prosazoval jazz a původně byl brán jen jako taneční hudba. První jazzové koncerty se začaly konat až v šedesátých letech. Vrchol jazzové tvorby představuje dílo Milča Levieva.\n\nVýtvarné umění se dále vyvíjelo v rámci realistických směrů, kde měl dominantní vliv zejména socialistický realismus. V této době tvořili například Ilja Petrov, Zlatju Bojadžiev a Dečko Uzunov, z mladší generace pak Georgi Baev nebo Dora Bonevová. V sochařství se prosadili Veličko Minekov nebo Georgi Čapkanov. V architektuře vznikaly mohutné stavby symbolizující novou komunistickou epochu a krom nich i také nevzhledná sídliště. Přesto byly během trvání lidové republiky postaveny i stavby s vyšší uměleckou hodnotou.\n\nDošlo též k značnému rozvoji věd. Přes dominanci marxismu-leninismu ve filosofii se objevilo množství význačných osobností v ekonomii, historiografii, jazykovědě, národopisu, literární vědě, matematice, fyzice, lékařství a dalších vědách.\n\nMezi významné autory, kteří byli doceněni až po roce 1989, patří například Georgi Markov, který v sedmdesátých letech odešel do exilu, kde psal o skutečné politické situaci v tehdejším Bulharsku. Po několika varováních ze strany bulharské vlády byl zavražděn příslušníkem tajné služby. Před emigrací napsal několik děl – román \"Muži\", novely \"Portrét mého důstojníka\" a \"Ženy Varašavy\" a divadelní hry \"Patent\", \"Projít se pod duhou\" a \"Já jsem byl on\". Svojí kritiku režimu psal v sérii reportáží a esejů. Soubor valné části z nich vyšla od jménem \"Dálkové reportáže\".\n\nDalší významnou osobností byl básník Ivan Pejčev (sbírky \"Začátek dne\", \"Daleká plavba\", \"Podzim na břehu\", \"Lyrika\", \"Verše\"). Jeho poezie měla formu vzpoury proti společnosti. Krom básní psal i divadelní hry (\"Každý podzimní večer\", \"Kováři blesků\"). Vedle něho se mezi tyto autory řadí i Ivajlo Petrov (\"Křest\", \"Mrtvé vlnění\", \"Než jsem se narodil a potom\", \"Láska po poledni\", \"Podzimní povídky\" a další), Konstantin Pavlov (sbírky \"Satiry\", \"Verše\", \"Agónie, sladká\", \"Elegický optimismus\" a divadelní hry \"Staré věci\", \"Ptáci\", \"Vzpoura v neděli\") a Boris Christov (sbírky \"Večerní trubka\" a \"Čestný kříž\").\n\nCílem komunistického vedení v padesátých letech bylo vytvořit z Bulharska zemědělsko-průmyslový stát, což se do jisté míry podařilo. Značným způsobem se rozrostla města i průmyslová výroba, což bylo umožněno díky rozsáhlým investicím, levné pracovní síle a dodávkám strojů z ostatních komunistických zemí. V oblasti zemědělství stát vytvářel zemědělská družstva, která byla pod jeho kontrolou. Vstup do takových družstev byl oficiálně dobrovolný, avšak většina z rolníků vstoupila do těchto organizací na základě nátlaku ze strany státních orgánů, doprovázeného často i násilím.\n\nBěhem éry Todora Živkova se komunistický režim snažil získat si podporu obyvatelstva zvyšováním jeho životní úrovně. To se díky sociálním opatřením a financím poskytnutým RVHP na výstavbu dalšího průmyslu alespoň formálně podařilo, přestože skutečný růst byl relativní. Na úkor státního rozpočtu však v delším časovém měřítku tyto reformy provádět nešlo, proto vláda přistoupila v oblasti ekonomiky k obměně dosavadního systému centrálního plánování za rozsáhlejší pravomoci jednotlivým podnikům a zvýšení zájmu závodů na vlastní výrobě. Roku 1968 musel být tento program však zrušen, protože do značné míry kopíroval hospodářské reformy v Československu, které se po srpnu 1968 spolu s dalšími projevy liberalizačních procesů ocitly v nemilosti.\n\nVelké změny probíhaly během sedmdesátých let v zemědělství. Pozici zemědělských družstev zaujaly obrovské zemědělské komplexy, které však vedly k neefektivnímu hospodaření a byly později rozděleny do menších a početnějších závodů.\n\nVýznamné postavení získal turistický ruch. Na pobřeží Černého moře začaly vyrůstat od šedesátých let hotely a turistická zařízení. Zájem byl zejména o turisty z kapitalistických zemí, protože ti přiváželi do země volně směnitelné měny. Většina turistů však pocházela z komunistických států střední a východní Evropy.\n\nOd poloviny osmdesátých let se ve východním bloku stále více projevovala hospodářská krize. Komunistická ekonomika byla na rozdíl od kapitalistického systému mnohem méně efektivní a neschopná přizpůsobit se novým podmínkám. Vláda se sice pokusila o reformy jak v administrativě, tak v hospodářství a dalších oblastech, ovšem pouze nedůsledně a liknavě. Takové reformy pouze zhoršovaly hospodářskou situaci, která spolu s dalšími faktory přispěla k pádu režimu.\n\n\n\n"}
{"id": "420279", "url": "https://cs.wikipedia.org/wiki?curid=420279", "title": "Katechizm polskiego dziecka", "text": "Katechizm polskiego dziecka\n\nKatechizm polskiego dziecka (v překladu do češtiny \"Katechismus polského dítěte\"), též známý jako Katechizm małego Polaka (v překladu do češtiny \"Katechismus malého Poláka\") je vlastenecká báseň polského básníka Władysława Bełzy, vydaná ve svazku „\"Katechizm polskiego dziecka. Wiersze\"“ v roce 1900. Byla odříkávána na polských obecných školách před druhou světovou válkou.\n\n"}
{"id": "420281", "url": "https://cs.wikipedia.org/wiki?curid=420281", "title": "Vnorovice", "text": "Vnorovice\n\nVesnice Vnorovice () leží 2,8 km severně od obce Staré Hobzí, které je místní částí, v okrese Jindřichův Hradec v Jihočeském kraji, v nadmořské výšce 467 m. Postavena je po obou březích Vnorovického potoka, který je levostranným přítokem Moravské Dyje v jihovýchodní části Dačické sníženiny. Vnorovice byly až do roku 1974 samostatnou obcí, tímto rokem se staly místní částí obce Staré Hobzí. V malé obci dříve žilo převážně německé obyvatelstvo, po roce 1918 s českou menšinou. Po roce 1945, kdy bylo německé obyvatelstvo odsunuto, české obyvatelstvo. V současné době je ve vesnici obydleno 30 domů. V roce 2011 zde trvale žilo 49 obyvatel. Samotou je Hadrův (Navrátilův nebo také Spálený) mlýn.\n\nVes je v historických pramenech poprvé uváděna v roce 1348 jako část majetku Heřmana z Hradce (dominos Hermannus de Norovicz). V roce 1369 prodal Heřman za 132 kop ves Vnorovice s mlýnem a dvůr v Lipnici Sedlinovi ze Sichelbachu na Lubnici a Henslinovi z Vydří. Podle lánového rejstříku bylo ve vsi před třicetiletou válkou 22 usedlostí. V roce 1843 žilo ve Vnorovicích 180 obyvatel ve 27 domech a 47 domácnostech. Desátky se odváděly panství Budíškovice a faře ve Starém Hobzí. Na sobotní týdenní trhy se jezdilo do Dačic. Hadrův mlýn se uvádí již od roku 1369. Vesnice byla elektrifikována připojením na síť ZME Brno v roce 1932\n\nVlastní jednotřídní školu si obec postavila v roce 1900, když do té doby byla přiškolena do Sarého Hobzí. V roce 1936 zde byla zřízena česká soukromá obecná škola a od ledna 1938 i mateřská škola. Po okupaci pohraničí v roce 1938 a zabrání obce, bylo české školství zlikvidováno. Vyučování v českém jazyce bylo obnoveno v roce 1945, kdy bylo německé obyvatelstvo odsunuto a obec byla obydlena českými dosídlenci. Pro malý počet žáků byla škola v 60. letech minulého století zrušena a žáci byli převedeni do Starého Hobzí.\n\n"}
{"id": "420285", "url": "https://cs.wikipedia.org/wiki?curid=420285", "title": "Severomujský hřbet", "text": "Severomujský hřbet\n\nSeveromujský hřbet ( – \"Severo-Mujskij chrebet\") je hřeben v ruském Burjatsku. Má délku asi 350  km a je součástí Stanové vysočiny.\n\nJeho nejvyšším vrcholem je bezejmenná kóta 2 537 m v místě \n\nPohoří je tvořeno žulami a krystalickými břidlicemi. Vrcholové partie mají tvary formované ledovci a po jejich obvodu jsou v nižších výškách oblé holiny.\n\nÚbočí jsou pokryta listnatými lesy, výše (mezi 1 300 a 1 500 m) je pásmo řídkého lesa a porosty zakrslé borovice a nad nimi je alpinská tundra.\n\nPohoří protíná Bajkalsko-amurská magistrála 15km Severomujským tunelem.\n\n"}
{"id": "420286", "url": "https://cs.wikipedia.org/wiki?curid=420286", "title": "Fred Hoyle", "text": "Fred Hoyle\n\nSir Fred Hoyle (24. června 1915 – 20. srpna 2001) byl britský astronom. Jeho jméno je nejčastěji spojováno s přínosem k teorii tzv. \"hvězdné nukleosyntézy\" (termonukleární fúze) a několika diskutovanými příspěvky k dalším astronomickým problémům, zejména kategorickým odmítnutím teorie Velkého třesku.\n\nVětšinu svého profesního života Hoyle strávil v Astronomickém Institutu v Cambridgi, v pozdějších letech jako jeho ředitel.\n\nKromě vědecké práce se věnoval psaní sci-fi povídek a románů, z nichž na mnoha spolupracoval se svým synem, Geoffreym Hoylem. Zemřel v Bournemouthu na mozkovou mrtvici.\n"}
{"id": "420288", "url": "https://cs.wikipedia.org/wiki?curid=420288", "title": "Trakt", "text": "Trakt\n\nTrakt může být :\n\n"}
{"id": "420291", "url": "https://cs.wikipedia.org/wiki?curid=420291", "title": "Javorské knížectví", "text": "Javorské knížectví\n\nJavorské knížectví ( ) bylo jedním z mnoha slezských knížectví s hlavním městem Javor.\n\nVzniklo roku 1274, když kníže Boleslav II. z rodu Piastovců vyčlenil území pro svého nejstaršího syna Jindřicha V. Břichatého. Roku 1278 se po smrti Boleslava II. stal Jindřich Břichatý knížetem lehnickým a vlády v Javorsku se ujal jeho mladší bratr Bolek I. Roku 1281 bylo z Javorska vyčleněno Lemberské knížectví pro Bernarda, ale již po pěti letech se po Bernardově smrti Lembersko vrátilo k Javorsku.\n\nRoku 1290 Bolek I. dostal za pomoc Jindřichovi Břichatému jižní části Vratislavska v okolí Svídnice a od té doby se zval knížetem javorsko-svídnickým. Po Bolkově smrti roku 1301 knížectví spravovala jeho manželka Beatrice a roku 1312 se znovu vydělilo Javorsko pro jeho syna Jindřicha I. Kníže Jindřich zdědil po své matce část Lužicka, ale již roku 1337 lužické statky vyměnil za doživotní držbu Hlohovského knížectví. Vzhledem k tomu, že Jindřich neměl dědice, po jeho smrti roku 1346 Javorsko opět splynulo se Svídnickem.\n\nRoku 1392 se Javorsko stalo bezprostředním vlastnictvím České koruny. V letech 1624 až 1637 bylo formálně lenním knížectvím pro Ferdinanda III. Roku 1742 bylo připojeno k Prusku.\n"}
{"id": "420292", "url": "https://cs.wikipedia.org/wiki?curid=420292", "title": "Škola pro radost", "text": "Škola pro radost\n\nŠkola pro radost je soukromá základní umělecká škola, založena v roce 1993. Sídlí v Praze 5, Na Vrchu 304 Řeporyje.\n\nV prvních letech navštěvovalo školu asi 30 dětí. Vyučovala se hra na klavír, akordeon a probíhala přípravná hudební výchova nejmenších dětí. V dalších letech se škola rozrostla na 60 dětí a začala se vyučovat hra na elektrické klávesy, zobcové flétny a byl založen dětský pěvecký sbor „PETRKLÍČ“. Škola byla v roce 1996 zařazena MŠMT ČR do sítě škol a začala poskytovat kompletní hudební vzdělání. Škola se dále rozrostla na 170 žáků. V roce 1999 byl vytvořen přípravný pěvecký sbor „KUŘÁTKA“. V roce 2002 vznikl dívčí kvintet Notabene a o dva roky později pak dívčí sdružení Osmikrásky. Sbory se každý rok účastní pěveckého soustředění a vydaly 6 CD.\n\nOd školního roku 2008/2009 se výuka rozšířila o výtvarný obor, výuku hry na housle a na fagot. Na škole se tedy nyní vyučuje hra na klavír, akordeon, elektrické klávesy, housle, zobcové flétny, příčnou flétnu, fagot, kytaru, sborový zpěv, hudební nauka a výtvarný obor.\n\n17.5.2003 Soutěž sborů Praha – sbory získaly 1. a 2. místo\n11.12.2004 Mezinárodní festival Pražské Vánoce v Ládví – sbor Petrklíč získal zlato\n9.4. 2005 Krajské kolo celostátní soutěže dětských pěveckých sborů – sbory se umístily ve zlatém pásmu\n29.6. - 3.7. 2005 Mezinárodní festival IKF 2005 v Arnhemu ( Holandsko) – sbor Petrklíč ve své kategorii zvítězil\n1.4. 2006 Krajské kolo soutěže dětských pěveckých sborů - sbory Petrklíč i Kuřátka obhájily zlatá pásma \n22.4. 2006 Celostátní soutěž dětských pěveckých sborů \"Zahrada písní\" – Petrklíč získal stříbrné pásmo a sbor Kuřátka pásmo zlaté\n28.4. - 2.5. 2006 Mezinárodní festival v belgickém Neerpeltu - sbor Petrklíč získal 1. cenu\n1.-3.6. 2007 Celostátní přehlídka dětských pěveckých sborů v Pardubicích – sbor Kuřátka získal zvláštní cenu poroty za provedení skladeb Petra Ebena\n14. - 18.10. 2007 Mezinárodní festival v Itálii - IN...CANTO SUL GARDA – sbory získaly dvě zlatá umístění a jedno stříbrné\n1. - 4.10. 2008 Mezinárodní festival v italských Benátkách – sbory získaly 3 stříbrná ocenění\n\nSbory se každoročně účastní těchto pěveckých soutěží:\nMezinárodní festival Svátky písní v Olomouci – od roku 2002 sbory získaly 3 zlatá a 5 stříbrných ocenění\nMezinárodní festival adventní a vánoční hudby s cenou Petra Ebena – od roku 2001 zde sbory získaly 1 zlaté, 6 stříbrných a 3 bronzová ocenění\n\n16.11.2002 kostel sv. Šimona a Judy - benefiční koncert pro nemocnici Na Františku, která byla postižena povodní.\n20.12.2003 Staroměstské náměstí - předávání betlémského světla \n20.3.2004 Divadlo Járy Cimrmana –sbor Kuřátka vystoupil při setkání hnutí HUMANISTI\n1.12.2004 Břevnovský klášter – koncert pro Středočeskou plynárenskou a.s.\n27.12.2004 Nosticův palác – Petrklíč vystoupil na Vánočním koncertě Petra Kotvalda \n18.12. 2005 Divadlo Komedie – Petrklíč vystoupil na koncertě Petra Kotvalda \n27.4. 2007 Slavnostní koncert k 10. výročí založení školy a k 15. výročí SSŠČMS \n12.12. 2007 Malý vánoční koncert v kostele v Řeporyjích \n22.12. 2008 Sbor Petrklíč vystoupil na vánočním koncertu P. Kotvalda v kostele sv. Šimona a Judy \n\nKaždý rok jsou pořádány tyto koncerty:\nv sálu pražského Hlaholu – koncert je pořádán na jaře a vystupují zde pěvecké sbory a někteří sólisté. V roce 2003 přijal pozvání hudební skladatel prof. Petr Eben\nAbsolventský koncert v Libeňském zámečku – vystupují zde žáci, kteří zakončují I. nebo II. cyklus\nVánoční koncerty v kostele Sv. Jakuba Většího v Tachlovicích a v kostele Sv. Jakuba Staršího ve Stodůlkách.\n\nv tomto článku jsou použity informace z oficiálních stránek školy\n"}
{"id": "420293", "url": "https://cs.wikipedia.org/wiki?curid=420293", "title": "Teta", "text": "Teta\n\nSlovo teta ve svém základním významu označuje příbuznou ženského pohlaví, zejména sestru otce nebo matky anebo manželku, či partnerku otcova nebo matčina bratra. \n\nTaké se užívá (zejména pro zjednodušení ve vztahu k menším dětem) pro další (vzdálenější) starší příbuzné, např. pratetu nebo pro manželku rodičova bratrance, anebo i pro další ženy, formálně nepříbuzné (otcovu snoubenku, matčinu přítelkyni a podobně). Na tomto základě se užívá \"teta\" i v jeslích a dětských domovech.\n\nV přenesené smyslu se \"teta\" (\"tetka\") užívá na venkově jako familiérní oslovení obvykle pro starší (i nepříbuznou, \"cizí\") ženu, které může mít přátelský anebo naopak (zejm. \"tetka\") posměšný nebo pejorativní nádech.\n\nV minulosti se v češtině rozlišovala:\n\nSlovem prateta označujeme sestru babičky nebo dědečka, případně další starší, zejména dávnější příbuzné ženy.\n\n"}
{"id": "420295", "url": "https://cs.wikipedia.org/wiki?curid=420295", "title": "Vodák (rozcestník)", "text": "Vodák (rozcestník)\n\nVodák může být:\n\n"}
{"id": "420298", "url": "https://cs.wikipedia.org/wiki?curid=420298", "title": "Jihomujský hřbet", "text": "Jihomujský hřbet\n\nJihomujský hřbet ( – \"Južno-Mujskij chrebet\") je hřeben v ruském Burjatsku a Zabajkalském kraji. Má délku téměř 400 km a je součástí Stanové vysočiny.\n\nPohoří leží v jihozápadní části Stanové vysočiny. Táhne se ze západu na východ a dosahuje šířky až 80 km. Ze severu je ohraničeno \"Mujskou kotlinou\", z jihu \"Bauntovskou kotlinou\". Jeho nejvyšším vrcholem je Mujskij Gigant s výškou 3 067 m.\n\nPohoří je tvořeno žulami a krystalickými břidlicemi, přeměněnými vápenci a dolomity.\n\nÚbočí jsou pokryta tajgou, nad 1 400 m rostou zakrslé borovice a alpinská tundra.\n\nVýška přes 3 000 m byla na mapách zaznamenána až v 90. letech 20. století, kdy byl uskutečněn prvovýstup.\n\n\n"}
{"id": "420302", "url": "https://cs.wikipedia.org/wiki?curid=420302", "title": "Heinrich von Maur", "text": "Heinrich von Maur\n\nDr. h.c. Karl Theodor Alexander Heinrich von Maur (19. červenec 1863 - 10. duben 1947) byl vysoce vyznamenaný důstojník německé císařské armády v hodnosti Generalmajor (Generálmajor) za první světové války a důstojník SS za druhé světové války. Mimo jiné byl držitelem Pour le Mérite a mnoha dalších vyznamenáních. K 25. výročí bitvy u Tannenbergu mu byla na počátku druhé světové války propůjčena hodnost \"General der Artillerie a. D.\" (Generála dělostřelectva mimo službu).\n\nHeinrich von Maur se narodil 19. července roku 1863 ve württemberském městě Ulm. Po absolvování vojenské akademie vstoupil do armády k počátku října roku 1881. První bojové zkušenosti sbírá von Maur na přelomu století, kdy jeho jednotka patřila mezi invazní vojska polního maršála hraběte Alfreda von Waldersee, který měl za úkol potlačit boxerské povstání v Číně.\n\nJeho kariéra rychle stoupala a von Maur se již 29. května roku 1913 stal v hodnosti podplukovníka (\"Oberstleutnant\") velitelem 29. württemberského polního dělostřeleckého pluku „Prinzregent Luitpold von Bayern“ (\"Feldartillerie-Regiment „Prinzregent Luitpold von Bayern“ (2. Württembergisches) Nr. 29\") ze 26. královské württemberské divize v Ludwigsburgu.\n\nS vypuknutím první světové války byl von Maur již jako plukovník (\"Oberst\") jmenován na štědrý den roku 1914 velitelem 79. záložní polní dělostřelecké brigády (\"79. Reserve-Feldartillerie-Brigade\").\n\nNa počátku roku 1916 byl von Maur povýšen do hodnosti Generalmajor (Generálmajor) a k 1. červnu téhož roku byl převelen ke 26. záložní polní dělostřelecké brigádě (\"26. Reserve-Feldartillerie-Brigade\"), kde působil rovněž jako velitel.\n\nDne 15. února 1917 byl jmenován dočasným velitelem 122. dělostřeleckého velení, ale o měsíc později nahradil ve velení 27. královské württemberské divize generálporučíka Otto von Mosera. S divizí byl následně odvelen na francouzskou frontu, kde čelil silným nepřátelským útokům.\n\nZa obranu francouzského městečka Bullecourt se svou divizí byl následně 20. května roku 1917 vyznamenán jedním z nejvyšších vojenských vyznamenání, řádem za zásluhy Pour le Mérite. Ve velení divize zůstal až do konce války.\n\nV prosinci 1918, poté co byla 27. divize rozpuštěna, tak se von Maur stal velitelem 26. polní dělostřelecké brigády (\"26. Feldartillerie-Brigade\"). Ve velení zůstal až do konce července následujícího roku, kdy byl jmenován do funkce velitele XIII. demobilizačního štábu.\n\nNásledně byla i tato pozice rozpuštěna a von Maur byl 3. listopadu 1919 postaven mimo službu. Zároveň mu byla propůjčena hodnost \"Generalleutnant\" (Generálporučík). Během první světové války zaznamenala jeho kariéra přímý vzestup a sám von Maur se několikrát osobně vyznamenal (viz vyznamenání).\n\nPřed druhou světovou válkou působí von Maur jako vůdce krajské vojenské veteránské organizace \"Jihozápad\" se sídlem ve Stuttgartu. Zároveň je mu k 25. výročí vítězné bitvy u Tannenbergu propůjčena armádní hodnost generála dělostřelectva mimo službu (\"General der Artillerie a. D.\")\n\nBěhem září roku 1936 vstoupil do SS a následně se propracoval až do hodnosti SS-Obergruppenführer. Jeho posledním známým služebním postem byl štáb velkoúseku SS \"Jihozápad\" (\"SS-Oberabschnitt Südwest\") ve Stuttgartu pod velením SS-Gruppenführera Otto Hofmanna.\n\nHeinrich von Maur přežil druhou světovou válku a zemřel ve věku nedožitých 84 let ve Stuttgartu ve Bádensku-Württembersku.\n\n\n\n"}
{"id": "420305", "url": "https://cs.wikipedia.org/wiki?curid=420305", "title": "Eva z Rožmberka", "text": "Eva z Rožmberka\n\nEva z Rožmberka (12. dubna 1537, Český Krumlov – srpen 1591, Mantova) byla česká šlechtična z poslední generace rodu Rožmberků.\n\nNarodila se jako předposlední dítě Jošta III. z Rožmberka a Anny z Rogendorfu. Právě díky jejímu doporučení se stal Jakub Krčín z Jelčan správcem rožmberského dominia.\n\nDne 19. září 1564 se vdala za Mikuláše Zrinského ze Serynu, významného chorvatského šlechtice a největšího turkobijce své doby. Jí bylo 26 let, jemu asi o třicet více. Navíc to byl ovdovělý otec třinácti dětí. Svatba se konala na zámku v Jindřichově Hradci. Tuto událost připomíná pamětní deska u vchodu do zámecké kaple na třetím nádvoří. V Českém Krumlově nebylo možné svatbu zorganizovat, protože Vilém z Rožmberka držel smutek za svou nečekaně zesnulou druhou manželku. Svého chotě následovala Eva do chorvatského Čakovce. Mikuláš Zrinský byl velitelem pevnosti Szigetvár a při jejím pádu byl Turky zajat. 7. září 1566 byl popraven a mladá vdova se vrátila i se dvěma dětmi na otcovské statky. Azyl získala u svého mladšího bratra Petra Voka v Bechyni, kde setrvala až do svého dalšího sňatku v roce 1578, kdy si 16. září v Českém Krumlově vzala za manžela italského hraběte, dvořana mantovského vévody Paola de Gassoldo. Svatebního obřadu se nezúčastnil nikdo z jejích příbuzných. Po několika týdnech odešla s manželem do Mantovy. Netrvalo dlouho a díky životu na vysoké noze jim došly peníze. Proto přijela se svým manželem do Čech k bratrům v listopadu 1581 (Český Krumlov) a také na konci roku 1588 (Český Krumlov a Kratochvíle). Pokaždé se však do Itálie vrátili s nepoříženou. Zemřela v Mantově v roce 1591. Není známo, kde byla pohřbena.\n\nByla vychována v katolické víře, krátce po svém prvním sňatku s Mikulášem Zrinským ze Serynu přestoupila na luteránskou víru. Po druhém sňatku s Paolem de Gassoldo opět konvertovala ke katolictví. Italští inkvizitoři v Mantově ji bedlivě sledovali, pohlíželi na ni jako na poloviční kacířku, protože jednou přijala luteránskou víru a navíc pocházela ze země heretiků.\n\nSyn Jan zůstal po matčině odchodu do Itálie v péči strýců Petra Voka a Viléma, kteří sami děti neměli. Po smrti Petra Voka zdědil rozhodující část rožmberského majetku .\n\n\n"}
{"id": "420306", "url": "https://cs.wikipedia.org/wiki?curid=420306", "title": "Peter Englund", "text": "Peter Englund\n\nPeter Englund (* 4. dubna 1957 Boden, Švédsko) je švédský historik a spisovatel. Od roku 2002 je členem Švédské akademie.\n\nPeter Englund vystudoval archeologii, historii a filozofii na Univerzitě v Uppsale. Doktorský titul (Ph.D.) získal za disertaci \"Ohrožený dům\" (\"Det hotade huset...\") v roce 1989. Už o rok dříve publikoval bestseller \"Poltava\" (\"Poltava. Berättelsen om en armés undergång\"), popisující bitvu u Poltavy v roce 1709 mezi švédským králem Karlem XII. a ruským carem Petrem Velikým. \"Poltava\" jej proslavila a byla přeložena do mnoha světových jazyků. Další kniha \"Nepokojná léta. Historie třicetileté války\" (\"Ofredsår...\") byla oceněna prestižní Augustovou cenou a bývá považována za jeden z nejlepších moderních popisů třicetileté války. Na \"Nepokojná léta\" volně navázala kniha \"Nepřemožitelný\" (\"Den oövervinnerlige...\"), ve které se zabýval historií první severní války. Do češtiny byla ještě přeložena kniha \"Stříbrná maska\" (\"Silvermasken...\") věnovaná životu švédské královny Kristiny. Jeho knihy bývají ve Švédsku prodávany ve statisícových nákladech a byly přeloženy do mnoha světových jazyků. Od roku 2001 působí Peter Englund jako profesor historie na University College of Film, Radio, Television and Theatre ve Stockholmu. Roku 2002 získal Literární cenu Selmy Lagerlöfové.\n\nVe svých dílech úspěšně kombinuje popis dějin s životopisy méně známých jednotlivců. Velmi často používá odbočky, ve kterých zevrubně popisuje určité téma. Nezůstává u zásadních historických faktů, ale popisuje i způsob myšlení či všední život. Tento způsob ojediněle vede až k používání nedůvěryhodných zdrojů.\n\n\n"}
{"id": "420315", "url": "https://cs.wikipedia.org/wiki?curid=420315", "title": "Zóna", "text": "Zóna\n\nZóna (z řec. ζώνη \"zóné\", opasek, pás, pásmo) může znamenat:\n\n\n\n\n\n\n\n\n\n\n\n\n\n"}
{"id": "420318", "url": "https://cs.wikipedia.org/wiki?curid=420318", "title": "Mistrovství světa v ledním hokeji žen 1990", "text": "Mistrovství světa v ledním hokeji žen 1990\n\nMistrovství světa v ledním hokeji žen 1990 konalo od 13. března 1990 do 25. března 1990 v hale Ottawa Civic Centre v Ottawě v Kanadě.\n\nTýmy USA a Kanady se kvalifikovaly automaticky. Z Asijského poháru v pozemním hokeji žen 1989, který vyhrála Čína, se po jejím odřeknutí účasti kvalifikovalo Japonsko z druhého místa. Z Mistrovství Evropy v ledním hokeji žen 1989 se kvalifikovalo prvních pět týmů Finsko, Norsko, Švédsko, Švýcarsko a NSR.\n\n\nKonečné umístění 7. a 8. místa\n\nKonečné umístění 5. a 6. místa\n\n24. března\n\n25. března\n\n25. března\n"}
{"id": "420327", "url": "https://cs.wikipedia.org/wiki?curid=420327", "title": "Morra gambit", "text": "Morra gambit\n\nMorra gambit (ECO B21) je varianta šachového zahájení sicilské obrany. Charakterizují ji tahy:\n\nGambit se neobjevuje mezi hráči světové špičky, v nižších soutěžích je ale běžné se s ním setkat. Bílý obětovává pěšce za aktivní hru a tlak na sloupcích d a c. Černý nemusí oběť přijímat. V případě přijmutí má bílý jednoduchý plán vývinu, zatímco černý si může zvolit mezi více možnostmi a musí být obezřetný.\nGambit se objevil už v 19.století. V roce 1945 vyšel rozbor dané varianty, jeho autorem byl Pierre Morra z Francie (1900-1969). V roce 1948 ho použil Savielly Tartakower.\n\n1.e4 c5 2. d4 cxd4 3. c3\n\n1. e4 c5 2. d4 cxd4 3. c3 dxc3 4. Jxc3\n"}
{"id": "420331", "url": "https://cs.wikipedia.org/wiki?curid=420331", "title": "Alla Kudrjavcevová", "text": "Alla Kudrjavcevová\n\nAlla Alexandrovna Kudrjavcevová (rus. \"Алла Александровна Кудрявцева\"; * 3. listopadu 1987 v Moskvě, Sovětský svaz) je současná ruská profesionální tenistka. Hraje pravou rukou, bekhendem obouruč.Ve své dosavadní kariéře vyhrála 1 turnaj WTA ve čtyřhře.\n\n"}
{"id": "420349", "url": "https://cs.wikipedia.org/wiki?curid=420349", "title": "Hoher Riffler (Verwall)", "text": "Hoher Riffler (Verwall)\n\nHoher Riffler je hora v Alpách, nejvyšší v pohoří Verwallgruppe. Leží v rakouské spolkové zemi Tyroly a její výška je 3168 m.\n"}
{"id": "420357", "url": "https://cs.wikipedia.org/wiki?curid=420357", "title": "Tamira Paszeková", "text": "Tamira Paszeková\n\nTamira Paszeková, nepřechýleně Tamira Paszek (* 6. prosince 1990 Dornbirn) je rakouská profesionální tenistka. Hraje pravou rukou, bekhendem obouruč. Ve své dosavadní kariéře na okruhu WTA Tour vyhrála tři singlové turnaje. V rámci okruhu ITF získala do července 2012 dva tituly ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v únoru 2013 na 26. místě a ve čtyřhře pak v květnu 2013 na 96. místě. Trénuje ji v Tanzanii narozený otec Ariff Mohamed, žijící v Kanadě a rumunský tenista Andrei Pavel.\n\nV juniorské kategorii se probojovala do finále dvouhry ve Wimbledonu 2005 a na US Open 2006. V obou případech odešla poražena. Ve fedcupovém týmu Rakouska debutovala v roce 2005. Do září 2012 v něm nastoupila k devíti mezistátním utkáním s bilancí 4–9 ve dvouhře a 1–1 ve čtyřhře.\nV září 2005 získala první titul na okruhu ITF v bulharské Sofii. V říjnu stejné sezóny obdržela divokou kartu do rakouského turnaje WTA Tour Generali Ladies Linz, kde v úvodním kole porazila Jelenu Vesninovou a ve druhé fázi nestačila na Srbku Anu Ivanovićovou.\n\nPremiérový singlový titul na okruhu WTA Tour vyhrála na portorožském Banka Koper Slovenia Open poté, co ve finále porazila šestou nasazenou Italku Mariu Elenua Camerinovou 7–5 a 6–1. Zvítězila tak při svém třetím startu na události WTA a stala se také nejmladší vítězkou sezóny 2006, respektive zařadila mezi deset nejmladších v otevřené éře tenisu. O měsíc později na Zürich Open s Camerinovou prohrála ve druhém kole kvalifikace.\n\nNa ASB Classic 2008 v Aucklandu se probojovala do semifinále, v němž nestačila na zkušenou Američanku Lindsay Davenportovou 6–4, 6–3. 31. července 2008 vyhrála nad světovou jedničkou Anou Ivanovićovou ve třetím kole montréalského Rogers Cupu po třech sadách 6–2, 1–6, 6–2. Ve čtvrtfinále však skončila na raketě Viktorie Azarenkové výsledkem 6–4 a 7–5.\nFinále si zahrála na Commonwealth Bank Tennis Classic 2008 v indonéském Bali, kde vyřadila Italku Flavii Pennettaovou a turnajovou jedničku Daniela Hantuchovou. V boji o titul skončila na raketě Švýcarky Patty Schnyderové 3–6 0–6.\n\nV sezóně 2009 ukončila spolupráci s trenérem Lari Passosem a novým koučem se stal Angel Giminez.\n\nV září 2010 dosáhla na druhou turnajovou výhru WTA Tour, když ve finále québeckého Bell Challenge zdolala Američanku Bethanie Mattek-Sandsovou ve třech dějstvích.\nVe Wimbledonu 2011 porazila v bitvě třetího kola světovou sedmičku a nasazenou šestku Francescu Schiavoneovou. Utkání trvalo 3 hodiny a 42 minut. Celkově zahrála 40 vítězných míčů a 36 nevynucených chyb. Po výsledku 3–6, 6–4, 11–9 postoupila do osmifinále, kde přešla přes Rusku Xenii Pervakovou 6–2, 2–6, 6–3. Ve čtvrtfinále ji pak zdolala turnajová čtyřka Viktoria Azarenková.\n\nTřetí singlový titul kariéry si připsala na trávě AEGON Internatiobal 2012 v Eastbourne, když ve finále zdolala Němku Angelique Kerberovou 5–7, 6–3, 7–5, přestože v rozhodující sadě prohrával již 3–5 a úspěšně odvrátila pět mečbolů soupeřky. Dobrou formu na trávě potvrdila zopakováním nejlepšího výsledku na grandslamu. V úvodním kole Wimbledonu 2012 si 27. června pod zataženou střechou centrálního dvorce poradila s bývalou světovou jedničkou a sedmou nasazenou Dánkou Caroline Wozniackou výsledkem 5–7, 7–6, 6–4. Utkání celkově trvalo 3 hodiny a 12 minut. Následně přešla přes Alizé Cornetovou 6–2, 6–1, Yaninu Wickmayerovou 2–6, 7–6(4), 7–5 a Robertu Vinciovou 6–2, 6–2 až do čtvrtfinále, stejně jako v předchozím ročníku.\n\n"}
{"id": "420382", "url": "https://cs.wikipedia.org/wiki?curid=420382", "title": "Mesto tieňov", "text": "Mesto tieňov\n\nMesto tieňov je slovenský kriminální televizní seriál, který vysílala TV Markíza od 11. dubna 2008 do 23. února 2012. Vyráběla ho produkční společnost DNA Production. Jednotlivé epizody byly inspirovány skutečnými příběhy, jež se odehrály na Slovensku.\n\nSeriál získal od filmových kritiků ocenění „Televízna udalosť roka“.\n\n\n\n\n"}
{"id": "420392", "url": "https://cs.wikipedia.org/wiki?curid=420392", "title": "Poka-joke", "text": "Poka-joke\n\nPoka-joke, je japonský výraz (angl.: \"fail-safing\" - to avoid (jokeru), inadvertent errors (poka), česky: \"zabraňování pochybení\" - vyhnout se (jokeru), neúmyslná chyba, opomenutí (poka)). V doslovném překladu znamená \"poka\" – neúmyslná chyba a \"joke\" – zmenšení, z čehož plyne, že \"poka–joke\" je systém, který se stará o minimalizaci neúmyslných chyb, chyb z nepozornosti, tzn. že průběh výroby je uzpůsoben tak, aby bylo možné jednu výrobní operaci provést pouze jedním způsobem. V praxi to znamená nastavit operace tak, aby dělník nemohl v sériové výrobě pochybit. Podle systému poka–joke jsou například různé zástrčky a konektory vhodně barevně a tvarově odlišeny, tudíž jednu zástrčku mohu zasunout pouze do příslušné zásuvky a to pouze jedním správným směrem. Systém poka–joke dělá výrobní operace chybuvzdornými.\n\nPůvodně zněl výraz baka-joke, to ovšem v překladu znamenalo cosi jako \"blbuvzdornost\", proto byl název posléze změněn na jemnější poka-joke. Tato myšlenka je součástí TPS (Toyota Production System) a přišel s ní Šigeo Šingó (1909-1990).\n\nPoka-joke je součást souboru metod štíhlé výroby (\"Lean Production\"), nízkonákladového, vysoce spolehlivého zařízení používaného v systému Džidóka, které zastaví proces a preventivně chrání výrobu před zmetky, nebo také procesní postup, který díky standardizaci umožňuje vykonat činnost pouze jediným možným způsobem. Tím se přímo v procesu téměř vyloučí možnost vykonat něco špatně.\n\nPokud na spodní straně potištěné klávesničky bude nějaký speciální tvar nebo výčnělek (např. druhý sloupek mimo osu celé klávesničky) a ten samý tvar - protikus bude v matrici klávesnice, pak bude možné tlačítko s natištěným symbolem vložit do klávesničky vždy jen jedním směrem - správně.\n"}
{"id": "420393", "url": "https://cs.wikipedia.org/wiki?curid=420393", "title": "Falcon", "text": "Falcon\n\nFalcon (anglicky \"sokol\") je termín mající více významů:\n\n\n\n\n"}
{"id": "420395", "url": "https://cs.wikipedia.org/wiki?curid=420395", "title": "Sicilský gambit", "text": "Sicilský gambit\n\nSicilský gambit (ECO B22) je varianta šachového zahájení sicilské obrany. Charakterizují ho tahy:\n\nGambit se dnes objevuje zřídka. Bílý obětovává pěšce, aby si uvolnil sloupec \"a\" a případně obsadil střed. O tom, zda je tento gambit korektní nepanuje jednotný názor.\nHrál se již v roce 1620, kdy ho použil Gioacchino Greco.\n\nVzniknout může i po pořadí tahů 1. e4 c5 2. Jf3 e6 3. b4 nebo 1. e4 e6 2. Jf3 d5 3. e5 c5 4. b4 .\n1.e4 c5 2. b4\n"}
{"id": "420425", "url": "https://cs.wikipedia.org/wiki?curid=420425", "title": "Oš", "text": "Oš\n\nOš ( ) je samosprávně město v Kyrgyzstánu ležící ve Ferganské kotlině. Po Biškeku se jedná o druhé největší město Kyrgyzstánu a je označováno za \"hlavní město jihu“.\n\nV roce 2003 bylo ve městě sečteno 220,000 občanů různých etnických skupin zejména Kyrgyzů, Uzbeků, Rusů a Tádžiků a dalších menšin.\n\nPři etnických nepokojích v roce 2010 byli Uzbeci z města vyhnáni a většina města zničena. Svědci a vláda tvrdí, že nepokoje ve městě nevznikly spontánně, ale byly vyprovokovány třetí stranou.\n\n\n\n"}
{"id": "420428", "url": "https://cs.wikipedia.org/wiki?curid=420428", "title": "USS Saratoga (CV-3)", "text": "USS Saratoga (CV-3)\n\nUSS \"Saratoga\" (CV-3) byla letadlová loď Námořnictva Spojených států, která působila ve službě v letech 1927–1946. Byla druhou a poslední jednotkou třídy \"Lexington\", celkově třetí americkou letadlovou lodí a pátou lodí tohoto jména v US Navy. Původně byla projektována a stavěna jako bitevní křižník USS \"Saratoga\" (CC-3).\n\nObjednána byla v roce 1917 jako bitevní křižník \"Saratoga\" (CC-3). Její kýl byl založen 25. září 1920 v loděnici New York Shipbuilding Corporation, nicméně v únoru 1922 byla zastavena stavba všech šesti křižníků třídy \"Lexington\". V červenci 1922 byla schválena změna typu, ze \"Saratogy\" se stala letadlová loď CV-3; k nové objednávce došlo na podzim toho roku. Na vodu byla spuštěna 7. dubna 1925, do služby byla zařazena 16. listopadu 1927. Jelikož k tomu došlo o téměř o měsíc dříve, než byla do služby uvedena sesterská loď \"Lexington\", stala se tak první velkou letadlovou lodí US Navy. Pro odlišení od \"Lexingtonu\" byl na jejím mohutném komínu namalován svislý černý pruh, díky kterému si vysloužila přezdívku „\"Stripe-Stacked Sara\"“ (Sara s pruhovaným komínem). Také se jí říkalo „\"Lady Sara\"“.\n\nPřed druhou světovou válkou se zúčastnila několika námořních cvičení. Zkušenosti s jejím provozem pak posloužily při budování nové americké námořní doktríny.\n\nÚtok na Pearl Harbor zastihl \"Saratogu\" v San Diegu. Její první misí byla doprava stíhacích Wildcatů na Wake, ale ten padl dříve, než stihla posily doručit. Dne 11. ledna 1942 byla zasažena torpédem z ponorky \"I-6\" a musela odplout k opravám do Států. Dne 1. června vyplula ze San Diega, aby se zúčastnila bitvy u Midway, ale na místo dorazila až po bitvě. Dne 7. srpna podporovala vylodění na Guadalcanalu a o několik dní později její letouny potopily japonskou lehkou letadlovou loď \"Rjúdžó\" v bitvě u východních Šalomounů. \"Saratoga\" z této bitvy vyvázla nepoškozená, ale již 31. srpna ji torpédovala ponorka \"I-26\" a \"Saratoga\" musela odplout do Pearl Harboru k opravám.\n\nDne 10. listopadu 1942 opět vyplula z Pearl Harboru a zamířila k Šalomounovým ostrovům. V listopadu 1943 se zúčastnila náletů na Rabaul a poté ještě podporovala obsazení Gilbertových ostrovů. Dne 30. listopadu byla odeslána do Států kvůli nutné údržbě.\n\nKoncem ledna 1944 již byla opět v boji: její letadla zaútočila na Marshallovy ostrovy. Poté byla převelena do Indického oceánu, aby podpořila britskou Východní eskadru. Dne 19. dubna zaútočila na Sabang (operace \"Cockpit\") a 17. května její letadla zaútočila na Surabaju. Poté se věnovala výcviku nočních palubních operací.\n\nV únoru 1945 poskytovala letecké krytí letadlovým lodím útočícím na cíle na Japonských ostrovech. Poté měla provádět noční operace nad Iwodžimou a Čičidžimou, ale 21. února odpoledne byla nejprve zasažena třemi pumami a dvěma letouny kamikaze a o dvě hodiny později ještě jednou pumou. \"Saratoga\" přišla o 123 mužů, mrtvých a nezvěstných, a dalších 192 bylo zraněno. Poškozená loď poté odplula do Států k opravě. Do bojů již nezasáhla, neboť po skončení oprav se věnovala výcviku pilotů v Pearl Harboru, kde jí i zastihla japonská kapitulace.\n\nPo válce sloužila k přepravě vojáků zpět do vlasti (operace \"Magic Carpet\"), přičemž celkem převezla 29 204 válečných veteránů. Vzhledem k velkému množství letadlových lodí třídy \"Essex\" bylo rozhodnuto o jejím vyřazení. Byla potopena jako cíl jaderných testů u atolu Bikini 25. července 1946, z rejstříku plavidel byla vyškrtnuta 15. srpna toho roku.\n\n\n"}
{"id": "420448", "url": "https://cs.wikipedia.org/wiki?curid=420448", "title": "Lumen (biologie)", "text": "Lumen (biologie)\n\nLumen je v biologii označení pro vnitřní část (průsvit) cévy, střev či jiného dutého orgánu. V cytologii označuje tento termín rovněž vnitřek tylakoidů (tzn. součást plastidů), endoplazmatického retikula a dalších organel.\n"}
{"id": "420454", "url": "https://cs.wikipedia.org/wiki?curid=420454", "title": "Moji přátelé II", "text": "Moji přátelé II\n\nMoji přátelé II (Amici miei Atto II) je italská filmová komedie z roku 1982 režírovaná Mario Monicellim. Je to pokračování filmu z roku 1975 \"Moji přátelé\". Paolo Stoppa zde vytvořil svou poslední roli.\n\nČtyři staří přátelé se potkají na hrobu pátého z nich, Perozziho, který zemřel na konci prvního dílu.\n\n"}
{"id": "420460", "url": "https://cs.wikipedia.org/wiki?curid=420460", "title": "Vítějeves", "text": "Vítějeves\n\nVítějeves je obec v okrese Svitavy v Pardubickém kraji. Žije zde obyvatel.\n\nPrvní písemná zmínka o obci pochází z roku 1437.\n\n\n\n"}
{"id": "420466", "url": "https://cs.wikipedia.org/wiki?curid=420466", "title": "Vzkříšení (román)", "text": "Vzkříšení (román)\n\nVzkříšení (rusky \"Воскресение\" - \"Voskresenije\") je román ruského spisovatele Lva Nikolajeviče Tolstého, vydaný v roce 1899.\n\nHlavními hrdiny jsou šlechtic Něchljudov (na začátku knihy student) a služebná, posléze prostitutka Maslovová. Seznámili se v mládí u Něchljudovových tet, kde Maslovová sloužila. Během noci, kdy se v Rusku slaví Vzkříšení páně, Maslovová podlehne Něchljudovovi a nechtěně s ním otěhotní. Těhotnou ji tety vykáží ze statku a Maslovová skončí jako prostitutka. Jednoho dne jí klient pošle do svého pokoje pro peníze. Maslovová si jako svědky bere pokojskou a portýra. Klient je náročný a proto jej chce Maslovová uspat, portýr ji však místo uspávacího prostředku podstrčí jed a spolu s pokojskou pak klienta okrade. Maslovová a dva vrazi jsou posláni před soud, kde jako jeden z porotců zasedá i Něchljudov, který se během let ze studenta proměnil v otylého šlechtice žijícího bujarým nočním životem městské smetánky. Něchljudov u soudu rozpozná Maslovovou, ona jeho ne. Nechá si převyprávět její příběh a cítí podíl viny na jejím osudu. Maslovová je díky chybě poroty odsouzena k nuceným pracím na Sibiř. Něchljudov se jí snaží pomoci a odvrátit její osud. Podává odvolání k senátu, jenž je neúspěšné. Při cestování po věznicích, kterými Maslovová prochází, je zhnusen přístupem státu k prostým lidem a jelikož byl v mládí osloven jistým anglickým filozofem odmítajícím soukromé vlastnícví půdy, rozhodne se mužikům na svých statcích předat půdu do jejich užívání. Zároveň se u svých vlivných známých přimlouvá za Maslovovou a posílá žádost o milost carovi. Maslovové nabídne sňatek, ta ho odmítá, je hrdá, v nitru však Něchljudova obdivuje. Něchljudov se nedá odradit a podstupuje s ní cestu na Sibiř. Zařídí, že je přeřazena mezi politické vězně, se kterými je lépe zacházeno a kteří tvoří morálnější okolí. Maslovová se po cestě na Sibiř seznamuje s revolucionáři a do jednoho z nich se zamiluje. Car vyslyší dovolání (i díky Něchljudovovým známým) a mění trest z nucených prací na vyhnanství.\n\nTolstoj v románu velmi obrazně vyjadřuje všednost a beznaděj chudiny v Rusku 19. století, neskutečné sociální rozdíly, kontrast přepychu a hýření s bojem o život spodiny. Román je také zaměřen proti pokrytectví v pravoslavné církvi. Je zde popisován ruský vězeňský systém, v kterém není na obyčejného člověka brán ohled a v kterém pozbývá vězeň veškerých práv. Tolstoj vyjadřuje myšlenku, že ti, kteří tvoří státní byrokracii, nemají morální právo věznit jiného člověka, protože sami nejsou bez viny. Něchljudov dochází k závěru, že většina lidí je tak vězněna neprávem, neboť jejich vývoj byl determinován prostředím, které jim nedalo jinou šanci. Jakožto „antiburžoazní“ román bylo \"Vzkříšení\" v ČSSR vydáno bez problémů (ačkoliv komunistický vězeňský systém používal stejných metod…).\n"}
{"id": "420467", "url": "https://cs.wikipedia.org/wiki?curid=420467", "title": "Vzkříšení (rozcestník)", "text": "Vzkříšení (rozcestník)\n\nVzkříšení může být:\n"}
{"id": "420468", "url": "https://cs.wikipedia.org/wiki?curid=420468", "title": "Ready-made společnost", "text": "Ready-made společnost\n\nReady-made společnost neboli předzaložená společnost je firma, která je zapsaná v obchodním rejstříku, má název, sídlo, jednatele, identifikační číslo a také plně splacený základní kapitál. Společnost však nevyvíjí žádnou obchodní činnost, je založena pouze za účelem prodeje konečnému zákazníkovi. Ten, kdo předzaloženou společnost koupí, se vyhne zdlouhavému administrativnímu procesu, který zakládání společností provází. V porovnání s vlastním založením společnosti se jedná o úsporu až 10 pracovních dní. Ready-made společnosti jsou někdy také označovány jako skořápky, z anglického názvu shell company.\n\nFirmy, jež se zabývají prodejem ready-made společností nabízejí jak akciové společnosti, tak společnosti s ručením omezeným a i evropské společnosti. Předregistrované obchodní společnosti splňují všechny zákonem stanovené podmínky (od určení předmětu podnikání a registraci k dani z příjmu právnických osob po splacení základního kapitálu), nemají žádné závazky a nevyvíjely žádnou obchodní činnost.\n\nV případě, že podnikatel zakládá společnost sám, může to trvat i několik týdnů. Podle organizace Doing Business, která patří pod skupinu Světové banky a sleduje normy spojené s regulací podnikání, je k podnikání v ČR nutné učinit v průměru osm kroků. V délce trvání zahájení podnikání se tak Česká republika umístila na 86. místě, daleko za Rumunskem (47.) či Republikou Makedonií (12.) a hned za Nikaraguou (85.), která patří mezi nejméně rozvinuté země světa (Doing Business 2009).\n\nPři koupi předzaložené společnosti si zákazník může vybrat nejen předmět podnikání, ale také její historii, tedy dobu po jakou společnost je zapsána v obchodním rejstříku. Společnosti s historií se taktéž rozumí společnost, která má účetní historii - taková společnost je vhodná pro získání bankovních úvěrů, státních dotací či jiných půjček.\n\nReady-made společností je možné disponovat od okamžiku konání valné hromady společnosti, kdy dojde k odvolání současného jednatele - zvolení nového a k souhlasu s převodem obchodního podílu. Valná hromada se často (není to však pravidlem) koná prostřednictvím notářského zápisu. Zápis změn do obchodního rejstříku pak trvá minimálně 5 pracovních dnů.\n\nV České republice existuje široká nabídka poskytovatelů ready-made společností; jejich počet mezi lety 2007 a 2012 vzrostl z 20 na cca 100.\n\nV České republice se poprvé objevil prodej tzv. ready-made společností.\nPočty prodaných ready-made společností se pohybovaly v řádu desítek a na trhu je nabízel jediný profesionální prodejce.\nProdeje začaly stoupat, a to i díky vstupu nových společností, které se prodejem ready-made firem zabývaly.\nV tomto období již bylo na českém trhu prodáno přes 2 500 ready-made společností, přičemž službu využívaly především advokátní kanceláře, investiční a developerské společnosti. Zájem pomalu projevuje i širší podnikatelská veřejnost.\nDošlo k razantnímu nárůstu prodejů v důsledku očekávání daňové reformy (zejména v oblasti daně z příjmů fyzických osob). Prodáno bylo na 2 000 ready-made společností. Při porovnání údajů agentury ČEKIA o všech zapsaných s.r.o. a a.s. v roce 2007 byl podíl ready-made společností na celkovém počtu zapsaných společností 11 %. V tomto roce se v České republice začala jako první v Evropě prodávat SE jako předzaloženou společnost. V letech následujících prodej těchto společností v ČR stoupal a SE se stala oblíbenou právní formou při zakládání společnosti. V roce 2008 vzniklo v Česku 97 takových společností, přičemž v celé Evropě existovalo ke konci roku 2007 jen málo přes sto firem typu SE.\n\nHlavním důvodem poklesu odbytu akciových forem bylo prodloužení tzv. časového testu pro osvobození od daně z příjmů z prodeje akcií z šesti měsíců na pět let. V roce 2008 bylo prodáno 2 600 ready-made společností. Značnou část klientely již tvoří (kromě tradičních odběratelů) i široká podnikatelská veřejnost jako např. osoby zahajující podnikání či podnikatelé fungující dosud jako OSVČ. \n"}
{"id": "420470", "url": "https://cs.wikipedia.org/wiki?curid=420470", "title": "Svatý týden (rozcestník)", "text": "Svatý týden (rozcestník)\n\nSlovní spojení Svatý týden může mít více významů:\n\n\n"}
{"id": "420473", "url": "https://cs.wikipedia.org/wiki?curid=420473", "title": "Koliha malá", "text": "Koliha malá\n\nKoliha malá (\"Numenius phaeopus\") je velký bahňák z čeledi slukovitých.\n\nDorůstá 37–45 cm, samice jsou mírně větší. Je převážně našedle hnědá se světlejší hlavou a končetinami a dlouhým zahnutým zobákem, obě pohlaví jsou si přitom zbarvením velice podobná. Koliha malá bývá nejčastěji zaměňována s jinými druhy kolih, na rozdíl od kterých je obecně menší, má kratší zobák a tmavé temeno s bílým pruhem uprostřed. Ozývá se hráškovitým \"pyjyjyjyt\".\n\nNáleží k nejrozšířenějším kolihám. Hnízdí na rozsáhlém území subarktické Severní Ameriky, Evropy a Asie. Je tažná, zimuje na pobřeží Afriky, Jižní Ameriky, jižní Asie, Austrálie a na jihu Severní Ameriky. V České republice se zdržuje od února do září.\n\nPotravu hledá nejčastěji v bahně, které prohledává pomocí svého dlouhého zobáku. Požírá malé bezobratlé živočichy a kraby, během tahů tvoří významnou část její potravy i bobule. Hnízdí v malé jamce, kam klade 3–5 vajec, na kterých sedí střídavě oba rodiče po dobu 22–28 dnů. V případě ohrožení hnízda nebo mláďat bývá velmi útočná.\n\n\n"}
{"id": "420493", "url": "https://cs.wikipedia.org/wiki?curid=420493", "title": "Kroniky Černého Měsíce", "text": "Kroniky Černého Měsíce\n\nKroniky Černého Měsíce \"(Chroniques de la Lune Noire, Black Moon Chronicles)\" je epická temná fantasy francouzské komiksové série.\n\nNapsané Francoisem Marcela-Froidevalem, Kroniky Černého Měsíce je epický příběh s vyrovnanou dávkou nekonvenčního humoru a užívající moderní hovorové francouzštiny oproti archaickému jazyku, který je obvyklý v podobných příbězích.\n\nCelá série, jejíž první díl vyšel v pozdních osmdesátých letech, byla také přeložena do němčiny, italštiny, dánštiny, nizozemštiny a angličtiny (vyjma sešitků nejnovějších). Následujíce svůj dlouhotrvající úspěch ve Francii, bylo z důvodu detailnějšího vykreslení některých hlavních charakterů vytvořeno několik vedlejších sérií.\n\nPátý díl bylo poslední vydání napsané Olivierem Ledroitem, který byl po zbytek celé série nahrazen Cyrilem Pontetem. Ledroit však stále ilustroval zbývající obaly komiksů.\n\nČtrnáctý a poslední díl celé první ságy byl vydaný 21. listopadu 2008.\n\nPo restartu série od Druhé země (2010) byl vydán aktuálně poslední díl, osmnáctý, v únoru 2017.\n\n\nDruhové Wismerhilla (více rozpracovaní ve vedlejších sériích \"Black Moon Arcanas\"):\n\n\n\nBlack Moon´s Arcanas (Les Arcanes de la Lune Nore)\n\nKaždé album vypráví příběh jednoho ze společníků Wismerhilla. Příběh napsal Froideval, ale každý svazek má odlišného ilustrátora.\n\n\nMethraton\n\nVedlejší série věnovaná mysterióznímu Nejvyššímu Mágovi pomáhajícímu hrdinům Kronik Černého Měsíce od Froidevala a Frabrice Drueta\n\n\nSága je také motivem stejnojmenné deskové hry, strategické PC hry a online RPG hry Winds of War, která však byla zrušena před finálním spuštěním.\n\nV lednu 2007 společnost AmalGame-Online Inc. znovu začala pracovat na online hře Black Moon Chronicles: Winds of War. Volný beta test byl spuštěn na konci února 2008. Hra byla oficiálně spuštěna 14. května 2008.\n\nV roce 2010 odkoupil práva na Winds of War od AmalGame-Online Amando Blasco ze společnosti Bruma Studios, obnovil práce na online hře a zprovoznil veřejný testovací server. V této chvíli hra není dostupná, a poslední a zároveň jediná novinka z února 2016 hlásá, že na hře se bude pracovat.\n\n"}
{"id": "420495", "url": "https://cs.wikipedia.org/wiki?curid=420495", "title": "Volovské knížectví", "text": "Volovské knížectví\n\nVolovské knížectví ( ) bylo jedním z mnoha slezských knížectví, s hlavním městem Volov.\n\nZpočátku bylo Volovsko součástí Vratislavského knížectví, ale po rozdrobení Slezska roku 1248 se stalo součástí Hlohovského knížectví a roku 1312 se stalo součástí Olešnického knížectví až do roku 1471, kdy se osamostatnilo. Roku 1329 se stalo součástí Zemí Koruny české.\n\nRoku 1504 se Volovsko spojilo s knížectvím Minstrberským a roku 1517 je koupila rodina Thurzů, která je po 6 letech prodala lehnickým knížatům. V letech 1653 až 1664 bylo knížectví opět samostatné, ale již roku 1675, kdy zemřel poslední legitimní Piastovec Jiří Vilém Lehnicko-Břežsko-Volovský, se knížectví stalo přímou korunní doménou českých králů. Roku 1742 bylo knížectví anektováno Pruskem, což byla i jedna z příčin sedmileté války.\n"}
{"id": "420496", "url": "https://cs.wikipedia.org/wiki?curid=420496", "title": "Gustav Neumann", "text": "Gustav Neumann\n\nGustav Richard Ludwig Neumann (15. prosince 1838, Gleiwitz, Pruské Slezsko – 16. února 1881, Wehlau, Východní Prusko) byl německý šachový mistr.\n\nGustav Nemumann se narodil roku 1838 v tehdejším Pruském Slezsku ve městě Gleiwitz (dnes Gliwice v Polsku). Roku 1864 založil společně s Adolfem Anderssenem \"Neue Berliner Schachzeitung\" a spoluredigoval jej až do roku 1867. V polovině šedesátých let 19. století patřil k nejlepším světovým hráčům, duševní choroba však roku 1872 ukončila jeho šachovou kariéru. Roku 1879 vyšla jeho kniha \"Leitfaden für Anfänger im Schauspiel\".\n\nGustav Neumann zemřel roku 1881 ve Wehlau ve Východním Prusku (dnes Znamensk v Kaliningradské oblasti).\n\n\n"}
{"id": "420505", "url": "https://cs.wikipedia.org/wiki?curid=420505", "title": "Radek Černý", "text": "Radek Černý\n\nRadek Černý (* 18. února 1974, Praha) je bývalý český fotbalový brankář. Kariéru ukončil po sezoně 2013/14 v klubu SK Slavia Praha. Mimo ČR působil i v Anglii - v klubech Tottenham Hotspur a Queens Park Rangers.\n\nPo skončení aktivní hráčské kariéry se stal trenérem brankářů.\n\nS fotbalem začínal ve Slavii a nějaký čas nastupoval i za tým FC Union Cheb. V prvním týmu Slavie poté působil deset let. Buď byl jedničkou, nebo za karetní či jiné prohřešky kryl záda golmanům Stejskalovi, Kozáčikovi nebo Václavíkovi. Svými výkony si nakonec vysloužil i pozvánku do reprezentace, za kterou odehrál 3 zápasy. Se Slavií chytal v lize i v evropských pohárech.\n\nV lednu 2005 po dlouhé době strávené ve Slavii přestoupil do anglického Tottenhamu Hotspur. Zde většinou dělal náhradníka brankářské jedničce týmu Paulu Robinsonovi. Velkou příležitost dostat se do brány jako jednička dostal na přelomu let 2007-2008, kdy se Robinson zranil. Své zprvu kvalitní výkony si pokazil paradoxně v utkání Poháru UEFA proti Slavii Praha, kdy na Strahově pustil velmi laciný gól Davida Střihavky a ohrozil tak postupové šance svého klubu. Do brány se už poté jako stabilní jednička nedostal a v květnu 2008 odešel do týmu Queens Park Rangers, kde byl jedničkou týmu až do doby, než nepřišel Júlio César Soares Espíndola. Jde o jednoho z mála brankářů, kteří dali v nejvyšší české lize gól. Bylo to v říjnu 1999 proti Jablonci, kdy šel na popud trenéra Františka Cipra kopnout penaltu, kterou zvyšoval na 4:0.\n\nV červenci 2013 se vrátil do Slavie Praha, podepsal roční smlouvu. V sezóně Gambrinus ligy 2013/14 nastoupil poprvé 28. července 2013 v utkání druhého kola proti domácímu týmu FC Slovan Liberec. V utkání jej dvakrát překonal Michael Rabušic a Slavia prohrála 1:2. 19. srpna 2013 dostal v domácím utkání s Teplicemi sedm gólů, v závěru zápasu oslabená Slavia prohrála historickým debaklem 0:7. Po sezoně 2013/14, v níž Slavia bojovala do posledního kola o záchranu, ukončil aktivní hráčskou kariéru (v létě 2014).\n\n"}
{"id": "420506", "url": "https://cs.wikipedia.org/wiki?curid=420506", "title": "Letecké nehody v Česku a Československu", "text": "Letecké nehody v Česku a Československu\n\nSeznam leteckých nehod civilních letadel na území Československa a Česka.\n\n\n\nV tabulce jsou uvedeny letecké nehody českých i zahraničních civilních strojů na území ČR a Československa:\n"}
{"id": "420507", "url": "https://cs.wikipedia.org/wiki?curid=420507", "title": "Polární", "text": "Polární\n\nPolární (od pól) může znamenat:\n\n\n\n\n\n\n"}
{"id": "420511", "url": "https://cs.wikipedia.org/wiki?curid=420511", "title": "Čechoverova varianta", "text": "Čechoverova varianta\n\nČechoverova varianta (ECO B53) je varianta šachového zahájení sicilské obrany. Charakterizují ji tahy:\n\nObčas se objeví i na velmistrovské úrovni. Bílý se tak vyhýbá hlavním variantám vznikajících po 4. Jxd4.\n\nV hlavní variantě se bílý vzdává dvojice střelců, za kterou se snaží o rychlý vývin. Často vznikají pozice s opačnými rošádami a šancemi na obou stranách.\nV roce 1938 Vitalij Čechover variantu použil v Leningradě a nese po něm název.\n1.e4 c5 2. Jf3 d6 3. d4 cxd4 4. Dxd4\n\n1. e4 c5 2. Jf3 d6 3. d4 cxd4 4. Dxd4 Jc6 5. Sb5 Sd7 6. Sxc6 Sxc6\n"}
{"id": "420514", "url": "https://cs.wikipedia.org/wiki?curid=420514", "title": "Phoebe Tonkin", "text": "Phoebe Tonkin\n\nPhoebe Jane Elizabeth Tonkin (* 12. července 1989, Sydney, Austrálie) je australská herečka a modelka. Její nejznámější role jsou Cleo Sertori v seriálu \"\" a Hayley Marshall v \"The Originals\".\n\nPhoebe Tonkin se narodila v australském městě Sydney. Už od svých čtyř let se věnovala tanci, zejména baletu, stepu, hip-hopu a moderním tancům. Odmala ale byla rozhodnuta stát se herečkou, a proto byla obsazována do menších divadelních rolí, ve dvanácti letech se dokonce zúčastnila programu Australian Theatre for Young People (začala tam také například Nicole Kidman či Toni Collette). Phoebe Tonkin odmaturovala na dívčí škole Queenwood school v Balmoralu. Je vegetariánka. Od září 2013 do března 2017 chodila s hercem Paulem Wesleym, známý ze seriálu \"Upíří deníky\".\n\nVe známost vešla zejména díky debutové roli mořské panny Cleo Sertori, kterou ztvárnila v dětském seriálu \"\" po boku Cariby Heine (Rikki), Claire Holt (Emma) a Indiany Evans (Bella). Tehdy získala velikou popularitu.\n\nS dalším hereckým kolegou z \"H2O\" – Angusem McLarenem – se rovněž objevila ve vedlejší roli energické barmanky Lexi v australském seriálu \"Packed to the Rafters\". Jejím následujícím hereckým počinem se stala role Fiony Maxwell v akčním filmu \"Tomorrow, When the War Began\" a hostovala v seriálu \"Home and Away\". Kromě několika dalších menších rolí v reklamách působila i jako fotomodelka pro australské i světové obchodní řetězce a její fotografie byly v magazínech jako \"Girlfriend\" nebo \"Dolly\". Velkou popularitu získala díky debutové roli mořské panny Cleo Sertori, kterou ztvárnila v seriálu \"H2O: Stačí přidat vodu.\" Objevila se ve vedlejší roli energické barmanky Lexi v australském seriálu \"Packed to the Rafters\". Jejím následujícím hereckým počinem se stala role Fiony Maxwell v akčním filmu \"Tomorrow, When the War Began\". Hostovala v seriálu \"Home and Away\". Zahrála si i několik menších rolí v reklamách a působil i jako fotomodelka pro australské i světové obchodní řetězce. Její fotografie se objevili v magazínech Girlfriend nebo Dolly. \n\nV roce 2008 získala nominaci na cenu AFI (American Film Institute) jako Nejlepší herečka v kategorii TV drama.V roce 2011 se na nějakou dobu přestěhovala do kanadského Vancouveru, kde začala natáčet seriál \"The Secret Circle\". V něm ztvárnila zápornou postavu, roli čarodějky Faye Chamberlain. Poté obdržela menší roli ve čtvrté sérii úspěšného seriálu \"Upíří deníky\", kde ztvárnila vlkodlačici Hayley. Od října 2013 hraje ve spin-offu \"Upířích deníků\" s názvem \"The Originals\".\n\nPhoebe získala v roce 2008 nominaci na cenu AFI (American Film Institute) v kategorii nejlepší herečka v televizním dramatu.\n\nV roce 2011 se na nějakou dobu přestěhovala do kanadského Vancouveru, kde začala natáčet seriál \"Tajemství kruhu\". V něm ztvárnila zápornou postavu, roli čarodějky Faye Chamberlain. Seriál měl premiéru 15. září 2011 na stanici The CW.\n\nPoté obdržela menší roli ve čtvrté řadě úspěšné show \"Upíří deníky\", kde si zahrála roli vlkodlačice Hayley. Od října 2013 ji můžete vidět ve spin-offu s názvem \"The Originals\". V květnu 2017 bylo oznámeno, že si zahraje v dramatickém seriálu stanice SBS \"Safe Harbour\". V roce 2018 byla obsazena do seriálu \"Bloom\".\n\n"}
{"id": "420517", "url": "https://cs.wikipedia.org/wiki?curid=420517", "title": "Wakinosaurus", "text": "Wakinosaurus\n\nWakinosaurus („ještěr z Wakinu“) byl rodem masožravého(teropodního) dinosaura, objeveného v Japonsku. Žil v období spodní křídy. Typový druh \"W. satoi\" byl popsán paleontologem Okazakim v roce 1992. Materiál sestává pouze z jediného zubu, proto není možná bližší identifikace. Předpokládá se však, že šlo o zástupce čeledi Megalosauridae.\n\n"}
{"id": "420519", "url": "https://cs.wikipedia.org/wiki?curid=420519", "title": "TJ Spartak Nové Město nad Metují", "text": "TJ Spartak Nové Město nad Metují\n\nTJ Spartak Nové Město nad Metují (celým názvem: Tělovýchovná jednota Spartak Nové Město nad Metují) je český klub ledního hokeje, který sídlí v Novém Městě nad Metují v Královéhradeckém kraji. Od sezóny 2018/19 působí v Královéhradecké krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává na zimním stadionu Nové Město nad Metují s kapacitou 2 000 diváků.\n\n\nZdroj: \n\n\n\nZdroj: \n\n"}
{"id": "420520", "url": "https://cs.wikipedia.org/wiki?curid=420520", "title": "Angloposeidon", "text": "Angloposeidon\n\nAngloposeidon je neformální pojmenování sauropodního dinosaura ze spodní křídy jižní Anglie. Je pravděpodobné, že šlo o velkého brachiosaurida. Dinosaurus nedostal oficiální název, neboť vedoucí výzkumu Darren Naish poznamenává, že název „Angloposeidon“ je pouze neformální označení a nebude publikováno.\n\nPozůstatky sestávají z jediného krčního obratle (MIWG.7306), jehož velikost naznačuje, že šlo o velmi mohutného dinosaura. Fosílie byla objevena na Isle of Wight.\n\n\n"}
{"id": "420526", "url": "https://cs.wikipedia.org/wiki?curid=420526", "title": "Tadeusz Zasępa", "text": "Tadeusz Zasępa\n\nTadeusz Zasępa (23. dubna 1946, Radziechowice, Polsko – 18. září 2016, Ružomberok, Slovensko) byl polský vysokoškolský učitel, katolický kněz a publicista zabývající se teorií masmediální komunikace. Měl polské a slovenské státní občanství. Dne 23. dubna 2008 byl Akademickým senátem KU zvolen rektorem Katolické univerzity v Ružomberku, po jmenování prezidentem SR do úřadu nastoupil 1. července 2008.\n\nV květnu 2014 na svou funkci po šesti letech pro neshody s akademickým senátem rezignoval. Dlouhodobě upozorňoval na finanční nesrovnalosti na pedagogické fakultě, podle proděkanky Zuzany Gejdošové však k nekalým finančním praktikám nedošlo.\n\nGymnázium absolvoval v Čenstochové (Polsko) v letech 1962–1965. Po jeho skončení nastoupil do Kněžského semináře diecéze Częstochowa v Krakově (Polsko) a studium ukončil v roce 1971.\n\nDo roku 1974 pracoval jako kaplan (také pro neslyšící) ve farnosti Svatého Ducha Wieruszów (Polsko). V následujících letech se věnoval univerzitnímu vzdělávání především na Katolické univerzitě v Lublinu 1974–1977, absolvoval také několik studijních pobytů na The Catholic University of America, Washington, D.C. (USA) v letech 1977 a 1981, na University of Geneva v Ženevě (Švýcarsko) v roce 1981 a na Università Cattolica del Sacro Cuore v Milánu (Itálie) v letech 1981–1983.\n\nDoktorátu z pastorální teologie (PhD.) dosáhl v roce 1983 na KUL Lublin, v roce 1987 tam byl habilitován v oboru pastorální teologie – mediální vzdělávání (doc.), v roce 1995 se tam stal mimořádným profesorem (m. prof.) a v roce 2001 řádným profesorem (prof.).\n\nOvládal řadu cizích jazyků: angličtinu, francouzštinu, španělštinu, italštinu, němčinu, ruštinu, ukrajinštinu, lotyštinu, slovenštinu, polštinu, latinu a znakovou řeč.\n\n\n\n\n"}
{"id": "420527", "url": "https://cs.wikipedia.org/wiki?curid=420527", "title": "Conjure One", "text": "Conjure One\n\nConjure One je kanadský elektronický projekt vedený Rhysem Fulberem, který je lépe znám jako člen skupiny Front Line Assembly a skupiny Delerium.\n\nRhys Fulber opustil Front Line Assembly a s tím všechny podobné hudební projekty na začátku roku 1997 a vydal se na vlastní sólovou dráhu. Brzy poté oznámil vznik debutového alba, ačkoli kvůli své práci hudebního producenta byl nucen odsunout vydání této desky až do září roku 2002.\n\nAlbum nesoucí název tohoto hudebního projektu je mixem předešlé elektronické tvorby Rhyse Fulbera – rytmické taneční hudby se základem hraným na klávesy – a kvůli vlivu hudby Blízkého východu přináší ambientní melodie připomínající jeho dřívější působení ve skupině Delerium.\n\nVětšina písni je mírně popově orientovaná – nazpívaná hostujícími zpěvačkami Poe a Chemba. Druhá zmiňovaná zpívá pouze v arabštině. Hostují zde také Sinéad O'Connor a Jeff Martin.\n\nPo návratu zpět ke skupinám Front Line Assembly a Delerium vydává v roce 2005 další album s názvem \"Extraordinary ways\". Toto album více využívá moderní hudby převážně kladoucí význam na kytary a trip-hopovou produkci. Vystupují zde zpěváci Tiff Lacey, Poe, Chemda, Joanna Stevens a dokonce i sám Fulber.\n\n\n\n\n"}
{"id": "420528", "url": "https://cs.wikipedia.org/wiki?curid=420528", "title": "Richard Sacher", "text": "Richard Sacher\n\nRichard Sacher (1. září 1942 Úpice − 27. února 2014 Červený Kostelec) byl český a československý politik Československé strany lidové, za normalizace představitel reformního proudu v ČSL, po sametové revoluci ministr vnitra Československa a poslanec Sněmovny lidu Federálního shromáždění.\n\nNarodil se v Úpici na Trutnovsku. V letech 1956-1969 pracoval v manuálních profesích, v roce 1969 se stal placeným funkcionářem Československé strany lidové (členem strany byl od roku 1968). Tehdy maturoval a dálkově vystudoval právnickou fakultu v Praze. Zastával funkce tajemníka na okresní i krajské stranické úrovni. Byl krajským tajemníkem ČSL v Ústí nad Labem, později zaměstnancem Ústřední kanceláře ČSL.\n\nV 80. letech představoval v rámci ČSL reformní křídlo, udržoval kontakty s křesťanským disentem. Odkazoval na politické myšlenky bývalého předsedy ČSL Františka Tomana. Dostal se kvůli tomu do sporu s ústředním tajemníkem ČSL Josefem Andršem a byl dočasně odvolán ze stranických funkcí. Již v roce 1982 se ale vrátil do stranických orgánů a stal se vedoucím Ústřední politické školy ČSL v Klínci u Prahy. Zde rozvíjel alternativní koncepce lidovecké politiky, ovlivnila ho i sovětská perestrojka. V přípravě na sjezd ČSL v roce 1987 zorganizoval spolu s přítelem disidentem Václavem Malým podpisovou akci usilující o odvolání tehdejšího ústředního tajemníka strany Josefa Andrše coby představitele prokomunistického křídla strany. Petice byla ovšem vyzrazena a sjezd proběhl pod kontrolou starého vedení. V roce 1988 jeho spory se stranickým vedením eskalovaly. Vedení ČSL totiž odmítlo přednášky, které organizoval v Ústřední politické škole ČSL spolu s Ogňanem Tuleškovem. V říjnu 1988 se proto obrátil formou dopisu na členy ÚV ČSL, v němž kritizoval poměry ve straně a požadoval větší příklon ke křesťanským zásadám. Jeho apel byl ovšem odmítnut a koncem roku 1988 byl zbaven všech funkcí ve straně.\n\nJeho politická kariéra začala opět v roce 1989 během sametové revoluce. Už 27. listopadu 1989 se v rámci výměny stranických špiček stal ústředním tajemníkem ČSL. Zasedl rovněž ve vládě. Ve druhé vládě Mariána Čalfy (vláda národního porozumění) byl nejprve v prosinci 1989 ministrem bez portfeje a pak od konce prosince 1989 do června 1990 ministrem vnitra Československa. Ve funkci provedl výrazné porevoluční změny, včetně rozpuštění Státní bezpečnosti v únoru 1990. Ve funkci čelil kritice části Občanského fóra (výrazným kritikem byl zejména Ladislav Lis) za nezvládnutí transformace resortu do nových poměrů. Václav Havel mu ale až do konce funkčního období této Čalfovy vlády vyjadřoval podporu. Později byl obviňován, že připustil skartaci mnohých svazků o StB.\n\nVe volbách roku 1990 byl zvolen za KDU-ČSL do Sněmovny lidu (volební obvod Východočeský kraj). Ve Federálním shromáždění setrval do voleb roku 1992. V parlamentu se orientoval na bezpečnostní tematiku a kriticky dohlížel na působení svého nástupce v čele ministerstva vnitra. Jeho politický vliv ale slábl. V souvislosti s aférou Josefa Bartončíka, jehož spolupráce s komunistickou StB byla zveřejněna před volbami roku 1990 a poškodila výsledky ČSL ve volbách, čelil Sacher kritice, že o Bartončíkově kompromitující minulosti věděl s jistým předstihem a přesto nepodnikl žádné preventivní kroky, které by stranu ochránily před dopady této aféry. V září 1990 byl Sacher na mimořádném sjezdu ČSL jedním z kandidátů na předsedu. V kandidátské řeči prosazoval koexistenci vícero názorových proudů v rámci strany a přimlouval se za orientaci na vytváření silných politických osobností. Post předsedy strany ale získal Josef Lux.\n\nPočátkem roku 1992 začal navazovat veřejně styky s politiky prokomunistického Levého bloku a jeho strana jej vyzvala, aby ukončil členství v KDU-ČSL, a pak vyloučila. V následném období působil jako podnikatel.\n\nV roce 2000 neúspěšně kandidoval do senátu na Náchodsku jako nestraník za ČSSD.\n\nV roce 2007 oznámilo Vojenské zpravodajství, že byl evidován jako spolupracovník vojenské kontrarozvědky VKR před rokem 1989.\n\nZemřel 27. února 2014 v Hospici Anežky České v Červeném Kostelci.\n\n"}
{"id": "420532", "url": "https://cs.wikipedia.org/wiki?curid=420532", "title": "Sirotek (rozcestník)", "text": "Sirotek (rozcestník)\n\nSirotek může být:\n\n\n\n\n\n"}
{"id": "420533", "url": "https://cs.wikipedia.org/wiki?curid=420533", "title": "Hanspaulská liga", "text": "Hanspaulská liga\n\nHanspaulská liga neboli Hanspaulka je amatérská fotbalová soutěž hrající se v Praze od roku 1971. Je pod záštitou Pražského svazu malého fotbalu. Původem pochází z pražské čtvrti Hanspaulka, ale rozšířila se na celou Prahu.\n\nHlavní myšlenkou soutěže nejsou výsledky, ale zábava a fair-play, takže se mohou uplatnit i méně zdatní fotbalisté. \n\nV současné době je registrováno bezmála 1000 týmů, takže Hanspaulskou ligu hraje až 15000 fotbalistů.\nSoutěž má osm úrovní lig, přičemž první liga je jedna, nižší soutěže jsou dělené do několika skupin - druhé ligy jsou dvě, třetí ligy čtyři atd. Počet skupin v nejnižší (osmé) lize je proměnlivý, na podzim 2016 jich bylo 15. V každé skupině je 12 týmů, které spolu hrají jedenkrát každý s každým, každý tým tedy za sezónu odehraje 11 zápasů. Za rok se odehrají dvě sezóny - jarní a podzimní. Hrají se i 4 ligy veteránů nad 35 let a 3 ligy \"superveteránů\" nad 45 let, na jaře 2012 byl rozehrán 0. ročník ligy \"ultraveteránů\" nad 55 let.\n\nNa hřišti je pět hráčů a brankář. Hra se řídí pravidly malé kopané.\n\n"}
{"id": "420534", "url": "https://cs.wikipedia.org/wiki?curid=420534", "title": "Špaček obecný", "text": "Špaček obecný\n\nŠpaček obecný (\"Sturnus vulgaris\") je známý druh pěvce z čeledi špačkovitých (Sturnidae).\n\nRozlišuje se celkem 13 poddruhů:\n\nO něco menší než kos. Dorůstá délky 19–22 cm, v rozpětí křídel měří 37–42 cm a váží 60–90 g. Ve svatebním šatě je černý s kovově zeleným a fialovým leskem, v prostém šatě má peří hustě bíle tečkované s bělavým zbarvením na bradě. Zobák je v létě žlutý a v zimě tmavý, nohy hnědorůžové. Létá přímo a rychle, v letu má typickou siluetu se špičatými křídly a krátkým ocasem.\n\nObě pohlaví jsou podobná, samec se v létě liší neskvrnitou hrudí a modrošedým kořenem spodní čelisti zobáku (u samice žlutý). Mladý pták je celý šedohnědý se světlejším hrdlem. Opeření podobné dospělému získává koncem července až září, zůstává mu však hnědé peří na hlavě, takže se snadno pozná.\nŠpaček obecný je hlučný pták vydávající širokou škálu zvuků. Při vábení se ozývá drsným „šéér“, při vyplašení na hnízdě táhlým „stýh“ a při spatření krahujce ostrým „kjett“. Zpěv je tvořen řadou mlaskavých, skřípavých a hvízdavých tónů a často obsahuje zdařilé imitace hlasů jiných druhů ptáků.\n\nDomovinou špačka obecného je Eurasie od Islandu a Britských ostrovů východně po jezero Bajkal. Během 19. století byl zavlečen i do mnoha jiných částí světa: v roce 1857 do Austrálie, roku 1862 na Nový Zéland, v roce 1890 do Severní Ameriky a v roce 1897 do jižní Afriky. Populace v jižní a západní Evropě jsou převážně stálé, ptáci ze severní a střední Evropy obvykle tažní.\n\nHnízdí ve světlých listnatých lesích nebo skupinách listnatých stromů v blízkosti otevřených ploch (louky, pastviny), také v parcích a zahradách, a to i uprostřed velkých měst. Po vyhnízdění se vyskytuje v sadech, na polích a vinicích a hromadně nocuje v rákosinách.\n\nV ČR hnízdí na celém území, hlavně v nížinách a pahorkatinách, ale ojediněle i vysoko v horách (nejvýše v Krkonoších v 1290 m n. m. a na Šumavě v 1290 m). Jeho početnost v posledních desetiletích mírně roste; zatímco v letech 1985–89 byla velikost hnízdní populace odhadnuta na 800 000–1 600 000 párů, v letech 2001–03 již na 900 000–1 800 000 párů.\nVzácný druh - Špaček Zelený, byl k vidění ve Vyškově, v prostoru Březina od dubna do června tohoto roku. \n\nPtáci hnízdící v ČR jsou převážně tažní se zimovišti v jižní Evropě a severní Africe. Přílet probíhá během února a března, odlet od září do října.\n\nNa jaře a na začátku léta je potrava převážně živočišná, po zbytek roku v ní převládá rostlinná složka. Živočišnou potravu tvoří hlavně hmyz, nejčastěji brouci (33,2 %), blanokřídlí (6,1 %), dvoukřídlí (3,2 %) a motýli (3,1 %), rostlinnou dužnaté plody (třešně, bez černý, vinná réva, olivy). Dále požírá i jiné bezobratlé, vegetační části rostlin a semena. Mláďata krmí hlavně plži a larvami hmyzu. Potravu hledá na stromech, keřích i na zemi.\n\nHnízdí koloniálně i jednotlivě. Většinou je monogamní, ale zvláště v místech s větším počtem hnízd se běžně objevuje i polygynie. Nejběžnější je v takových případech hnízdění se 2 samicemi, ve výjimečných případech však mohou samci zahnízdit až s 5 samicemi. Hnízdo je v dutině stromu, méně často v budce nebo stavbě. Složeno je z větviček, kůry, kořínků a slámy, vnitřek je vystlán jemnými stébly, chlupy a peřím.\n\nV některých částech areálu hnízdí až 3x, ve střední Evropě zpravidla 1x a někdy i 2x do roka od dubna do června. Snůška čítá 4–6 (2–9) slabě lesklých, jednobarevně světle modrých vajec o rozměrech 29,4 x 21,1 mm. Snášena jsou denně. V některých oblastech se běžně vyskytuje vnitrodruhový hnízdní parazitismus, bylo přitom zjištěno, že samice dokáží do určité míry parazitická vejce rozpoznat a vyhodit je z hnízda. Inkubace začíná od snesení posledního vejce a trvá 12–13 dnů, sedí oba ptáci. Mláďata jsou krmena oběma rodiči a hnízdo opouštějí ve stáří 16–24 dnů. Po vyhnízdění se sdružují do hejn, která hromadně nocují v rákosinách a korunách stromů. Na největších nocovištích lze přitom pravidelně pozorovat až statisíce ptáků. Pohlavní dospělosti dosahují koncem 1. roku života.\n\nHnízdní úspěšnost se pohybuje mezi 48–79 %, pouze 20 % mláďat se však dožije pohlavní dospělosti. Průměrná délka života je 2–3 roky, nejvyšší známý věk okroužkovaného ptáka 22 let a 11 měsíců.\n\nV živočišné potravě špačka obecného převládají škodlivé druhy nad užitečnými. Na druhou stranu však může místy působit značné škody poškozováním a požíráním dužnatých plodů užitkových rostlin. V ČR se tak děje především na jihomoravských vinicích nacházejících se v těsné blízkosti rákosin, které špačci využívají jako nocoviště. Odplašování a odstřel má pouze lokální a časově omezený účinek, jediným účinným způsobem ochrany jsou mechanické zábrany (zasíťování vinic).\n\nVýskyt špačka v Českých zemích byl pravděpodobně poprvé popsán již v 10. století ve slavné zprávě arabsko-židovského cestovatele Ibrahím íbn Jákuba, který roku 966 navštívil Prahu a popsal mnoho zdejších zajímavostí: \"\"V zemi Slovanů se vyskytuje podivný pták, který je na hřbetě zelený a který opakuje všechno co slyší z hlasů lidí a zvířat; někdy se ho podaří chytit a podnikají na něj lov. Ve slovanském jazyce se nazývá sbá.\"\"\n\n\n"}
{"id": "420541", "url": "https://cs.wikipedia.org/wiki?curid=420541", "title": "Nakadžima A1N", "text": "Nakadžima A1N\n\nNakadžima A1N byl japonský jednomístný jednomotorový palubní stíhací dvouplošník, používaný na letadlových lodích císařského námořnictva na přelomu dvacátých a třicátých let 20. století. Jednalo se o licenční kopii britské stíhačky Gloster Gambet. V japonském námořnictvu byl letoun označován jako palubní stíhací letoun typ 3 (: 三式艦上戦闘機, \"San-šiki kandžó sentóki\").\n\nV roce 1926 oslovilo císařské námořnictvo firmy Nakadžima, Micubiši a Aiči, aby předložily své návrhy na nový palubní stíhací letoun, který by ve službě nahradil dosavadní Micubiši 1MF.\n\nNakadžima zakoupila od britské Gloster Aircraft Company licenci na výrobu Gloster Gambet, což byl na náklady Glosteru vyvinutý palubní stíhací letoun založený na Gloster Gamecock. První prototyp Gambetu byl vyroben Glosterem a poprvé vzlétl 12. prosince 1927.\n\nPočátkem roku 1928 byl prototyp Gambetu odeslán do Japonska, kde byl vybaven Nakadžimou licenčně vyráběným motorem Bristol Jupiter. Během zkoušek u císařského námořnictva byl Gambet vyhodnocen jako obratnější a stabilnější při střelbě, než jeho konkurenti od firem Micubiši a Aiči. V dubnu 1929 byl proto přijat do výzbroje jako \"palubní stíhací letoun typ 3\", respektive s krátkým značením A1N1. Celkem bylo vyrobeno 50 kusů verze A1N1. Po něm následovala od roku 1930 asi 100 kusová série verze A1N2 se silnějším motorem Nakadžima Kotobuki 2.\n\nA1N1 byl přijat do služby v roce 1929 a nahradil tak Micubiši 1MF. Sloužil na letadlových lodích \"Hóšó\", \"Akagi\", \"Kaga\" a \"Rjúdžó\". Používala ho také \"Kasumigaura kaigun kókútai\" operující z pozemních základen.\n\nV roce 1930 přišly k jednotkám první A1N2, které se vyráběly až do roku 1932.\n\nStíhačky A1N1 operovaly z letadlových lodí \"Hóšó\" a \"Kaga\" během šanghajského incidentu (1932). A1N1 z letadlové lodě \"Kaga\" zaznamenaly první vzdušné vítězství císařského námořního letectva, když 22. února 1922 dvě A1N1 sestřelily čínský Boeing 218 pilotovaný americkým dobrovolníkem Robertem Shortem. A1N vydržely ve službě až do roku 1935, přičemž již od roku 1932 byly postupně nahrazovány modernějším Nakadžima A2N1.\n\n\nÚdaje platí pro A1N2\n\n"}
{"id": "420543", "url": "https://cs.wikipedia.org/wiki?curid=420543", "title": "Databázový sirotek", "text": "Databázový sirotek\n\nDatabázový sirotek je nežádoucí stav narušené databázové integrity, kdy v nějaké tabulce existují záznamy, které odkazují „nikam“. Jedná se o situaci, kdy příslušný záznam v tzv. rodičovské tabulce neexistuje.\n\nTato chyba referenční integrity může nastat ze dvou základních příčin:\n\n\nLogickým protikladem je pak situace, kdy záznam existuje v rodičovské tabulce, ale neexistují k němu žádné záznamy, které by na něj odkazovaly z tabulek dceřiných, nicméně tato situace nemusí vždy nutně znamenat chybu, respektive narušení databázové integrity.\n"}
{"id": "420547", "url": "https://cs.wikipedia.org/wiki?curid=420547", "title": "Dené-jenisejské jazyky", "text": "Dené-jenisejské jazyky\n\nDené-jenisejská jazyková rodina je předpokládaná jazyková rodina, která spojuje severoamerické indiánské jazyky z rodiny na-dené a sibiřskou ketštinu (jenisejské jazyky). Indiánský jazyk haida, tradičně řazený mezi jazyky na-dené, stojí v tomto pojetí obvykle stranou a jeho další klasifikace zůstává nejasná. Předpokládá se, že indiánské kmeny mluvící jazyky na-dené dorazily do Ameriky zhruba před 8-9 tisíci let, což by tím pádem mohlo zhruba odpovídat době, kdy se oddělily dvě základní větve dené-jenisejských jazyků.\n\nAčkoliv o spojení dené-jenisejských jazyků se uvažovalo již dříve, přesvědčivé důkazy předložil až lingvista Edward Vajda na dené-jenisejském symposiu konaném v roce 2008. Příbuznost jazyků na-dené a ketštiny tak byla obecně přijata jako první prokázaná vazba mezi indiánskými jazyky a jazyky Starého světa.\n\nZatímco toto spojení již začíná být šířeji přijímáno, spekuluje se i o vztazích s jazykem burušaskí a s rodinou sinotibetskou a severokavkazskou, s níž by mohly tvořit širší rodinu dené-kavkazskou, tato hypotéza však zatím není věrohodně doložena.\n\n\n\n"}
{"id": "420548", "url": "https://cs.wikipedia.org/wiki?curid=420548", "title": "Národní park Vysoké Taury", "text": "Národní park Vysoké Taury\n\nNárodní park Vysoké Taury ( ) je jeden z národních parků v Rakousku. Nachází se na pomezí rakouských spolkových zemí Salcbursko, Korutany a Tyrolsko v pohoří Vysoké Taury. Má rozlohu 1856 km² a je tak největším národním parkem v Rakousku a také v Alpách. Vyhlášen byl v roce 1981 jako první národní park v Rakousku. Sídla parku jsou v Heilingblutu a v obci Neukirchen am Grossvenediger.\n\nNa území národního parku se nachází přes 300 vrcholů s výškou kolem 3000 m včetně Grossglockneru (3798 m, nejvyšší hora Rakouska), Grossvenedigeru (3666 m, čtvrtá nejvyšší hora Rakouska) a Grosses Wiesbachhornu (3564 m, devátá nejvyšší hora Rakouska). Nejvyšší partie jsou značně zaledněny - leží tu 246 ledovců, mezi nimi i Pasterze, největší rakouský ledovec (2400 ha). Hlavní hřeben Vysokých Taur je součástí hlavního evropského rozvodí - severní část národního parku náleží do povodí Salzachu, jižní do povodí Drávy. Prudké a vodné říčky a potoky tu vytvářejí četné vodopády - Walcherfall (nejvyšší vodopád v Rakousku, 500 m), Krimmlské vodopády (druhý nejvyšší vodopád v Rakousku, 380 m), Jungfernsprung (šestý nejvyšší vodopád v Rakousku, 130 m). V náplavech horských říček se nachází mnoho zajímavých hornin a minerálů - v údolí Habachu je jediné místo v Evropě, kde se v minulosti těžil smaragd (dnes zde vede naučná stezka).\n\nV nižších partiích parku rostou lesy, jejichž horní hranice probíhá ve výšce zhruba 2200 m. Nad touto hranicí rostou porosty kosodřeviny, borůvčí, rododendronů a zakrslých vrb. Významnými lokalitami jsou pralesovité porosty u obcí Fusch a Rauris a také rašeliniště s četnými jezírky u Uttendorfu.\n\nNa území národního parku bylo zaznamenáno na 10 000 druhů živočichů a 1 800 druhů rostlin. K nejpopulárnějším zde žijícím živočichům patří kamzík horský, kozorožec horský, orel skalní, sup bělohlavý a orlosup bradatý.\n\nNárodní parky v Rakousku\n\n"}
{"id": "420549", "url": "https://cs.wikipedia.org/wiki?curid=420549", "title": "Samuel Hahnemann", "text": "Samuel Hahnemann\n\nSamuel Fridrich Christian Hahnemann (10. dubna 1755 Míšeň – 2. července 1843 Paříž) byl lékař, chemik a překladatel, zakladatel homeopatie.\n\nNarodil se na předměstí Míšně Triebischvorstadt v Horním Sasku, dnešním Německu jako třetí dítě malíře porcelánu Christiana Gottfrieda Hahnemanna a jeho druhé manželky Johanny Christiany Spieß. Po absolvování městské školy a knéžecí školy sv. Afry v Míšni studoval medicínu na univerzitě v Lipsku, odkud na tři semestry odjel na univerzitu do Vídně, kde studoval u Josefa svobodného pána von Quarin, ředitele nemocnice milosrdných bratří. Studia přerušil z existenčních důvodů a ukončil je roku 1779 na univerzitě v Erlangenu. Zprvu se usadil v Hettstedtu. \n\nRoku 1782 se oženil s Johannou Leopoldinou Henriettou Küchlerovou, dcerou lékárníka v Dessau, s níž měl osm dětí a často cestoval.\n\nNa první praxi knihovníka a osobního lékaře odjel roku 1777 do sídla rakouského místodržitele v Sibiu, česky Sibiň v Transylvánii [ Sedmihradsko] , kde se zabýval mj. léčením malárie, jíž také sám onemocněl. Tamže vstoupil do zednářské lóže, k zednářům se hlásil také v následujících působištích. \n\nZabýval se lékařskou vědou, experimentoval ve farmakologii a chemii. \nJeho vědecké zájmy a neklidná povaha jej nutily cestovat po různých městech. Vystřídal Hettstedt, Dessau, Gommern u Magdeburgu, v Drážďanech vedl praxi od roku 1785.\nRoku 1791 byl povolán do Kurfiřtské akademie věd v Erfurtu, roku 1792 působil v Gothě, dále v Lipsku, Molschlebenu, Göttingenu, Pyrmontu, Wolfenbüttelu, Braunschweigu (1795) a Königslutteru (1796–1799), dále v Altoně a Eilenburgu, Lipsku (1811–1821) a Köthenu (1821–1835).\n\nOd roku 1801 vyvinul nový systém přírodní léčby, tzv. homeopatii. Působil jako osobní lékař významných knížecích rodin (např. se u něj léčil Karel Filip ze Schwarzenbergu) a homeopat v Německu. Roku 1835 odjel do Francie, v Paříži působil až do své smrti.\n\n"}
{"id": "420553", "url": "https://cs.wikipedia.org/wiki?curid=420553", "title": "Bitětice", "text": "Bitětice\n\nBitětice () je malá vesnice ležící 5,1 km severozápadně od okresního města Pelhřimov, jehož je částí, na okraji kraje Vysočina. V současné době žije v Bitěticích okolo 40 stálých obyvatel. V roce 2006 byl ve vesnici založen osadní výbor. Každoročně se společně se sousední vesnicí Lipice pořádá masopustní průvod a další společenské a kulturní akce.\n\nRozloha k. ú. (pro rok 2007) činila celkem 281,371 ha, 201 ha zemědělské půdy, 65 ha lesů, 1,2 ha vodních ploch, 1,8 ha zastavěných ploch, 11,5 ha ostatních ploch. Nachází se zde granáty s kelyfitickou slupkou, uložené v amfibolitu na cestě k Čakovicům. V rulách se objevuje sillimanit. Nedaleko Bitětic směrem k vesnici Milotičky leží třetí nejvyšší kopec Pelhřimovska - Houska (625 m n. m.).\n\nNázev vesnice se vyvíjel od varianty Byetyeticz, Byeteticz (1379), Bytyetytz (1390), Bytyeczycz (1415), Bytieticze (1593). Místní jméno znamenalo ves lidí Bieťatových. Pojmenování je rodu ženského, čísla pomnožného, genitiv zní Bitětic.\n\nPrvní zmínka o vsi pochází z roku 1379 v souvislosti s řečickým panstvím. Nejstarší tvar zní Bietětice a znamenal ves lidí Bieťatových (podle paměťníků bylo ve staré již ztracené kronice zapsáno, že ves byla založena rodem Bíťat). Vzhledem k nadmořské výšce to bývala vždycky jen menší osada. V roce 1379 měla 14 gruntů osedlých (pro srovnání sousední Lipice 18 a Bácovice 25). Když nastala možnost volného stěhování, zůstaly dva grunty pusté (říkalo se jim \"poustky\"). Řečické vrchnosti to ale nevadilo, protože majetek jí zůstal a robotou se nechalo zajistit obdělávání. V robotních povinnostech zde bylo uloženo orání, svážení sena (2 fůry za půldne), vožení dříví na řečický hrad, odvážení slámy apod. Jako nápravník zde tenkrát vykonával službu s kuší Kyjík starý, po něm pak Nyklík.\n\nDne 24. října 1944 byl v blízkosti vsí Lipice a Bitětice omylem vysazen z letadla partyzánský oddíl dr. Miroslava Tyrše (8 Slováků a 7 Rusů), určený pro odbojové akce ve východních Čechách. Dvě stě příslušníků německého vojenského komanda je hledalo marně i přes to, že se skupina parašutistů v okolí skrývala asi šest týdnů, našlo se jen dvanáct padáků. Pro upomínku na tuto událost stojí na rozcestí za Lipice směrem na Bitětice kamenný památník.\n\nNa návsi stojí rekonstruovaná kaple zasvěcené sv. Maří Magdaleně a u ní křížek. Dnešní ráz kapličky pochází z roku 1937, okolí bylo upraveno po poslední válce.\n"}
{"id": "420554", "url": "https://cs.wikipedia.org/wiki?curid=420554", "title": "František Bílkovský", "text": "František Bílkovský\n\nFrantišek Bílkovský (10. srpna 1909 Mrákotín - 18. října 1998 Brno) byl český akademický malíř, grafik a ilustrátor.\n\nTento skromný a mimořádně plodný umělec František Bílkovský se narodil v rodině ševce v obci Mrákotín u Telče. Tady vznikla jeho celoživotní láska – okouzlení z koní. Právě variace na toto téma se prolínají celou Bílkovského tvorbou. Již jako student telčské reálky projevoval výtvarné nadání. Na jeho rozvoj měl značný vliv telčský malíř Antonín Václav Slavíček.\n\nPo maturitě na reálce v Telči odešel v roce 1928 do Brna, kde až do odchodu do důchodu pracoval v hlavním povolání jako geodetický technik. Stálé zaměstnání mu poskytlo existenční jistotu a tak se mohl věnoval vlastní umělecké tvorbě.\n\nPrvně se veřejnosti představil ve Studentském časopise v roce 1926. Osvojil si a také dovedně využíval téměř všechny známé grafické techniky, které volil s mimořádným citem pro námět. S bravurou používal litografii, lept, suchou jehlu a akvatintu.\n\nZa svůj život vytvořil asi 400 ex libris. Mezi sběrateli drobné grafiky jsou dodnes vyhledávány také jeho novoročenky, kterých bychom napočítali několik stovek. Kromě koní se věnoval námětům z přírody Vysočiny. Jeho ilustrace zdobí 115 knih. Tvořil i velké grafické soubory a bezpočet volných grafických listů. Jeho dílo je zastoupeno v soukromých sbírkách, ale i ve sbírkách Národní galerie v Praze, Moravské galerie v Brně a dalších institucí. Bezpočet domácích výstav doplnil ještě výstavami v Lisabonu, Hamburku, Moskvě a dalších městech. Městské muzeum a galerie v Dačicích provozuje od roku 1977 jeho stálou výstavní síň.\n\nFrantišek Bílkovský zemřel 18. října 1998 v Brně. Pohřben je v rodném Mrákotíně.\n\n"}
{"id": "420555", "url": "https://cs.wikipedia.org/wiki?curid=420555", "title": "Juraj Slávik", "text": "Juraj Slávik\n\nJuraj Slávik, pseudonymem Neresnický, (28. ledna 1890 Dobrá Niva u Zvolenu – 30. května 1969 Washington, D.C., USA) byl slovenský právník a československý politik, poslanec Revolučního národního shromáždění, ministr československých vlád a velvyslanec. Závěr života strávil v americkém exilu.\n\nAbsolvoval právnická studia v Budapešti a dalších zahraničních univerzitách a začal se angažovat v mládežnickém hnutí.\n\nPřed rokem 1918 byl členem Muzeální slovenské společnosti.\n\nPo vzniku samostatného Československa se stal členem vedení agrární strany na Slovensku. Po bolševickém vpádu na Slovensko roku 1919 byl jmenován vládním komisařem pro východní Slovensko a v letech 1922–1928 byl županem v Oravské župě a Košické župě. Stal se poslancem Revolučního národního shromáždění Republiky československé. za slovenský klub (slovenští poslanci se dosud nedělili podle stranických frakcí)\n\nNeúspěšně kandidoval v parlamentních volbách v roce 1920 a to za tehdejší Slovenskou národní a rolnickou stranu (SNaRS). Po sloučení SNaRS s českými agrárníky vznikla Republikánská strana zemědělského a malorolnického lidu, v níž se dále angažoval.\n\nZastával i vládní funkce. V druhé vládě Jana Černého byl roku 1926 ministrem zemědělství a ministrem unifikací, v druhé vládě Františka Udržala v období let 1929–1932 ministrem vnitra.\n\nZastával protikomunistické postoje, což se projevilo např. tvrdými policejními zákroky proti komunistickým demonstracím. Stal se místopředsedou Československé obce sokolské a předsedou Aeroklubu. Počátkem roku 1936 byl krátce předsedou Klubu československých turistů, když na tomto postu vystřídal dr. Emanuela Hrubého. V letech 1936–1939 byl jmenován velvyslancem Československa ve Varšavě. Místo něj se předsedou turistů stal na dalších 10 let dr. Pavel Pávek.\n\nProfiloval se jako stoupenec Československa a po vypuknutí války se zapojil do činnosti exilu. Jako jeden ze tří významných velvyslanců Československa slovenského původu odmítl uznat platnost okupace Čech a Moravy a mimo jiné na jeho postoji československý exil založil teorii právní kontinuity existence ČSR. Jeho švagrem byl Ľudovít Ruhman (uváděn i jako Ľudovít Rumann) – ředitel Slovenského domu v Praze, který během války působil jako spojka mezi exilem, odbojem i oficiálními místy Slovenského státu.\n\nV letech druhé světové války žil Slávik v exilu. Byl členem jak pařížského Národního výboru, po pádu Paříže členem obou exilových vlád v Londýně.\n\nPo skončení války v letech 1945–1948 byl jmenován československým vyslancem v USA (Washington). Po únorových událostech roku 1948 se rozhodl v zahraničí zůstat. Byl spoluzakladatelem exilové Rady svobodného Československa..O svém životě napsal knižně vydané vzpomínky v roce 1955 (\"Moja pamäť – živá kniha\") a byl také autorem několika politologických prací.\n\nJeho synem byl poválečný politik Dušan Slávik (1922–1992), který byl po roce 1948 politicky pronásledovaný a vězněný.\n\n"}
{"id": "420558", "url": "https://cs.wikipedia.org/wiki?curid=420558", "title": "Laja", "text": "Laja\n\nLaja ( ) je řeka v Něneckém autonomním okruhu v Archangelské oblasti a v Republice Komi v Rusku. Je dlouhá 332 km. Plocha povodí měří 9530 km².\n\nOdtéká z jezera Lajato a protéká Bolšezemelskou tundrou. Ústí zprava do Pečory.\nNejvětším přítokem je zprava Jurjacha.\n\nZdrojem vody jsou především sněhové srážky. Zamrzá v říjnu a rozmrzá ve druhé polovině května.\n"}
{"id": "420559", "url": "https://cs.wikipedia.org/wiki?curid=420559", "title": "Jazyky na-dené", "text": "Jazyky na-dené\n\nJazyky na-dené představují velkou rodinu indiánských jazyků Severní Ameriky, především na Aljašce, v západní Kanadě, na severozápadním pobřeží USA a v jižním vnitrozemí USA. Příslušníci kmenů mluvících těmito jazyky patrně přišli do Ameriky v poslední indiánské (tedy před Eskymáky) migrační vlně, přibližně před 8 000 lety, a od ostatních severoamerických indiánů se liší etnicky i jazykově.\n\nVzhledem ke svým specifikům bývají jazyky na-dené často vyjímány ze skupiny ostatních indiánských jazyků a stavěny do příbuzenstva některých jazyků asijských, především sibiřské ketštiny, s níž tvoří tzv. dené-jenisejskou jazykovou rodinu. (Jazyk indiánského kmene Haidů, tradičně řazený mezi jazyky na-dené, stojí v tomto pojetí obvykle stranou a jeho další klasifikace zůstává nejasná.) Zatímco toto spojení již začíná být šířeji přijímáno, spekuluje se i o vztazích s burušaským jazykem a s rodinou sinotibetskou a severokavkazskou, s níž by mohly tvořit širší rodinu dené-kavkazskou, tato hypotéza však zatím není věrohodně doložena.\n\nDrtivá většina jazyků ze skupiny na-dené je silně ohrožena a jejich mluvčími je často jen několik desítek osob starší generace. Výjimku představuje především jazyk Navahů, kterým mluví přibližně 175 000 osob, a tento počet dále roste. Mezi další obecně známá etnika mluvící dené-kavkazskými jazyky patří například Apačové.\n\n\n\n"}
{"id": "420564", "url": "https://cs.wikipedia.org/wiki?curid=420564", "title": "Pachenkov", "text": "Pachenkov\n\nPachenkov (německy \"Pachenhof\" či \"Pachenhäuser\") je samota o třech domech ležící v Krušných horách u Kateřinského potoka zhruba 1,5 km jihovýchodně od města Hora Svaté Kateřiny (ve stejnojmenném katastrálním území) v okrese Most v Ústeckém kraji.\n\nPojmenování statku má spojitost se zdejší těžbou kovů. Místo sloužilo původně k úpravě vytěžené rudy, která se zde před zpracováním roztloukávala (německy \"pochen\" = bouchat, roztloukat). Posléze zde vznikl hospodářský statek, který patřil k hornímu městu Hora Svaté Kateřiny. Po druhé světové válce zde hospodařily státní statky.\n\nOsada leží na severním okraji ptačí oblasti Novodomské rašeliniště – Kovářská.\n\n"}
{"id": "420565", "url": "https://cs.wikipedia.org/wiki?curid=420565", "title": "Mezinárodní romská unie", "text": "Mezinárodní romská unie\n\nMezinárodní romská unie (romsky: Romano Internacionalno Jekhetani Union) je organizace zasazující se o práva Romů. Její sídlo je v Praze.\n\nMRU byla oficiálně zřízena na druhém Světovém romském kongresu roku 1978. Od roku 2000 je prezidentem Emil Sčuka před ním zastával prezidentský post po mnoho let Rajko Djuric.\n"}
{"id": "420568", "url": "https://cs.wikipedia.org/wiki?curid=420568", "title": "Julio Cobos", "text": "Julio Cobos\n\nJulio Cobos, celým jménem Julio César Cleto Cobos, (* 30. dubna 1953 v Godoy Cruz, Mendoza, Argentina) je argentinský politik, bývalý viceprezident Argentiny (v úřadě 2007–2011) a guvernér provincie Mendoza (v úřadě 2003–2007).\n\nV letech 2007 až 2011 byl 34. viceprezidentem Argentiny. Byl zvolen společně s prezidentkou Cristinou Fernández. Mezi roky 2003 až 2007 vykonával úřad guvernéra provincie Mendoza. Cobos patřil ke členům Radikální občanské unie (Unión Cívica Radical), ale v roce 2007 byl ze strany vyloučen v důsledku své kandidatury na viceprezidenta společně s Cristinou Fernánezovou, kandidátkou justicialistické Fronty za vítězství.\n\nV 2008 nepodpořil kontroverzní zákon o zvýšení daňové zátěže na export, který navrhovala jeho vláda., což vedlo k roztržce mezi ním a prezidentkou C. Fernándezovou.\nV roce 2008 Cobos založil novou politickou stranu Federální konsensus (Consenso Federal, ConFe), která nahradila \"Concetración Plural\", za kterou byl Cobos kandidátem do úřadu. V roce 2010 rozhodla Radikální občanská strana o Cobosově návratu do strany. V roce 2011 Cobos zvažoval kandidaturu na prezidenta, ale strana podpořila Ricarda Alfonsína.\nV úřadě viceprezidenta ho 10. prosince 2011 nahradil Amado Boudou.\n"}
{"id": "420570", "url": "https://cs.wikipedia.org/wiki?curid=420570", "title": "Open Season (hudební skupina)", "text": "Open Season (hudební skupina)\n\nV roce 2001 vystoupila tato hudební skupina poprvé pod dnešním názvem, v roce 2000 se tito muzikanti dali dohromady pod jménem \"Nestor\". Mezitím se může tato skupina pochlubit až 250 koncerty ve Švýcarsku i v zahraničí. Vrcholem kariéry byla vystoupení na hlavních jevištích švýcarských festivalů Gurten (2003 und 2005), St. Gallen (2004) und Gampel (2005).\nSkupina vydala po jednom singlu (\"Rocksteady Fever\", 2002) a jednom studiovém albu (\"Each Day\", 2003) jedno živé album (\"Open Season Live!\", 2004), které vyšlo v limitovaném vydání. V roce 2005 následovalo další studiové album \"Hot And Fire\". Se singlem \"Step By Step\" následovaly v březnu roku 2006 dva nové. Jako demosong alba \"Here We Go\", které vyšlo v roce 2008, vznikl 2. listopadu roku 2007 \"I Lost My Phone\".\n\nMuzikálně se orientuje skupina na dřívější jamajské Ska, Rocksteady a Reggae šedesátých let. S albem \"Hot And Fire\" byly použity také elektronické efekty.\n\n\n\n"}
{"id": "420578", "url": "https://cs.wikipedia.org/wiki?curid=420578", "title": "Mezinárodní den Romů", "text": "Mezinárodní den Romů\n\nMezinárodní den Romů, připomínaný 8. dubna, je dnem, který oslavuje romskou kulturu a rozšiřuje povědomí o problémech, kterým Romové čelí.\n\nMezinárodní den Romů připadá na 8. duben, což je den vzniku Mezinárodní romské unie (International Romani Union, zpočátku pod názvem World Romani Union). Ta byla založena 8. dubna 1971 na kongresu v Londýně. Kongres se konal z iniciativy Grattana Puxona a Donalda Kenricka z Velké Británie, Matéo Maximoffa z Francie, Jarko Jovanoviće z bývalé Jugoslávie a dalších. Delegáti kongresu, kterých byly necelé tři desítky, se tehdy dohodli na vzhledu romské vlajky a romské mezinárodní hymny. Dohodli se také na preferenci označení Rom před Cikán. \n\nRomové slaví Mezinárodní den Romů každoročně od roku 1990, kdy byl ustanoven na 4. kongresu Mezinárodní romské unie ve Varšavě. V České republice se slaví od roku 2001.\n\n"}
{"id": "420579", "url": "https://cs.wikipedia.org/wiki?curid=420579", "title": "Seznam představitelů Argentiny", "text": "Seznam představitelů Argentiny\n\nSeznam státních představitelů Argentiny zahrnuje hlavy argentinského státu.\n\n\n"}
{"id": "420584", "url": "https://cs.wikipedia.org/wiki?curid=420584", "title": "Pokojová teplota", "text": "Pokojová teplota\n\nPokojová teplota je teplota uzavřené místnosti, kterou lidé považují za komfortní. Není přesně stanovena a používané hodnoty se obvykle pohybují v rozsahu 18 °C (291,15 K, 64,4 °F) až 24 °C (297,15 K, 75,2 °F), někdy též zaokrouhleně 300 K.\n\nPokojová teplota reprezentuje pro praktické účely teplotu obvyklou v podmínkách, v jakých žijí lidé. Pro nejrůznější technické aplikace zajišťující lidem pohodlí je důležité vědět, jak se v těchto podmínkách chovají různé materiály, potraviny či biologické struktury, zda dochází či nedochází k určitým přírodním jevům a podobně.\n\n"}
{"id": "420586", "url": "https://cs.wikipedia.org/wiki?curid=420586", "title": "Tchang", "text": "Tchang\n\nTchang je čínské jméno, které může znamenat:\n\n\n\n"}
{"id": "420596", "url": "https://cs.wikipedia.org/wiki?curid=420596", "title": "Ex vitro", "text": "Ex vitro\n\nEx vitro je odborný termín používaný v biologii a medicíně nejčastěji pro pokusy prováděné v laboratoři, avšak mimo sklo či plast. Takové pokusy by se pak nazývaly \"in vitro\", tedy „ve skle“. Výraz pochází z latiny a znamená doslova „mimo sklo“. Mohlo by se tedy jednat i o plastovou zkumavku. Plastové zkumavky se však tradičně zahrnují do oblasti použití termínu \"in vitro\".\n"}
{"id": "420599", "url": "https://cs.wikipedia.org/wiki?curid=420599", "title": "Epileptochirurgie", "text": "Epileptochirurgie\n\nEpileptochirurgie je oblastí chirurgie respektive neurochirurgie, která se věnuje léčbě epilepsií. Díky rozvoji nových diagnostických a terapeutických metod se postupně spektrum epileptochirurgických výkonů rozšiřuje. Výkony se někdy rozdělují na výkony kurativní (léčebné), kde je cílem úplné odstranění záchvatů a na výkony paliativní, kde je možné pouze snížení počtu záchvatů (nebo odstranění záchvatů pro pacienta nejvíce ohrožujících). Podstatou kurativních výkonů je odstranění funkčně změněné tkáně, která je zodpovědná za vznik záchvatů. Hovoříme o konceptu tzv. epileptogenní zóny, která je definovaná jako část mozku, ze které u daného pacienta záchvaty vycházejí a jejímž odstraněním tyto záchvaty vymizí. Zároveň však musí být zachována bezpečnost resekce, tedy rizika a nežádoucí důsledky operace nesmí překročit přínos operace. Cílem předoperační diagnostiky je co nejpřesněji určit epileptogenní zónu a posoudit její vztah k elokventním (funkčně významným) částem mozku.\n\n\n\"Farmakorezistentní epilepsie je definovaná jako epilepsie, u které selhala terapie dvou adekvátně vybraných antiepileptik užívaných v maximálních tolerovatelných dávkách (ať už v monoterapii nebo kombinaci) a přetrvávají záchvaty významně ovlivňující kvalitu života. Tito pacienti jsou indikovaní k vyšetření v centru pro léčbu epilepsie.\" \"Zastoupení farmakorezistentních pacientů se odhaduje na 20-30% pacientů s epilepsií\"\".\"\n\nPro správnou indikaci epileptochirurgického operačního řešení, a tedy i šance na úspešnost operačního výkonu, je nezbytné podrobné předoperační zhodnocení.\n\n\n\nV České republice je chirurgická léčba epilepsie soustředěna do center vysoce speciflizované péče pro farmakorezistentní epilepsie. K 1.1.2018 dle Ministerstva zdravotnictví České republiky má tento status:\n\n\n\nResekční výkony se dělí:\n\na) Podle operované oblasti – temporální, extratemporální (frontální, parietální, okcipitální)\n\nb) Zda je přítomná strukturální léze či nikoliv – lezionektomie x kortikální resekce\n\nResekce části temporálního laloku patrní vůbec k nejčastějším epileptochirurgických výkonům. Standardizované operace v  operacemi v temporálních oblastech zahrnují:\n\n\"1. Anteromediální temporální resekci\"\n\n\"2. Selektivní amygdalohipokampektomii\"\n\n\"3. Přední temporální lobektomii\"\n\nZahrnují operace v oblasti frontálního, parietálního či okcipitálního laloku. Zde hraje roli při diagnostice, možnosti a úspěšnosti, zda jde o epilepsii lezionální, nebo nelezionální (tedy zda je přítomný korelát na MR či nikoliv).\n\nJde o odstranění léze způsobující fokální epilepsii. Používá se u pacientů s dobře definovanou strukturální abnormitou mozku, např. tumor nebo cévní malformace. Při tomto typu výkonu se odstraňuje léze a různý rozsah okolní mozkové tkáně (někdy proto hovoříme o tzv. rozšířené lezionektomii).\n\nJde o odstranění kortikální a částečně i subkortikální vrstvy mozku, která nevykazuje v MRI obraze abnormní signál (jde tedy o tzv. nelezionální epilepsii). Předpokládaná epileptogenní zóna je v těchto případech identifikovaná na základě výsledků ostatních předoperačních vyšetření.\n\nJde o paliativní diskoneční metodu. Výkon je indikován v případě, kdy epileptogenní zóna zasahuje do elokventních oblastí. Během zákroku se speciální disektorem provádí řada paralelních subpiální řezů kolmo na dlouhou osu hlubokých mozkových závitů. Tyto řezy jsou 4 – 5 mm hluboké a přetínají horizontální vlákna kortikálních vrstem při současném zachování vláken vertikálních. Výkon se většinou kombinuje s resekčním výkonem a může se po něm objevit zhoršení neurologického stavu, který se většinou později upraví.\n\nKalosotomie neboli protětí corpus callosum (kalózního tělesa) patří mezi diskonekční paliativní epileptochirurgické metody. Provádí se buď mikrochirurgicky, a nebo stereotakticky. Podle rozsahu se rozlišuje totální kalosotomie nebo částečná (zpravidla předních partií corpus callosum). Při přední (částečné) kalosotomii je indikována protětí větší části truncu a genu corporis callosi postihující zhruba 2/3 – ¾ délky. V některých případech se nejprve provádí částečná kalosotomie a dle efektu v druhé době její rozšíření. Výkon je určen při prokázané farmakorezistenci a v případě, že nelze ani pokročilými diagnostickými metodami určit epileptogenní zónu (a tudíž provést kurativní resekční výkon). Používá se u pacientů s generalizovanými nebo rychle se generalizujícími záchvaty, nejlepší výsledky jsou popisovány u pacientů s atonickými záchvat (drop attacks). Vhodní kandidáti této operační léčby by měli mít na EEG bilaterálně synchronní epileptiformní výboje. Cílem výkonu je zabránit bilaterální synchronizaci epileptiformní aktivity. Kalosotomie nejvíce působí na záchvaty generalizované tonické nebo atonické (např. u Lennox – Gastautův syndrom), může se jednat i o paroxysmy ložiskového původu s rychlou sekundární generalizací.\n\nHemisferektomie je resekčně-diskoneční epileptochirurgický výkon. Je indikována u dětí a adolescentů s farmakorezistentní epilepsií při rozsáhlých lézích jedné hemisféry. Dříve se prováděly tzv. anatomické hemisferektomie, při kterých se odstraňovala celá hemisféra kromě bazálních ganglií a thalamu. Tato techika byla prakticky opuštěna kvůli pooperačních komplikacím. V současné době se na většině pracovišť provádí tzv. funkční hemisferektomie, naržená původně Rasmussenem. Klasická metoda zahrnuje resekci pericentrálních oblastí, inzuly a spánkového laloku, kalosotomii a diskreci zbylé části hemisféry frontálně a parietookcpitálně. Cévní zásobení hemisféry přitom zůstává zachované. Nověji se uplatňují i různé modifikace funkční hemisferektomie, většinou s menším rozsahem pericentrální resekce. Operace je indikovaná v dětském věku či adolescenci u farmakorezistentních pacientů při rozsáhlé lézi jedné hemisféry – např. vrozené vývojové vady (polymikrogyrie, hemimegalencefalie…), ale i poruchy s progresivním průběhem – např. Rasmussenova encefalitida nebo Sturge – Weberův syndrom. Poškozená hemisféry je dysfunkční, postižené děti mívají již před operací různý neurologický deficit (hemiparézu, hemianopsii, kognitivní deficit).\n\nDlouhodobá stimulace nervus vagus (vagus nerve stimulation - VNS) tvoří součást chirurgické léčby farmakorezistentních pacientů. VNS patří mezi paliativní metody, je indikovaná v případě nemožnosti provedení kurativního epileptochirurgického výkonu. Cílem je snížení četnosti nebo významnosti záchvatů. V České republice se používá v léčbě farmakorezistentních fokálních i generalizovaných epilepsií. V USA se používá v léčbě fokálních epilepsií a na léčbu rezistentní deprese. Principem je přímá elektrická stimulace n. vagus připojenou bipolární elektrodou, která je napojena na generátor, který je uložen subkutánně v podkličkové krajině. Metoda byla zavedena do praxe v druhé polovině devadesátých let. Předpokládaný mechanismus účinku spočívá v ovlivnění krevního průtoku a metabolismu, ačkoliv se o přesném působení vedou stále diskuze. Po implantaci VNS specializovaný lékař nastavuje stimulační parametry systému (výstupní intenzita, šířka stimulačních pulzů, frekvence). Kromě toho je možná extrastimulace magnetem – přiložením a následným oddálením silného magnetu je spuštěn předem definovaná krátká stimulace. U některých pacientů může tato extrastimulace zabránit dalšímu rozvoji záchvatu.\n\nNebo také anglicky deep brain stimulation (DBS) je léčebnou metodou u pacientů s farmakorezistentní epilepsií, u kterých nemůže být proveden kurativní epileptochirurgický zákrok. Zahrnuje implantaci elektrod do specifických oblastí mozku (nucleus anterior thalami bilaterálně - přední jádro thalamu oboustranně). Cílem této metody je potlačení nadbytečné elektrické aktivity mozku aplikováním pravidelných elektrických impulzů, což vede k snížení a tíže záchvatů. Efekt DBS není bezprostřední a může se projevit i za 2 roky od implantace. Pacient většinou dále užívá antiepileptickou medikaci. projevumůže být patrný i do dvou let od operace. Účinnost DBS byla prokázána dr. Fisherem et al. v r. 2010.\n\nResponsive neurostimulation je stimulační systém, jehož činnost je spuštěna při vyhodnocení získaného signálu jako počátek iktální elektrické aktivity. Tyto informace jsou detekovány intrakraniálně uloženými hlubokými nebo subdurálními elektrodami. Generátorem proudu je plochá baterie implantovaná do lebeční kosti. Antiepileptický efekt je podle publikovaných výsledků podobný efektům VNS a DBS.\n"}
{"id": "420604", "url": "https://cs.wikipedia.org/wiki?curid=420604", "title": "Primární kultura", "text": "Primární kultura\n\nPrimární kultura je termín používaný v biologii a medicíně pro kulturu iniciovanou z odebraných buněk. Může se jednat o buňky odebrané z živé rostliny. Jejich namnožení v \"in vitro\" podmínkách, například pomocí rostlinných regulátorů, vzniká primární kultura. Podobným termínem je i primární explantát, tedy část rostliny odebraná z rostliny pěstované \"in vitro\".\n"}
{"id": "420609", "url": "https://cs.wikipedia.org/wiki?curid=420609", "title": "Kryoprezervace", "text": "Kryoprezervace\n\nKryoprezervace je metoda zachování genových zdrojů rostlin a živočichů využívající ke zmrazování tekutého dusíku. Nejčastěji se zmrazují spermie a vajíčka živočichů, ale také meristémy, vzrostné vrcholy a embrya rostlin. Kryoprezervace se provádí ve specializovaných laboratořích ústavů, škol a v genových bankách. Jako kryoprotektory proti narušení buněk se používají glycerol či dimethylsulfoxid bránící vzniku krystalů ledu v buňce. Postupné ochlazování znamená, že vzorky jsou uloženy nejčastěji v peletách či pejetách a v řízených podmínkách ochlazovány na -35 až -45 °C po 0,5 až 1 °C za minutu. Poté jsou převedeny do tekutého dusíku.\n\nStejně pozvolna dochází k rozmrazování, nejčastěji ve vodní lázni o teplotě 40 °C. Po rozmrazení je třeba odstranit kryoprezervanty a ověřit viabilitu.\n"}
{"id": "420612", "url": "https://cs.wikipedia.org/wiki?curid=420612", "title": "Klub československých turistů", "text": "Klub československých turistů\n\nKlub československých turistů (KČST) byla společenská organizace existující v Československu v letech 1918 až 1939. Po založení Československa v roce 1918 došlo k přejmenování původního Klubu českých turistů a rozšíření jeho působnosti na Slovensko a Podkarpatskou Rus. Zanikl v roce 1939 v důsledku válečných událostí, odtržení Slovenska. Znovuobnovený Klub českých turistů považuje období existence KČST za součást své historie. \n\nNa území českých zemí za Rakousko-Uherska vznikla v roce 1888 sportovní a společenská organizace Klub českých turistů. Po zániku mocnářství a skončení 1. světové války svou činnost KČT rychle obnovil. Dne 13. listopadu 1918 byl Ústředním výborem KČT rozhodnuto jej přejmenovat na \"Klub československých turistů\". Jeho prvním předsedou byl Jiří Guth-Jarkovský, který byl od roku 1915 předsedou předchozího \"Klubu českých turistů\". O rok později vznikl v Bratislavě odbor KČST Bratislava, pak následovaly na Slovensku odbory další. Do té doby zde existovaly jen německý a maďarský turistický klub.\n\nV květnu 1920 valná hromada KČST přijala nové klubové stanovy, došlo ke vzniku žup. V následujících letech klub začal s intenzivním vyznačováním cest i na Slovensku, začal zde budovat síť turistických chat. V roce 1925 měla organizace na Slovensku 43 odborů v pěti župách, 4400 svých členů.\n\nV roce 1924 provozoval 45 chat a útulen, pečoval o 15 rozhleden, 18 hradů a jejich zřícenin.\nO rok později založil své Turistické nakladatelství, začal organizovat plesy a jiné zábavy. V jeho řadách bylo 45 150 členů zapojených v 250 turistických odborech..\n\nV roce 1926 prošla organizace svou první krizí. Byl to důsledek obrovského nárůstu investičních projektů a zajištěných závad kolem jejich financování. Po vnitřních sporech rezignoval téměř celý ústřední výbor včetně předsedy Guth-Jarkovského, k výměně došlo i v redakční radě časopisu Turista. Novým předsedou KČST se stal J. V. Blahoslav (předseda Nejvyššího soudu). Krátce poté jej vystřídal senátor Dr. Emanuel Hrubý, který vytrval v předsednictví 10 let a dovedl klub k absolutnímu vrcholu v počtu členů, chat, rozhleden. Nastolil pevný řád v oblasti hospodaření a docílil uznání klubu v československé společnosti. Po něm jej ve vedení klubu na několik měsíců vystřídal roku 1936 dr. Juraj Slávik a nakonec JUDr. Pavel Pasek.\n\nNa území Sudet, kde byly velmi aktivní německé turistické spolky, se KČT prosazoval těžce. V oblasti Lužických hor se soustředil na provozování turistických ubytoven u českých škol. Až roku 1933 vznikla \"Lužicko-jizerská župa KČST\". Spolupráce s Němci vázla z politických důvodů a ve válce ustala úplně.\n\nDříve bylo členství dvojí, zájemci se buďto registrovali u pražského ústředí, nebo u některého venkovského odboru. Po úpravě stanov bylo rozhodnuto, že pražští členové budou přeregistrováni do odboru KČST Praha. Kolem roku 1935 měl tento jediný odbor 30 000 členů. Vydával svůj \"Věstník Pražského odboru KČT\", mimo pěší turistiky rozvíjel i lyžařskou, vodní turistiku, horolezectví, mototuristiku, pořádal přes svůj společenský odbor divadelní představení, večírky, přes velmi dobře vybavený odbor fotoamatérů zajistil pořádání fotografických výstav z cest svých členů. V roce 1934 zakoupil za 1 milion korun ve středu Prahy, ve Školské ulici velký dům, nazvaný posléze turistický. Zde měli prodejnu, sekretariát, expedici časopisu, zasedací sál, knihovnu. V roce 1948 o dům turisté přišli spolu s ostatním majetkem. \n\nV roce 1934 měl klub již 122 158 členů. V tomto roce vyznačil a opravil 10 920 km pěších tras v Čechách, 35 000 km na Slovensku a Podkarpatské Rusi.\nPo zániku Československa se v lednu roku 1939 opět slovenští turisté odtrhli a založili si svůj Klub slovenských turistov a lyžiarov (KSTL), který existoval do roku 1949. KČST tak formálně přestal existovat, činnost obnovil KČT. Po roce 1945 byla obnovena činnost Klubu českých turistů, avšak dříve, než mohlo dojít k znovuobnovení KČST, byla uplatněna koncepce jednotné tělovýchovy. Nejdříve byly všechny sportovní organizace začleněny do Sokola, později byly jednotlivé kluby začleněny jako pozdější odbory turistiky do ČSTV.\n\nPo roce 1989 obnovil svou činnost Klub českých turistů a někdejší KČST obnoven nebyl. Současně existující Klub českých turistů považuje období činnosti KČST jako součást své historie.\n\n\n"}
{"id": "420616", "url": "https://cs.wikipedia.org/wiki?curid=420616", "title": "Kalogeneze", "text": "Kalogeneze\n\nKalogeneze je \"in vitro\" technika v oboru rostlinných explantátů, při které dochází k indukci kalusu. Toho se nejčastěji dociluje použitím rostlinných regulátorů na bázi auxinů a cytokininů ve vhodném poměru. Kalus se dále používá na fúzy protoplastů či vznik nových jedinců s novým genotypem.\n"}
{"id": "420621", "url": "https://cs.wikipedia.org/wiki?curid=420621", "title": "Teilhol Tangara", "text": "Teilhol Tangara\n\nTeilhol Tangara byl malý automobil terénního charakteru, který v letech 1987 až 1990 vyráběla francouzská automobilka Teilhol. Jednalo se o nástupce vozu Citroën Méhari. Celkem bylo vyrobeno 800 vozů. \n\nAutomobil využíval podvozek z vozu Citroën 2CV. Za příplatek šlo pořídit podvozek 4x4 od firmy Voisin. K pohonu sloužil dvouválcový motor Citroën o objemu 602 cm³ a výkonu 29 koní. S ním dosahoval vůz rychlosti 115 km/h. K dispozici byl i motor poháněný CNG. Převodovka byla čtyřstupňová. Vůz používal dvoumístnou laminátovou karoserii s mohutnými nárazníky. Střešní laminátový díl šel sundat a mohl být uschován pod kapotou. Přes zadní část mohla být plátěná nebo laminátová střecha. Existovala i užitková verze pick-up. Vůz měl světlou výšku 20 cm a nájezdové úhly byly 40°.\n\nVylepšeným modelem byl Tangara 1100. Tu poháněl čtyřválcový motor z vozu Citroën AX o objemu 1124 cm³ a výkonu 55 koní. Ten dosahoval maximální rychlosti 160 km/h a používal pětistupňovou převodovku. \n\n\n"}
{"id": "420623", "url": "https://cs.wikipedia.org/wiki?curid=420623", "title": "Vitrifikace (biologie)", "text": "Vitrifikace (biologie)\n\nVitrifikace je v biologii jev, při kterém ve zkumavce dojde k hyperhydrataci, tedy převodnění pletiv. Výsledkem je špatný vývoj explantátu, špatný vývoj cévních svazků, nefunkční průduchy. Rostliny mají tlusté listy, vypadají převodněné, se skelným nezdravým až hnědým povrchem. K vitrifikaci dochází díky vysoké vzdušné vlhkosti v \"in vitro\" podmínkách, například kvůli většímu množství osmoticky aktivních látek v médiu. Brání se mu přepasážováním vzorku a snížením obsahu cytokininů v médiu či chlazením dna.\n"}
{"id": "420628", "url": "https://cs.wikipedia.org/wiki?curid=420628", "title": "Indestructible (album, Disturbed)", "text": "Indestructible (album, Disturbed)\n\nIndestructible je čtvrté studiové album od metalové kapely Disturbed vydané 3. června 2008. Na této desce se již nepodílí producent Johnny K, který pracoval s Disturbed na jejich třech nepřešlích CD The Sickness, Believe a Ten Thousand Fists.\n\nNahrávka se umisťuje na prvním místě v Billboard 200 a je to v pořadí třetí deska od Disturbed s takovým úspěch (jen dalším pěti rock/metalovým skupinám se něco podobného podařilo). V prvním týdnu se prodalo 253 000 kusů Indestructible a ve Spojených státech je CD platinové (1000 000+).\n\nAlbum obdrželo od serveru Metacritic skóre 57% založené na šesti recenzích. Oceněna byla především práce kytaristy Davida Donegana a většina kritiků se shoduje, že Indestructible silně čerpá z hudby Metallicy a AC/DC.\n\nIndestructible obsahuje čtyři singly s názvem Inside the Fire, Indestructible, Perfect Insanity a The Night. Úspěch v hitpárádách mají především songy Inside the Fire a Indestructible, přičemž Inside the Fire obdrželo nominaci Grammy. Kromě Perfect Insanity byly vytvořeny pro zbývající singly oficiální videa.\n\nAlbum\nSingly\n"}
{"id": "420630", "url": "https://cs.wikipedia.org/wiki?curid=420630", "title": "Abarth Simca", "text": "Abarth Simca\n\nAbarth Simca je sportovní automobil, který v letech 1962 až 1965 vyráběla italská automobilka Abarth. \n\nVůz se vyráběl jako dvoudveřové dvousedadlové kupé. Podvozek byl použit z vozu Simca 1000. Automobil měl proudnicovou aerodynamickou karoserii vyrobenou z hliníku. Byl nabízen s motory o objemech 1137, 1288, 1592 a 1946 cm³. Primárně byl automobil určen na závodní okruhy.\n\n"}
{"id": "420631", "url": "https://cs.wikipedia.org/wiki?curid=420631", "title": "Mikrotuberizace", "text": "Mikrotuberizace\n\nMikrotuberizace je technika rostlin \"in vitro\", při které dochází k indukci mikrohlízek u hlíznatých rostlin. K mikrotuberizaci dochází ve tmě, tak jak je to pro hlíznaté rostliny běžné, za použitím cytokininů a vyššího množství sacharidů. Toto médium se nejčastěji pasážuje na standardní MS médium. Mikrohlízky se používají ke šlechtění či uchovávání genofondů – je možno je ve zkumavce zanechat až 1 rok bez pasážování.\n"}
{"id": "420633", "url": "https://cs.wikipedia.org/wiki?curid=420633", "title": "AMD Radeon R800", "text": "AMD Radeon R800\n\nRadeon R800 je inženýrské označení pro GPU vyvíjené společností AMD a je pájen na grafické karty řady Radeon HD 5000. Jádro RV870 bylo uvedeno na trh 29. září 2009. Jádra RV840 bylo uvedeno 13. října 2009. Jádra je vyráběno 40 nm u TSMC. Podporuje DirectX 11, Shader model 5 a OpenGL 4.1 a OpenCL 1.1.\n\nJádro má vývojové jméno \"Evergreen\".\n\nByla zvýšena plocha o 31 % a hustota tranzistorů o 73 % oproti RV770, o 18 % a 90 % oproti RV790 a hustota tranzistorů oproti RV740 byla o 7 % vyšší.\n\n\n\n\n\n\n\n"}
{"id": "420634", "url": "https://cs.wikipedia.org/wiki?curid=420634", "title": "R800", "text": "R800\n\n\"R800\" může znamenat:\n\n"}
{"id": "420636", "url": "https://cs.wikipedia.org/wiki?curid=420636", "title": "Metelčica", "text": "Metelčica\n\nMetelčica byla jednou z abeced, které se během tzv. sporu o abecedu, používaly pro zápis slovinského jazyka. Jejím tvůrcem byl Franc Serafin Metelko, používala se mezi lety 1825 a 1833. Metelko ji představil v knize \"Lehrgebäude der slowenischen Sprache\". Měla nahradit tehdy používanou bohoričicu, nicméně mezi jednotlivými lingvisty vypukl namísto shody a přijetí jednotné verze komplikovaný spor. Tento problém byl nakonec vyřešen přijetím upravené chorvatské abecedy Ljudevita Gaje (tzv. Gajice) v roce 1833. Metelčica vynikala především výpůjčkami z cizích písem, hlavně tedy cyrilice, a to v případě takových slovinských hlásek, pro které neměla běžná latinka západních jazyků ekvivalent. Celá abeceda tak vypadala následovně:\nA B D E F G H I J K L M N O P R S T U V \n"}
{"id": "420637", "url": "https://cs.wikipedia.org/wiki?curid=420637", "title": "Mannitol", "text": "Mannitol\n\nMannitol je alkoholický cukr, který se používá jako sladidlo, zvlhčovadlo a stabilizátor. Toto sladidlo je vhodné i pro diabetiky. Mannitol je obsažen v jasanu, olivách, fících a některých mořských řasách. V čisté formě jde o bílý krystalický prášek bez zápachu. Ve členských státech EU se označuje na výrobcích kódem E421. Mimo potravinářství se používá i jako součást léků. Mannitol může mít mírně projímavý účinek. Mannitol vzniká redukcí fruktosy společně se sobitolem, izomerem mannitolu.\n"}
{"id": "420645", "url": "https://cs.wikipedia.org/wiki?curid=420645", "title": "Olga Špilarová", "text": "Olga Špilarová\n\nOlga Špilarová (* 1951, Praha) je česká překladatelka z angličtiny a francouzštiny a autorka literárních studií v oblasti moderní americké, francouzské a české literatury. V letech 1975 až 1985 pracovala jako redaktorka v nakladatelství Odeon v Praze. Od roku 1985 žije ve Francii. V letech 1986–89 spolupracovala redakčně s exilovým čtvrtletníkem \"Svědectví\", v letech 1988-89 vedla anglofonní věstník \"Help&Action\", věnovaný problematice lidských práv v komunistické Evropě. V letech 1990-98 byla členkou redakce revue \"Liber\" založené sociologem Pierre Bourdieu.\n\nVydala básnickou sbírku Kaktusové dny (Edice K, Paříž 1989) a román Rýžování zlata v Oslím potoce (Volvox Globator, Praha 1996). Je rovněž autorkou učebnice češtiny (Le tchèque sans peine, Assimil, Paříž 1994; upravené vyd. 2015; německé vyd. Tschechisch ohne Mühe, 1999). Je spoluautorkou francouzského monografického svazku Vladimír Holan (Plein Chant, Bassac 1991) a přispěvovatelkou do slovníku světových autorů a děl, Dictionnaire des auteurs, Dictionnaire des oeuvres (Robert Laffont, Paříž 1994).\n\nV roce 1993 obdržela tvůrčí prémii v rámci překladatelské Ceny Josefa Jungmanna.\n\n\n\nFrancouzská literatura I, II. Paříž 1986; 1988 (+ Patrik Ouředník)\n"}
{"id": "420647", "url": "https://cs.wikipedia.org/wiki?curid=420647", "title": "Mercedes-Benz třídy R", "text": "Mercedes-Benz třídy R\n\nMercedes-Benz třídy R (interní označení W251) je crossover, který od roku 2006 vyrábí německá automobilka Mercedes-Benz. Automobil je na pomezí mezi středními MPV a automobily kombi z vyšší střední třídy. Vůz má karoserii pětidveřového kombi a je sedmimístný.\n\nPoprvé byl představen na Detroitském autosalonu v roce 2001 jako koncept Vision GST. Sériová podoba byla představena v New Yorku v roce 2005. K dispozici je jako pětimístný nebo sedmimístný vůz. V letech 2007 a 2010 prošel model faceliftem.\n\nAutomobil se vyrábí v mexickém hlavní městě Mexico City a v americké Tuscaloose ve státě Alabama. Vůz má motor vpředu a pohon zadních nebo všech kol.\n\nV roce 2006 byl představen sportovní model od společnosti AMG. Osmiválec o objemu 6,2 litru dosahuje výkonu 503 koní (375 kW). Maximální rychlost je omezena na 250 km/h.\n\n\n\n"}
{"id": "420648", "url": "https://cs.wikipedia.org/wiki?curid=420648", "title": "Doktor Živago", "text": "Doktor Živago\n\nRomán Doktor Živago (rusky: \"\"Доктор Живаго\"\") je nejvýznamnější prózou ruského autora Borise Leonidoviče Pasternaka.\n\nByl dokončen v roce 1956, ale kvůli politickým poměrům v Sovětském svazu byl v SSSR vydán teprve v roce 1988 v časopisu \"Novyj mir\" (č. 1-4). Po několika měsících vyšlo také první sovětské knižní vydání. Poprvé byl proto publikován v Itálii u nakladetelství \"Feltrinelli\" v roce 1957 nese jméno hlavního hrdiny Jurije Andrejeviče Živaga, který se stává lékařem a současně píše básně. Vypráví o jeho složitém životním příběhu na pozadí historických událostí v Rusku: Ruské revoluce v roce 1905, 1. světové války, Říjnové revoluce v roce 1917 a dále během Ruské občanské války. Je zde také zobrazen život ruské inteligence.\n\nRomán odehrávající se v Rusku sleduje osudy Jurije Živaga. Začíná v momentě, kdy mu zemřela matka. Jeho otec je neznámo kde, nevede se mu dobře, ačkoliv kdysi jméno Živago mělo lesk. Otec spáchá sebevraždu. Na jeho smutném konci má podíl jeho osobní právník Komarovskij. Jurij vyrůstá u svého strýce v Moskvě spolu se strýcovou dcerou Toňou. Jurij se rozhodne pro studium medicíny. Když maminka Toni umírá, řekne dětem, že by se měly vzít.\n\nSouběžně se odvíjí osud Lary. Její matka vlastní krejčovskou dílnu a podporuje ji Komarovskij. Ten naváže vztah s Larou, kterou však pokračující vztah ničí a chce se z něj vymanit. Její matka se v důsledku toho pokusí o sebevraždu. Když dochází k její záchraně, setká se při tom poprvé mladý Jurij s Larou. Lara se poté osamostatní a působí jako vychovatelka v rodině své spolužačky. Ačkoliv je tam spokojená, její chráněnka odroste a ona odchází. Rozhodne se vyhledat Komarovského, aby jí nezištně pomohl. Zastihne ho na vánočním večírku. Zde se opět setkává s Jurijem. Lara má s sebou zbraň a rozhodne se ji použít, i když ranou není zasažen Komarovskij, ale jeho kolega u stolu. Komarovskému se podaří skandál díky svým kontaktům ututlat a Lara může dostudovat. Po ukončení školy si vezme Pašu, oba odjíždějí do Jurjatinu, kde Lara i Paša pracují jako učitelé na gymnáziu a narodí se jim dcera Kátěnka.\n\nZačala 1. světová válka. Jurijovi se narodí syn Saša. Kvůli nedostatku lékařů na frontě musí narukovat. Paša také narukuje, avšak dobrovolně. Protože od něj Lara z fronty nemá žádné zprávy, rozhodne se ho hledat a stane se zdravotní sestrou. Setká se s doktorem Živagem. Ten si uvědomí, že Laru už dvakrát viděl. Píše o ní Toně. Ta získá podezření, že s ní navázal vztah. Paša je nakonec považován za mrtvého.\n\nJeště před revolucí se Živago vrací domů. Rodina nyní užívá jen tři pokoje svého velkého domu. V Moskvě vládne bída. Aby tomu rodina unikla a mohla žít nenápadně, rozhodnou se odjet na svou někdejší usedlost Varykino u města Jurjatin na Uralu. Cesta vlakem v nákladních vagónech je dlouhá. Na jedné zastávce Jurij vystoupí a zadrží ho vojáci, je odveden ke Strelnikovovi, rudému vojenskému komisaři. Strelnikov není nikdo jiný než Lařin domněle padlý muž Paša, který se zapojil do revoluce. Zpočátku byl Jurij pro revoluci, pak ale neschvaloval násilí.\n\nRodina žije v přístavku domu ve Varykinu, pěstují zeleninu, Živago jako lékař radí lidem v okolí. Toňa je v jiném stavu. Pomůže mu zde i jeho nevlastní bratr Jevgraf, se kterým se setkal už v Moskvě. Živago začne zajíždět do Jurjatinu do knihovny. Zde se setká s Larou a začne se s ní scházet. Po nějaké době se rozhodne poměr ukončit. Když se vrací z města, je přepaden partyzány. Živago s nimi od té doby musí žít a pracuje pro ně jako lékař. Je popisován jejich kočovný život v táborech, boje, krutost obou bojujících stran i strach partyzánů o jejich rodiny.\n\nŽivago se rozhodne uprchnout a vrací se do Jurjatinu. Dozví se, že Toňa, která mezitím porodila holčičku Mášu, s tchánem odešla do Moskvy. Živago žije u Lary, nějakou dobu je nemocný, ale uzdraví se. Laře i jemu hrozí nebezpečí: Laře jako manželce Strelnikova, jenž upadl v nemilost, a Jurijovi jako synovi „sibiřského milionáře“ a člověka nesouhlasícího s revolucí. Od Toni mu dojde dopis, ve kterém se dozví, že rodina byla vypovězena z Ruska.\n\nZa Živagem a Larou přijde Komarovskij a nabízí jim pomoc – mohl by je odvézt pryč a zachránit tak jejich svobodu. Odmítnou. Místo toho se rozhodnou strávit zbývající čas na svobodě ve Varykinu, kde nebudou tolik na očích. I tam za nimi přijede Komarovskij, aby svou nabídku opakoval, Živago ji odmítne. Komarovskij Jurijovi řekne, že Strelnikov je mrtvý a Laře hrozí nebezpečí, aby tedy aspoň předstíral, že nabídku přijímá. Lara s Kátěnkou a Komarovským odjede, Živago zůstane. Setká se zde pak se Strelnikovem, který nebyl mrtvý, ale na útěku. Ten nakonec ve Varykinu spáchá sebevraždu.\n\nJurij se vydá do Moskvy, zde píše drobné spisky, snaží se dostat do zahraničí za Toňou. Zanechá lékařské praxe a přestane o sebe dbát. Žije s Marinou, mají spolu dvě holčičky. Později potká Jevgrafa, ten mu opatří místo v nemocnici. Když poprvé jede do nemocnice, dostane v tramvaji srdeční záchvat a zemře.\n\nNa jeho pohřeb přijde i Lara, která přijela do Moskvy, setkává se zde s Jevgrafem. Pomůže mu pořádat Jurijovy básně a poprosí ho o pomoc při hledání své a Jurijovy dcery Táni, kterou kdysi – když byla s Komarovským na jihovýchodě Ruska - musela svěřit do cizích rukou. Po několika dnech však Lara zmizí, pravděpodobně byla zatčena a skončila v koncentračním táboře.\n\nDospělá Táňa se setká s generálem Jevgrafem Živagem, svým strýcem, který se jí chce ujmout, díky náhodě za druhé světové války.\n"}
{"id": "420650", "url": "https://cs.wikipedia.org/wiki?curid=420650", "title": "Hedge fond", "text": "Hedge fond\n\nHedge fond ( \"hedge fund\", překládáno též jako hedgeový fond či hedgingový fond) je speciální investiční fond, který téměř nepodléhá regulaci. Jde o vysoce rizikovou investicí, která může přinést vysoký výnos, ale také vysokou ztrátu. Snaží se o absolutní výnos nezávislý na obecném ekonomickém vývoji a vývoji kapitálových trhů. Poplatky za správu hedge fondu jsou však vyšší než u klasického fondu a také transparentnost je nižší. Hedge fondy používají různé strategie, jako např. krátký prodej či finanční pákový efekt. Jsou vhodné především pro kvalifikované investory.\n\nU hedge fondu velmi závisí na správci fondu a na strategii, kterou zvolí. Hedge fondy netvoří homogenní skupinu, některé mohou vydělávat a některé prodělávat. Mezi různými správci jsou významné rozdíly. Proto bylo ve většině zemí investování do hedge fondů povoleno pouze kvalifikovaným investorům. V poslední době ale hedge fondy pronikají i do široké investorské společnosti.\nSprávci hedge fondů využívají téměř všechny instrumenty finančního a komoditního trhu jako např. akcie, dluhopisy, komodity či nástroje peněžního trhu. S těmito instrumenty pak investují po téměř celém světě. Dále využívají typy obchodů short, long a investice na páku.\n\nZaložení prvního hedge fondu je připisováno Američanu Alfredu W. Jonesovi v roce 1949. Podstatou jeho investiční strategie bylo zajištění proti ztrátě. Jones měl ve svém portfoliu dva druhy instrumentů. Řídil se tím, že akcie u kterých očekával růst, měl nakoupeny do dlouhých pozic a u akcií, které považoval za slabší než trh vstoupil do krátkých pozic. Jeho portfolio bylo tedy zabezpečeno tak, že pokud celý trh rostl, ztráta z krátkých pozic bylo anulována akciemi z dlouhých pozic a opačně. U dnešních hedge fondů však není toto zajištění proti ztrátě vždy pravidlem.\n\nAčkoliv je název hedge fondu odvozen od zajištěného fondu popsaného výše, současný význam je zcela odlišný. Hedge fondy sice využívají podobných instrumentů, avšak bez podkladové pozice, kterou by zajišťovaly. Hedge fondy otevírají především spekulativní pozice, nejlépe s pákovým efektem. Ze zajištěných fondů se tedy přešlo naopak k fondům velmi rizikovým a překlad fondu jako zajištěný nemá již se skutečností mnoho společného.\n\nHedge fond je nástroj, jak investovat peníze investorů. Fond sám o sobě nemá žádné zaměstnance a nemá žádná jiná aktiva než investované portfolio a peníze v hotovosti. Portfolio je spravováno investičním manažerem, který vede obchody a je zaměstnán, stejně jako další pracovníci, které má pod sebou, u investiční společnosti spravující fond.\n\nMezi nejzákladnější patří:\n\nPrávní struktura specifického hedge fondu, zejména jeho bydliště a typ právního subjektu je většinou stanovena podle daňového prostředí předpokládaných investorů. Regulace také hrají určitou roli. Mnoho hedge fondů je založeno jako tzv. offshore společnosti, aby se mohli vyhnout platbě daní při zvýšení hodnoty svého portfolia. Investor však stále bude platit daň ze zisku, který získá, když realizuje danou investici a investiční manažer bude platit daň z poplatků, které obdrží za spravování fondu.\n\nNa konci roku 2008 byla více než polovina hedge fondů registrována jako offshore společnosti. Nejpopulárnější lokace jsou Kajmanské ostrovy, Britské panenské ostrovy a Bermudy. Na rozdíl od samotných fondů, investiční manažeři mají sídlo ve finančních centrech, aby mohli využívat finančních styků a byli blízko investorům. V USA je to především New York a Connecticut, v Evropě je většina investičních manažerů v Londýně.\n\n\nJak už bylo uvedeno, poplatky hedge fondů patří mezi fondy k nejvyšším. Hedge fondy si účtují jak za správu, tak za podíl na výnosech. Za správu si většinou účtují kolem 1 až 3 %. Poplatek za podíl na výnosech se pohybuje v rozmezí 10 až 20 %. Záleží především na správci fondu a jestli se jedná o jednotlivý fond nebo o koš fondů.\n\n\n"}
{"id": "420652", "url": "https://cs.wikipedia.org/wiki?curid=420652", "title": "Hendiadys", "text": "Hendiadys\n\nHendiadys (z řec. \"hen dia dyoin\", jedno dvěma) znamená řečnickou a stylistickou figuru, při níž se jeden obsah vyjádří dvěma slovy, svázanými spojkou. Často se místo podstatného a přídavného jména položí vedle sebe dvě podstatná jména. Dvojice, které tvoří hendiadys, se užíváním upevňují, takže tvoří fixní formule, ustálená rčení. Hendiadys je častá v básnictví, zejména v latinském, kde patřila k nejběžnějším výrazovým prostředkům. Vyskytuje se ve slavnostní řeči, například náboženské, v právu a jinde, některé hendiady patří mezi běžná rčení.\n\nOd podobné tautologie se hendiadys liší tím, že svázaná slova nejsou synonyma, nýbrž teprve ve spojení dostávají svůj specifický význam.\n\n\n"}
{"id": "420655", "url": "https://cs.wikipedia.org/wiki?curid=420655", "title": "Julius Reubke", "text": "Julius Reubke\n\nJulius Reubke (23. března 1834 Hausneindorf u Quedlinburgu – 3. června 1858 Pillnitz u Drážďan) byl německý hudební skladatel varhaník a klavírista.\n\nNarodil se v malé obci Hausneindorf v Harzu. Byl nejstarším synem stavitele klavírů a varhan Adolfa Reubke (1805-1875). Měl dva bratry a dvě sestry. Emil (1836-1884) se stal otcovým společníkem ve firmě a později firmu převzal. Otto (1842-1913) byl rovněž klavíristou, varhaníkem a skladatelem a působil jako profesor na univerzitě v Halle.\n\nPrvním Reubkeovým učitelem hudby byl Hermann Bönicke (1821-1879) v Quedlinburgu. V roce 1851 vstoupil na konzervatoř v Berlíně, kde jeho učiteli byli Theodor Kullak (klavír), Adolf Bernhard Marx (kompozíce) a Julius Stern. Ovlivnila jej i tzv. Novoněmecká škola reprezentovaná dirigentem Hansem von Bülow a varhaníkem Alexanderem Winterbergerem.\n\nV prosinci roku 1855 navštívil Berlín Ferenc Liszt a na doporučení von Bülowa souhlasil s tím, že bude Reubka učit od února ve Výmaru hru na klavír a kompozici a umožnil mu i bydlení ve svém domě v Altenburgu. Reubke se stal jeho nejoblíbenějším žákem. V tomto prostředí zkomponoval Reubke své nejdůležitější práce: \"Sonátu pro klavír b-moll\" a \"Sonátu pro varhany na 94. žalm c-moll\". Obě sonáty byly ovlivněny Lisztovými díly. První z nich klavírní sonátou b-moll a druhá Fantasií a fugou na téma chorálu \"Ad nos, ad salutarem undam\". Rovněž uvažoval o kompozici opery.\n\nJiž v této době trpěl tuberkulózou. V prosinci 1857 se přestěhoval do Drážďan. Jeho zdravotní stav se zhoršil natolik, že neměl sílu ani hrát ani komponovat. V květnu 1858 byl převezen do sanatoria v Pillnitzi, kde o několik dní později zemřel. Byl pohřben na hřbitově u kostela \"Maria am Wasser\" v Pillnitzi-Hosterwitz.\n\n\n\n"}
{"id": "420657", "url": "https://cs.wikipedia.org/wiki?curid=420657", "title": "Volvo XC90", "text": "Volvo XC90\n\nVolvo XC90 je SUV, které od roku 2002 vyrábí švédská automobilka Volvo. \n\nAutomobil se vyrábí ve švédském městě Torslanda a malajsijském městě Shah Alam. Poprvé byl představen na Detroitském autosalonu v roce 2002. Jedná se o nejprodávanější model automobilky. V roce 2003 vyhrál titul Severoamerické Auto roku v kategorii Sport/Utulity.\n\nVůz má motor vpředu a pohon všech kol.\n\n\n\n"}
{"id": "420661", "url": "https://cs.wikipedia.org/wiki?curid=420661", "title": "Bench-press", "text": "Bench-press\n\nBench-press (soupažný tlak v lehu na rovné lavici s velkou činkou) je patrně nejznámější posilovací cvik rozvíjející svaly hrudníku a rukou. Cvik lze obměňovat (např. různou šíří úchopu či náklonem lavice), a tím měnit zatížení jednotlivých svalových skupin.\n\nCvik se provádí v lehu na zádech na lavici. Činka je držena nadhmatem v napjatých pažích, palce kolem činky. Kontrolovaně se spustí k hrudníku na úroveň prsních bradavek a následuje dynamický zdvih opět do napnutých paží. Pohyb musí být pomalý a plynulý. Stejně jako u ostatních cviků, i u bench-pressu je důležité správné držení těla. Pánev má být mírně podsazena a přitlačena k podložce a lokty rozvedeny do stran. Nohy jsou pevně na zemi. Opomenuta nesmí zůstat ani zásada správného dýchání - při spuštění činky nádech, se záběrem výdech.\n\nU tohoto cviku je nutná přítomnost spolucvičence, který zejména při větších vahách pomůže chudákovi sundat činku ze stojanu, ale hlavně v případě potřeby zabrání tomu, aby činka při nemožnosti dalšího opakování zůstala cvičícímu ležet na hrudi. Tento cvik není vhodný pro úplné začátečníky.\n\n\nU cviku bench-press existují tři varianty úchopů. Každý z nich zatěžuje zapojené svaly s různou intenzitou.\n\n\n\nPokud se místo s velkou činkou cvičí se dvěma jednoručními činkami, prsní svaly se během cvičení účinněji protahují.\n\n\n"}
{"id": "420666", "url": "https://cs.wikipedia.org/wiki?curid=420666", "title": "Cole", "text": "Cole\n\nPříjmení Cole nosí více různých osob:\n\n"}
{"id": "420668", "url": "https://cs.wikipedia.org/wiki?curid=420668", "title": "BMW X3", "text": "BMW X3\n\nBMW X3 (interní označení E83) je SUV, které od roku 2003 vyrábí německá automobilka BMW. Je menší než SUV X5, se kterým je designově velmi podobný. Vůz je ve všech motorizacích s výjimkou jediného agregátu, a to naftového dvoulitru sDrive18d, vybaven pohonem všech čtyř kol se systémem xDrive. Vůz vybavený zmíněným naftovým agregátem má kvůli své indispozici potřebného výkonu a točivého momentu k hnaní obou náprav pohon pouze zadních kol, jak je u BMW dlouholetou tradicí. \n\nAutomobil se vyrábí v Americkém Spartanburg. Vůz byl poprvé představen na Detroitském autosalonu v roce 2003. V Kanadě vyhrál vůz titul SUV roku 2005.\n\n\n\n\nSpeciál BMW X3CC byl upraven pro závody Rallye Dakar. Technicky navazoval na typ X5 Raid.\n\n"}
{"id": "420671", "url": "https://cs.wikipedia.org/wiki?curid=420671", "title": "Sirion", "text": "Sirion\n\nSirion je nejznámější a největší řekou Beleriandu v prvním věku ve fiktivním světě J.R.R. Tolkiena. Řeka dělí Beleriand na západní a východní část. Karen Wynn Fonstadová ve své knize Atlas of Middle-earth odhaduje její délku na zhruba 390 mil to je asi 630 km. Pramení na severu Beleriandu v horách Ered Wethrim a ústí do Balarské zátoky v Belegaerského oceánu. \n\nŘeka pramení v místě zvaném Eithel Sirion - Pramen Sirionu na východním úbočí hor Ered Wethrim. Dál teče podél svahů Ered Wethrim na jihovýchod. Protéká bažinami Serech, kde se do ní vlévá první větší přítok Rivil. Sirion se dál stáčí na jihozápad a protéká úzkým údolím mezi útesy hor Ered Wethrim a vysočiny Dorthonionu. Údolí se nazývalo Sirionský průsmyk. V půli průsmyku byl uprostřed řeky ostrov Tol Sirion. Řeka uhýbá na jihovýchod a tvoří hranici mezi Dimbarem a Brethilským lesem. V těch místech se dal Sirion překročit přes brod Brithiach. Poté se do Sirionu vlévala řeka Mindeb. Dál protékal lesy Doriathského království, kde se do něj vlévaly řeky Teiglin a Esgalduin. Po soutoku s Arosem opouští Doriath a míří na jih k bažinám Aelin-uial. Po Sirionských vodopádech si řeka dál razí cestu na jih přímo pod pohořím Andram. Po 14 kilometrech v podzemí se vynořuje na druhé straně v místě zvaném Brány Sirionu. Na dolním toku již Sirion teče přímo na jih. Protéká zemí Nan-tathren, kde se do něj vlévá jeho největší přítok Narog. Dál na jih již začíná dlouhá delta řeky, po níž se Sirion vlévá do Balarské zátoky.\n\n\nU pramene Sirionu nechal velekrál Noldor Fingolfin zbudovat svou mocnou věž Barad Eithel. Na ostrově Tol Sirion měl svou pevnost Minas Tirith Finrod Felagund. V lese Brethil sídlili Edain vedení svou paní Haleth. Doriath, jehož západní hranici řeka tvořila, byl osídlen Sindar. Po vypálení přístavních měst ve Falasu, zbudovali elfové pod vedení Círdana u ústí řeky Sirionské přístavy.\n\nMohutná řeka Sirion se dala překročit jen na několika málo místech. Byly to například most na Tol-Sirionu, brod Brithiach mezi Dimbarem a Brethilem a elfské převozy na Aelin-uial. Jinak než v člunu nebyla přeprava možná ani v zimě, protože Sirion na jih od bažin Serech v zimě nezamrzal.\n\n"}
{"id": "420674", "url": "https://cs.wikipedia.org/wiki?curid=420674", "title": "Roger III. Sicilský", "text": "Roger III. Sicilský\n\nRoger III. Sicilský (1170 - 24. prosince 1193, Palermo) byl sicilský král z normanské dynastie Hauteville.\n\nRoger byl prvorozeným synem Tankreda, levobočného syna Rogera II. Sicilského a Sibyly z Acerra. Pravděpodobně roku 1193 se díky otcově diplomatickému umu oženil s Irenou, dcerou byzantského císaře Izáka II. z dynastie Angelovců. Téhož roku jej nechal otec korunovat sicilskou korunou. Mladému králi se nepodařilo zplodit žádného potomka, protože o vánocích 1193 zemřel a byl pohřben v katedrále v Palermu. Na sicilský trůn nastoupil jeho mladší bratr Vilém.\n\n"}
{"id": "420675", "url": "https://cs.wikipedia.org/wiki?curid=420675", "title": "Václav Vonášek", "text": "Václav Vonášek\n\nVáclav Vonášek (* 1980) je český kontrafagotista. Jeho manželkou je houslistka Jana Vonášková-Nováková.\n\nStudoval na Konzervatoři v Plzni, Hudební fakultě AMU v Praze a rok na Royal College of Music v Londýně. Byl členem České filharmonie a od roku 2006 spolupracuje se souborem Barocco sempre giovane. V současnosti působí jako kontrafagotista Berlínských filharmoniků.\n\n\n"}
{"id": "420678", "url": "https://cs.wikipedia.org/wiki?curid=420678", "title": "Karel Melíšek", "text": "Karel Melíšek\n\nKarel Melíšek (30. června 1905 v Praze – 1942) byl český hudebník, redaktor, tramp, scenárista, libretista, příležitostný herec a režisér, písňový textař, otec spisovatele a scenáristy Jiřího Melíška, blízký spolupracovník trampského písničkáře a libretisty Jarky Motla a hudebního skladatele Josefa Stelibského. Jedná se o autora asi 20 scénářů k českým hraným filmům, autora libret k několika operetám a autora několika stovek písňových textů.\n\nV roce 1932 spolupracoval s pražským kabaretem Červené eso, pro který připravil s dalšími spoluautory (Ferenc Futurista, Jára Kohout, Josef Gruss) texty třech programů, z nichž nejúspěšnější byla \"Loď živých\".\n\n\n\n\n\n"}
{"id": "420679", "url": "https://cs.wikipedia.org/wiki?curid=420679", "title": "My (román)", "text": "My (román)\n\nMy (v ruském originále ) je antiutopický román, napsaný v roce 1920 autorem Jevgenijem Zamjatinem. Je jedním z autorových nejlepších děl. Bylo napsáno dříve než jiné antiutopické romány, jako \"Konec civilizace\", \"Farma zvířat\", \"1984\" apod. a většinu pozdějších románů také ovlivnilo. Román varuje před odlidštěním, mravním vakuem a umrtvením myšlení.\n\nV češtině vyšel román poprvé roku 1927 v překladu Václava Koeniga.\n\nVypravěčem je hlavní konstruktér Integrálu, vesmírné lodi, která má šířit myšlenku Jednotného státu na další planety za každou cenu. Kniha má formu jeho zápisků pro někoho dalšího, poselství pro neznámého čtenáře. Hlavní konstruktér sám hodnotí stejné události různě podle toho, jak se vyvíjí jeho smýšlení. Někdy je jen jejich svědkem a jindy píše sám o sobě a o svých pocitech. Celý příběh se odehrává v Jednotném státě vzniklém po dvousetleté válce v třetím tisíciletí. Lidé už netrpí bídou ani hladem a všichni jsou zaměstnaní. Vše, co se děje, podléhá přísné kontrole. Například poštu čte domovnice, která ji v případě pochybností odnese na Úřad strážců, jenž na vše dohlíží a všechno kontroluje.\n\nJe velmi zajímavé, jak Zamjatin pojal jednotlivé lidi. Nikdo nemá jméno, nýbrž jenom číslo. Ženy jsou pojmenovány samohláskami, např. I-330 a muži souhláskami, např. hlavní hrdina je D-503. Tím je naprosto setřena jakákoliv individualita jedince a není žádné já, ale jen my. Jedinou výjimku udělal autor u nejvyššího činitele Jednotného státu – Dobroditele. Všichni žijí v prosklených domech, aby nemohli nic skrývat před ostatními. Vstávají každý den všichni ve stejnou minutu, stejně odcházejí do práce a stejně jdou i spát. Na každé sousto při jídle mají předepsaných padesát skousnutí. Mají vyhrazeny i hodiny pro sex, na které si oba partneři musí vyžádat růžové papírky – povolenky. Pak si mohou na hodinu stáhnout závěsy. Ti, kteří bez povolení zplodí dítě, jsou popraveni Strojem. Důležitým prvkem pro odosobnění jsou také unify (uniformy), které dokonale stírají i poslední rozdíly mezi lidmi. Vůle kolektivu určovaná totalitním Dobroditelem zcela vytlačuje svobodu lidského myšlení. Postupem času se v Jednotném státě objeví několik jedinců, kteří jsou nespokojeni s děním a pokusí o převrat. Revoluce se však nepovede, hlavní organizátoři jsou popraveni a ostatním je z mozku vyoperována fantazie do posledního kousku a může zavládnout všeobecné absolutní štěstí.\n\nSpisovatel rozehrává v knize střet světa entropie se světem energie. Na jedné straně je svět nesvobodný, ale přesný – svět entropie. (Hlavní postava, D-503, je nadšeným a loajálním občanem Jednotného státu.) Jeho protikladem je svět energie, plný lásky, fantazie, touhy, vášně... (O něm si D-503 myslí, že je nesprávný a nepravý, ale je do něj vtahován vlastním talentem vědce a možnostmi seberealizace. Lákají ho city, kterým nerozumí – láska k I-330, jež ho však jen využívá). V průběhu děje se tyto dvě linie střetávají a hlavnímu hrdinovi se převrací jeho pohled na svět. Ne však definitivně. V rozhodující fázi pokusu o převrat je D-503 předvolán „na kobereček“ k Dobroditeli, po krátké filozofické rozmluvě je hlavní konstruktér podroben „ozdravné“ operaci. Zbaven emocí s čistým svědomím udá své přátele a navrací se jako poslušná ovečka do stáda občanů Jednotného státu.\nRomán byl zpracován v roce 2018 v Českém rozhlasu Olomouc jako patnáctidílná četba na pokračování. Překlad: Vlasta a Jaroslav Tafelovi, čte: Petr Kubes, režie: Tomáš Soldán.\n\n"}
{"id": "420682", "url": "https://cs.wikipedia.org/wiki?curid=420682", "title": "Klasika", "text": "Klasika\n\nKlasika může být:\n\n\n"}
{"id": "420685", "url": "https://cs.wikipedia.org/wiki?curid=420685", "title": "Fenobarbital", "text": "Fenobarbital\n\nFenobarbital (též phenobarbital, phenobarbitone; systematický název je 5-ethyl-5-fenylpyrimidin-2,4,6(1\"H\",3\"H\",5\"H\")-trion, sumární vzorec CHNO) je barbiturát, který poprvé uvedl na trh Friedrich Bayer a spol. pod značkou Luminal. Je nejšířeji používaným antikonvulzivem na celém světě a nejstarším dosud používaným. Má též sedativní a hypnotické účinky, ale stejně jako jiné barbituráty byl pro tyto indikace nahrazen benzodiazepiny. Světová zdravotnická organizace doporučuje jeho prvoinstanční použití v rozvojových zemích pro parciální a generalizované tonicko-klonické křeče (známé dříve jako Grand Mal). Je důležitým lékem seznamu základních léků WHO, což je seznam minimálních lékařských požadavků pro systém základní zdravotní péče. V bohatších státech již není pro takovou medikaci doporučen, je však alternativou pro pacienty, kteří nereagují na léčbu modernějšími antiepileptiky. Po celém světě se také stále používá pro léčbu novorozeneckých křečí.\n\nV Česku jsou v současné době registrovány tři léčivé přípravky s fenobarbitalem - kromě zmíněného Luminalu (k dispozici pro injekční podání v dávkách po 200 mg) jsou to přípravky Phenaemal (100 mg) a Phenaemaletten (15 mg) v tabletách.\n"}
{"id": "420686", "url": "https://cs.wikipedia.org/wiki?curid=420686", "title": "Železniční trať Taubenheim–Dürrhennersdorf", "text": "Železniční trať Taubenheim–Dürrhennersdorf\n\nŽelezniční trať Taubenheim - Dürrhennersdorf byla saská úzkorozchodná dráha v Horní Lužici, nedaleko českých hranic. Vedla z Taubenheimu na hlavní trati Drážďany - Žitava - Liberec přes průmyslové město Oppach do Dürrhennersdorfu na trati z Ebersbachu do Löbau. V roce 1945 byla v rámci válečných reparací demontována a odeslána do Sovětského svazu.\n\nPřestože majitelé továren v Oppachu, Beiersdorfu a Schönbachu dávali přednost stavbě normálněrozchodné dráhy, začaly v září 1891 stavební práce na 12,04 km dlouhé úzkorozchodné dráze. Trať byla otevřena 1. listopadu 1892. Kromě cestujících bylo přepravováno především uhlí, kámen a zemědělské produkty. Denně bylo vypravováno až pět párů smíšených vlaků s osobními a nákladními vagony.\n\nV průběhu druhé světové války zaznamenala trať nárůst přepravy, především v souvislosti s výrobou továrny společnosti Siemens v Oppachu. Dráhu denně k dojíždění za prací využívalo zhruba tisíc cestujících. 17. září 1945, jen několik měsíců po konci války, došlo k zastavení přepravy a téměř celý vozový park byl předán do Sovětského svazu jako válečné reparace. Poslední manipulační vlaky zajišťující svoz demontovaných kolejnic dojezdily v listopadu 1945.\n\nNa trati byly nejprve nasazeny parní lokomotivy I K, krátce byla využívána i jedna parní lokomotiva III K. Po roce 1926 zajišťovaly provoz téměř výhradně parní lokomotivy IV K. V případě potřeby docházelo k výměnám lokomotiv s Žitavskou úzkorozchodnou drahou. Pro nákladní přepravu byly nejprve využívány úzkorozchodné nákladní vagony, později byly nasazeny i podvalové vozy.\n\n"}
{"id": "420688", "url": "https://cs.wikipedia.org/wiki?curid=420688", "title": "Josef Stelibský", "text": "Josef Stelibský\n\nJosef Stelibský (5. prosince 1909, Vsetín – 28. dubna 1962, Hollywood, Kalifornie, USA) byl český pianista, kapelník, hudební redaktor, hudební skladatel a aranžér. Je spoluautorem čtrnácti operet a autorem hudby k více než padesáti českým filmům. Za svůj život složil mnoho dobových šlágrů a tanečních písní.\n\nJosef Stelibský studoval na Pražské konzervatoři, kde byl žákem Jaroslava Křičky a Antonína Elschlegela. Studium nedokončil, odešel za rodiči na Slovensko a stal se ředitelem kůru chrámu sv. Martina v Turčianském sv. Martinu. Připravoval hudbu k němým filmům v místních biografech a zkomponoval své první písničky.\n\nV roce 1932 se vrátil do Prahy. Řídil kavárenské orchestry a hrál na klavír v biografech. Začalo mu přát štěstí i v jeho skladatelské činnosti. Zkomponoval hudbu k historickému filmu \"Vězeň na Bezdězi\" a jeho písničky začaly vycházet v nakladatelství Ferryho Kováříka a posléze u Mojmíra Urbánka. Jeho první tiskem vydanou skladbou byl valčík Kdo jedenkrát měl někoho rád. V následujících letech slavil velké úspěchy na pražských operetních scénách a zkomponoval hudbu k více než padesáti filmům.\n\nPo roce 1948 emigroval do Západního Německa, kde v rozhlasové stanici Svobodná Evropa připravoval pravidelné hudební pořady. V roce 1954 přesídlil do USA, kde usiloval o práci v americkém filmu. Své zdravotní a existenční problémy ukončil v roce 1962 údajnou sebevraždou. Pamětníci uvádějí také smrt nešťastnou náhodou, utopením ve vaně.\n\n\n\nJára Kohout\n\n\n"}
{"id": "420689", "url": "https://cs.wikipedia.org/wiki?curid=420689", "title": "Bystřička (rozcestník)", "text": "Bystřička (rozcestník)\n\nBystřička může být:\n\n\n\n"}
{"id": "420691", "url": "https://cs.wikipedia.org/wiki?curid=420691", "title": "MY", "text": "MY\n\nSpojení písmen M a Y může mít různé významy:\n\n\n\n\n"}
{"id": "420692", "url": "https://cs.wikipedia.org/wiki?curid=420692", "title": "Vilém III. Sicilský", "text": "Vilém III. Sicilský\n\nVilém III. Sicilský ( \"Guglielmo III di Sicilia\", 1185 – 1198) byl sicilský král a hrabě z Lecce z normanské dynastie Hauteville.\n\nVilém byl druhorozeným synem Tankreda, levobočného syna Rogera II. Sicilského a Sibyly z Acerra. O vánocích roku 1193 zemřel Vilémův starší bratr Roger a otec jej následoval o dva měsíce později. Vilém byl papežem v Palermu korunován králem a regentkou se stala jeho matka Sibyla. Na trůn uplatňoval nárok i Jindřich VI. Štaufský, od roku 1186 manžel Vilémovy tety Konstancie. Invazi do sicilského království plánoval již za Tankredova života a využil k ní finanční prostředky získané z výkupného za Richarda Lví srdce. 20. listopadu 1194 padlo Palermo do štaufských rukou. Jindřich VI. nabídl Sibyle, že zachová její nárok na hrabství Lecce a tarantské vévodství. Vdova dohodu přijala. 25. prosince 1194 byl Jindřich VI. v Palermu korunován sicilským králem.\n\nO čtyři dny později bylo odhaleno normanské povstání. Jindřich VI. s pomocí čerstvě dorazivších babenberských posil vyvrátil i poslední útočiště vzbouřenců na hradě Castrogiovanni. Poté následoval soudní proces, který svou krutostí ohromil celou Evropu. Zajatci byli upáleni či zaživa rozřezáni pilou nebo nabodnuti na kůl. Zastrašení Normanů bylo díky tomuto krutému divadlu úspěšné. Viléma s matkou a sestrami nechal Jindřich odvézt na hrad Hohenems, kde byl chlapec pravděpodobně zavražděn. Podle některých byl nejdříve oslepen a vykastrován. Byl posledním sicilským králem z normanské dynastie.\n\n\n"}
{"id": "420697", "url": "https://cs.wikipedia.org/wiki?curid=420697", "title": "Maturitní ples", "text": "Maturitní ples\n\nMaturitní ples je společenská tradice a událost, která je spojena se zakončením vzdělávání na střední škole zakončeného maturitní zkouškou. Tato událost je organizována studenty, kteří maturují, většinou v termínech prosinec až březen. V některých oblastech tradice maturitních plesů naopak zcela absentuje a vyskytují se stužkovací večírky (počátek podzimu ve 4. ročníku) - výrazně méně formální akce většinou v restauračním zařízení, každá třída samostatně. Jinde pak studenti pořádají akce obě.\nS maturitním plesem úzce souvisí i maturitní večírek - pořádaný po skončení posledního dne maturit ve velmi neformálním tónu, mnohdy mimo civilizaci či v podniku s dlouhou otevírací dobou, kam jsou zváni kromě třídního pouze někteří vyučující a u sklenky přechází vztah učitel-student k příjemnějšímu učitel-absolvent.\n\nPrůměrný ročník střední školy má čtyři třídy. V součtu zde máme velké množství studentů, které je potřeba usměrnit k produktivní činnosti. Z toho důvodu bývá volen tzv. maturitní výbor, který tvoří jen několik studentů. Ti mají za úkol řešit komunikaci se zřizovateli plesu, prodej vstupenek a další nezbytnosti, které je potřeba vyřešit. Dle dohody jsou v maturitním výboru zástupci všech maturitních tříd přibližně ve stejném počtu. Jedním z důvodů samotné existence tradice plesů je i vytvoření příležitosti, aby budoucí maturanti ukázali své organizační dovednosti a schopnost se domluvit ve větší skupině dospělých lidí. Proto škola většinou do jejich rozhodnutí zasahuje jen minimálně, i kdyby byla chybná.\n\nDůležitým prvkem při zajišťování plesu je finanční stránka. Ples nemusí být vždy výdělečná činnost, proto škola nesmí zaštiťovat činnost s ním spojenou. Jako zdroj počátečního kapitálu bývá využit \"klub rodičů a přátel školy\" nebo podobná organizace stojící při škole. Tyto peníze jsou později vráceny z částky, která se získá prodejem vstupenek. Jinde (častěji na Moravě a Slovensku) studenti již od prvního ročníku vytváří fond, který je pak využit na úhradu nákladů plesu.\n\nPrůběh plesu je velice různorodý, ale základní kostra zůstává zachována. Ples bývá zahájen slavnostním předtančením a přivítáním hostů moderátorem. Další průběh závisí na tom, jak program sestavil maturitní výbor. Obvyklou součástí je slavnostní vítání studentů prvních ročníků, samozřejmostí je slavnostní předání maturitních šerp maturantům (které smí, dle zvyklostí, sundat až po půlnoci).\n\nTradicí je tanec maturantů s profesory a projev maturantů, ve kterém děkují profesorskému sboru a dávají najevo svou vyspělost. Dalším tradičním projevem je projev vedení školy. V neposlední řadě si každá třída připraví třídní vystoupení, kterým se prezentuje a kterým baví hosty. Někdy na začátku večera, častěji kolem půlnoci (\"půlnoční překvapení\").\n\nVelmi oblíbenou tradicí jsou \"plachty\". Každá třída má svůj padák nebo velkou plachtu, do které jim hosté házejí drobné peníze. Tyto peníze mohou být využity pro pozdější maturitní výdaje nebo doplní chybějící částky na zaplacení režie plesu. Po úvodních částech, kdy jsou maturanti středem pozornosti a trvají mnohdy dlouho (například představování jednotlivých maturantů při předávání šerp), následuje volná taneční zábava, kdy na parket mohou i diváci. Zde záleží na výběru kapely, jaký typ hudby bude po zbytek večera hrát. Jelikož se jedná o ples, měla by to být převážně hudba vhodná k tanci. Ve větších městech bývají plesy v objektech s několika sály, na jednom s taneční hudbou, na druhém pak diskotékové rytmy a DJ.\n\nMimo několika málo gymnázií (většinou soukromých), kde je dresscode striktně předepsán, bývá volba oděvu pro maturanty, doprovod a diváky volnější - ovšem minimální společenský standard by měl být dodržen. Opět s výjimkou exkluzivních škol není v ČR obvyklé nosit pravý plesový \"black tie\" (tedy smoking s motýlkem) či dokonce white tie (frak) - na plese běžné regionální střední školy by dnes působil až nepatřičně. Běžné jsou varianty formal a semi-formal, reprezentované kombinací tmavého saka (ne sportovního), bílé košile (ne barevné) a kravaty. Pánové samozřejmě bez rukavic (nejedná se o taneční, ani nezastupují obsluhující personál). Samostatnou kapitolou je obuv, kdy lakýrky také na běžném plese nelze očekávat, kvalitní černá šněrovací společenská obuv a černé vysoké ponožky jsou ale minimem. Zcela nevhodné jsou například džíny.\nOdchylky od společenského standardu lze akceptovat snad jen na specializovaných uměleckých školách, všude jinde působí drobnější nedostatky jako opomenutí a záměrné nerespektování zažitých pravidel jako ukázka nevyzrálosti (až ignorance) studenta.\n\nMaturantky mají v tomto směru daleko širší možnosti sebevyjádření, ovšem ne bezbřehého. Velká večerní toaleta je opět reálná pouze na exkluzivních školách, obecně lze doporučit dlouhé společenské šaty (ne nezbytně tzv. šlehačku), alternativně koktejlky či malé černé (což znamená délku ke kolenům, nikoliv minišaty). Především však neztratit zdravý rozum a reálný pohled na sebe, svou postavu a i zkušenosti. Velmi dobře působí, pokud jsou maturantky v jedné třídě, či v celém ročníku, schopné se domluvit a svůj outfit nějakým způsobem sjednotit (ovšem nezaměňovat s uniformitou). Zcela nevhodné jsou elastické mini šaty, velmi hluboké výstřihy, viditelné spodní prádlo, \"neviditelná\" ramínka u podprsenky a další oděvní součástky určené spíše na párty a do klubů.\n\nKe společenskému oděvu patří bezpodmínečně punčochy (punčocháče lze tolerovat, pokud nevadí samotné nositelce) a obuv s uzavřenou špičkou na vyšším až vysokém podpatku. Mladá dáma by ovšem neměla své (mnohdy) první podpatkové boty kupovat týden před plesem a poprvé si je vzít na něj - nutné je obuv rozchodit a leckdy se vůbec na podpatcích naučit chodit. Samozřejmě nejvhodnější je speciální taneční obuv určená výhradně na parket.\n\nPřiměřeně oděvu maturantů by měli oděvní součástky volit i osoby doprovázející, zvláště pokud lze očekávat, že se plesu i aktivně zúčastní (např. tanec s rodiči, tanec s partnery a následně při volné taneční zábavě).\n"}
{"id": "420702", "url": "https://cs.wikipedia.org/wiki?curid=420702", "title": "Cesta česko-polského přátelství", "text": "Cesta česko-polského přátelství\n\nCesta česko-polského přátelství ( ) je hřebenová červeně značená turistická magistrála v Krkonoších vedoucí z rozcestí pod Tvarožníkem kolem Špindlerovy boudy přes Sněžku na Pomezní Boudy po státní hranici České republiky a Polska nebo v její blízkosti. V evidenci Klubu českých turistů má trasa číslo 0401. Ve většině trasy je vybavena jak českými směrovkami se vzdálenostmi v kilometrech, tak polskými směrovkami se vzdálenostmi v hodinách. Byla zřízena pod názvem Cesta československo-polského přátelství (pol. \"Droga Przyjaźni Polsko-Czechosłowackiej\") v roce 1962 po uzavření mezinárodní smlouvy. Od roku 1981, po vyhlášení výjimečného stavu v Polsku byl volný přechod hranic na této cestě několik let uzavřen a turisté z obou stran hranic nesměli vstoupit na území druhého. Řada úseků Cesty československo-polského přátelství byla zaslepena nebo zcela uzavřena. V prvních měsících výjimečného stavu se dokonce nesmělo vstupovat na území druhého státu ani na Sněžce, která byla v ose státní hranice rozdělena provazem a zakázána jakákoliv komunikace s osobami na druhé straně.\n\n28 kilometrů dlouhá trasa vede z rozcestí pod Tvarožníkem po česko-polské státní hranici kolem České budky, Sněžných jam, z polské strany obchází Vysoké Kolo a přes Mužské a Dívčí kameny pokračuje na Petrovu boudu a Špindlerovu boudu. Odtud stoupá úbočím Malého Šišáku a vzdaluje se od hranice do polského území ke skále Słonecznik, nad jezery Wielki a Mały Staw se pak vrací na hranici do Obřího sedla, kde se nacházela Obří bouda (v současnosti zde stojí pouze bouda Slezský dům na polské straně hranice). Přes vrchol Sněžky vede cesta dále poblíž hranice přes Svorovou horu až k hraničnímu přechodu Pomezní Boudy – v závěrečném úseku státní hranici opisuje polská modře značená trasa, zatímco červená magistrála si cestu zkracuje přes české území.\n\n\n"}
{"id": "420705", "url": "https://cs.wikipedia.org/wiki?curid=420705", "title": "Miridy", "text": "Miridy\n\nMiridy jsou proměnné hvězdy s velmi dlouhou periodou pulzací. Periody pulzací se pohybují rozmezí mezi 80 dny a více než 1 000 dnů a jsou téměř pravidelné, ale ne tak pravidelné jak je tomu u hvězd typu delta Cephei nebo RR Lyrae. Amplitudy světelných křivek mirid jsou zpravidla větší než 2,5 a mohou dosáhnout i více než 6.\nJsou to staří obři spektrálních tříd K a M a mají protáhlý tvar podobný vejci. Vzhledem k nízkým teplotám na jejich povrchu jsou zdroji infračerveného záření.\n\nPulzace mají svou příčinu ve slupce okolo vyhaslého jádra hvězdy, ve které se Salpeterovou reakcí slučuje helium na kyslík a uhlík. Protože rychlost této reakce závisí na 4. mocnině teploty, jedná se spíše o periodické výbuchy, mezi kterými reakce pohasíná. Jakmile rázová vlna výbuchu dorazí k povrchu hvězdy, zahřeje ho o několik set K. To při jinak nízké povrchové teplotě hvězdy (asi 3 000 K) způsobí disociaci molekul těžších prvků (například titanu nebo vanadu), takže ze spektra zmizí jejich absorpční pásy a hvězda se díky tomu zjasní. Po ochlazení dojde k rekombinaci, a jasnost hvězdy tak podstatně poklesne.\n\nPomocí mirid lze měřit vzdálenosti, neboť je známá jejich křivka světelných změn i jejich absolutní hvězdná velikost.\n\nPrvní hvězdou, u které byly výše zmíněné vlastnosti pozorovány byla Mira (ο Cet), dvojhvězda v Souhvězdí Velryby.\n\n"}
{"id": "420707", "url": "https://cs.wikipedia.org/wiki?curid=420707", "title": "Vysídlení Benešovska, Neveklovska a Sedlčanska", "text": "Vysídlení Benešovska, Neveklovska a Sedlčanska\n\nVysídlení obyvatel Benešovska, Neveklovska a Sedlčanska se uskutečnilo v letech 1942 až 1944. Na území mezi Vltavou a Sázavou vymezeném těmito řekami, státní silnicí na Tábor, železniční tratí Olbramovice – Sedlčany a silnicí Sedlčany – Příbram vznikl výcvikový prostor Waffen-SS na Benešovsku (\"SS-Truppenübungsplatz Beneschau\", později přejmenovaný na \"SS-Truppenübungsplatz Böhmen\", tj. „Výcvikový prostor SS Čechy“) o rozloze 441 km². Vysídlení proběhlo v několika etapách a zasáhlo na 70 politických obcí, 180 osad a 30 000 lidí.\n\nPo vzniku Protektorátu Čechy a Morava v roce 1939 započali Němci s „konečným řešením české otázky“. V první fázi šlo o vytvoření oblastí, ze kterých mělo být stávající české obyvatelstvo vysídleno a nahrazeno německým. V srpnu 1940 oznámili svoje rozhodnutí rozšířit stávající vojenská cvičiště v Milovicích, v Brdech a na Vyškovsku a s jeho realizací započali v roce 1941. Po nástupu Reinharda Heydricha do funkce zastupujícího říšského protektora se urychlily přípravy vysídlení dalších oblastí. Jako první byl vybrán prostor, který ležel ve středu české části Protektorátu, a jeho germanizací mělo vzniknout německé území uprostřed souvislého českého osídlení. Součástí plánu bylo i úplné vystěhování Benešova, ze kterého se mělo stát SS-Stadt Böhmen. Současně vznikly rámcové plány na vytvoření souvislého německého osídlení od Plzně až k Jihlavě, které měly být zahájeny následně.\n\nVymezování hranic oblasti začalo koncem roku 1941 a omezené informace o plánu unikly mezi obyvatelstvo počátkem roku 1942. Vysídlení velké oblasti bylo generální zkouškou pro další plány. Realizace byla zahájena počátkem roku 1942, kdy se válečné události vyvíjely pro Německo velmi nadějně. Vlastní vysídlování začalo až po atentátu na Heydricha. Plán byl dokončen v roce 1944 za vojenské situace, která byla zcela opačná než při jeho zahájení.\n\nPrvní vysídlení bylo nařízeno dne 14. března 1942 vyhláškou Okresního úřadu v Benešově č.j. 325/pres. Vyhláška se odvolávala na článek 3 zákona o právu vyvlastňovat pozemky při zřizování vojenských objektů a cvičišť ze dne 14. července 1927, což byl původní československý zákon přejatý do právního řádu Protektorátu. Zároveň byla zřízena přesídlovací kancelář v Benešově, která pak řídila další vysídlování. K tomu vydávala vlastní vyhlášky, z nich některé se dále odvolávaly na zákon ze dne 29. března 1935 o vyvlastnění k účelům obrany státu a na říšský zákoník I.S.467 o získávání půdy pro účely branné moci. K vyvlastnění mělo dojít za náhradu a výše odškodnění měla být určena při smírčím jednání.\n\nVyhláškou ze 14. března 1942 byla určena první etapa vysídlení (v německých textech nazývaná zóna). Aby bylo možno vystěhování lépe řídit, byly zřizovány pobočky přesídlovací kanceláře, a to nejprve v Netvořicích, po jejich vysídlení v Čerčanech a následně i v Sedlčanech. Přesídlenci byli povinni si nalézt nové ubytování sami mimo území cvičiště. Většina se snažila ubytovat někde poblíž, ale nakonec hledali ubytování po celém Protektorátu. Nejobtížnější bylo najít volnou zemědělskou usedlost, ať už ke koupi nebo pronájmu. K vyhledání ubytování napomáhal Ústav pro péči o přistěhovalce, který byl původně zřízen po Mnichovské dohodě pro obyvatele, kteří museli odejít z pohraničí. Ústav pomocí dotazníku o ubytovacím prostoru zjišťoval u obecních úřadů volné prostory a tyto prostory pak přesidlovací kancelář nabízela přesídlencům. V případě zájmu vydala kancelář majiteli takového prostoru ubytovací příkaz. Přesídlenci získali domovské právo v obci, kam se přistěhovali poprvé.\n\nPodmínky vysídlení se lišily podle jednotlivých etap. Zprvu bylo vysídlencům povoleno si s sebou odvézt veškeré movité věci. Později byli nuceni veškerý majetek ponechat na místě. Vysídlení měli nárok na náhradu výloh na stěhování jedné usedlosti ve výši 1500 korun (K) + 2 % její odhadní ceny a měli být odškodněni za ponechaný majetek. Ten byl narychlo oceňován – např. za pozemky se přiznávalo podle velikosti usedlosti od 1000 do 1250 říšských marek (RM) za hektar, za budovy podle stavebního stavu od 15 do 60 RM za m² zastavěné plochy. Proplácelo se nejvýše 80 % ceny, zbytek zůstal jako záruka za případné závady. Celkem bylo přiznáno odškodnění ve výši 297 392 367,80 K. Ve skutečnosti nebyli odškodněni všichni, protože část občanů vyjádřila odmítnutím odškodného svůj nesouhlas s vyvlastněním.\n\nStěhovací plány se často měnily a doplňovaly, což mělo za následek nesrovnalosti ve vyhláškách přesídlovací kanceláře. Z obcí mělo být vysídleno veškeré obyvatelstvo, kromě těžko nahraditelných profesí. Tento plán byl dodržen pouze u některých obcí, převážně z I. zóny. Méně kvalifikovaná pracovní síla měla být nahrazena vězni z koncentračních táborů. Toto schéma muselo být opuštěno, protože přineslo naprostý hospodářský neúspěch, neboť vzniklý pokles zemědělské produkce byl ve válečné době nenahraditelný. Proto z dalších zón byly intenzivně vysídleny pouze obce se strategickým významem. V ostatních obcích mohla zůstat větší část obyvatel, ovšem pouze jako námezdní pracovní síla. Národně socialistický charakter okupačního režimu dokládá skutečnost, že vystěhováni byli především majitelé polností, kdežto dělníků se vysídlení dotklo jen v menší míře. Ani tito obyvatelé však nezůstali ve svých domovech a byli nuceni se stěhovat, a to i vícekrát.\n\nPo skončení války se během května 1945 vraceli domů ti, kteří nebyli vysídleni. Většina ostatních se vracela na přelomu let 1945/1946. Část obyvatel, především vlastníci zcela zničených usedlostí, se již nevrátila a mnozí se přestěhovali do oblastí, ze kterých byli odsunuti Němci.\n\nÚdaje o počtech se v literatuře liší. Podle sčítání lidu v roce 1930 na území žilo 24 905 obyvatel; před vystěhováním zde bydlelo 29 831 osob, tj. 8 619 rodin v 5 582 domech. Prostor cvičiště během vysídlení opustilo 17 647 osob.\n\nV tabulce je uveden seznam všech sídel, která jsou v pramenech uváděna, jde o 73 politických obcí (z toho 14 částečně) a 180 osad z pěti soudních okresů. Některé obce byly vystěhováním dotčeny jen okrajově (např. Hrachov, kde byla vystěhována část osady Buzice, zaniklé po výstavbě Slapské přehrady). Zřízené cvičiště zasahovalo mimo to i do katastru obcí Bezmíř, Kosova Hora, Mrač, Solopysky a Tomice, ale šlo o území bez osídlení. Naproti tomu nebyly vůbec vystěhovány osady Brodce a Zbořený Kostelec z obce Pecerady, které ležely uvnitř území, a to proto, že většina jejich obyvatel pracovala v blízké továrně Jawa, jež byla převedena na zbrojní výrobu. V Sedlčanech a Benešově (236 domů v jižní části ohraničené silnicí a nádražím a k němu přilehlému obytnému bloku) byli vystěhování i obyvatelé žijící mimo hranice cvičiště.\nO osudech obyvatel z vysidlované oblasti podjednává novela Markéty Vrlové (vl. jm. RNDr. Eva Hertlová) Psané skály, vydaná roku 1949 a 1992. Kniha se dočkala rozhlasového zpracování v roce 2005. \n\n\n\n"}
{"id": "420708", "url": "https://cs.wikipedia.org/wiki?curid=420708", "title": "Doppelmayr", "text": "Doppelmayr\n\nDoppelmayr je rakouská strojírenská firma se sídlem ve Wolfurtu. Je světovým lídrem ve výrobě lanovek. Vyvíjí a vyrábí také výtahy, eskalátory, dopravníky, skladovací systémy, parkovací systémy. Je vlastněná společností Ropetrans AG v Rotkreuzu.\n\nRodinná firma Doppelmayr byla založena v roce 1892 Konradem Doppelmayrem, první lyžařský vlek postavil v roce 1937 na Arlbergu. V roce 1955 převzal společnost jeho syn Artur Doppelmayr. V roce 1996 získal Doppelmayr švýcarskou firmu Von Roll z Thunu.\n\nV roce 2002 se firma Doppelmayr sloučila s firmou Garaventa a vznikla společnost \"Doppelmayr/Garaventa Group\".\n\n"}
{"id": "420710", "url": "https://cs.wikipedia.org/wiki?curid=420710", "title": "Abaco", "text": "Abaco\n\nAbaco ostrovy je souhrnný název skupiny ostrovů ležících v severní části bahamského souostroví, které společně zaujímají rozlohu 1681 km². Nachází se přibližně 170 km severně od hlavního města Nassau a 290 km východně od floridského West Palm Beach.\n\nZ administrativně-správního hlediska jsou ostrovy Abaco rozděleny do 5 okruhů: North Abaco, Central Abaco, South Abaco, Moore´s Island a Hopetown. Mezi největší sídelní celky patří Marsh Harbour, Hopetown, Treasure Cay, Coopers Town a Cornishtown.\n\nMezi nejvýznamnější ostrovy patří:\nPočet obyvatel (v roce 2010) dosáhl hranice 16 692. Ostrov Great Abaco je 3 nejlidnatější ostrov celých Baham. Etnické skupiny obyvatelstva jsou vyvážené a skládají se z přibližně 50% černého a 50% bílého obyvatelstva. Úředním jazykem - jako na celých Bahamských ostrovech - je angličtina. Obyvatelstvo je velmi pobožné a křesťanství zde hraje velkou roli, dominující církví jsou baptisté. Mezi další významné církve patří anglikánská církev, metodisté a římskokatolická církev.\n\nOstrovy byly osídleny zprvu kmenem Lucayanů ze skupiny Aravaků, kteří se usadili ve střední části ostrovů vzhledem k příznivému vlhkému tropickému podnebí. Právě tyto kmeny amerických indiánů byly poprvé spatřeny Španěly během zámořských objevů v 15. století. Rané záznamy popisují původní obyvatele jako mírumilovný národ, který si v průběhu doby vytvořil vlastní jazyk i náboženství. Byli schopní obchodníci a jejich obchody zahrnovaly mnoho ostrovů v Malých Antilách. Před příjezdem Kolumba a Evropanů do Ameriky žilo v této oblasti na 50 000 obyvatel. Kvůli zavedenému otroctví a zavlečení neznámých nemocí došlo ještě před rokem 1513 prakticky k zániku celého původního obyvatelstva.\n\nDalší vlnou evropské kolonizace byli loajalisté v průběhu Války o nezávislost ve vznikajících Spojených státech amerických, kteří začali osidlovat ostrovy kolem roku 1783.\n\nOstrovy Abaco jsou považovány za ráj potápění, jachtingu, surfingu a dalších vodních aktivit. Rybaření je také populární, chytají se hlavně marlíni (z rodu Tetrapturus) a plachetník atlantský. Jsou místem významných přírodních lokalit, zejména unikátních lesů borovice karibské. V současné době dochází k zintenzivnění ochrany přírody.\n\n"}
{"id": "420716", "url": "https://cs.wikipedia.org/wiki?curid=420716", "title": "Ankistrodon", "text": "Ankistrodon\n\nAnkistrodon je vědecký rodový název, stanovený pro pravěkého plaza, popsaného Thomasem H. Huxleym (jako \"A. Indicus\") v roce 1865. Původně byl označován za dinosaura, později však byl přeřazen mezi proterosuchidní archosaury. O tomto taxonu není známo příliš mnoho informací.\n\n"}
{"id": "420720", "url": "https://cs.wikipedia.org/wiki?curid=420720", "title": "Letecké nehody vojenských strojů České a Československé republiky", "text": "Letecké nehody vojenských strojů České a Československé republiky\n\nToto je seznam leteckých nehod vojenských strojů na území České a Československé republiky (české i zahraniční letouny) a českých vojenských letadel v zahraničí.\nn\n\n\n"}
{"id": "420721", "url": "https://cs.wikipedia.org/wiki?curid=420721", "title": "Avipes dillstedtianus", "text": "Avipes dillstedtianus\n\nAvipes dillstedtianus („ptačí noha“) je druhem vývojově odvozeného plaza, možná teropodního dinosaura. Žil v období středního triasu na území dnešního Německa (vrstvy \"lettenkohlensandstein\" u Badheimu). Materiál sestává pouze z částí zadních končetin a neumožňuje přesnou klasifikaci. Dnes je tento pravěký plaz považován za \"nomen dubium\" a klasifikován jako blíže neidentifikovatelný archosaur. Šlo o malého tvora o délce asi 1 metru, výšce kolem 40 cm a hmotnosti do 10 kg.\n\n"}
{"id": "420723", "url": "https://cs.wikipedia.org/wiki?curid=420723", "title": "Letecké nehody českých strojů v zahraničí", "text": "Letecké nehody českých strojů v zahraničí\n\nSeznam závažných leteckých nehod českých letadel v zahraničí, případně letadel zahraničních, kde v posádce nebo mezi pasažéry byli čeští občané. \n\nNejedná se o seznam havárií v Česku vyrobených letadel, provozovaných v cizině, bez české registrace a posádky či pasažérů.\n\n\n\nV tabulce jsou uvedeny zahraniční letecké nehody strojů provozovaných českými (československými) vlastníky nebo s českou posádkou.\n\n"}
{"id": "420725", "url": "https://cs.wikipedia.org/wiki?curid=420725", "title": "Tumbi", "text": "Tumbi\n\nTumbi je tradiční hudební nástroj pocházející ze severoindického Paňdžábu. Tento vysoko laděný, jednostrunný nástroj je spojován s paňdžábskou lidovou hudbou a v současné době je velice populární v západní bhangře.\n\nDřevěné tělo nástroje, zvané \"toomba\", je pokryto kůží. Na kovovou strunu se hraje ukazováčkem.\n\nTumbi si získalo oblibu díky puňdžábskému zpěvákovi Lal Chand Yamla Jattovi. V šedesátých, sedmdesátých a osmdesátých letech 20. století ho používala většina lidových puňdžábských zpěváků. Nejznámější byli Kuldip Manak, Amar Singh Chamkila a Mohammed Sadiq.\n\nNejznámější skladbou západní populární hudby využívající tumbi je Mundian To Bach Ke od Panjabi MC.\n\n"}
{"id": "420728", "url": "https://cs.wikipedia.org/wiki?curid=420728", "title": "Mönlam", "text": "Mönlam\n\nMönlam (tibetsky སྨོན་ལམ་, Wylie \"Smon-lam\") je jeden z nejvýznamnějších svátků tibetského buddhismu. Ustanovil jej v roce 1409 Congkhapa, zakladatel školy gelugpa. Svátek se slaví mezi 4.–11. dnem prvního tibetského měsíce, což je doba spadající do období od počátku února až do počátku března gregoriánského kalendáře.\n\nPodle tradičního podání má být mönlam svátkem, který oslavuje vítězství Buddhy Šákjamuniho nad šesti učiteli ve Šrávastí. Během mönlamu se sjede množství mnichů ze tří velkých tibetských klášterů (Sera, Gandän a Däpung) do Lhasy, kde se konají hlavní obřady a rituály (zejména pak v Džókhangu).\n\nV době kulturní revoluce byl mönlam zakázán, v 80. letech byl však na čas znovu povolen.\n\n"}
{"id": "420733", "url": "https://cs.wikipedia.org/wiki?curid=420733", "title": "Rover 600", "text": "Rover 600\n\nRover řady 600 je automobil střední třídy, vyráběný ve Velké Británii, od roku 1993 do roku 1999. Technicky vychází z modelu Accord značky Honda ale exteriér vozu byl plně v režii značky Rover. Vyjížděl pouze s karoserií typu sedan. V roce 1999 byl nahrazen modelem Rover 75, který byl vyvinut částečně ve spolupráci s automobilkou BMW.\nRover 600 byl dostupný v těchto verzích, kde poslední dvě číslice udávají objem motoru:\n\nNejsilnější motorizací byl přeplňovaný čtyřválec o objemu 2.0l, který disponoval výkonem 147 kW a točivým momentem 240 Nm. Maximální rychlost vozu s tímto motorem byla 230 km/h a zrychlení 0-100 za 7.5 s.\n\n"}
{"id": "420747", "url": "https://cs.wikipedia.org/wiki?curid=420747", "title": "Seznam mikroprocesorů AMD", "text": "Seznam mikroprocesorů AMD\n\nSeznam mikroprocesorů AMD slouží jako rychlý přehled jednotlivých procesorů firmy AMD.\n\n\n\n\n\n\n\nV jedné době označení K9 bylo interní kódové jméno pro dvoujádrové procesory AMD64 jako Athlon 64 X2, nicméně AMD se od svého názvosloví „série K“ distancoval, a nyní začíná mluvit o portfoliu produktů pro určených různé trhy.\n\n\n\n\n\nProcesor AMD FX 9590 je prvním procesorem na světě, který umožňoval tovární frekvenci 5 GHz.\n\n\n\n\n\n\n\n"}
{"id": "420753", "url": "https://cs.wikipedia.org/wiki?curid=420753", "title": "Homeopat", "text": "Homeopat\n\nHomeopat je člověk, který provozuje homeopatii. Obvykle se jedná o léčitele, méně často pak o lékaře. Za prvního homeopata je považován zakladatel homeopatie Samuel Hahnemann (1755–1843).\n"}
{"id": "420758", "url": "https://cs.wikipedia.org/wiki?curid=420758", "title": "Rozstání (okres Svitavy)", "text": "Rozstání (okres Svitavy)\n\nObec Rozstání (německy \"Rostitz\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1365.\n\nSamospráva obce od roku 2017 pravidelně vyvěšuje 5. července moravskou vlajku. \n\n"}
{"id": "420763", "url": "https://cs.wikipedia.org/wiki?curid=420763", "title": "Malechov", "text": "Malechov\n\nMalechov je místní částí obce Dolany v okrese Klatovy v Plzeňském kraji. V roce 2011 zde trvale žilo 108 obyvatel.\n\nPrvní písemná zmínka o vesnici pochází z roku 1350.\n\nV letech 1914–1927 zde působil spolek divadelních ochotníků (Soupis podání českých ochotnických divadelních spolků z let 1856–1948 je uložen v Národním archivu v Praze).\n\nV létě 1980 a 1981 se v Malechově v soukromém domě konalo sympózium výtvarných umělců, mezi něž patřili například Čestmír Suška, Adriena Šimotová či Jasan Zoubek. Akce nazvané Malechov 80 a Malechov 81 započaly sérii neoficiálních vystoupení českých umělců osmdesátých let.\n\n\nHistorický lexikon obcí ČR uvádí následující počty obyvatel:\n"}
{"id": "420765", "url": "https://cs.wikipedia.org/wiki?curid=420765", "title": "Zálší (okres Ústí nad Orlicí)", "text": "Zálší (okres Ústí nad Orlicí)\n\nObec Zálší (dříve též Zalší či Záleš, ) se nachází v okrese Ústí nad Orlicí v Pardubickém kraji. Žije zde obyvatel.\n\nProtáhlá obec Zálší se táhne podél silnice II/317, vedoucí od Chocně do Litomyšle, a sousedí s rozsáhlým Velkozálešským rybníkem. S nedalekým Vysokým Mýtem, vzdáleným 8 km západním směrem, je obec spojena vedlejší silnicí.\n\nPůvodní ves byla založena kolem poloviny 13. století. Lze se však domnívat, že k založení mohlo dojít o něco dříve. V písemných pramenech se poprvé připomíná v roce 1292, v listině krále Václava II., kterou založil zbraslavský klášter. Pojmenování vsi připomíná, že byla založena v „záolší“, neboli za olšemi. Z toho lze usuzovat, že již v době založení vsi byla celá krajina bohatá na vodu. Olše totiž rostou zejména tam, kde je dostatek vláhy.\n\nV majetku zbraslavského kláštera však dlouho nezůstala. V listině krále Václava II. z roku 1304, kterou své předchozí darování pro zbraslavský klášter upravil a rozšířil, se již neuvádí. V té době zřejmě byla majetkem Vítka ze Švábenic, který sídlil na nedalekých Heřmanicích (dnes České Heřmanice). Ten v roce 1309 ves Zálší a Sloupnici převedl na zderazský klášter Křižovníků – Strážců Božího hrobu. Jak dlouho zůstalo Zálší v majetku zderazských mnichů není známo. Lze však předpokládat, že po husitských válkách byl majetek zderazských mnichů spojen s majetkem litomyšlských biskupů. Tím se Zálší dostává do majetku Kostků z Postupic a stává se součástí pozdějšího litomyšlského panství. Jeho součástí zůstává až do roku 1850.\n\nV této době se mimo vlastní obec dělí na část zvanou Kocanda (6 domů s hospodou), na část zvanou Na Baště (2 domy a myslivna) a mlýn zvaný Betlém. Po roce 1850 se stává samostatnou a samosprávnou obcí, jejíž součástí se stala i vesnice Kosořín. Nedlouho nato, v roce 1868, se Kosořín od Zálší oddělil a stal se také samostatnou a samosprávnou obcí. Po sto letech, je k 17. červnu 1964, Kosořín se Zálším opětovně sloučen. Později od 30. dubna 1976, byla k Zálší také připojena osada Nořín. Se změnou politických poměrů došlo dne 17. března 1992 k oddělení Kosořína, který se opět stal samostatnou obcí. Ke 3. červenci 2006 zde žilo 238 obyvatel.\n\nV zdejším velkochovu drůbeže v části Nořín byl v červnu 2007 zaznamenán druhý výskyt viru ptačí chřipky v chovu na území Česka. Vir se do velkochovu pravděpodobně rozšířil z nedaleké Tisové.\n\n\n\n\n\n\n"}
{"id": "420767", "url": "https://cs.wikipedia.org/wiki?curid=420767", "title": "Křižmo", "text": "Křižmo\n\nKřižmo, v původním řeckém originále \"χρῖμα\", ve významu pomazání, pomazaný, též nazývané myrha či chrizma a v pravoslaví též myro (odtud \"myropomazání\"), je svěcený olej používaný v římskokatolické, řeckokatolické, pravoslavné, starokatolické i některých protestantských církvích. Z hlediska složení jde o směs olivového oleje a balzámu, případně dalších příměsí.\n\nV římskokatolické církvi se používá po křtu (na čelo), při udílení svátosti biřmování (na čelo), při kněžském svěcení (na ruce) a při biskupském svěcení (na hlavu). Dále se olej používá pro svěcení křestní vody, kostelů, oltářů, mešních kalichů a zvonů. Olej samotný je svěcen při dopolední liturgii na Zelený čtvrtek (\"missa chrismatis\").\n\n\n\n"}
{"id": "420772", "url": "https://cs.wikipedia.org/wiki?curid=420772", "title": "Kavka obecná", "text": "Kavka obecná\n\nKavka obecná (\"Corvus monedula\") je středně velký druh pěvce z čeledi krkavcovitých (Corvidae).\n\nKavka obecná je druhým nejmenším druhem rodu \"Corvus\". Dorůstá délky 34–39 cm a v rozpětí křídel měří 67–74 cm. Hmotnost u dospělých jedinců se pohybuje mezi 220-270 g. Obě pohlaví jsou převážně černá nebo šedočerná se světle šedým týlem. Dospělí ptáci mají jako jediní zástupci rodu \"Corvus\" žijících mimo australský kontinent také stříbřitě bílé oči, které jsou u mladých ptáků zbarveny světle modře (stejně jako u dospělců pak kolem jednoho roku života).\n\nKavka je hlučný pták. Nejčastěji se ozývá výrazným „kjá“, „kjak“ nebo „ťa“.\n\nAreál rozšíření kavky obecné sahá od severozápadní Afriky a Španělska přes celou Evropu, kde zcela chybí pouze v severní části Skandinávie, až po východní Himálaj a jezero Bajkal v Asii. V 80. letech 20. století se díky lodní dopravě dostala až na severozápad Severní Ameriky, několikrát byla zaznamenána také v Kanadě, na Faerských ostrovech, Gibraltaru, Islandu a v Mauritánii.\n\nV Evropě je její početnost odhadována na 5,2-15 milionů párů.\n\nJe převážně stálá, severní a východní populace jsou však více tažné. V České republice, kde je zvláště chráněná jako silně ohrožený druh, se vyskytuje po celý rok, nejhojněji však v létě, kdy zde hnízdí v počtu 10-20 tisíc párů, a to po 1000 m n. m. Na našem území byl u její populace v posledních letech zaznamenán mírně klesající trend.\n\nKavka obecná žije v zalesněných stepích, lesích, kulturní krajině, na pastvinách, ve městech, zvláště v parcích, i v pobřežních oblastech. Je velmi společenská a v hejnech, která bývají nejpočetnější během zimního období a na společných hřadovištích, se zdržuje po většinu roku, většinou i během hnízdního období. Často je k vidění i ve společnosti vran nebo havranů.\n\nJe všežravá a v létě požírá zejména malé bezobratlé živočichy žijící na zemi, včetně hmyzu, pavouků nebo plžů. Živí se též mršinami, byly však zaznamenány útoky i na netopýry. Z rostlinné složky u ní převládají obilná zrna, semena, žaludy a ovoce. Je monogamní, páry přitom vytváří většinou na celý život. Svému hnízdišti bývá věrná. Hnízdo vystlané chlupy, hadry, kůrou, zeminou nebo jinými měkčími materiály staví společně samec se samicí nejčastěji v dutinách stromů, na útesech, v budovách a výjimečně i na jehličnatých stromech. V jedné snůšce je 4-5 hladkých, lesklých, světlých, přibližně 36 x 26 mm velkých vajec s tmavým skvrněním, na kterých sedí samotná samice 17-18 dní. Mláďata, která krmí oba rodiče, hnízdo opouští po 28-35 dnech.\nZatím nejvyšší zaznamenaný věk u volně žijícího jedince činí 20 let a 4 měsíce.\n\nKavku obecnou popsal švédský přírodovědec Carl Linné v roce 1758 v knize \"Systema naturae\" pod názvem \"Corvus monedula\". Její druhové jméno (\"monedula\") je přitom latinský název pro kavku.\n\nTvoří 4 poddruhy:\n\n\n\n\nhttp://www.naturfoto.cz/kavka-obecna-fotografie-261.html\n\nhttp://www.ifauna.cz/archiv/rocnik/17/cislo/12/clanek/3819/kavka-obecna-corvus-monedula/?r=okrasne-ptactvo\n\nhttp://www.rozhlas.cz/hlas/pevci-ch/_zprava/kavka-obecna-video--31691\n\nhttp://www.nasiptaci.info/?p=486\n"}
{"id": "420774", "url": "https://cs.wikipedia.org/wiki?curid=420774", "title": "Seznam vodopádů ve Švýcarsku", "text": "Seznam vodopádů ve Švýcarsku\n\nTento seznam uvádí devatenáct nejvyšších vodopádů ve Švýcarsku\n"}
{"id": "420776", "url": "https://cs.wikipedia.org/wiki?curid=420776", "title": "Edmund Bačinský", "text": "Edmund Bačinský\n\nEdmund Bačinský, ukrajinsky \"Едмунд Степанович Бачинський\", [\"Edmund Stepanovyč Bačynskyj\"], též Edmund Bačínský (13. června 1880 Kalyny - 1947 Gulag v Donbasu nebo na Sibiři) byl československý meziválečný politik rusínské národnosti, zastupující agrární stranu na Podkarpatské Rusi.\n\nNarodil se v obci Kalyny v tehdejší Marmarošské župě v Uhersku (nyní Ukrajina). Domovskou obcí byla Jasiňa. Absolvoval práva v Budapešti a v období let 1919–1921 byl advokátem v Košicích. Zastával úřad přednosty okresního soudu v Užhorodu. Profesí byl soudním radou v Užhorodě.\n\nOd počátku 20. let patřil mezi hlavní představitele agrárního hnutí na Podkarpatské Rusi. Byl členem zemského zastupitelstva a zemského výboru. Byl rovněž předsedou Zemského družstevního svazu, předsedou dozorčí rady Obchodní jednoty v Užhorodu, zakladatelem a předsedou Sportovního klubu \"Rusij\" a členem výboru Společnosti Alexandra Duchnoviče.\n\nV parlamentních volbách v roce 1929 získal za agrární stranu senátorské křeslo v Národním shromáždění. Mandát obhájil v parlamentních volbách v roce 1935. V senátu zasedal až do 20. ledna 1939, kdy v důsledku rozpuštění politických stran na Podkarpatské Rusi ztratil mandát.\n\nZastával i vládní post. V roce 1938 se stal zastáncem autonomie Podkarpatské Rusi (nyní již Karpatské Ukrajiny) v rámci Druhé republiky a působil od 11. října do 1. prosince 1938 jako ministr vnitra v prvních dvou autonomních vládách této země (vláda Andreje Bródyho a první vláda Augustina Vološina).\n\nPoté, co 18. března 1939 Maďarské království obsadilo Podkarpatskou Rus, se Bačinský rozhodl opustit politiku. Po druhé světové válce ho 19. listopadu 1944 NKVD odvlekla do Sovětského svazu, kde zemřel roku 1947 ve vězení.\n"}
{"id": "420777", "url": "https://cs.wikipedia.org/wiki?curid=420777", "title": "Asterion (fantasy svět)", "text": "Asterion (fantasy svět)\n\nAsterion je český fantasy svět a campaign setting vydávaný od roku 1999 nakladatelstvím ALTAR. Je určen pro všechny vhodné RPG systémy, ale oficiální aplikace obsažené ve vydaných knihách se týkají her Dračí doupě a Dračí doupě Plus. Kromě příruček určených k hraní v tomto světě bylo z tohoto prostředí vydáno několik knih, povídek a tematických článků.\n\nSvět Asterionu leží na stejnojmenné planetě Asterion ve sluneční soustavě, kterou tvoří v pořadí od slunce Aurion, dvojplaneta Asterion – Modrý měsíc, Arveda a Aliot. Na Asterionu samotném pak leží severní kontinent Lendor, jižní Tara a předpokládaný bezejmenný Třetí světadíl. Důležitou součástí světa je také Podzemní říše, Podmořská říše a astrální roviny Stínového a Vnějšího světa.\n\nKdysi v dávných a neprobádaných časech, ještě před příchodem Arvedanů, Asterionu vládla krutá rasa poloobrů zvaných Korullové. Lidstvo otrockého jha zbavilo až sedmnáct Arvedanů, kteří byli Stvořitelem povýšeni na bohy. Arvedané samotní byli národem, jenž opustil svou domovskou planetu Arvedu, neboť ji stravovala zkázonosná choroba. Útočiště nalezli na Modrém měsíci, který považovali za místo, kde najdou klid a mír. Brzy ale poznali, že se mýlili. Modrý měsíc byl totiž teritoriem rasy, která byla později pojmenována vznešení elfové. Tato rasa považovala Arvedany zcela přirozeně za vetřelce a hlavně, byla dostatečně vyspělá a silná, aby jim mohla s úspěchem vzdorovat. Po dlouhých bojích byli Arvedané nakonec donuceni meziplanetární bránou uniknout na Asterion, kde si podrobili některé domorodé národy a založili slavné Císařství. Brzy však proti císaři vystupuje nejmocnější z Arvedanů zvaný Khar Démon a začíná vleklý konflikt datující se až do současnosti. Ti nejstrašnější z přívrženců Khara Démona, procházejí ohavnou mutací, kdy se jejich zlé skutky projevují na jejich fyzickém vzhledu a stávají se z nich skřeti. Arvedané jsou Démonem postupně zatlačeni na sever a uchylují se k zoufalému činu – prostřednictvím magie a modliteb rozpoutávají Velké zemětřesení, během něhož je původně jednotný kontinent roztržen na dva a vzniklá trhlina je zaplavena Vnitřním mořem. Zatímco Tara je v moci Kharových skřetů, Arvedané a jejich spojenci zabírají Lendor, kde zakládají nové Eldebranské království. Skřeti se pokoušejí o invazi na Lendor, avšak neúspěšně. Uplynulo mnoho let a většina krve Arvedanského národa se zředila krví původního lidského obyvatelstva Asterionu. Z Arvedanů se stala prastará, téměř bájné civilizace. Aktuální dění se odehrává v době dobývání a kolonizace tajemného jižního kontinentu.\n\nJedním ze specifik Asterionu je nadpřirozená síla zvaná tvárnost, která způsobuje proměnu na základě morálnosti činů. Ze zlých jedinců tak vznikají skřeti a z těch nejhorších zlí draci. Naopak z velmi dobrých jedinců se mohou stát hrdinové a dobří draci.\n\nKromě Stvořitelem ustanovené Sedmnáctky, na Asterionu existuje množství temných bohů, z nichž nejvýznamnější je panteon Temné desítky.\nK dalším nadpřirozeným silám Asterionu patří správcové přírody zvaní salové a ze Stínového světa přicházející myšlenkové bytosti.\n\nAsterion je obýván především lidmi, z nichž někteří, zvláště šlechtické rody, jsou smíšeni s Arvedany. Z humanoidních národů Asterion obývají také trpaslíci, elfové, skřítci, hobiti, krollové, goblini, orkové, kočovný národ hevrenů a další méně známé rasy.\n\nK Asterionu vyšlo celkem třináct modulů, příruček přibližujících prostředí tohoto světa a umožňující hraní na něm. Jedná se především o Hlavní modul, obsahující základní informace a jeho rozšířenou reedici Čas temna. Zvláštní místo pak zaujímá modul Rukověť dobrodruha, který je jako jediný určený kromě Pána jeskyně také pro hráče a vysvětluje, jak se ztotožnit s postavou.\n\nDále následují čtyři moduly geografické, zabývající se určitými místy na Asterionu. Prvním z nich jsou Dálavy obsahující popis lendorských kolonií na severu Tary, Písky proroctví zabývající se severozápadní Tarou, především pouští Rychlé duny. Třetí modul Z hlubin zelené a modré se týká džungle na severu Tary a Podmořskou říši a čtvrtý, Obloha z listí a drahokamů především o lesích obývaných lesními elfy a skřítky. Zatím poslední geografický modul s názvem Krajiny za obzorem: Stíny jihu, pojednává pak o Kharových državách a okolí.\n\nTematických modulů je pět a první z nich se zabývá nekromancií a říší nekromantů zvanou Umrlčí království. Vzestup temných bohů se týká bohů a náboženství na Asterionu, Zlatá pavučina obchodem, zločinem a orky. Čtvrtý modul Falešná Apokalypsa pojednává o magii, pátý Za závojem stínů pak Stínovým a Vnější světem a také přírodou. Šestý tematický modul je pak částečnou reedici třetího vydaného modulu, přičemž je rozšířen o popis Nového Umrlčího království a dějově je posunut do budoucnosti. \n\nNa Asterionu se také odehrávají děje následujících fantasy knih:\n\n\nEdice knih malého formátu představující jednotlivé povídky ze světa Asterionu. \n\n"}
{"id": "420788", "url": "https://cs.wikipedia.org/wiki?curid=420788", "title": "ATI Radeon R600", "text": "ATI Radeon R600\n\nRadeon R600 je inženýrské označení pro GPU vyvíjené firmou ATI (později AMD) a je pájen na grafické karty řady Radeon HD 2000 a řady FireGL 2007. Grafické karty na jádru R600 byly uvedeny 14. květen 2007. Obchodní název je AMD Radeon HD 2xx0 (HD 2400, HD 2900 a další). Podporuje DirectX 10, Shader model 4.0 a OpenGL 3.0. Kompatibilita byla se slotem PCI-E 1.1 16× a nižším. AMD v této době odkupuje ATI. Díky tomu došlo ke zpoždění a neúplnému doladění.\n\nNástupce byla R680 55nm upravená verze R600.\n\nJádro R600 je první jádro postavené na unifikovaných shaderech a každý unifikovaný shader je postaven z pěti 5D jednotek. Bylo to poslední HIGH-END jádro od AMD. ATI při vytváření parametrů jádra počítalo, že se grafika v PC hrách a náročnost scén bude vyvíjet jinak. Díky tomu je R600 stavěna na vyšší vyhlazování než je 8x, kde dosahuje menších propadů výkonu než jiné karty v té době. Kvůli použití nové 80 nm nanotechnologie a neodladěnosti má čip velké TDP (okolo 230 W).\n\nJádro mělo 512bitovou sběrnici k připojení paměti, díky čemu měla propusnost až 128,0 GB/s. Paměti se používaly DDR2 až GDDR4.\n\n\n\nStaví na jádru R600. Je upravené, optimalizované a vyráběné 55nm procesem. 512bitovou paměťovou sběrnici nahradila méně náročná a nákladná 256bitová. Paměti se stále používají od DDR2 až po GDDR4. Umisťuje se na grafické karty Radeon HD 3000.\n\n"}
{"id": "420793", "url": "https://cs.wikipedia.org/wiki?curid=420793", "title": "Granum", "text": "Granum\n\nGranum (množ. č. grana) je sloupec tylakoidů typický pro některé organizmy s plastidy, například vyšší rostliny, nikoliv však třeba zelené řasy.\n\nJednotlivá grana, jichž může být v buňce 10-100, bývají spojena intergranálními tylakoidy čili lamelami.\n"}
{"id": "420796", "url": "https://cs.wikipedia.org/wiki?curid=420796", "title": "Sání", "text": "Sání\n\nSání označuje proudění kapaliny nebo jiné látky do místa, kde je nižší tlak nebo vakuum. Rozdíl tlaků mezi tímto místem a okolím způsobuje pohyb látky směrem do oblasti s nižším tlakem. Např. prach nasávaný vysavačem je tlačen vyšším tlakem okolí dovnitř do přístroje.\n\nMláďata savců se rodí se sacím reflexem. Sání instinktivně používají při přijímání tekuté potravy. Nejčastěji to bývá mléko, které jim poskytuje matka.\n\nSání používají i některá dospělá zvířata při pití. Člověk využívá sání při pití s pomocí brčka, slon používá pro tento účel chobot. Některý hmyz používá pro sání zvláštní orgán – sosák.\n\nSání se využívá i při dýchání. Rozepnutí plic vyvolá vnitřní podtlak a vnější vyšší tlak vhání vzduch do plic.\n\nPrincipu sání využívají i stroje na dopravu kapalin nebo sypkých hmot – pumpy. Za normálních okolností, při normálním atmosférickém tlaku v nadmořské výšce odpovídající hladině moře může pumpa pomocí sání dopravit čistou vodu až do výše 10,3 m. S rostoucí nadmořskjou výškou atmosférický tlak klesá a výtlačná výška se zmenšuje úměrně jeho poklesu.\n\n"}
{"id": "420799", "url": "https://cs.wikipedia.org/wiki?curid=420799", "title": "Dagor-nuin-Giliath", "text": "Dagor-nuin-Giliath\n\nBitva pod hvězdami (sindarsky Dagor-nuin-Giliath) je druhou bitvou Beleriandských válek ve fiktivním světě Středozem J.R.R.Tolkiena. V bitvě se poprvé utkaly vojska Noldor s Morgothovými sluhy. Bitva skončila vítězstvím elfů.\n\nPo útěku Noldor z Valinoru se Fëanor se sedmi syny a svým lidem přeplavil přes oceán a stanul v zemi Lammoth. Nechal spálit všechny lodě a odsoudil tak zbytek Noldor pod vedením svého nevlastního bratra Fingolfina k trýznivé cestě přes zamrzlou pustinu Helcaraxë. Pálení lodí v Losgaru spatří Morgothovi sluhové a tak se Temný pán dozvídá o útěku Noldor. Morgoth stáhne skřety ze západního Beleriandu, kteří obléhali Círdanovi přístavy a posílá své síly vstříc Fëanorovi.\n\nSkřetí vojsko tiše překročilo hory Stínu a udeřilo na utábořené Noldor u jezera Mithrim. I přes to, že skřetů bylo mnohem více a měli výhodu překvapení jsou elfy drtivě odraženi a s velkými ztrátami hnáni zpět k Angbandu. Skřetí posily ze západního Beleriandu jsou ze zálohy rozdrceny u Eithel Sirionu Celegormovými muži. Fëanor přesvědčený o konečném vítězství se jen s několika svými druhy žene vstříc Morgothovi. Zbytek jeho vojska jeho rychlosti nestačí a zůstává pozadu. Fëanor se svými druhy je však zaskočen před branami Angbandu novými voji skřetů a navíc balrogy vedenými jejich pánem Gothmogem. Fëanor je po dlouhém boji smrtelně zraněn. Umírajícího otce ze spárů balrogů zachrání jeho synové, kteří ze zbytkem vojska doráží později. Temné vojsko se poté stahuje do Thangorodrim. Noldor ustupují zpět do Hitlumu. Na úbočích Ered Wethrin na svá zranění umírá velekrál Fëanor. Před svou smrtí ještě naposledy nabádá svých sedm synů, aby dodržovali svou přísahu. Fëanorovo tělo se ihned po jeho smrti rozpadá na popel a prach.\n\nPo Fëanorově smrti přichází k utábořeným Noldor do Hitmlumu Morgothův vyslanec, který navrhoval další setkání, na kterém by se domluvila další jednání. Nejstarští Fëanorovů syn Maedhros navrhuje naoko s Morgothem jednat a na sraz s sebou vezme velkou sílu bojovníků. Se stejným záměrem však na setkání přišel i nepřítel a proto dojde mezi vyjednavači k boji. Elfové jsou pobiti a Maedhros je živý unesen do Angbandu. Náhlým příchodem zbytku Noldor pod vedením Fingolfina přes Helcaraxë začíná První věk Věků Slunce a na obloze poprvé vychází Slunce. Skřeti před neznámým světlem zalézají do svých děr a Fingolfin bez boje přichází až k branám Angbandu. Není však stejně zbrklý jako byl jeho bratr Fëanor a proto dává příkaz k ústupu do Mithrimu.\n\nMorgoth, který myslel, že Beleriand je mu vydán na milost, byl velice překvapen nečekaným příchodem Noldor a jejich silou. Radost mu však udělalo zjištění o rozdělení Noldor a o křivdách mezi nimi. To mu do budoucna dávalo velkou příležitost zasévat mezi nimi lži a zesilovat nepřátelství. Fëanor padnul, Maedhros byl zajat a Noldor byli odraženi. Fingolfinův lid, který protrpěl hrůzy mrazivého severu, choval k Fëanorovým synům pramálo lásky. Mezi oběma rody dojde k částečnému usmíření až poté, co Fingolfinův syn Fingon osvobodí Maedhrose z Thangorodrim.\n\n"}
{"id": "420802", "url": "https://cs.wikipedia.org/wiki?curid=420802", "title": "Lamela", "text": "Lamela\n\nLamela (lišta, plátek, plíšek) může být:\n\n\n\n"}
{"id": "420805", "url": "https://cs.wikipedia.org/wiki?curid=420805", "title": "Sajano-altajský systém", "text": "Sajano-altajský systém\n\nSajano-altajský systém je geomorfologický systém na jižním okraji Sibiře. Jeho páteří jsou pohoří vytvořená altajským vrásněním na konci prvohor (v karbonu, před 300 milióny let), když se srazily tehdejší kontinenty Kazachstánie a Sibiř. Zvedání pohoří pokračovalo i později v důsledku dalších tektonických pohybů, zejména alpinského vrásnění ve třetihorách.\n\nPatří sem mj. následující pohoří:\n\n\n"}
{"id": "420809", "url": "https://cs.wikipedia.org/wiki?curid=420809", "title": "IK Frisk Asker", "text": "IK Frisk Asker\n\nIK Frisk Asker je profesionální norský hokejový tým. Byl založen v roce 1922.\n\n"}
{"id": "420810", "url": "https://cs.wikipedia.org/wiki?curid=420810", "title": "Sýček brahmínský", "text": "Sýček brahmínský\n\nSýček brahmínský (\"Athene brama\") je malá sova hnízdící v tropických oblastech Asie od Indie po jihovýchodní Asii. Je hojná v otevřených krajinách, zejména na hospodářské půdě, často je k vidění i v blízkosti lidských obydlí.\n\nSýček brahmínský je malá (21 cm) zavalitá sova. Svrchu je šedohnědý s bílým skvrněním, spodinu má bílou s hnědými pruhy. Obě pohlaví jsou si zbarvením velice podobná. Létá ve vlnovkách.\n\nJe aktivní v noci. Přes den je často prozrazen malými ptáky, kteří ho vyruší při odpočinku na stromech. Požírá hmyz a malé obratlovce. Hnízdí ve stromové dutině nebo v budovách. Klade 3 - 5 vajec.\n\n"}
{"id": "420814", "url": "https://cs.wikipedia.org/wiki?curid=420814", "title": "Furuset IF", "text": "Furuset IF\n\nFuruset IF je profesionální norský hokejový tým. Byl založen v roce 1934.\n\n"}
{"id": "420815", "url": "https://cs.wikipedia.org/wiki?curid=420815", "title": "Intel HEX", "text": "Intel HEX\n\nSoubor typu Intel-Hex (tj. MCS-86 Object File Format) je textový soubor definující obsah paměti (např. RAM, ROM, FLASH, EEPROM) pro počítačové systémy. Jeden řádek reprezentuje jeden záznam, na konci\nřádku je jednobajtový kontrolní součet dovolující ověřit neporušenost dat. Velikost jednoho řádku obvykle \nnepřesahuje rozumnou míru, tj. např. 80 znaků. Intel HEX je pravděpodobně nejrozšířenějším datovým formátem pro programování jednoduchých vestavěných systémů.\n\nData v souborech Intel-Hex jsou kódována do ASCII pomocí hexadecimální soustavy,\naby byla čitelná v běžném textovém editoru. Alternativními formáty pro definici obsahu paměti jsou například formáty Motorola S-record nebo TI-tagged.\n\nNásledující obrázek barevně zvýrazňuje jednotlivé části souboru typu intel-hex:\n\nData oblasti jsou rozdělena do tří datových záznamů, kterým předchází záznam definující segmentovou adresu 1000. K offsetovým adresám následujících datových záznamů tedy přičítáme 10000.\nKdyž uvažujeme adresování paměti po bajtech, pak tato ukázka definuje obsah spojité oblasti 48 bajtů od adresy\n14000 (14000h v notaci assembleru, 0x14000 v notaci C-jazyka).\n\nIntel-Hex je z formálního hlediska textový soubor kódovaný pomocí standardu ASCII.\nJak už bylo řečeno, jeden záznam je zde reprezentován jedním řádkem textového souboru.\n\nPro ostatní viditelné znaky na řádku platí, že dvojice znaků vždy reprezentuje jeden bajt. Tento bajt je zapsaný pomocí dvou ASCII znaků, které mohou nabývat hodnoty '0' - '9' a 'A' - 'F' pro šestnáctkové číslice 0 - 9 a 10 - 15. Takže například bajt zapsaný jako \"10\" má desítkovou hodnotu 16 (tj. 1*16 + 0), bajt zapsaný jako \"E1\" má desítkovou hodnotu 225 (tj. 14*16 + 1) atp.\n\nN určuje čistou velikost obsahu datové oblasti záznamu v bajtech. Např. '10' (tj. 10) znamená 16 bajtů dat, pro běžný segmentový záznam je zde '02' (2 bajty dat) atd. Protože 1 bajt je v ACII-hex kódování reprezentován dvěma znaky, je tato datová oblast reprezentována v datovém záznamu 2N znaky.\n\nOffset adresy má smysl pro datový záznam, je uveden v 'lidsky čitelném' pořadí nejprve MSB (významnější bajt) pak LSB (méně významný bajt). Pokud je tedy 3. až 6. znak např. '1234', znamená to offset 1234 (decimálně 4660). Adresy jsou obvykle bajtové (tj. adresa specifikuje pořadí bajtu v paměti), u systémů nedovolujících bajtovou adresaci může (ale nemusí) být interpretace adresy odlišná (např. může jít o pořadí slova nebo dvojslova).\n\n\nVýznam datové oblasti záznamu závisí na typu záznamu. Adresové záznamy mívají pořadí bajtů od nejvýznamnějšího k nejméně významnému, aby byly přímo lidsky čitelné jako hexadecimální číslo. Datový záznam má u systémů dovolujících adresaci po bajtech pořadí od nejnižší adresy k nejvyšší, u systémů nedovolujících adresaci po bajtech záleží interpretace na výrobci softwarových nástrojů (většinou je respektována konvence daná výrobcem hardware).\n\nSoučet hodnot hexa bajtů řádku modulo 256 musí dát nulu.\n\nPosledním znakem řádku je odřádkování, které v textovém souboru normálně neuvidíme. Toto odřádkování\nmůže být realizováno znakem LF (tj. 0x0A), sekvencí znaků CR+LF (tj. 0x0D, 0x0A), případně znakem\nCR (0x0D), podle toho zda nástroje generující HEX soubor upřednostňují zvyklosti operačního systému\nUnix, MS-DOS/MS-Windows, případně MacOS.\n\n [9. až 8.+2*N znak] ... data pro zápis od dané adresy paměti.\n\nV jednom záznamu bývá obvykle obsažena pouze část adresy (tzv. offset). Data jsou obvykle ukládána\ndo paměti cílového systému po bajtech v pořadí od nejnižší adresy do nejvyšší. U systémů neumožňujících\nadresování paměti po bajtech je třeba zjistit jakým způsobem je Intel HEX interpretován.\n\n [9. až 12. znak] ... nová segmentová adresa platná pro další záznamy.\n\nNa začátku je segmentová adresa rovna 0.\n\nSegmentová adresa se uvádí v 'lidsky čitelném' pořadí nejprve MSB, poté LSB. Např. záznam \n\ndefinuje segmentovou adresu 1000 (v desítkové soustavě 4096). \n\nFyzická adresa = 16*(segmentová adresa) + offset\n\n [9. až 12. znak] ... obsahuje vyšších 16 bitů adresy\n\nFyzická adresa = 65536*(vyšších 16 bitů adresy) + offset\n\n\n :00000001FF\n\nStarší software údajně může používat pro zakončení prázdný datový záznam:\n\nVestavěný systém\n\n"}
{"id": "420816", "url": "https://cs.wikipedia.org/wiki?curid=420816", "title": "IK Comet", "text": "IK Comet\n\nIK Comet byl profesionální norský hokejový tým. Byl založen v roce 1961. Zanikl roku 2009.\n\n\n"}
{"id": "420817", "url": "https://cs.wikipedia.org/wiki?curid=420817", "title": "Lillehammer IK", "text": "Lillehammer IK\n\nLillehammer IK je profesionální norský hokejový tým. Byl založen v roce 1957.\n\n"}
{"id": "420818", "url": "https://cs.wikipedia.org/wiki?curid=420818", "title": "Nefrit", "text": "Nefrit\n\nNefrit Ca(Mg,Fe)SiO(OH) je drahokam, odrůda amfibolu, spolu s jadeitem označován názvem jade. (Jadeit je pyroxen.) Barva drahokamového nefritu je sytě špenátově zelená, minerál má tvrdost kolem 6–6,5 stupně Mohsovy stupnice podobně jako křemen, je však houževnatější díky mikrokrystalické struktuře. Po naleštění velmi estetický s dokonalým skelným leskem. Historické a stále využívané naleziště se nalézá například na Sibiři. Výrobky z ruského nefritu byly v Evropě pojmem ve třicátých letech 20. století.\n\nNefrit je drahokam, patří do skupiny amfibolů, má hustotu 2,9–3,03, index lomu 1,654–1,667, většinou má tmavězelenou barvu, vzácně se nachází bílý. Často se plete s jadeitem a i Číňané mají pro oba kameny stejné pojmenování. \n\nNachází se na Sibiři, v Barmě, Číně, v Polsku, v Švýcarsku, v Austrálii, na Novém Zélandu. Nejvíce se těží v Britské Kolumbii v Kanadě.\n\nNefritu bývaly připisovány léčivé účinky. Už staří Číňané si z nefritu vyráběli číše, ze kterých pili, protože věřili v jeho očistnou sílu. Oblíbené byly i nejrůznější druhy šperků a amuletů, kterým se přikládaly léčivé účinky, např. detoxikace organizmu, léčení zánětů ledvin (řec. nephritis - odtud název drahokamu) i močových cest. V duševní oblasti se věřilo, že nositel nefritu nabude duševního klidu a vyrovnanosti, získá klidný a nerušený spánek, uleví se mu od bolesti hlavy, tlumí agresivitu a pomáhá utišit žal.\n"}
{"id": "420822", "url": "https://cs.wikipedia.org/wiki?curid=420822", "title": "Lørenskog IK", "text": "Lørenskog IK\n\nLørenskog IK je profesionální norský hokejový tým. Byl založen v roce 1963.\n\n\n"}
{"id": "420823", "url": "https://cs.wikipedia.org/wiki?curid=420823", "title": "Sparta Warriors", "text": "Sparta Warriors\n\nSparta Warriors je profesionální norský hokejový tým. Byl založen v roce 1928.\n\n"}
{"id": "420824", "url": "https://cs.wikipedia.org/wiki?curid=420824", "title": "Vídeňská úmluva o občanskoprávní odpovědnosti za jaderné škody", "text": "Vídeňská úmluva o občanskoprávní odpovědnosti za jaderné škody\n\nVídeňská úmluva o občanskoprávní odpovědnosti za jaderné škody je mezinárodní dohoda, která stanovuje minimální výši horní hranice odpovědnosti za škody pro provozovatele jaderných zařízení.\n\nSmlouva byla poprvé uzavřena v roce 1963, v roce 1988 byla upravena (především se zvýšila horní hranice odpovědnosti) a obnovena.\n\n"}
{"id": "420825", "url": "https://cs.wikipedia.org/wiki?curid=420825", "title": "Jiří Fiala", "text": "Jiří Fiala\n\nJméno a příjmení Jiří Fiala nese více známých osobností:\n\n"}
{"id": "420826", "url": "https://cs.wikipedia.org/wiki?curid=420826", "title": "Stavanger Oilers", "text": "Stavanger Oilers\n\nStavanger Oilers je profesionální norský hokejový tým. Byl založen v roce 2001.\n\n"}
{"id": "420827", "url": "https://cs.wikipedia.org/wiki?curid=420827", "title": "Jaguar Mark V", "text": "Jaguar Mark V\n\nJaguar Mark V (také označován Mk V) byl luxusní automobil vyráběný automobilkou Jaguar Cars mezi lety 1948 a 1951. Jednalo se o překlenovací model mezi předválečnými a poválečnými vozy Jaguar. Předchůdcem byl model SS Jaguar 2½/3½ litru (Mk IV), nástupcem pak model Mark VII.\n\nJaguar Mark V se představil v září 1948 na Londýnském autosalonu. Vzhledem se příliš nelišil od svých předchůdců vyráběných před válkou, největším rozdílem byly zčásti vestavěné světlomety do blatníků a moderněji vyhlížející kamašové kryty zadních kol. Zbytek si zachovával tradiční vzhled, na který mohli být tradiční zákazníci zvyklí. O jeho návrh se postaral sám ředitel firmy William Lyons. Přestože se mohlo zdát o na první pohled zastaralé auto, skrývalo mnoho inovací. Jednou z hlavních bylo zcela nové nezávislé přední zavěšení navržené konstruktérem Williamem Heynsem, založené na technice torzních tyčí s malým pnutím, které užíval Citroën. Přední náprava dostala dvojitá trojúhelníková ramena s kulovými klouby, která umožňovala zároveň pérování i změnu směru kol. Dalšími novinkami byly hydraulické brzdy a zcela nové šasi. Při jeho konstrukci byl kladen důraz na zvukovou izolaci podvozku a také sladění pérování. Tento moderní podvozek se později stal základem pro velké limuzíny Jaguar z 50. let. Původně měl být model osazen nově vyrobeným šestiválcem, ale nakonec byl vybrán starý šestiválec. Nabízel se s objemem 2 664 cm nebo 3485 cm. Tyto pohonné jednotky měly ventily řízené shora a byly posledními motory Jaguar bez vačkových hřídelů v hlavách válců. Sportovní model XK 120, který se představil téhož roku jako Mk V, měl už nový řadový šestiválec s ventilovým rozvodem DOHC. Vozy s objemem 2½ litru měly výkon 104 koní (78 kW) a max. rychlost okolo 140 km/h. Pohonná jednotka 3½ litru měla výkon ještě o 20 koní vyšší, tedy 124 koní (94 kW); zrychlení z 0 na 100 km/h za 15 s a max. rychlost 150 km/h. S tímto motorem získal model Mark V cenné třetí místo na prestižní Rallye Monte Carlo v roce 1951.\n\nVůz se prodával ve dvou karosářských verzích. První byla klasická verze s pevnou střechou označovaná Saloon a druhá verze s plátěnou snímací střechou se nazývala Drophead Coupé. Celkem bylo prodáno 10 466 kusů modelu Mark V. Vozů s 2½ litrovým motorem se prodalo dohromady 1703 exemplářů, a to 1674 v provedení Saloon a pouze 29 v provedení Drophead Coupé. Modelů s 3½ litrovým motorem se vyrobilo 8799 kusů - 7828 provedení Saloon a 971 provedení Drophead Coupé. Nástupcem modelu Mark V se stal model Mark VII (označení Mark VI nebylo použito, jelikož ho používala konkurenční značka Bentley). \n"}
{"id": "420828", "url": "https://cs.wikipedia.org/wiki?curid=420828", "title": "Stjernen Hockey", "text": "Stjernen Hockey\n\nStjernen Hockey je profesionální norský hokejový klub. Byl založen v roce 1935.\n\n"}
{"id": "420829", "url": "https://cs.wikipedia.org/wiki?curid=420829", "title": "Vålerenga Ishockey", "text": "Vålerenga Ishockey\n\nVålerenga Ishockey je profesionální norský hokejový tým. Byl založen v roce 1913.\n\n"}
{"id": "420840", "url": "https://cs.wikipedia.org/wiki?curid=420840", "title": "James Short", "text": "James Short\n\nJames Short (21. června 1710 Edinburg – 15. června 1768 Londýn) byl britský matematik, optik a výrobce dalekohledů.\n\nPůvodně se připravoval na církevní dráhu na Royal High School. Short upoutal pozornost Colina Maclaurina, univerzitního profesora matematiky, který mu kolem roku 1732 dal povolení k používání kolejních prostor ke stavbám dalekohledů.\n\nV prvních Shortových dalekohledech byla zrcadla vyrobena ze skla, jak je navrhl James Gregory, ale později byla používána pouze kovová zrcadla, která se dařilo vyrábět v parabolických a eliptických tvarech. Short se začal výrobou dalekohledů zabývat profesně, a působil v Edinburgu a poté v Londýně.\n\nJeho dalekohledy byly Gregorova typu, a některé z nich si zachovaly svou ostrost dodnes.\n\nRoku 1736 jej Karolína z Ansbachu pověřila výukou matematiky svého druhého syna Wiliama. Roku 1738 se stal členem Royal Society.\n"}
{"id": "420841", "url": "https://cs.wikipedia.org/wiki?curid=420841", "title": "Thiazol", "text": "Thiazol\n\nThiazol (1,3-thiazol) patří mezi cyklické deriváty uhlovodíků, jeho kruh obsahuje dva heteroatomy: dusík (N) a síru (S).\n\nJako mnohé jiné heterocykly je součástí složitých struktur v živočišných či rostlinných organismech. Podílejí se na stavbě sacharidů, nukleových kyselin, aminokyselin či vitamínů.\n\nSpolečně s pyrazolem a imidazolem patří mezi pětičlenné heterocykly se dvěma heteroatomy.\n\nJe to kapalina páchnoucí podobně jako pyridin. Významným derivátem je vitamin B1 neboli thiamin. Ten se podílí na metabolismu sacharidů, jeho nedostatek vede k trávícím a nervovým poruchám a k únavě. Úplná avitaminóza vede k nervové chorobě beri-beri.\n"}
{"id": "420845", "url": "https://cs.wikipedia.org/wiki?curid=420845", "title": "Tobias Sammet", "text": "Tobias Sammet\n\nTobias Sammet (* 21. listopadu 1977, Fulda, Německo) je zpěvák a hlavní textař německé powermetalové skupiny Edguy; také je známý jako tvůrce metalové opery Avantasia a člen metalového projektu Final Chapter. Byl i hostem Roba Rocka na albu \"Holy Hell\" a metalové opeře \"Aina\". Na albu své skupiny Edguy, \"Theater of Salvation\", byl Tobias také klávesákem. Potom se rozhodl zaměřit na zpěv. Osobně obdivuje skupiny jako AC/DC, Iron Maiden, Kiss, Tom Petty, Helloween atd.\n\n\n\n"}
{"id": "420847", "url": "https://cs.wikipedia.org/wiki?curid=420847", "title": "GET-ligaen 2008/2009", "text": "GET-ligaen 2008/2009\n\nSezóna 2008/2009 byla 70. sezónou Norské ligy. Mistrem se stal tým Vålerenga Ishockey.\n\n\n\n"}
{"id": "420849", "url": "https://cs.wikipedia.org/wiki?curid=420849", "title": "Raroh jižní", "text": "Raroh jižní\n\nRaroh jižní (\"Falco biarmicus\") je velký dravý pták žijící v Africe, jihovýchodní Evropě a Asii.\n\nRaroh jižní dorůstá 43 – 50 cm a v rozpětí křídel měří 95 – 105 cm. Svrchu je obvykle břidlicově šedý nebo šedohnědý, afričtí ptáci mají hřbet modrošedý. Spodina je světlá s hnědým skvrněním, které je u mladých ptáků výraznější. Na zátylku má výrazné rudé opeření, díky kterému jde dobře odlišit od podobného raroha velkého. Obě pohlaví se zbarvením neliší, mladí ptáci jsou štíhlejší a svrchu i hněději zbarvení bez rudého opeření na hlavě.\n\nRaroh jižní obývá otevřené krajiny a savany. Svou kořist, kterou tvoří zejména menší ptáci, např. kavky nebo holubi, loví přímým pronásledováním. Hnízdí na útesových římsách, občas i na stromech. Klade 3 - 4 vejce.\n\n"}
{"id": "420851", "url": "https://cs.wikipedia.org/wiki?curid=420851", "title": "Franz Xaver Süssmayr", "text": "Franz Xaver Süssmayr\n\nFranz Xaver Süßmayr (1766 Schwanenstadt, Horní Rakousy — 17. září 1803 Vídeň) byl rakouský hudební skladatel.\n\nPrvního hudebního vzdělání se mu dostalo od jeho otce, poté od roku 1779, když vstoupil na gymnasium kremsmünsterského kláštera, byl zpočátku veden jako \"Organista et Altista\" (varhaník a altista), později také jako \"Tenor et Violinista\" (tenorista a houslista). Pokud se týče vzdělání v ostatních oborech, ve kterých byl vyučován, dosáhl vzdělání, jakého bylo dopřáno jen málokterému hudebníkovi jeho doby.\n\nV pozdějších letech jeho pobytu v Kremsmünsteru byl stále častěji zván ke komponování církevní hudby a od roku 1785 také kompozici hudby k divadelním kusům, jež byly uváděny Kremsmünsteru.\n\nRoku 1787 skončila jeho školní léta, ale teprve v roce 1788 nacházíme záznamy o tom, že žil ve Vídni. V témže roce se pravděpodobně poprvé setkal s Mozartem, neboť se v jednom z pohřešovaných dopisů zmiňuje, že jeho opereta \"Der rauschige Hans\", která je datována k 6. březnu 1788, vznikla „pod vedením oduševnělého, nesmrtelného Mozarta“.\n\nByl žákem Antonia Salieriho a podle Konstance Mozartové byl v letech 1790/1791 rovněž žákem W. A. Mozarta. Mozart s ním údajně ve svých posledních dnech diskutoval své Requiem, takže se podle různých ústních zdrojů a několika poznámek („Zettelchen“) zanechaných v partech soudí, že po Mozartově smrti requiem dokončil. Ač často kritizovaná, jsou jeho dokončení (zkomponoval/instrumentoval posledních pět částí) standardně prováděna při současných uvedeních.\nOd roku 1792 byl dirigentem ve vídeňském Nationaltheatru a od roku 1794 Kapellmeisteradjunkt Josepha Weigla v Kärntnertortheateru. Je považován za úspěšného skladatele vídeňského singspielu a zkomponoval přibližně 30 scénických děl. K jeho hlavním pracím patří opery \"Mojžíš aneb vyvedení z Egypta\" (Moses oder Der Auszug aus Aegypten, 1792), \"Zrcadlo Arkádií\" (Der Spiegel von Arkadien, 1794), \"Idris a Zanida\" (Idris und Zenaide, 1795) či \"Soliman II.\" (1799). Kromě toho komponoval také instrumentální hudbu, kantáty a mše.\n\nJe pohřben na hřbitově Sankt Marxer.\n\n\n"}
{"id": "420856", "url": "https://cs.wikipedia.org/wiki?curid=420856", "title": "Tlustokožci", "text": "Tlustokožci\n\nTlustokožci (\"Pachydermata\" z řeckých slov  – pachys – tlustý a  – derma – kůže) je souhrnné označení pro některá zvířata, která mají velmi tlustou kůži. Pojem vymyslel v 19. století francouzský zoolog Georges Cuvier, ale protože je to nepřirozený, tzv. polyfyletický taxon, jedná z hlediska biologické systematiky o pojem zastaralý a překonaný a moderní věda se jej tedy nesnaží přesně definovat, protože ho nepotřebuje a nepoužívá. Neodpovídá totiž skutečným vývojovým vztahům mezi zmíněnými skupinami savců. Proto byl již na konci 19. století jako oficiální a platný vědecký termín zcela opuštěn.\n\nObvykle se za tlustokožce označovali:\n"}
{"id": "420858", "url": "https://cs.wikipedia.org/wiki?curid=420858", "title": "Vesak", "text": "Vesak\n\nVesak či Buddha džajanti je jeden z nejvýznamnějších buddhistických svátků. Je oslavou narození Buddha Gautamy, jeho dosáhnutí nirvány i vstupu do parinirvány. Slaví se především v zemích, kde je buddhismus převažujícím náboženstvím či zaujímá významné postavení – jedná se např. o Bangladéš, Bhútán, Vietnam, Thajsko, Kambodžu, Laos, Malajsii, Taiwan, Filipíny, Indonésii, Singapur, Srí Lanku, Tibet, Nepál, Barma i Indii. Přesná doba konání vesaku je různá a může záviset na jednotlivých buddhistických tradicích, většinou však počíná prvním dnem květnového úplňku.\nV České republice tento svátek slaví především příslušníci vietnamské, případně thajské komunity, a to v rodinách i v etnických buddhistických svatyních v Praze, Brně a Varnsdorfu. V roce 2017 slavnost připadala na 4. květen.\nNázev v jazyce zemí, kde svátek slaví:\n\nVesak v posledních letech:\n"}
{"id": "420860", "url": "https://cs.wikipedia.org/wiki?curid=420860", "title": "Raroh velký", "text": "Raroh velký\n\nRaroh velký (\"Falco cherrug\") je ohrožený dravý pták z čeledi sokolovitých. Hnízdí v rozmezí od východní Evropy východně přes Asii až po Mandžusko. Je převážně tažný, zimuje v Etiopii, na Arabském poloostrově, v severní Indii, Íránu a západní Číně.\n\nRaroh velký je velký dravec dorůstající 47 – 55 cm s rozpětím křídel 105 – 129 cm. Svrchu je převážně hnědý s šedými letkami, temeno hlava je zbarveno hnědě. Spodina těla je světlá s hnědými stříkanci na břiše. Obě pohlaví jsou si velmi podobná, mladí ptáci jsou v porovnání s dospělci jednotvárněji hnědější.\n\nObývá otevřené krajiny s řídkým porostem stromů. Živí se zejména hlodavci a ptáky, které loví přímým pronásledováním. Hnízdí na zemi, holých skalních římsách nebo v opuštěných hnízdech jiných větších ptáků na stromech. Snáší 3 - 6 vajec.\n\nRaroh velký je v současné době vyhodnocen jako ohrožený druh. Důvodem je rychlý populační pokles, který je viditelný zvláště na asijském kontinentě. Jeho největší hrozbou je ztráta přirozeného biotopu a lov. V roce 2004 byla jeho populace odhadována na 7 200 - 8 800 dospělých jedinců.\n\n"}
{"id": "420867", "url": "https://cs.wikipedia.org/wiki?curid=420867", "title": "Robert Kántor", "text": "Robert Kántor\n\nRobert Kántor (* 25. února 1977 v Brně) je profesionální hokejista, obránce extraligového celku HC Kometa Brno.\n\nStatistiky reprezentace:\n"}
{"id": "420869", "url": "https://cs.wikipedia.org/wiki?curid=420869", "title": "Epitaf", "text": "Epitaf\n\nEpitaf (řec. \"epitafios\", náhrobní nápis) je krátký text, který informuje o zesnulé osobě, shrnuje její život a tematicky se vztahuje k mrtvému.\n\nNemusí jít přímo o nápis umístěný na hrobu, naopak \"epitaf\" může mít kromě vlastního textu také význam památníku, který není náhrobkem, neboť se za ním nenachází hrob. Lze se s ním setkat zejména v období renesance, bývá umístěn na stěně kostela. Základní význam má architektonicky rámovaná reliéfní deska se jménem zemřelého a datem jeho smrti. Na epitafu je zesnulý zpravidla zobrazen jako klečící před křížem, často s již zemřelými členy rodiny – dětmi, jednou nebo více manželkami.\n\nEpitaf Jiřího Wolkera, který si napsal sám krátce před svou smrtí.\nEpitaf Egona Bondyho (vl. jménem Zbyněk Fišer):\n\n"}
{"id": "420870", "url": "https://cs.wikipedia.org/wiki?curid=420870", "title": "Žehlička na vlasy", "text": "Žehlička na vlasy\n\nŽehlička na vlasy je nástroj, který využívají hlavně ženy k „žehlení“, tedy narovnání vlasů. Lepší modely umožňují kadeřníkům a kadeřnicím další úpravy vlasů. \n\nŽehlička na vlasy se skládá z dvou keramických nebo teflonových ploch, které jsou rozžhavovány jako klasické žehličky na prádlo a oblečení. Teplotu je možno u lepších modelů regulovat, přibližně v rozmezí od 80 °C až do 200 °C. Také existuje exempláře s vodní lázní, která má zabránit spálení vlasů. Cena tohoto přístroje se pohybuje asi od 200 Kč výše.\nNěkteré žehličky mají i více funkcí, existují i druhy kombinované s jinými zařízeními (fén) atd. \nJiné mají různé nástavce, např. hřeben.\n\nExistují i skladnější cestovní žehličky, některé mohou fungovat i na napětí 12 V (autozapalovač).\n\nŽehlička může spálit konečků vlasů, což zpomaluje jejich růst nebo mohou vlasy vypadávat. Při příliš velké teplotě může dojít k celkovému spálení vlasů.\n\n"}
{"id": "420872", "url": "https://cs.wikipedia.org/wiki?curid=420872", "title": "Vláda Jana Fischera", "text": "Vláda Jana Fischera\n\nVláda České republiky pod vedením premiéra Jana Fischera (nazývaná jako \"letní vláda\", \"vláda odborníků\", či \"úřednická vláda\") měla podle dohody ČSSD, ODS, Strany zelených a původně též KDU-ČSL být překlenovací vládou po vyslovení nedůvěry druhé vládě Mirka Topolánka na jaře 2009 až do zamýšlených předčasných parlamentních voleb na podzim roku 2009. Ty se však nekonaly, a proto vláda vykonávala svůj mandát až do řádných květnových voleb 2010.\n\nDne 25. června podal premiér Jan Fischer demisi do rukou prezidenta Václava Klause, jenž vládu pověřil vedením země do jmenování Nečasovy vlády, ke kterému došlo 13. července 2010.\n\nČSSD myšlenku nové vlády prosazovalo pod názvem „vláda odborníků“. Proti tomu se však ohradil Mirek Topolánek (\"„Odmítám, že by to měla být vláda větších odborníků než vláda moje“\") i Václav Klaus (\"„Definoval bych je jako náměstky nespokojené s tím, že nejsou ministry. Pak bych je nenazýval vládou odborníků. Jsou to normální politici, kteří při této politické přesmyčce získali novou šanci, a myslím, že ji využijí.“\"). Název „vláda náměstků“ se na čas ujal i v médiích, méně lichotivou variantou je \"vláda podržtašků\".\n\nMirek Topolánek připravovanou vládu nazval „letní vláda“, avšak prezident Václav Klaus se proti tomuto označení prostřednictvím mluvčího ohradil: \"„Prezident předpokládá, že jednání o budoucí vládě jsou vážná, a připomíná všem zúčastněným, že bude s politickými stranami jednat o vládě České republiky, nikoli o 'letní vládě'.“\"\n\nVláda je běžně označována i jako úřednická vláda, překlenovací vláda, přechodná vláda. Jan Fischer po svém jmenování řekl: \"„Nebude to vláda vizí, bude to vláda tvrdé práce.“\"\n\nV neděli 5. dubna 2009 večer oznámili představitelé vládní koalice a opoziční ČSSD, že uzavřeli dohodu o navržení Jana Fischera prezidentu republiky jako předsedy dočasné překlenovací vlády, která by měla být jmenována 9. května.\n\nPrezident republiky Václav Klaus ve čtvrtek 9. dubna 2009 jmenoval Jana Fischera premiérem a pověřil ho sestavením nové vlády. Podle předběžných dohod politických stran by za ministry měli být navrženi odborníci, nečlenové politických stran, přičemž 8 členů by navrhla dosavadní vládní koalice a 7 členů ČSSD. 9. dubna 2009 se v médiích objevil téměř kompletní seznam navrhovaných členů vlády, ač strany oficiálně své návrhy nezveřejnily.\n\nDne 15. dubna 2009 navrhl předseda ČSSD Jiří Paroubek premiérovi 7 kandidátů, z nichž 6 odpovídalo jménům, která o týden dříve unikla do médií. Mirek Topolánek uvedl, že s žádným jménem nominovaným ČSSD nemá problém. Dne 16. dubna 2009 ráno navrhl předseda SZ Martin Bursík premiérovi 3 kandidáty, z nichž žádný se neobjevil v předchozích mediálních spekulacích. Dne 16. dubna 2009 odpoledne navrhl předseda ODS Mirek Topolánek premiérovi 7 kandidátů, z nichž 4 odpovídali tipům uniklým o týden dříve. Do funkcí místopředsedů navrhl Jiří Paroubek Jana Kohouta a Mirek Topolánek Martina Bartáka.\n\nPrezident Klaus 14. dubna 2009 po jednání s premiérem Fischerem v rozhovoru pro MF Dnes řekl, že by si přál, aby byl ve vládě ponechán jeden z dosavadních ministrů, a to Miroslav Kalousek, jemuž by stoprocentně dal svoji důvěru. Mirek Topolánek i Jiří Paroubek tuto myšlenku striktně odmítli. Dne 1. května premiér Fischer oznámil, že ho ze všech kandidátů tři kandidáti nominovaní stranami nepřesvědčili a navrhne vlastní tři kandidáty. Později pokračoval v jednání a dosáhl kompromisu, 8. května prezidentovi navrhl jména všech 16 ministrů, s nimiž souhlasily ODS, ČSSD i Strana zelených.\n\nJan Fischer (nestraník, navržen Mirkem Topolánkem na základě dohody ČSSD, ODS, SZ a KDU-ČSL) byl 9. dubna 2009 jmenován předsedou vlády. Podle dohody politických stran nová vláda měla být jmenována 9. května 2009, prezident Václav Klaus poté posunul termín na 8. května 2009, kdy nový kabinet jmenoval .\n\nFischer, Pecina a Kohout se později stali členy další úřednické vlády Jiřího Rusnoka.\n\nPočátek působení vlády Jana Fischera v prvním pololetí roku 2009 spadá do období předsednictví České republiky v Radě Evropské unie, které započala vykonávat vláda Mirka Topolánka.\n\n"}
{"id": "420877", "url": "https://cs.wikipedia.org/wiki?curid=420877", "title": "AAA Auto", "text": "AAA Auto\n\nAURES Holdings, a.s. (dříve AAA Auto International, a.s.) je provozovatel autobazarů AAA AUTO se sídlem v České republice, kde také vyvíjí největší část svých podnikatelských aktivit, na Slovensku (AUTOCENTRUM AAA AUTO a.s.), v Maďarsku a v Polsku (Autocentrum AAA AUTO sp.z o.o.). Autocentra AAA AUTO se nacházejí ve 22 městech v ČR, 14 v SR, 1 v Maďarsku a 5 v Polsku. V září 2017 společnost obsloužila svého již dvoumiliontého zákazníka.\n\nSkupina AAA AUTO držela za rok 2016 v žebříčku Czech TOP 100 nejvýznamnějších firem (řazeno dle tržeb) 48. místo. Podle auditovaných hospodářských výsledků za rok 2016 vykázala společnost tržby ve výši 495 milionů € a prodala 68 772 automobilů. \n\nSkupina AAA AUTO působí na trhu již 26 let (od roku 1992), v roce 2017 obdržela od organizace Czech TOP 100 ocenění za 25. let úspěšného podnikání. Společnost od roku 2012 nabízí vozy také pod staronovou značkou Mototechna, pod kterou v České i Slovenské republice soustředila nabídku „zánovních“ automobilů. V dubnu 2014 Mototechna zahájila prodej luxusních vozů v novém segmentu Mototechna Premium. Značka AAA AUTO se v rámci studie agentury Ogilvy & Mather z podzimu roku 2013 umístila mezi deseti nejlepšími českými značkami po listopadu 1989. Značka Mototechna se v rámci průzkumu agentury Medea Research objevila i mezi nejoblíbenějšími tradičními českými značkami z období před rokem 1989. V lednu 2018 společnost založila inovativní laboratoř AuresLab, kterou jako výkonný ředitel vede inovátor a startupista Stanislav Gálik. \n\nObchodní model AAA AUTO je založen na výkupu automobilů za hotové přímo do vlastnictví společnosti, čímž se liší od zbytku trhu, na kterém jsou ojeté vozy prodávány převážně formou rizikového komisního prodeje. AAA AUTO také poskytuje na prodávané vozy doživotní záruku vrácení peněz pro případ problémů s legalitou původu vozidla. Na vozy poskytuje také pojištění mechanických a elektrických závad Carlife a možnost vůz do sedmi dnů vyměnit za jiný.\n\nV září 2007 vstoupila nizozemská mateřská společnost AAA Auto Group N.V. na burzy cenných papíru v Praze a Budapešti, cena jedné akcie při vstupu na burzu byla 55 Kč. Obchodování s akciemi společnosti na obou burzách bylo ukončeno v létě 2013. Před ukončením obchodování nabídla společnost akcionářům odkup za 23,30 Kč za akcii. Od roku 2014 je majoritním vlastníkem skupiny AAA AUTO britsko-polský fond soukromého kapitálu Abris Capital Partners, který postupně získal 100% podíl, jež zakoupil za 220 mil. EUR (asi 6 mld. Kč), tedy asi 95 Kč za akcii. Po zákonném odkupu akcií se v červnu 2015 stal fond Abris stoprocentním vlastníkem skupiny. Společnosti ze skupiny se následně spojily v rámci mezinárodní fúze, která znamenala přesun sídla skupiny do České republiky a změnu názvu na AAA Auto International a.s.\n\nSpolečnost se pro roky 2017 a 2018 stala držitelem prestižního ocenění Superbrands a umístila se na 2. místě v celoevropské soutěži European Business Awards 2016/2017. Značky AAA AUTO a Mototechna jsou oficiálním partnerem české nejvyšší fotbalové soutěže – Fortuna ligy. Vozy z Mototechny v roce 2017 a 2018 jezdili mimo jiné fotbalisté Václav Kadlec, Patrik Schick, Michael Ngadeu nebo herci Václav Vydra či Veronika Žilková. V minulosti mezi nimi byly i herečky Mahulena Bočanová, Kateřina Kristelová, Jana Paulová, Laďka Něrgešová či Miss ČR 2003 Lucie Křížková.\n\nSpolečnost byla v roce 2014 pokutována za chyby v nabídkách spotřebitelského úvěru. Neuváděla např. RPSN. Pokuta dosáhla výše 500 000 Kč.\n\nV roce 2017 byla společnosti potvrzena tři roky stará pokuta 100 000 Kč za nesprávné uvedení ujetých kilometrů u jednoho z prodávaných vozů. \n\n"}
{"id": "420878", "url": "https://cs.wikipedia.org/wiki?curid=420878", "title": "Vlákno M5 (PIPD)", "text": "Vlákno M5 (PIPD)\n\nM5 je obchodní označení vlákna s chemickým složením poly{2,6-diimidazo[4,5-b:4’,5’-E]pyridinylen-1,4-(2,5-dihydroxy)fenylen}, zkráceně PIPD. Vlákno vyvinula nizozemská firma Akzo Nobel v posledních letech 20. století. \n\nVýchozí surovinou k výrobě vlákna je polymer s mnohonásobně opakovanými cykly z uhlíku, kyslíku, dusíku a vodíku v molekulárním řetězci (viz nákres vpravo). Kondenzační polymerizaci (s přidáním kyselin) se po schlazení ze sloučeniny vytváří poddajná tmavošedá hmota. Ta se vytlačováním s následujícím průchodem tryskou zvlákňuje na sotva viditelný světle modrý filament. Vlákna se potom perou, zahřívají a dlouží. Dloužením se silně ovlivňuje krystalická struktura, čímž materiál získává část svých jedinečných vlastností.\n\nZvlákňování PIPD se až dosud provádělo jen pokusně, v roce 2009 se mělo začít s průmyslovou výrobou. \nÚdaje o výkonnosti výrobního zařízení, o parametrech příze nebo stříže a o konkrétních možnostech jejich zpracování nebyly dosud (2009) publikovány.\nNyní vlákno vyrábí Magellan Systems International a DuPont Advanced Fiber Systems. V roce 2016 zůstává rozsah použití vláken PIPD na nízké úrovni. Jako důvod se uvádí jejich neúměrně vysoká cena a nedostatečný výzkum aplikačních možností. \n\n M5 patří ke skupině speciálních vláken tzv. \"high performance fibers\". U M5 se vývoj zaměřuje především na dosažení vysoké pevností. V následující tabulce jsou porovnány některé fyzikální vlastnosti PIPD s vlákny, která v tomto směru dosud zaznamenala špičkové výsledky: \n\nHodnoty nanovláken jsou měřeny laboratorně. Jejich praktické využití se uskuteční pravděpodobně až za více než 10 let.\n\nVlákno M5 je ohnivzdorné, méně křehké než např. výrobky z uhlíku, má mít vysokou balistickou odolnost, dá se snadno klížit (v kompozitech) a je odolné proti kyselinám a povětrnostním vlivům.\n\n\n"}
{"id": "420883", "url": "https://cs.wikipedia.org/wiki?curid=420883", "title": "Červnové demonstrace (Jugoslávie)", "text": "Červnové demonstrace (Jugoslávie)\n\nDemonstrace, které se v Jugoslávii odehrály během měsíce června v roce 1993, patřily k těm větším lidovým protestům proti nacionalistickému režimu Slobodana Miloševiće a jeho straně. Policejní zásahy proti demonstracím a mučení odpůrců režimu, hlavně pak Vuka a Danice Draškovićových, vedlo k velké pozornosti v zahraničí, například v západní Evropě, a dalšímu odsouzení režimu Slobodana Miloševiće.\n\nSvazová skupština republiky Jugoslávie se dne 1. června 1993 zabývala úkoly tehdejšího prezidenta Dobrici Ćosiće, a to na návrh Srbské radikální strany. Hlasování bylo tajné. Důvodem bylo údajné porušování ústavy SRJ.\n\nBěhem zasedání Skupštiny došlo k incidentu, který se odehrál v hale budovy parlamentu. Poslanec SRS za Niš Branislav Vakić napadl místopředsedu opozičního SPO, Mihaila Markoviće. Vakić byl Vojislavem Šešeljem, předsedou Srbské radikální strany, dříve jmenován za četnického vojvodu.\n\nBěhem odpoledne se přes tisíc lidí, hlavně sympatizantů opozičního SPO, shromáždilo před budovou Svazové skupštiny v centru Bělehradu aby s touto událostí vyjádřili svoji nespokojenost. Hlavním heslem shromáždění bylo motto \"stop fašizmu\". Přestože shromáždění začalo pokojně, postupně přerostlo v ozbrojené střety mezi demonstranty a policií. Během střetů zemřel policista Milorad Nikolić a zraněno bylo dalších 32 osob.\n\nPo intervenci mezinárodních organizací, protestech veřejnosti a nátlaku ze zahraničí se tehdejší prezident Slobodan Milošević rozhodl Vuka i Danicu Draškovićovy omilostnit.\n\n"}
{"id": "420887", "url": "https://cs.wikipedia.org/wiki?curid=420887", "title": "Lýtková kost", "text": "Lýtková kost\n\nLýtková kost (\"fibula\") je štíhlá kost, která je součástí bérce dolní končetiny člověka. Kost má směrem dozadu mírně konvexní tvar. Nachází se při pohledu zepředu na člověka za kostí holenní, se kterou má přibližně stejnou délku. V horní části tvoří je kloubně spojena s kostí holenní (nezasahuje do kolenního kloubu), ve spodní části je spojena s kostí holenní syndesmosou.\n\nHorní část kosti je tvořena silnější zakulacenou hlavicí lýtkové kosti (\"caput fibulae\"), která je zakončena krátkým hrotem. Pod hlavicí se nachází krček a tělo kosti. Na distálním konci je kost opět mohutnější, ale na rozdíl od kulaté hlavice má zde spíše oválný tvar a tvoří výběžek zvaný zevní kotník.\n\nZlomenina lýtkové kosti je často spojena se zlomením holenní kosti. V tomto případě dochází ke zlomenině ve vyšším místě než u holenní kosti. Jelikož se nejedná o kost zajišťující opěrnou funkci těla, je tato kost relativně tenká a slabá a tak dochází často k její fraktuře.\n\n"}
{"id": "420890", "url": "https://cs.wikipedia.org/wiki?curid=420890", "title": "SMS Lützow", "text": "SMS Lützow\n\nSMS Lützow byl bitevní křižník Německého císařského námořnictva třídy Derfflinger. Měl sesterské lodě SMS \"Derfflinger\" a SMS \"Hindenburg\". Původním nositelem jména lodi byl pruský generál Ludwig Adolf Wilhelm von Lützow. Loď čekalo jen několikaměsíční operační nasazení, jelikož už 31. května 1916 byla potopena po bitvě u Jutska.\n\nStavba lodi začala v květnu 1912 v loděnici Schichau-Werft v Danzigu. Dne 29. listopadu 1913 byl trup lodi spuštěn na vodu a 8. srpna 1915 byl \"Lützow\" dokončen. Na zkušebních plavbách však loď postihla havárie turbín a období až do března 1916 pak strávila v opravě.\n\nDne 24. dubna 1916 se \"Lützow\" účastnil ostřelování anglických přístavů Yarmouth a Lowestoft.\n\nJak \"Lützow\", tak jeho sesterská loď \"Derfflinger\" se účastnily bitvy u Jutska ve dnech 31. května až 1. června 1916 (\"Hindenburg\" byl dokončen až o rok později). \"Lützow\" zde sloužil jako vlajková loď admirála Franze von Hipper. Obě lodi se podílely na potopení britských bitevních křižníků HMS \"Invincible\" a HMS \"Queen Mary\". Obě německé lodě ale byly v bitvě také vážně poškozeny.\n\n\"Lützow\" zasáhlo více než 24 projektilů, přičemž čtyři měly ráži 380mm. Loď nabrala značné množství vody a její příď se postupně tak ponořila, že se lodní šrouby začaly vynořovat z vody. Loď blížila k ústí Kielského průplavu, měla však tak velký ponor, že by uvázla na mělčinách a proto byla potopena torpédoborcem \"G38\" ve vzdálenosti okolo 100 mil západně od pobřeží Dánska.\n\nZtráta nedávno dokončeného a moderního křižníku \"Lützow\" byla největší ztrátou císařského námořnictva v celé bitvě. Vrak lodi se dodnes nachází na mořském dně. V 60. letech zčásti rozebrán, zbytek byl prohlášen za válečný hrob.\n\n\n"}
{"id": "420892", "url": "https://cs.wikipedia.org/wiki?curid=420892", "title": "Žebrákovský kopec", "text": "Žebrákovský kopec\n\nŽebrákovský kopec je kopec v Posázaví nedaleko chráněné krajinné oblasti Stvořidla. Jeho nadmořská výška je 601 m. Se svojí výškou se jedná o druhý nejvyšší kopec Světelska a Ledečska (nejvyšším kopcem je Melechov s výškou 709 m). Je nejvyšším vrcholem Světelské pahorkatiny. Pojmenován je po nejbližší vsi – Žebrákov. V jeho okolí se kromě Žebrákova nacházejí vsi Horní Březinka, Benetice, Svatojánské Hutě a Opatovice.\n\nPřes Žebrákovský kopec vede žlutá turistická trasa č. 7385.\n\nNa vrcholu Žebrákovského kopce kdysi stála dřevěná rozhledna. Lidé ze sdružení K 601 zde plánují postavit novou 32 metrů vysokou ocelovou rozhlednu s kamenným základem. Otevření rozhledny bylo plánováno na jaro 2015, nicméně právě v roce 2015 se teprve podařilo získat stavební povolení pro stavbu rozhledny.\n\nŽebrákovský kopec je podle pověsti o vzniku Stvořidel kopcem, kde čert vzal kameny pro zničení sedlákova pole, ale protože je nestihl donést do kohoutího zakokrhání, rozsypal je po Stvořidlech.\n\n"}
{"id": "420893", "url": "https://cs.wikipedia.org/wiki?curid=420893", "title": "Incident", "text": "Incident\n\nIncident je:\n\nKonkrétní incidenty: \n\nUmělecká díla: \n"}
{"id": "420896", "url": "https://cs.wikipedia.org/wiki?curid=420896", "title": "Albert Montañés", "text": "Albert Montañés\n\nAlbert Montañés Roca (* 26. listopadu 1980 v Sant Carles de la Ràpita, Španělsko) je španělský profesionální tenista.Ve své dosavadní kariéře zatím vyhrál 6 turnajů ATP World Tour ve dvouhře a 2 turnaje ve čtyřhře.\n\n"}
{"id": "420897", "url": "https://cs.wikipedia.org/wiki?curid=420897", "title": "Pavel Mojžíš", "text": "Pavel Mojžíš\n\nPavel Mojžíš (* 31. října 1977 ve Zlíně) je profesionální hokejista, obránce českého týmu VHK ROBE Vsetín. Odchovanec zlínského hokeje zůstal svému rodišti věrný až do sezóny 2000-01. Poté vystřídal několik dalších působišť na hostování, včetně občasných návratů do mateřského celku. Až v roce 2003 zakotvil v celku HC Znojemští Orli ve kterém pak až na malé výjimky hrál po celou zbylou dobu jeho působení v nejvyšší soutěži. 7. dubna 2009 podepsal jako volný hráč nový dvouletý kontrakt v HC Kometa Brno.\n\n\"Největší úspěch:\" Účast ve finále Extraligy 1998-99.\n\n\n"}
{"id": "420903", "url": "https://cs.wikipedia.org/wiki?curid=420903", "title": "Antonín Schindler", "text": "Antonín Schindler\n\nAntonín Schindler (24. května 1925 Dvorce – 9. září 2010 Olomouc) byl český hudebník, spoluzakladatel Moravské filharmonie.\n\nNarodil se ve Dvorcích, kde byl jeho otec předsedou soudu. V letech 1926–1938 bydlel v Krnově. Po obsazení pohraničí bydlel v Prostějově, poté v Brně a v Olomouci, kde maturoval na Slovanském gymnáziu. Na Masarykově univerzitě v Brně studoval obor hudební věda a dějiny umění. Poté byl ve Vídni a vzdělával se ve varhanní vědě. V olomouckém Vlastivědném muzeu nechal vybudovat Václavkův sál s varhanami a založil Mezinárodní varhanní festival Olomouc, jehož byl dlouholetým prezidentem. V roce 2009 ho Olomoucký kraj ocenil za celoživotní přínos v oblasti kultury.\n\n\n"}
{"id": "420907", "url": "https://cs.wikipedia.org/wiki?curid=420907", "title": "Salpingidae", "text": "Salpingidae\n\nSalpingidae je čeleď brouků z nadčeledi Tenebrionoidea.\n\nBrouci čeledi Salpingidae jsou od 2,5 do 4,5 mm dlouzí, zbarveni od červené přes černou až po metalickou bronzovou. Některé druhy jsou dvoubarevné.\n\nTito brouci se vyskytují především pod kůrou listnatých a jehličnatých stromů, některé druhy také v chodbičkách kůrovců, kde požírají dospělé brouky i jejich larvy.\nSalpingidae byli dříve zařazování společně s Mycteridae do čeledi Pythidae.\n\nVe střední Evropě je tato skupina zastoupena šesti rody s celkem 14 druhy. V Evropě, bylo zatím zaznamenáno 19 druhů v sedmi rodech. Čeleď je rozdělena do tří podčeledí.\n\n\n\n\n\nSalpingidae na BioLib\n"}
{"id": "420909", "url": "https://cs.wikipedia.org/wiki?curid=420909", "title": "Pavel Toufar", "text": "Pavel Toufar\n\nPavel Toufar (13. červenec 1948 Praha – 26. září 2018) byl český spisovatel, novinář, propagátor kosmonautiky.\n\nV roce 1973 ukončil právnická studia na pražské Univerzitě Karlově. Téma jeho diplomové (také rigorózní) práce \"Mezinárodně právní postavení kosmických orbitálních stanic\" bylo tehdy první prací tohoto druhu z kosmonautiky na čs. vysokých školách. S poukazem na tuto práci byl vyzván k referátu na XXIV. kongresu Mezinárodní astronautické federace (IAF), kterého se zúčastnil jako tehdy nejmladší řádný účastník a byl přijat za řádného člena Mezinárodního institutu kosmického práva (IISL) při IAF.\n\nOd roku 1973 pracoval ve svobodném povolání jako spisovatel a novinář, v letech 1978–1981 scenárista Filmového studia Barrandov, v roce 1982 redaktor nakladatelství Panorama, v období 1983–1990 opět jako spisovatel ve svobodném povolání. Od poloviny 80. let spolupracoval s redakcí Televizních novin České televize (ČT), později Zpravodajství ČT, jako komentátor některých kosmonautických událostí. V letech 1991–1992 byl šéfredaktorem týdeníku \"Signál\", v letech 1992–1994 byl zaměstnán ve vydavatelství Ringier, v letech 1995–1997 v nakladatelství Integra, od roku 1998 opět spisovatelem ve svobodném povolání.\n\nAutor především knih literatury faktu, ale také beletrie, a rovněž knih populárně naučného charakteru, několika tisíc časopiseckých a novinových článků, autor filmových, televizních a rozhlasových scénářů. Od roku 1965 až do nuceného odchodu v roce 1977 byl stálým externím spolupracovníkem deníku Svobodné slovo, v němž vybudoval a pravidelně zajišťoval zpravodajství z kosmonautiky (mimo jiné roku 1969 napsal největší počet článků v různých československých časopisech, v nichž popularizoval program Apollo a zejména historický let Apolla 11). Také spolupracoval s časopisy \"Reportér\", \"Mladý svět\", \"VTM\" a mnoha dalšími.\n\nPůsobil jako aktivní účastník některých experimentů spjatých s kosmickým výzkumem, např. zkoumání sociální izolace a senzorické deprivace skupiny výzkumníků: I. – 20 osob, 5 dní, červen 1978, II. – 18 osob, 5 dní, květen 1979, III. – celosvětově první multidisciplinární experiment Štola 88 – 7 osob, 18 dnů (vedoucí skupiny pokusných osob), v září 1988 byl nominován do širšího výběru mezinárodního experimentu SFINCSS-99.\n\nOd roku 2008 se aktivně podílel na podpoře české vědecké účasti v mezinárodním experimentu Mars 500 (ESA a IMBP RAN) jako člen týmu vedeného předním světovým odborníkem PhDr. Jaroslavem Sýkorou.\n\nOd roku 2015 působil jako člen rady podvýboru pro vědu, výzkum, letectví a kosmonautiku Hospodářského výboru PS PČR.\n\nPavel Toufar zemřel po těžké nemoci ve středu 26. září 2018.\n\n\nAutor mnoha desítek knih a několika tisíc novinových a časopiseckých textů, TV a rozhlasových pořadů. Psal především literaturu faktu, napsal i několik prací science-fiction a několik desítek populárně naučných prací.\n\n\n\n"}
{"id": "420910", "url": "https://cs.wikipedia.org/wiki?curid=420910", "title": "Galerie Josefa Adamce", "text": "Galerie Josefa Adamce\n\nGalerie Josefa Adamce je galerie působící od roku 2004 v pražském Modrém domě. Je provozována vlastníkem domu, Obcí křesťanů v ČR, v architektonicky cenných zachovalých prostorách ve druhém nadzemním podlaží domu. \n\nGalerie je pojmenována po Josefu Adamci, knězi Obce křesťanů, který v závěru svého života v domě bydlel a roku 1995 v něm zemřel. \n\nProgramem výstav se galerie zaměřuje zejména na méně známé umělce, jejichž tvorba je ovlivněna křesťanskou spiritualitou. Kromě výstav jsou prostory galerie využívány pro konání rozličných kulturních a vzdělávacích akcí — přednášek, seminářů, kursů, konferencí, koncertů aj. Občas hostí též akce charitativně zaměřených organizací a iniciativ, kursy pro pracovníky v těchto oblastech, konference zabývající se sociální a rozvojovou pomocí a podobné pořady.\n\n"}
{"id": "420912", "url": "https://cs.wikipedia.org/wiki?curid=420912", "title": "Textový soubor", "text": "Textový soubor\n\nTextový soubor je počítačový soubor složený výhradně ze znaků. Kromě tisknutelných znaků a mezer mohou textové soubory obsahovat omezenou sadu řídicích znaků, zpravidla pouze znaky konce řádků a tabulátory.\n\nSoubory, které obsahují jiná data než znaky, nazýváme binárními. V binárních datech mohou mít některé byty nebo skupiny bytů význam počtu, velikosti, pozice v souboru, barvy, tónu, napětí, posunutí či strojové instrukce. Jakákoli binární data lze (za cenu zvětšení souboru) různými způsoby vyjádřit v textovém tvaru, například pomocí kodéru base64. Soubory obsahující obrázky, audio, video, spustitelné programy a archivní soubory jsou kvůli úspoře místa a pro rychlejší zpracování zpravidla binární.\n\nTextové dokumenty, které pro formátování textu používají pouze znaky konce řádku, mezery a tabulátory, označujeme jako prostý text – obvykle se jim dávají jména s příponou codice_1. Jak prostý text, tak textové soubory obecně lze vytvářet a upravovat textovými editory. K vytvoření bohatěji formátovaného textu slouží textové procesory, které do souborů ukládají kromě textu i informace o použitém písmu, rozvržení textu na stránce, barvách, umožňují vkládat obrázky apod. Kvůli těmto přidaným informacím obvykle výsledný dokument není textovým souborem. Vložení přídavných informací při zachování textového formátu umožňují značkovací jazyky, které se používají například pro vytváření webových stránek. Textový formát mají také příkazové a dávkové soubory a zdrojové kódy počítačových programů a mohou jej mít i konfigurační soubory a datové soubory.\n\nTextový soubor lze považovat za druh kontejneru. Obvyklý kontejner však definuje globální struktury souboru, do kterých se vkládají jednotlivé části (např. video, audio a titulky), zatímco fakt, že soubor je textový, určuje způsob ukládání těch nejmenších složek dat.\n\nTextový soubor není prostou lineární posloupností znaků, ale je členěn na jednotlivé řádky. U historických operačních systémů byl řádek reprezentován pevným počtem znaků (nejčastěji 80 podle počtu pozic na nejrozšířenějších děrných štítcích) nebo záznamem proměnné délky, který začínal údajem o délce. U moderních operačních systémů mají řádky proměnnou délku a každý řádek je zakončen znakem konce řádku:\n\n\nStarší operační systémy (například CP/M) neudržovaly délku souboru v bytech, ale v blocích (záznamech, sektorech). Aby mohl textový soubor končit jinde než na konci bloku, ukládal se na konec souboru znak konce souboru (End of File – EOF). V novějších operačních systémech se znak konce souboru uplatňuje pro ukončení souboru čteného z klávesnice; v operačním systému MS-Windows a DOS se používá znak s kódem 26 (Ctrl-Z), v Unixech znak s kódem 4 (Ctrl-D).\n\nPodle použitého kódování mohou být jednotlivé znaky reprezentovány jedním bytem, pevným počtem bytů (obvykle dvojicí nebo čtveřicí) nebo posloupností bytů.\n\nPři použití kódování ASCII je každý znak uložen v jednom bytu; stejně tomu bylo u různých osmibitových kódování používaných pro zápis národních znaků. \n\nPo roce 2000 se stále častěji používá znaková sada ISO/IEC 10646 (Unicode), která umožňuje reprezentovat všechny v současnosti běžně používané znaky, včetně znaků čínského, japonského a korejského písma a jiných orientálních skriptů (indické skripty jako sanskrt, dévanágarí, tibetské skripty atp.). Pro kódování se používá nejčastěji UCS-2 nebo UTF-16 (MS-Windows, SMS), kde jeden znak je tvořen dvěma případně čtyřmi byty, nebo UTF-8 (Unixy, WWW, e-mail), kde znak je tvořen posloupností 1–4 bytů. Kvůli existenci kombinačních znaků není vyjádření znaků s diakritikou jednoznačné: např. český znak „ř“ (r s háčkem) může být vyjádřen jedním znakem (U+0159) nebo složením znaku r (U+0072) a znaku háček (U+030C).\n\nProtože pro zpracování textových souborů existuje velké množství nástrojů, a textová data lze snadno přenášet, bylo vyvinuto množství způsobů pro reprezentaci binárních dat v textové podobě. Mezi nejstarší patří Intel HEX, který se používá hlavně pro zápis obsahu paměti. Významným oborem, který podnítil vývoj textových reprezentací binárních dat byly počítačové sítě a telekomunikace, především e-mail. Po starších formátech specifických pro jednotlivé operační systémy, jako je uuencode používaném v unixových operačních systémech, a BinHex používaných na počítačích Macintosh, přišel standard MIME s kódováním base64 pro binární soubory a quoted-printable pro textové soubory obsahující i jiné než ASCII znaky.\n\nObsah textových souborů může být různým způsobem strukturován.\nPro ukládání tabulkových dat se používají relativně jednoduché CSV soubory členěné na řádky a položky. O něco složitější je struktura konfiguračních souborů ve formátu INI. Pomocí standardu MIME lze textově reprezentovat multimediální soubory. Soubory používající značkovací jazyky mohou být velmi složité, popsané gramatikou využívající rekurze. Jiným příkladem reprezentace složité spojové datové struktury pomocí poměrně jednoduchého textového souboru je formát GEDCOM pro výměnu genealogických dat.\n\n"}
{"id": "420913", "url": "https://cs.wikipedia.org/wiki?curid=420913", "title": "HPA", "text": "HPA\n\nKombinace písmen H a P a A může být:\n\n"}
{"id": "420915", "url": "https://cs.wikipedia.org/wiki?curid=420915", "title": "Balian z Ibelinu", "text": "Balian z Ibelinu\n\nBalian z Ibelinu (1142/1143 – 1193) byl pán z Ibelinu a Nábulusu, jeden z vůdčích rytířů v Jeruzalémském království. Účastnil se křižáckých výbojů ve Svaté zemi. Při výpravě proti Saladinovi v roce 1187 se ujal obrany Jeruzaléma. Díky jeho velení dokázal udržet Jeruzalém téměř dva týdny a uzavřel se Saladinem dohodu o volném odchodu křesťanů ze Svaté země a bezpečné cestě ke křesťanským přístavům.\n\nBalian byl nejmladší ze tří synů Barisana z Ibelinu, měl dva bratry Huga a Baldwina. Jeho otec, rytíř z Jaffy, byl odměněn panstvím Ibelinu po revoltě Huga II. Le Puiseta. Barisan se oženil s Helvis z Ramly, dědičkou bohatého kraje Ramla. Balianovo původní jméno bylo nejspíše také Barisan (po otci), ale vypadá to, že si ho změnil podle staré francouzštiny na \"Balian\" (okolo 1175 - 1176). Je občas také znám pod jmény Balian \"mladší\", Balian II., Balian z Ramly, Balian z Nablu. V latině se jeho jméno různí a je občas popisován jako Barisanus, Balianus Balisan atd. Přesný rok jeho narození není znám, ale podle některých zdrojů dosáhl \"dospělosti\" v roce 1158. Po smrti jeho nejstaršího bratra Huga (okolo 1169) přešlo vlastnictví hradu Ibelin na jeho dalšího bratra Baldwina, který ale dal přednost Ramle a přenechal ho Balianovi. Balian byl tak vazal svého bratra a nepřímo i vazal krále.\n\nOsobnost Baliana z Ibelinu se těší také filmovému zpracování, to když ji Orlando Bloom ztvárnil ve filmu (Království Nebeské).\n\n\n"}
{"id": "420920", "url": "https://cs.wikipedia.org/wiki?curid=420920", "title": "Vojta", "text": "Vojta\n\nVojta je domácká podoba křestního jména Vojtěch a nosí jej více různých osobností:\n\n\n"}
{"id": "420922", "url": "https://cs.wikipedia.org/wiki?curid=420922", "title": "HC Moravské Budějovice 2019", "text": "HC Moravské Budějovice 2019\n\nHC Moravské Budějovice 2019 (celým názvem: Hockey Club Moravské Budějovice 2019) je český klub ledního hokeje, který sídlí v Moravských Budějovicích v Kraji Vysočina. Založen byl v roce 2005. Svůj současný název nese od roku 2019 po změně majetkové struktury klubu. Od sezóny 2012/13 působí ve 2. lize, třetí české nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává na zimním stadionu Moravské Budějovice s kapacitou 1 350 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "420928", "url": "https://cs.wikipedia.org/wiki?curid=420928", "title": "Fuggerové", "text": "Fuggerové\n\nFuggerové jsou německý bankéřský a posléze šlechtický rod pocházející z Augsburgu.\n\nV průběhu 2. poloviny 15. století se v německých zemích začala rozvíjet nová forma hospodářství, jejímž nositelem byla bohatá městská buržoazie, raný kapitalismus. K nejvýznamnějším příslušníkům městské buržoazie patřila rodina Fuggerů. Původně členové tkalcovského cechu v Augsburgu nabyli bohatství a světového jména teprve obchodem s drahými kovy a především obchodními styky s Habsburky a papežským dvorem.\n\nNejvýznamnějším členem této rodiny byl nepochybně Jakub Fugger zvaný \"Bohatý\", který si díky značné finanční podpoře císaře Maxmiliána I. zajistil místo císařského bankéře. Díky tomuto finančnímu spojení Fuggerové přímo ovlivňovali politické dění ve Svaté říši římské. Jakub Fugger se několikrát snažil ovlivnit volbu papeže, vždy však marně. O to úspěšnější byl při financování úplatků ve výši 850 000 dukátů na volbu císaře Karla V., vnuka předchozího císaře Maxmiliána.\n\nV roce 1525 zemřel Jakub II. a na jeho místo nastoupil jeho synovec Anton. Koncem 16. století rodinu postihly velké finanční ztráty, zejména státní bankrot ve Španělsku. Fuggerové se vzdali působení v peněžnictví a uchýlili se na své statky a panství v říši.\n\nPro bankovní sektor museli udržovat vzájemnou komunikaci o současném stavu hospodaření a politiky, proto si mezi sebou posílali zprávy, po vzoru italské korespondence. Těmto zprávám se říká tzv. Fuggerské noviny, jelikož pojednávají o tehdejší situaci. \n\n"}
{"id": "420930", "url": "https://cs.wikipedia.org/wiki?curid=420930", "title": "VSK Technika Brno, oddíl basketbalu", "text": "VSK Technika Brno, oddíl basketbalu\n\nVSK Technika Brno (celým názvem: Vysokoškolský sportovní klub Technika Brno) byl český basketbalový klub, který sídlil v brněnském Králově Poli. Založen byl v roce 1963. V sezóně 1973/74 se zúčastnil nejvyšší basketbalové soutěže mužů, ve své první sezóně ovšem hned sestoupil o patro níže. Celkem v československé nejvyšší soutěži mužů strávil tři sezóny. Po zániku Československa oddíl basketbalu na nějaký čas zaniká.\n\nČinnost byla obnovena v roce 1996 díky studentům stavební fakulty VUT a hráčům TJ Sokol Komín. Úspěchům federální éry se nově obnovený klub nikdy nedočkal, své zápasy odehrával pouze v soutěžích městského přeboru v Brně. Trvalý zánik přišel v roce 2014 po zániku oddílu K.\n\nZdroj: \n\n\n\nZdroj: \n\n\n\nZdroj: \n\n"}
{"id": "420932", "url": "https://cs.wikipedia.org/wiki?curid=420932", "title": "Kraniosynostóza", "text": "Kraniosynostóza\n\nKraniosynostóza (též kraniostenóza) je předčasný uzávěr (\"obliterace\") jednoho či více švů (\"sutur\") mozkovny vedoucí k její charakteristické deformitě. Vyskytuje se jako izolovaný defekt, či jako součást určitého syndromu. Problematika kraniální suturální patologie prostupuje celou řadu medicínských oborů od molekulární genetiky přes pediatrii až ke špičkové kraniofaciální chirurgii a neurochirurgii. \n\nPrevalence (výskyt) kraniosynostóz je 1:1800 až na 2200 porodů.\n\nDiagnostika je založena na fyzickém, rentgenovém, případně i CT vyšetření. Při prokázané diagnóze je indikováno chirurgické řešení.\n\nRůst lebky, respektive mozku, je podmíněn přítomností otevřených (patentních) švů. Donošený novorozenec má kosti lební klenby odděleny šesti hlavními švy a šesti fontanelami. \n\nKe kompletnímu uzávěru většiny švů lební klenby dochází od třetího decenia (30 let).\n\nKraniostenóza je také zákrok, při kterém se uměle protahuje lebka. Na území Česka se našly nálezy asi 15 kosterních pozůstatků Germánů po tomto zákroku, samotné nálezy pochází z 5. století, která byly nalezeny v oblasti Polabí. Jednalo se především o ženy, u kterých se tento zákrok prováděl v dětském věku. Tato praktika se prováděla pomocí svazování měkké lebky, které stahovaly postupně hlavu a docházelo tak k deformaci lebky, kdy jí takto protahovaly. Takto deformovaná lebky lze najít i v mnoha jiných zemích jako Egypt, Peru především oblast Paracas.\n"}
{"id": "420934", "url": "https://cs.wikipedia.org/wiki?curid=420934", "title": "Isomalt", "text": "Isomalt\n\nIsomalt je náhražka cukru, avšak má jen malý vliv na hladinu glukózy v krvi a nepodporuje zubní kaz. Přidává se do potravin pro diabetiky. Má 2 kcal/g, polovinu kalorií cukrů. Jako u mnoha jiných náhradních sladidel hrozí při nadměrné konzumaci riziko žaludečních potíží, nadýmání a průjmu. V cukrářství a pekárenství se používá také jako protispékavá látka. Dále se tohle sladidlo využívá při výrobě čokolády a žvýkaček (hlavně těch bez cukru). Ve členských státech EU se Isomalt označuje na výrobcích kódem E 953.\n"}
{"id": "420937", "url": "https://cs.wikipedia.org/wiki?curid=420937", "title": "Aston Martin DB9", "text": "Aston Martin DB9\n\nAston Martin DB9 je sportovní automobil, který od roku 2003 vyrábí britská automobilka Aston Martin. Je nástupcem vozu Aston Martin DB7. Vyrábí se jako kupé nebo kabriolet.\n\nAutomobil se vyrábí v anglickém městě Gaydon. Vůz má motor vpředu a pohon zadních kol. Pohání jej šestilitrový dvanáctiválec V12 o výkonu 350 kW. Maximální rychlost je 306 km/h a zrychlení z nuly na 100 km/h je 4,8 sekundy. Kabriolet zrychluje o dvě desetiny sekundy pomaleji a jeho maximální rychlost je 300 km/h. Převodovka je šestistupňová. Design vytvořil Ian Callum a Henrik Fisker. V roce 2006 přišla příplatková výbava Sports pack. Ta obsahovala devatenáctipalcová kola a několik aerodynamických doplňků. V roce 2008 prošel vůz faceliftem a byl zvýšen výkon motoru. Existovala i speciální limitovaná edice DB9 LM. 124 vozů bylo vyrobeno na počest vítězství v závodu 24 hodin Le Mans v roce 2007.\n\nÚžasně futuristický, zato však typicky Astonovský design automobilu zajistil známý anglický designér Timothy Callens. Inspirací mu byly předchozí modely, jako například DB7, ale také nejmodernější bojové stíhačky. Výsledek jeho dvouleté práce se však nepředstavitelně vyplatil.\n\ndo roku 2005/ v letech 2006 až 2007/od roku 2008\n\nZávodní model DBR9 připravovala společnost Prodrive. Poprvé se vůz účastnil dvanáctihodinového závodu v Sebringu. Vůz zvítězil v Le Mans series, American Le Mans series, FIA GT Championchip a v závodu 24 hodin Le Mans. Ve voze jezdí Tomáš Enge v závodech GT1.\n\n"}
{"id": "420939", "url": "https://cs.wikipedia.org/wiki?curid=420939", "title": "Svatomír Mlčoch", "text": "Svatomír Mlčoch\n\nSvatomír Mlčoch (* 27. července 1955 Nový Jičín) je český vysokoškolský pedagog, ekolog, právník a regionální politik. Od roku 1983 trvale žije a působí v Českých Budějovicích, v letech 1991 až 1993 byl náměstkem ministra životního prostředí ČR.\n\nMlčoch vystudoval Právnickou fakultu Univerzity Karlovy v Praze a postgraduální studium v oboru \"Památková péče\" při Katedře dějin umění Filozofické fakulty UK. První tři roky 80. let 20. století strávil na generálním ředitelství Pozemního stavitelství v pozici právníka. Mezi roky 1984–1989 pracoval jako podnikový právník v Krajském ústavu ochrany památek a ochrany přírody v Českých Budějovicích, v letech 1990-1993 byl náměstkem ministra životního prostředí České republiky pro legislativu a ekologickou politiku, od roku 1994 vykonává advokátskou praxi. Od roku 1998 do roku 2006 byl členem Legislativní rady vlády ČR. Je spoluautorem návrhu několika přijatých zákonů na ochranu životního prostředí.\n\nInicioval a spoluzaložil Třeboňské inovační centrum zaměřené na aplikovaný výzkum v oblasti alternativní energetiky, úspor energií, selektivní těžby sedimentů a poradenství v oblasti trvale udržitelných technik při hospodaření v krajině. Přednášel 20 let právo životního prostředí na Přírodovědecké fakultě Jihočeské univerzity v Českých Budějovicích.\n\nV lednu 2014 se stal čestným členem Strany zelených.\n\nV komunálních volbách v roce 1994 byl jako člen ODA zvolen zastupitelem města České Budějovice. Ve volbách v roce 1998 mandát neobhajoval. Ve volbách v roce 2002 kandidoval jako člen Strany pro otevřenou společnost za subjekt \"\"Liga pro město\"\" (tj. VPM, SOS a ČSNS), ale neuspěl. Zvolen byl opět ve volbách v roce 2006, kdy jako člen SOS vedl kandidátku subjektu \"\"Zelení a otevřená společnost\"\" (tj. SOS a SZ). Ve volbách v roce 2010 mandát neobhájil, když opět vedl jako člen SOS kandidátku subjektu \"\"Otevřená společnost a Zelení\"\" (tj. SOS a SZ). Neuspěl ani ve volbách v roce 2014, kdy již jako člen SZ vedl kandidátku subjektu \"\"Společně pro České Budějovice\"\" (tj. SZ, Piráti, Změna a KH). Zastupitelem města byl zvolen až ve volbách v roce 2018 jako nestraník za Piráty.\n\nV krajských volbách v roce 2004 kandidoval jako člen SOS za subjekt \"\"Zelení a otevřená společnost\"\" (tj. SZ, SOS a T2002) do Zastupitelstva Jihočeského kraje, ale neuspěl. Nedostal se do něj ani ve volbách v roce 2008 jako člen SOS na kandidátce SZ, ani ve volbách v roce 2012 jako nestraník za SZ. V krajských volbách v roce 2016 byl z pozice nestraníka lídrem SZ v Jihočeském kraji, avšak neuspěl a do zastupitelstva se nedostal.\n\nVe volbách do České národní rady v roce 1990 kandidoval za SZ v Jihočeském kraji, ale neuspěl. Znovu kandidoval až ve volbách do Poslanecké sněmovny PČR v roce 2006 v Jihočeském kraji jako člen SOS na kandidátce SZ, ale opět neuspěl. Do Sněmovny se nedostal ani ve volbách v roce 2013, kdy kandidoval jako nestraník za SZ.\n\nVe volbách do Evropského parlamentu v roce 2004 kandidoval za SOS, ale neuspěl.\n\nMlčoch je členem Českého svazu ochránců přírody.\n\nV dubnu 2009 byl navržen na pozici ministra životního prostředí v úřednické vládě Jana Fischera. Toto místo nakonec získal Ladislav Miko.\n\nMlčoch je laureátem Ceny ministra životního prostředí za rok 2001 a Ceny Nadace Charty 77 za oblast ochrany životního prostředí v roce 2004 (tzv. Cena Josefa Vavrouška)\n\n"}
{"id": "420940", "url": "https://cs.wikipedia.org/wiki?curid=420940", "title": "ACM Automobili", "text": "ACM Automobili\n\nACM Automobili byla italská automobilka.\n\nACM Automobili patřila skupině \"Ali Ciemme S.p.A.\" z Piazzano di Atessa, ke které patřila i firma Automobili Biagini. Výroba automobilů na bázi modelů firem FIAT a ARO začala v roce 1981 a ukončena byla v roce 1990.\n\nACM do Itálie dovážela rumunské automobily ARO. Firma také v Itálii montovala automobily ARO 10 s dieselovými a později s turbodieselovými motory. Od roku 1990 vyráběla vlastní automobil ACM Enduro X4, který používal technický základ ARA. O rok později firma představila prototyp Scorpion. Ten měl vzhůru výklopné dveře a karoserie měla zaoblené tvary.\n\n"}
{"id": "420941", "url": "https://cs.wikipedia.org/wiki?curid=420941", "title": "Christophe Rochus", "text": "Christophe Rochus\n\nChristophe Rochus (* 15. prosince 1978 v Namuru, Belgie) je současný profesionální belgický tenista. Je starším bratrem tenisty Oliviera Rochuse. Ve své dosavadní kariéře zatím vyhrál 1 turnaj ATP ve čtyřhře.\n\nChristophe Rochus se zúčastnil 12 zápasů v Davisově poháru za tým Belgie s bilancí 3-10 ve dvouhře a 2-4 ve čtyřhře.\n\n\n"}
{"id": "420943", "url": "https://cs.wikipedia.org/wiki?curid=420943", "title": "Bankovní systém Česka", "text": "Bankovní systém Česka\n\nBankovní systém Česka byl po dobu tzv. socialistického státního zřízení prakticky pouze jednoúrovňový s výrazným monopolem Státní banky československé. Jedinou formálně samostatnou obchodní bankou byla, v zásadě od roku 1945 až do roku 1991, Živnostenská banka. Dále existovala Československá obchodní banka (ČSOB), která byla založena státem v roce 1965\n\n4 jako specializovaná součást tzv. monobankovního systému Státní banky československé a měla v tehdejším Československu zajišťovat financování zahraničního obchodu pod přímým dohledem státu a půjčky v zahraničních měnách z mezinárodních kapitálových trhů pro komunistický stát.\n\nOd roku 1990 existuje v České republice dvouúrovňový bankovní systém:\n\nKaždá banka plní tři základní funkce:\n\nČNB má sídlo v Praze, nejvyšším řídícím orgánem je bankovní rada ČNB v čele s guvernérem.\n\n\nJe vrcholnou institucí bankovního dozoru. Centrální banka je nezávislá, má plnou pravomoc k vytyčení a provádění měnové politiky. Má i plnou odpovědnost za její úspěšnost.\n\n\n\n\n\n\n\nObchodní banky vyvíjejí činnost za účelem dosažení zisku.\nZisk banky je dán:\n\n\ntermínované vklady – na pevný termín, nebo spořící účty či vkladní knížky s výpovědní lhůtou. Tyto zdroje jsou pro banku stabilnější a jsou je úročeny vyšším procentem, než vklady, které může klient kdykoliv vybrat. Takovéto vklady se nazývají vklady na viděnou. Příkladem jsou běžné účty a také spořící účty a vkladní knížky bez výpovědi.\n\n\nV případě, že banka nemá dostatek finančních zdrojů a potřebuje je, může je získat pomocí:\n\nBanka zde poskytuje úvěry, vystupuje v roli věřitele. Cílem těchto operací je:\n\n\n\n\nFaktoringová společnost odkoupí pohledávku od firmy (SF) většinou za nižší cenu a nyní firma OB nedluží firmě SF, ale faktoringové společnosti, která může nárokovat pohledávku v plné výši. Mnohdy nedojde k peněžnímu splacení pohledávky, ale k vypořádání pohledávky prostřednictvím odběru výrobku nebo zboží.\n\nJsou kromě úvěrů dalším vydatným zdrojem příjmů bank. Banky nabízejí relativně bezpečnou úschovu peněz formou vkladu na bankovní účet. Banky nabízejí klientům celou škálu účtů. \n\n\n\n\n\n\nvýměna valut a deviz (včetně cestovních šeků) v aktuálním kurzu\n\nbanky provádí bezhotovostní platební styk i v cizích měnách a nabízejí svým klientům možnost zajistit se proti kurzovým rizikům bankovními devizovými deriváty – swapy, forwardy, opce.\n\nvětšina bank má své makléře na BCP Praha a za úplatu zajišťují pro klienty zprostředkování nákupu či prodeje cenných papírů. Velkým klientům banky nabízí i tzv. správu portfolia (asset management), což znamená, že banka po dohodě s klientem nakoupí pro něj nejvhodnější cenné papíry ( v závislosti na míře rizika, které je klient ochoten podstoupit) a stará se o udržování a rozmnožování hodnoty této investice. Takovou službu u nás nabízí např. ČSOB nebo Komerční banka, ovšem minimální výše investice by neměla být nižší než 10 miliónů, jinak nelze za daných legislativních podmínek a pravidel na burze efektivně investovat a optimálně rozkládat rizika.Velkým klientům banka poskytuje služby spojené s přípravou emise cenných papírů a její umístění na kapitálovém trhu.\n\n\n\n\n"}
{"id": "420944", "url": "https://cs.wikipedia.org/wiki?curid=420944", "title": "Přesuvna", "text": "Přesuvna\n\nPřesuvna kolejových vozidel/vozů je zařízení složené z pojížděné koleje (kolejnic) umístěné na pohyblivém roštu, který se pohybuje kolmo na příjezdovou kolej mezi několika pevně zabudovanými souběžnými kolejemi. Slouží k přesunu jednotlivých vozů z příjezdové koleje na jiné koleje a mezi nimi – z příjezdové koleje najede vůz na rošt a poté, co je na něm celou svou délkou, se rošt přesune k jiné koleji a tam zase vůz vyjede ven. Zařízení lze přirovnat k lineární obdobě kruhové točny, která se používala hojně i při deponování parních lokomotiv.\n\nPrvní přesuvny vznikly v železničních dílnách. Vagóny, jak osobní, tak nákladní, se musely od nepaměti vždy po předepsané době prohlížet a popřípadě opravovat. Minimálně byla doplňována a vyměňována vazelína v ložiskách nebo se opravovaly nápisy. Se zvyšujícím se počtem specializovaných pracovišť při opravě/údržbě vagónů se prodlužovala i délka hal. Při rostoucím počtu kolejí v halách se zvyšovala šířka hal i délka kolejového rozvětvení, tj. vznikal větší počet výhybek. Bylo by samozřejmě ideální mít na jedné koleji více pracovišť a železniční vozidla vždy jen kousek posunout na další pracoviště, ale každá možnost prodloužení hal jednou končí. Zároveň i některé provozy musejí být od sebe stavebně odděleny (např. lakovny). Šlo ale tato pracoviště umístit v jedné hale na sousední koleje. A právě k možnému odebrání/přistavení železničního vozidla z příjezdové/odjezdové koleje, k umístění do deponie při čekání na uvolnění pracoviště a hlavně k přistavení na jednotlivá pracoviště sloužily přesuvny. Jednoduše zkracovaly délku objektu. Na přesuvně nešlo vozidla otáčet. Další rozšíření přesuven nastalo v lokomotivních depech, když v provozu začala převažovat moderní hnací vozidla se dvěma stanovišti či kapotované lokomotivy a ustala potřeba lokomotivy otáčet. \n"}
{"id": "420946", "url": "https://cs.wikipedia.org/wiki?curid=420946", "title": "Smart Forfour", "text": "Smart Forfour\n\nSmart Forfour je malý automobil, který v letech 2004 až 2006 vyráběla německá automobilka Smart. Vůz se prodával pouze jako pětidveřový hatchback.\n\nAutomobil se vyráběl v nizozemské továrně NedCar společně s Mitsubishi. Forfour totiž používá řadu shodných dílů s vozem Mitsubishi Colt z roku 2003. V roce 2005 prodávala tuningová společnost Brabus upravený model s motorem od Mitsubishi o výkonu 130 kW. Vůz měl maximální rychlost 221 km/h a z nuly na 100 km/h zrychlil za 6,9 sekundy. K dispozici byl i elektromobil s maximální rychlostí 135 km/h.\n\n\n"}
{"id": "420951", "url": "https://cs.wikipedia.org/wiki?curid=420951", "title": "Comeback (seriál)", "text": "Comeback (seriál)\n\nComeback je český televizní sitcom z produkce televize Nova. První díl s názvem „Křeslo“ byl premiérově vysílán 4. září 2008, poslední díl byl uveden 24. října 2011.\n\nNa každém dílu pracoval scenáristický tým, jehož členy byli jak profesionální scenáristé, tak bloggeři a další nadšenci. Tým vedl Tomáš Baldýnský.\n\nV divácké anketě ANNO 2008 o nejoblíbenější pořad TV Nova získal Comeback třetí místo a představitel Ozzáka Martin Dejdar byl zvolen „Mužem roku“. V roce 2009 Comeback své umístění zopakoval, Martin Dejdar se umístil na třetím místě.\n\nPřípravu svého původního sitcomu zahájila Nova již v květnu 2007, kdy uspořádala workshop s názvem Sitcom Projekt. Na ten televize pozvala lidi nejrůznějších profesí, o kterých se domnívala, že by mohli být vtipní. Workshopu se tak zúčastnili nejen scenáristé, ale i herci, textaři, režiséři, novináři, spisovatelé nebo bloggeři. Americký televizní tvůrce John Vorhaus, autor knihy \"The Comic Toolbox: How to be Funny Even if You’re Not\", se ujal jejich sitcomového školení. Několik účastníků workshopu se stalo základem scenáristického týmu, který se ale později ještě rozšiřoval.\n\nSeriál vypráví příběh pohaslé popové hvězdy Tomáše Pacovského, přezdívaného Tomi Paci. Nyní vlastní obchod s hudebními nosiči a spolu se svým bratrem Ozzákem, metalovým nadšencem, vychovává dceru Ivu. Své problémy často řeší v \"Hospodě u Jezevce\", jejíž majitelka, které právě utekl manžel i se vším nábytkem, je sousedka Pacovských. Její dvě děti, dvojčata Saša a Lexa, jsou pravděpodobně u Pacovských více než doma. Saša je nejlepší kamarádkou Ivy. Právě prochází krizí, protože si myslí, že je pro každého neviditelná, o čemž se často přesvědčuje. Lexa je hudební nadšenec, který našel vzor v Ozzákovi. Navíc je zamilovaný do Ivy. V neposlední řadě je tu Marcelka, fanynka Tomiho Paciho, která zachrání jeho obchod před vymahači, a poté zde začne pracovat jako prodavačka a Tomášova manažerka. Ozzák ji nesnáší a přezdívá jí „mamba“.\n\n"}
{"id": "420954", "url": "https://cs.wikipedia.org/wiki?curid=420954", "title": "Mol šatní", "text": "Mol šatní\n\nMol šatní (\"Tineola bisselliella\") je drobný motýlek z čeledi molovitých o velikosti mezi 4 až 8 milimetry, který je známý a obávaný škůdce v mnoha domácnostech. Motýlek je zajímavý tím, že k životu nepotřebuje pít, protože si potřebnou vodu vytváří metabolismem. Nicméně samotným škůdcem není dospělec motýlka, ale jeho larvy živící se keratinem neboli rohovinou obsaženou v některých přírodních materiálech. Jedná se tak o jeden z mála živočišných druhů, který je schopen trávit vlnu.\n\nMol šatní je celosvětově rozšířený motýl, který ke svému životu využívá tmavé, vlhké a teplé prostředí, kde klade svá vajíčka. Od nakladení vajíček po dospělce trvá jeho vývoj od měsíce až po rok, v závislosti na podmínkách ve kterých žije a od toho se odvíjí i množství generací vyskytujících se do roka. Celý životní cyklus mola šatního se odehrává v rozmezí 65 až 90 dní.\n\nDruh popsal švédský entomolog Arvid David Hummel v roce 1823. Pro mola šatního se taktéž používají následující pojmenování:\n\n\nSamička naklade 50–80 vajíček v jedné až dvou snůškách na vlněnou látku v tmavých, vlhkých a teplých místech. V případě, že je vyrušována, kladení vajíček neproběhne. Vajíčka však nejsou nijak upevněna, a proto je lze mechanicky odstranit, například je vyklepat či vykartáčovat ze zasažených tkanin. Nicméně jiný zdroj uvádí, že vajíčka jsou přichycena přilnavým sekretem. Za dva týdny se líhnou larvy a okamžitě se začínají živit okolním materiálem. Jiný zdroj uvádí, že za tepla se vajíčka líhnou během 4 až 10 dnů a za zimy pak okolo 21 dní.\n\nZ nakladených vajíček se přibližně za dva týdny líhnou malé bílé housenky s tmavší hlavičkou a válcovitým tělem o velikosti 1 mm. Okamžitě po vylíhnutí začínají některé larvy spřádat v napadených tkaninách chodbičky z hedvábí, ve kterých následně probíhá celý jejich vývoj a které larvy mola neopouštějí. Nicméně jsou známy i případy, kdy si larva chodbičku po několik dní netvořila. Za potravu housenkám slouží srst zvířat obsahující keratin (česky \"rohovina\") a tedy i všechny materiály, které se ze srsti vyrábí (například vlněné oblečení či koberce). V případě nedostatku této vhodné potravy jsou housenky mola schopné poškozovat i látky neobsahující keratin, tedy například výrobky z bavlny a lnu. Byly popsány dokonce i případy, kdy larvy mola požíraly své vlastní výkaly, tzv. koprofagie.\n\nHousenka se během svého vývoje svléká ze své schránky, která se jí stává malá. Svlékání probíhá 11 až 17krát a je ovlivňováno množstvím a kvalitou potravy a teplotou okolního prostředí. Pokud housenka mola šatního žije v lidském obydlí, má celoročně zajištěné vhodné podmínky pro svůj vývoj. Vývoj housenky trvá obvykle 35 dní, ale v případě nedostatku potravy, teplotě a vlhkosti se může prodloužit až na 2,5 roku. Před zakuklením dosahuje larva velikosti okolo 12 mm.\n\nHousenka po zakuklení vytvoří štíhlou kuklu okrové barvy nacházející se na konci chodbičky z hedvábí, kterou si housenka během svého vývoje stavěla. Délka hedvábného vlákna může dosahovat délky až 8 mm. Na stavbu kokonu potřebuje housenka 8 až 10 dní v létě a v případě zimy 3 až 4 týdny. Po zakuklení zůstává v tomto stádiu přibližně 6 týdnů (jiný zdroj uvádí 50 až 90 dní, ale v případě nepříznivých podmínek až 4 roky).\n\nMol šatní je drobný motýlek, jeho světle okrová přední křídla měří 4 až 8 mm. Samička je menší než sameček. Na křídlech se nenachází žádná kresba, nicméně jsou vysoce lesklá a na okrajích křídel se nachází dlouhé třásně stejné barvy. Mol má dlouhé tenké nohy i tykadla. Na přední straně se nachází pár černých očí.\n\nDospělci se objevují převážně na jaře a v létě, kdy vylétávají ze svého úkrytu. Ve večerních hodinách jsou aktivní hlavně samečci, kteří poletují po prostoru. Naproti tomu samičky žijí převážně usedle ve svých skrýších, které opouštějí jen zřídka, například během vyrušení člověkem či jiným zvířetem. V takovém případě se samičky snaží utéci do bezpečí během, nikoliv letem.\n\nDospělci mola šatního nemají vyvinuté ústní ústrojí a nepřestavují tak přímé nebezpečí pro oblečení a další věci, jelikož se nepodílí na konzumaci vláken. Ta požírají pouze larvy. To by nás ale nemělo zmást. Škodlivost dospělců spočívá v tom, že se dále šíří a přivádějí na svět nové generace.\n\nMol šatní se, v případě ideálních podmínek, dožívá od vajíčka po dospělce 65 až 90 dní.\n\nTento druh se nachází po celém světě, nicméně ve státech se suchým klimatem jako je například americké Colorado není tak běžný. Jen zřídka létá v noci za světlem podobně jako jiné můry, namísto toho obvykle obývá tmavé místa jako jsou šatníky, prostor pod kobercem, pod skříněmi atd. Dospělec i larva mola šatního je schopna se protáhnout i úzkou mezerou, což jim umožňuje snadné prostupování celými budovami.\n\nDospělci létají hlavně od dubna do října (jiný zdroj uvádí květen až září), ale uvnitř budov může létat celoročně. Nicméně většina poletujících motýlků jsou samci, jelikož samice dávají přednost běhu. Larvy jsou aktivní po celý rok.\n\nHousenka mola šatního nejvíc napadá tkaniny s obsahem keratinu (vlna, kůže či peří), nicméně v případě nedostatku této vhodné potravy jsou housenky mola schopné poškozovat i látky neobsahující keratin, tedy například výrobky z bavlny a lnu. Naproti tomu syntetické tkaniny jsou před ním v bezpečí.\n\nV případě ideálních podmínek je mol šatní schopen za rok vyvést až čtyři generace potomků. Po oplodnění samička vyhledává úkryt, kde položí jednu až dvě snůšky o počtu 40 až 50 vajíček (jiný zdroj uvádí 50 až 80), jelikož se z ní stane špatný letec. Vajíčka snáší během 2 až 3 týdnů. Po snůšce samička následně umírá.\n\nOproti tomu sameček po spáření dále žije a pokračuje v rozmnožování do konce života.\n\nBylo pozorováno, že larvy mola šatního jsou napadány parazity. Konkrétně se jedná o druhy z čeledi lumčíkovitých, a to \"Chremylus rubiginosus\" a \"Apanteles carpatur\".\n\nTento motýlek je v lidské společnosti považován za škůdce, jelikož je schopen poškodit výrobky obsahující keratin. Způsobuje tak škody v šatníku na oblečení, ale taktéž v rámci různých sbírek vycpaným exponátům, které proti němu nejsou dostatečně chráněny.\n\nJe natolik rozšířen, že boj s ním je téměř zbytečný. Z bytu do bytu se zejména v panelových domech dostává snadno šachtami vyplněnými izolačními materiály a textiliemi, které konzumují housenky.\n\nPřed ničivými nálety můžeme své věci ochránit důkladnou čistotou ukládaných věcí, odstraňováním zbytků vln, větráním (jelikož moli nesnášejí průvan), vyklepáváním a vystavováním věcí mrazu. Dále lze do úložných prostor zavěsit speciální aromatické odpuzovače, či pytlíky naplněné bylinkami jako například sušenou mařinkou vonnou, rozmarýnem, vratičem, sušenou pomerančovou kůrou, levandulí, pelyňkem atd. Moly odpuzuje též vůně mýdla uloženého mezi oděvy či cedrového dřeva, které se vkládá do skříní ve formě špalíčků (doporučuje se po přibližně čtvrt roku povrch dřeva opět zdrsnit, aby se opět obnovil únik vůně).\n\nVyjma těchto metod je možné pro odstranění mola využít i širokou škálu chemických prostředků jako například 1,4-dichlorbenzen či naftalen či tzv. lapačů napuštěných feromony. Lapače následně lákají samečky mola šatního, který se na lapač přichytí a následně hyne.\n\n\n"}
{"id": "420958", "url": "https://cs.wikipedia.org/wiki?curid=420958", "title": "Johann Karl Burckhardt", "text": "Johann Karl Burckhardt\n\nJohann Karl Burckhardt (30. dubna 1773 Lipsko - 21. či 22. června 1825 Paříž) byl francouzský astronom a matematik německého původu, který je nejvíce znám pro svůj příspěvek do katalogu 50 000 hvězd od Josepha de Lalande.\n\nJohann Karl Burckhardt studoval matematiku v Německu. Spolupracoval s Franzem Xaverem von Zachem a Josephem de Lalandem a roku 1795 byl jmenován náměstkem Bureau des longitudes. Naturalizovaným Francouzem se stal roku 1799. O pět let později byl přijat do Francouzské akademie věd. 1812 publikoval \"Tables de la Lune\" vytvořené jinou metodou než byla Laplacova.\n\n"}
{"id": "420961", "url": "https://cs.wikipedia.org/wiki?curid=420961", "title": "Alvis", "text": "Alvis\n\nAlvis byla britská automobilka, která existovala v letech 1920 až 1967.\n\nAutomobilku založili T. G. John a G. P. de Freville v Coventry. Jejich prvním automobilem byl malý vůz s hliníkovou karoserií. Už tehdy nepatřil mezi levné automobily ale vynikal vysokou kvalitou. Na konci roku 1928 měla firma na kontě 6800 vyrobených vozů. O devět let později byla založena továrna na letecké motory Alvis. Motory vyrobené touto značkou se těšily dobré pověsti a prodej šel dobře. V roce 1938 tak byla otevřena nová továrna, tentokrát na výrobu obrněných automobilů pro armádu. Za války byla továrna v Coventry těžce poničena a v roce 1940 byla zdemolována i továrna v Hollyhead Road. Přesto už v roce 1946 začala výroba prvního poválečněho vozu, sedanu Alvis TA14. Jednalo se o zmodernizovaný Alvis Speed 25 z roku 1937. Od roku 1950 byl k dispozici kabriolet Alvis TB14. Švýcar Hermann Graber používal podvozky vozů Alvis ke stavbě vlastních otevřených vozů. V roce 1965 automobilku odkoupil Rover a pod jeho vedením byl ve stejném roce představen poslední vůz - Alvis TF21. Po převzetí automobilky Rover koncernem Leyland v roce 1967 byla výroba automobilů Alvis ukončena.\n"}
{"id": "420962", "url": "https://cs.wikipedia.org/wiki?curid=420962", "title": "Podmáslí", "text": "Podmáslí\n\nPodmáslí je mléčný výrobek, který vzniká jako druhotný produkt při stloukání másla. Alternativně se vyrábí také kysáním mléka, případně mléka smíchaného s pravým podmáslím, pak se nazývá také kysané nebo šlehané podmáslí.\n\nMá mírně nakyslou chuť a obsahuje 0,5 % tuku. Je zdrojem vápníku, lecitinu a aminokyselin. Používá se také v kosmetice.\n\n"}
{"id": "420964", "url": "https://cs.wikipedia.org/wiki?curid=420964", "title": "Strýc", "text": "Strýc\n\nVýraz strýc (strýček nebo strejda, nářečně také ujec) ve svém základním významu označuje příbuzného mužského pohlaví, totiž bratra jednoho z rodičů nebo manžela sourozence jednoho z rodičů. Ženský ekvivalent se nazývá teta. Obrácený vztah je synovec (je-li to muž) a neteř (je-li to žena).\n\nDva strýcové jsou buď rodní bratři, nebo se jedná o švagry.\n\nV minulosti se v češtině někdy rozlišovalo, o jakého příbuzného se jedná. Podle toho byli rozlišováni příbuzní:\na jejich partneři:\n\nOznačení však nebyla zcela jednotná. Obdobné rozlišování se dosud do určité míry zachovalo ve slovenštině (strýko, ujo, teta, stryná), ani tam se nepoužívá důsledně.\n\nSlovem prastrýc označujeme obvykle bratra babičky nebo dědečka.\n\n"}
{"id": "420968", "url": "https://cs.wikipedia.org/wiki?curid=420968", "title": "Národní komise pro teroristické útoky na Spojené státy", "text": "Národní komise pro teroristické útoky na Spojené státy\n\nNárodní komise pro teroristické útoky na Spojené státy byla oficiální komise zřízená americkou vládou za účelem vyšetření příčin teroristických útoku z 11. září 2001.\n\nVyšetřovací komise se za tímto účelem poprvé sešla 26. listopadu 2002 (441 dnů po útocích). Vyslechla stovky svědků a desítky jejích expertů v průběhu dalších měsíců zpracovaly zprávu. Tu komise vydala 22. července 2004 a tím účel, pro který vznikla, pominul.\n\nPrvotní návrhy na toho, kdo by měl komisi vést, zahrnovaly jména jako Dick Cheney nebo Henry Kissinger, nakonec ale volba spadla na Philipa Zelikowa.\n\na desítky dalších\n\n\nVyšetřovací komise vyslechla přes 1200 lidí z 10 zemí, prostudovala půl milionu různých dokumentů, včetně tajných; spolupracovala s vyšetřovanými případy FBI a PENTTBOM, a vedla několik veřejných slyšení, v nichž vypovídali různí svědkové včetně některých členů tehdejší administrativy a armády.\n\n"}
{"id": "420971", "url": "https://cs.wikipedia.org/wiki?curid=420971", "title": "Sergej Krikaljov", "text": "Sergej Krikaljov\n\nSergej Konstantinovič Krikaljov ( , * 27. srpna 1958 Leningrad, RSFSR (nyní Rusko)) je bývalý sovětský a ruský kosmonaut ruské národnosti. V letech 1988–2005 absolvoval šest kosmických letů o celkové délce 803 dní a osm výstupů do vesmíru. Od roku 2005 držel rekord v celkové délce pobytu v kosmu, který překonal v roce 2015 Gennadij Padalka. Od března 2009 je prvním civilním náčelníkem Střediska přípravy kosmonautů J. A. Gagarina v Hvězdném městečku.\n\nSergej Krikaljov je rodilý Leningraďan, roku 1981 získal titul inženýra na Leningradském mechanickém institutu (dnes Baltská státní technická univerzita „Vojenmech“ D. F. Ustinova). Roku 1981 nastoupil do NPO Eněrgija, zde se účastnil vypracovávání instrukcí pro kosmonauty a palubní dokumentace, byl přidělen do Střediska řízení letů v Koroljovu, po ztrátě spojení se Saljutem 7 roku 1985 byl ve skupině, která připravovala opravářský let ke stanici.\n\nZáhy po nástupu v Eněrgiji se Krikaljov přihlásil mezi kosmonauty, v červnu 1983 získal souhlas lékařů k výcviku. Členem oddílu kosmonautů NPO Eněrgija se stal 2. září 1985. Prošel všeobecnou kosmickou přípravu a 28. listopadu 1986 získal kvalifikaci zkušební kosmonaut. Byl zařazen ve skupině připravující se na lety raketoplánem Buran, v posádce s kosmonautem Letecko-výzkumného institutu Alexandrem Ščukinem. \n\nV březnu 1988 byl převeden do programu letů na orbitální stanici Mir. V posádce Sojuzu TM-7 zaměnil na postu palubního inženýra Alexandra Kaleriho, vyřazeného ze zdravotních důvodů. Sojuz TM-7 odstartoval 26. listopadu 1988 s Alexandrem Volkovem, Sergejem Krikaljovem a Jean-Loup Chrétienem na palubě. Chretien se po měsíci vrátil s Vladimirem Titovem a Musou Manarovem. Na stanici zůstali jako 4. základní posádka Volkov, Krikaljov a z předcházející posádky Valerij Poljakov. Trojice zůstala na stanici do dubna 1989, kdy se vrátila na Zem, stanici ponechali v automatickém režimu letu.\n\nOd června 1990 byl palubním inženýrem záložní posádky letu Sojuz TM-11 (v posádce s Anatolijem Arcebarským a Helen Sharmanovou). Po startu Sojuzu TM-11 se posádka Arcebarskij, Krikaljov, Sharmanová stala hlavní pro následující let. Se Sojuzem TM-12 odstartovali 18. května 1991, po převzetí stanice od stávající posádky tato se Sharmanovou přistála a Arcebarskij s Krikaljovem zůstali na Miru jako 9. základní posádka. Nedlouho před plánovaným přistáním bylo rozhodnuto o ponechání Krikaljova i v následující základní posádce. Ve výměnném Sojuzu TM-13 v říjnu 1991 totiž letěl rakouský a kazašský kosmonaut, kteří se ihned vraceli. Proto mohl pouze Arcebarského nahradit Alexandr Volkov. Volkov s Krikaljovem přistáli 25. března 1992. Krikaljovův druhý let tak trval 311 dní a 20 hodin, během letu šestkrát vystoupil do vesmíru.\nV září 1992 byl vybrán pro první let ruského kosmonauta v americkém raketoplánu. Od listopadu 1992 se v houstonském středisku NASA připravoval na misi STS-60. Potřetí se vydal do vesmíru z mysu Canaveral na palubě Discovery 3. února 1994, raketoplán přistál 11. února po 8 dnech a 7 hodinách letu. \n\nOd dubna 1994 do února 1995 působil v Houstonu jako náhradník Vladimira Titova pro let STS-63. Při letech programu Shuttle-Mir (STS-63, STS-71, STS-74 a STS-76) zastával funkci vedoucího skupiny ruských pracovníků Střediska řízení letů přidělených do Houstonu.\n\nV lednu 1996 byl jmenován palubním inženýrem v Expedici 1, start se odkládal, proto byl mezitím zařazen do posádky STS-88. Raketoplán Endeavour odstartoval 4. prosince, připojil k základnímu bloku ISS Zarja blok Unity a přistál 16. prosince 1998. Let trval 11 dní 19 hodin.\n\nDne 31. října 2000 konečně odstartovala v Sojuzu TM-31 první základní posádka ISS (William Shepherd, Jurij Gidzenko a Sergej Krikaljov), ke stanici se připojili 2. listopadu a zůstali na ní do 19. března 2001.\nV říjnu 2000 byl jmenován velitelem záložní posádky Expedice 7. Po havárii Columbie v únoru 2003 byly posádky několikrát reorganizovány, nakonec byl Krikaljov určen velitelem Expedice 11. K šestému letu odstartoval 15. dubna 2005 v Sojuzu TMA-6, přistál 10. října 2005 po 179 dnech letu.\n\nV květnu 2006 byl předběžně určen velitelem záložní posádky Expedice 17 a hlavní Expedice 19, už v březnu 2007 byl z přípravy odvolán a nahrazen Gennadijem Padalkou.\n\nV únoru 2007 byl jmenován viceprezidentem společnosti RKK Eněrgija pro pilotované lety, při zachování statusu kosmonauta. V létě 2007 po reorganizaci vedení společnosti zůstal pouze náměstkem hlavního konstruktéra společnosti. V březnu 2009 odešel z oddílu kosmonautů i vedení společnosti Eněrgija a převzal funkci náčelníka Vědeckovýzkumného zkušebního střediska přípravy kosmonautů J. A. Gagarina.\n\nKrikaljov je ženatý, manželka je inženýrkou v RKK Eněrgija, mají dceru.\n\nOd roku 1977 se věnoval letecké akrobacii na kluzácích, byl členem reprezentace Leningradu (1980-81). Roku 1983 se stal absolutním mistrem Moskvy v letecké akrobacii, reprezentoval Sovětský svaz, později Rusko. Roku 1997 byl na světovém mistrovství v Turecku členem vítězného ruského družstva, individuálně získal stříbrnou medaili. Roku 2001 na 2. světových leteckých hrách v Barceloně byl hlavním trenérem ruské reprezentace.\n\n"}
{"id": "420972", "url": "https://cs.wikipedia.org/wiki?curid=420972", "title": "Klasik", "text": "Klasik\n\nKlasik může být :\n\n\n"}
{"id": "420974", "url": "https://cs.wikipedia.org/wiki?curid=420974", "title": "Hyundai Accent", "text": "Hyundai Accent\n\nHyundai Accent je automobil patřící do třídy malých automobilů, který od roku 1995 vyrábí jihokorejská automobilka Hyundai. Jeho předchůdcem byl Hyundai Excel. Od roku 2010 se vyrábí jeho čtvrtá generace, která však již na českém trhu není nabízena. Za jeho nástupce lze považovat Hyundai i20.\n\nNa některých trzích se prodávala pod názvy Hyundai Pony nebo Excel. Vyráběla se do roku 1999. K dispozici byla jako třídveřové kupé, hatchback nebo pětidveřový sedan. V letech 1996 a 1998 byla v Austrálii třetím nejprodávanějším vozem. V roce 1999 si jeden vůz zahrál v britském pořadu Top Gear.\n\n\n\nAutomobilka Hyundai v letech 1996-1999 poskytovala díly z vozu Accent na výrobu vozidel Tatra Beta.\n\nVyráběla se od roku 2000. Karosářské varianty zůstaly, jen místo hatchbacku se prodává pětidveřový liftback. V roce 2003 prošel vůz faceliftem. V letech 2000 a 2001 získal automobil titul Malé Auto roku v Austrálii. Současně je tato generace i držitelem titulu Nejhorší auto roku 2004, který vyhlašuje časopis Top Gear. Patří spíše do kategorie slabších aut, ale na malé auto je zase prostorné a vzhledem k ceně má výborné jízdní vlastnosti, avšak průměrnou výbavu a vcelku nudný design. Je to prostě obyčejný korejský hatchback.\n\n\nVyráběla se od roku 2006. Poprvé byla představena na newyorském autosalonu v roce 2005. Oproti předchůdci měla kulatější design.\n\n\n\nAccent WRC se zúčastňoval světových rallye v letech 2000 až 2003. Vůz poprvé bodoval v Portugalsku. S automobilem závodili například jezdci Juha Kankkunen, Kenneth Eriksson, Armin Schwarz, Freddy Loix nebo Alister McRae. Vůz nezískal ani jedno vítězství a nikdy neskončil na stupních vítězů.\n\nV rallye vůz nahradil automobil Hyundai Coupé Kit Car. Jako všechny vozy WRC k pohonu sloužil motor o objemu 1998 cm dosahující výkonu 221 kW a točivého momentu 520 Nm. Rozvod byl DOHC a celý agregát byl přeplňován turbodmychadlem Garrett. Převodovka byla sekvenční Xtrac a spojka od AP Racing. První start se odehrál na švédské rallye v roce 2000. Po roce a půl byla představena verze EVO 2. První start se odehrál na Portugalské rallye v roce 2001. Automobil měl nové aerodynamické prvky, přepracované chlazení a vylepšení motoru a převodovky. Změny se dočkalo i zbarvení, když jako základ byla místo bílé použita stříbrná barva. U vozu se projevovala nespolehlivost. Na Korsické rallye v roce 2002 byla představena verze EVO 3. Vůz měl novou spojku, diferenciál a tlumiče. Bohužel tým v té době začaly trápit finanční potíže a od týmu odešel hlavní sponzor Castrol. Kvůli velkým potížím tým nedokončil sezonu 2003. Největším úspěchem zůstává čtvrté místo poháru konstruktérů v sezoně Mistrovství světa v rallye 2002.\n\n\n"}
{"id": "420980", "url": "https://cs.wikipedia.org/wiki?curid=420980", "title": "Strejc", "text": "Strejc\n\nStrejc může znamenat:\n\n\n"}
{"id": "420982", "url": "https://cs.wikipedia.org/wiki?curid=420982", "title": "Nový měsíc", "text": "Nový měsíc\n\nNový měsíc je jedna z knih ze série \"Stmívání\" Stephenie Meyerové.\n\nBella má narozeniny a i když všem řekla, že mají dělat jako kdyby je neměla, tak pro ní Alice udělá narozeninovou oslavu. Na oslavě se řízne do prstu o papír při rozbalování dárků které dostala. Jasper se na ní vrhne protože její krvi neodolá. Sice přežije, ale Edward se k ní od té doby začne chovat jinak než předtím. Nakonec jí vezme kousek do lesa od jejího domu a tam jí řekne, že on i celá jeho rodina odjíždějí. Řekl jí, že už jí nemiluje. Což však není pravda odjíždí z Forks jen proto,že si myslí, že bez jeho přítomnosti bude Bella v bezpečí. Ona mu uvěří, že ji opravdu nemiluje celou tu dobu si to myslela, že pro něj není dost dobrá. Nejdřív, než odjede mu ale Bella musí něco slíbit, že se nikdy nepokusí udělat nic nebezpečného. Nic co by jí mohlo ohrozit její život. Edward Belle také něco slíbí, že už jí nikdy neuvidí. Že to bude jako kdyby nikdy neexistoval.\n\nBella hodně trpí , ale skamarádí se s Jacobem.jednou si Bella řekla, že když Edward porušil svůj slib (že od ní nikdy neodjede) tak že ona může porušit i ten svůj a proto zachrání ze skládky 2 motorky. Jelikož motorky nejsou pojízdné vezme je k Jacobovi. Ten jí slíbí že se pokusí je opravit a naučí ji na nich jezdit. Bella se na své motorce s pomocí Jacoba rozjela. Všechno šlo dobře, ale chvilku na to uslyšela v hlavě Edwardův hlas, který jí říkal že to nemá dělat, že si může ublížit a to nesmí Charliemu udělat. Jacob se později stane vlkodlakem a bude se bát to říct Belle. Jacob Belle napoví a jí dojde , že je vlkodlak. V La Push je celá smečka vlkodlaku, ale tito vlkodlaci jsou tu proto, aby ochraňovali lidi před upíry.Smečku v La Push vede Sam, který je tzv. Alfa . Mezitím Bellu bude chtít připravit o život Laurent který je zrovna na lovu. Dozví se od něj že Victoria jí pronásleduje a že chce pomstít svého druha kterého zabil Eward-druha za druha. Avšak Samova smečka ho zabije. Bella slyší Edwardův hlas, pokud ji hrozí nebezpečí např. když se uhodí do hlavy, pádem z motorky a také když ji Laurent chtěl zabít slyšela jeho hlas. Proto seskočí z útesu, Jacob ji zachrání. Ale Alice má vizi, že je Bella mrtvá, proto jede do Forks přesvědčit se jestli je to pravda.Bella na Alici naléhá aby u ní několik dní zůstala na návštěvě.Když Alice byla na lovu přijel za Bellou Jacob. Chvilku si povídali, když v tom někdo volal. Byl to Edward, který se od Rosalie dozvěděl že Bella skočila z útesu. Ptal se na Charlieho. Telefon ale naneštěstí zvedl Jacob a řekl, že Charlie doma není, že je na pohřbu. protože mu zrovna umřel kamarád. Edward si ale myslí, že je to Bellin pohřeb a vydává se do Itálie,s úmyslem poprosit o smrt nejmocnější upíří rodinu na světě – Volturi. Ti však Edwarda nezabijí a proto se Edward rozhodne v pravé poledne předstoupit před hodiny na náměstí polonahý, jelikož jeho kůže je na slunečním světle zářivá, chce upoutat pozornost, aby ho Volturiové zabili protože bez Belly nechce žít.Bella která se to díky Alici dozvěděla, se s ní vydává o Itálie, aby Edwardovi zabránila ve zbytečné smrti.Volturiovi - největší rodina upírů na světě - si je ale pozve do svého sídla a tam Edwardovi řekne, že jestli chce aby Bella přežila tak, že jí bude muset v co nejbližší době proměnit na upíra. Edward, sice nerad ale souhlasí a všichni odjíždějí z Itálie. Bella celou cestu nezavře oči, protože se moc bojí, že až by je znovu otevřela, Edward už tam nebude. Bohužel u svého domu už to nevydrží a usíná. Po celém prospaném dni se probudí a myslí si, že je mrtvá, jelikož je Edward pořád v jejím pokoji. Ten jí ale přesvědčí, že není mrtvá a slíbí jí, že už od ní nikdy neodejde.Bella společně s Edwardem a celou jeho rodinou (Esme,Emmetem,Rosalií,Alicí,Jasperem a Carlislem) stanoví datum, kdy Bellu promění v upíra.\n"}
{"id": "420983", "url": "https://cs.wikipedia.org/wiki?curid=420983", "title": "Srpkovitá anémie", "text": "Srpkovitá anémie\n\nSrpkovitá chudokrevnost nebo anémie (také falciformní anémie nebo drepanocytóza) je autozomálně recesivní dědičné onemocnění, které se projevuje změnou tvaru červených krvinek z tzv. promáčknutých piškotů na protažené srpky. Tato změna tvaru je způsobená mutací genu pro hemoglobin, při níž je na 6. pozici v β-řetězci valin místo glutamové kyseliny (vzniká hemoglobin označovaný jako „HbS“). Valin je hydrofobní aminokyselina, zatímco glutamová kyselina je hydrofilní. Takto vzniklá molekula HbS vykazuje odlišné vlastnosti a ve své deoxygenované podobě (tzn. když není navázán kyslík) se molekuly hemoglobinu shlukují a deformují krvinku. To snižuje flexibilitu buňky a má za následek mnoho různých komplikací. Průměrná délka života lidí postižených touto nemocí je 42 let u mužů a 48 let u žen.\n\nTato nemoc se objevuje už v dětství většinou u lidí (nebo jejich potomků) z tropických a subtropických pásem – tedy z regionů, ve kterých je běžná malárie. Obyvatelé, kteří mají jeden gen ze dvou poznamenaný srpkovitou anémií, jsou totiž proti malárii imunní (heterozygotní výhoda) Rozšíření této nemoci brání zřejmě změna tvaru červených krvinek, ale byla již navržena i jiná vysvětlení.\n\nPrvní objev této nemoci učinil v r. 1910 James B. Herrick, který pozoroval pod mikroskopem krev svého pacienta (černošského dítěte), který trpěl anémií. Všiml si, že červené krvinky mají zvláštní tvar – byly zahnuté do srpku – odtud je odvozen název nemoci. Roku 1917 zjistil V. E. Emmel, že deformace krvinek je spojena s odkysličením, ke kterému dochází v zásobovaných tkáních. Později v r. 1949 zjistil Linus Pauling, že srpkovitá anémie se objevuje jako výsledek nenormálnosti molekuly hemoglobinu. Zjištění spojení mezi genetickou nemocí a mutací specifického proteinu bylo historickým milníkem v oboru molekulární biologie.\n\nNejčastějším příznakem je tzv. vazo-okluzívní krize (oběhová příhoda). Ta je způsobena tvarem červených krvinek, které blokují vlásečnice, omezují průtok krve a často poškozují orgány. Častost, vážnost a doba trvání této krize se velice různí. Oběhová příhoda způsobuje mnohačetné ucpávání cév vedoucích do orgánů a může vést až k místnímu rozpadu kostí, plic a jater. Často je tato krize provázena rozpadem sleziny a končí selháváním kostní dřeně a oběhu.\n\nDalším příznakem může být akutní zhoršení základní anémie (to způsobuje bledost a únavu) – to je způsobeno útokem na erytropoézu (vytváření červených krvinek) a jejím zastavením na zhruba 2-3 dny, což pro zdravé lidi nemá závažné následky. Ovšem červené krvinky se zkrácenou životní délkou rychleji odumírají, a tak je pacient vystaven život ohrožující situaci.\n\nVzácně se také objevuje akutní, bolestivé zvětšení sleziny a náhlé snížení hladiny hemoglobinu.\n\nZ počátku se používal kyanid spolu s thiokyanidem, které tlumily přetváření červených krvinek. Ovšem musely být podáván po celý život, protože tlumily přetváření každé nově vzniklé krvince.\n\nPři oběhových příhodách se podávají analgetika a při hospitalizaci i opiáty (nitrožilně), které jsou zároveň doplněny difenhydraminem, jenž odstraňuje svědění způsobené opiáty. Při vážných poškozeních oběhového systému se provádí transfúze krve a kostní dřeně. Další možností je ještě hydroxyurea, která snižuje tvorbu DNA.\n\nSrpkovitá anémie je stejně dědičná jako krevní skupiny, barva a typ vlasů, barva očí a podobné fyzické vlastnosti. Typ hemoglobinu, který člověk produkuje záleží totiž na genech, které zdědí po rodičích. Tato choroba patří do skupiny autosomálně recesivně děděných nemocí.\n\nPři přenosu dědičné informace mohou nastat tři možnosti:\n\nPokud tedy například je jeden z rodičů nakažen a druhý ji pouze přenáší, je zde 50% pravděpodobnost, že jejich potomek bude nakažen a 50% pravděpodobnost, že bude pouze přenašečem. Pokud jsou ovšem oba rodiče pouze přenašeči, existuje 25% šance, že potomek bude nakažen, 50% šance, že ji bude přenášet a 25% šance, že ji v genech mít nebude.\n\n"}
{"id": "420984", "url": "https://cs.wikipedia.org/wiki?curid=420984", "title": "Pontus Norgren", "text": "Pontus Norgren\n\nKarl Pontus Norgren (* 22. dubna 1968) je kytarista švédské heavy metalové skupiny HammerFall.\n\nV HamerFall působí od dubna 2008, kdy nahradil Stefana Elmgrena. \n\nDo skupiny přestoupil z kapely The Poodles, kde působil několik předchozích let. Dříve hrál i v kapelách Great King Rat, Talisman, The Ring nebo Zan Clan. \n\nZa své hudební vzory považuje Jeffa Becka, Garyho Moorea a Eddieho Van Halena.\n\n"}
{"id": "420989", "url": "https://cs.wikipedia.org/wiki?curid=420989", "title": "Zebrahead", "text": "Zebrahead\n\nZebrahead je americká kapela, která vznikla roku 1996 v kalifornském La Habra, Orange County. Žánrově se pohybují na hranicích punku, rocku a hip hopu. V některých skladbách dokonce odskočí i k jiným žánrům.\n\nKapela Zebrahead byla založena roku 1996 v Kalifornii čtveřicí mladých muzikantů. Byli to kytarista a zpěvák Justin Mauriello, kytarista Greg Bergdorf, baskytarista Ben Osmundson a bubeník Ed Udhus. Všichni měli již zkušenosti z jiných kapel a tak nezačínali jako úplní zelenáči. Později toho roku se k nim přidal i Ali Tabatabaee, který přinesl do hudby příměs hip-hopu. V roce 1997 s nimi hrál i klávesista Brett Bebent, ale ještě tentýž rok odešel.\n\nJejich prvním albem byla deska \"Yellow\" (oficiálně eponymní, žlutá se jí říká kvůli přebalu) v roce 1998. Tento rok přidali i svůj druhý počin: \"Waste of Mind\". Tato alba jim dala impuls do začátku, protože byla u fanoušků kladně přijata. Od té doby až do roku 2015 vydala dalších devět alb, zatím poslední s názvem \"The Early Years – Revisited\" vyšlo 21. dubna 2015. V roce 2004 od skupiny odešel jeden ze zakládajících členů Justin Mauriello ke kapele I Hate Kate, kterou po odchodu založil. Místo něj nastoupil kytarista a zpěvák Matty Lewis.\n\n\n"}
{"id": "420993", "url": "https://cs.wikipedia.org/wiki?curid=420993", "title": "Clawfinger", "text": "Clawfinger\n\nClawfinger je rap metalová skupina ze Švédska a jednou z prvních, které začaly hrát tento hudební žánr. Clawfinger jsou známí pro svou agresivní, ale melodickou muziku a témata dotýkající se politiky a antirasismu.\n\nKořeny kapely sahají až k létu 1989, kdy se v nemocnici Rosegrove poblíž Stockholmu potkali Zak Tell a Jocke Skog, když spolu pracovali. V roce 1990 se k nim přidal norský kytarista Bård Torstensen a Erlend Ottem. Tato čtyřka si brzy uvědomila své společné zájmy v muzice. Bård a Erlend předtím již hráli v kapele, která se jmenovala \"Theo\", v jejich rodném městě Arendal v Norsku. Investovali svůj volný čas do zkoumání světa hudby, skládali a psali songy, dokud se z nich nestala kapela.\n\nJejich původní demo obsahující tři skladby (\"Waste of Time\", \"Nigger\" a \"Profit Preacher\") rychle dobylo místní rádia a upozornilo na tuto nově vzniklou skupinu. Song \"Nigger\" byl obzvláště úspěšný a to především kvůli antirasistickému postoji, který vyjadřoval. Na začátku devadesátých let, Clawfinger vydali své debutové album \"Deaf Dumb Blind\". Toho se prodalo přes 600 000 kopií po celém světě a bylo vřele přijato kritiky ve Švédském tisku. Po připojení Andrého Skauga a bubeníka Mortena Skauga, se Clawfinger vydali na svou první tour a hráli na nespočetném množství Evropských festivalů. Také jako předkapela skupiny Anthrax a Alice in Chains.\n\nClafinger získali mnoho ocenění včetně dvou Grammy na domácím Švédském udělování cen Grammy ve roce 1994 za nejlepší hard rockovou kapelu a nejlepší hudební videoklip. Po turné se vrátili zpět do studia k nahrávání jejich druhého alba \"Use Your Brain\". Po vydání svého druhého alba se opět vydali na turné, například na Monsters of Rock Festival v Brazílii.\n\nAlbum \"Clawfinger\" pojmenované podle názvu kapely bylo vypuštěno v roce 1997.\nPrvní song alba se jmenuje \"Two Sides\", ve kterém se neobvykle objevuje i ženský vokál. Zbytek alba však pokračuje s typicky agresivním vokálem.\n\nClawfinger obsahuje 12 songů a navíc 3 bonusové tracky v limitované edici. Také uvolnili dvě videa k songům (Biggest & the Best and Two Sides).\n\nLife Will Kill You bylo vydáno v roce 2007.\n\n24. srpna 2013 skupina na své facebookové stránce oznámila rozpuštění kapely.\n\n5. října 2013 vyšla další zpráva, že se Jocke Skog připojil ke švédské deathmetalové skupině Feared jako baskytarista.\n\nV květnu 2014 bylo, opět na Facebooku, oznámeno jediné vystoupení skupiny na festivale ZAHID na Ukrajině 8. srpna 2014.\n\nNa rok 2015 byla oznámena dvě vystoupení, jedno v Maďarsku a jednu ve Švédsku.\n\nV roce 2016 odehrála kapela také dva koncerty – na dánském festivalu CopenHell a na bulharském Summer Chaos festivalu.\n\nBěhem roku 2017 již kapela hraje častěji (dvakrát také v ČR – na brněnském Čarodějálesu na festivalu Brutal Assault).\n\n4. srpna 2017 Clawfinger vydávají nový singl s názvem \"Save Our Souls\".\n\n\n\n\nz \"Deaf Dumb Blind\"\n\nz \"Use Your Brain\"\n\nz \"Clawfinger\"\n\nz \"A Whole Lot of Nothing\"\n\nz \"Zeros & Heroes\"\n\nz \"Hate Yourself With Style\"\n\nz \"Life Will Kill You\"\n\nSamostatně\n\n\n\n"}
{"id": "420995", "url": "https://cs.wikipedia.org/wiki?curid=420995", "title": "Paul Hanley", "text": "Paul Hanley\n\nPaul Hanley (* 12. listopadu 1977 v Melbourne, Austrálie) je současný australský profesionální tenista. Ve své dosavadní kariéře vyhrál 23 turnajů ATP World Tour ve čtyřhře.\n\nPaul Hanley se zúčastnil 7 zápasů v Davisově poháru za tým Austrálie s bilancí 0-2 ve dvouhře a 5-2 ve čtyřhře.\n\n\n"}
{"id": "420996", "url": "https://cs.wikipedia.org/wiki?curid=420996", "title": "Krtonožka", "text": "Krtonožka\n\nKrtonožka (\"Gryllotalpa\", kde \"gryllus\" je cvrček, \"talpa\" krtek) je rod rovnokřídlého hmyzu. Tento rod obsahuje přes 50 druhů, z nichž v ČR žije krtonožka obecná (\"Gryllotalpa gryllotalpa\").\n\nKrtonožky rozrývají půdu a žerou hmyz a jeho larvy. Mohou působit škody na rostlinách, jimiž se živí nebo kterým poškodí kořínky při vyhrabávání zemních chodeb.\nKrtonožka obecná poškodí velké množství rostlin při hloubení chodeb a na jaře před stavbou hnízd, ke škodám dochází jen lokálně.\nŠkody působené krtonožkami jsou poměrně malé.\nSameček hlasitě cvrčí, vlastní zpěv krtonožka vyluzuje třením předních křídel o sebe.\n\n"}
{"id": "420997", "url": "https://cs.wikipedia.org/wiki?curid=420997", "title": "Hradišťko (Dačice)", "text": "Hradišťko (Dačice)\n\nHradišťko () je vesnice ležící 1,5 km jižně od Dačic, kterých je místní částí, v okrese Jindřichův Hradec v Jihočeském kraji, v nadmořské výšce 477 m. Leží na levém svahu v údolí Moravské Dyje v jihovýchodní části Dačické sníženiny. Vesnice byla až do roku 1974 samostatnou obcí, kdy obec připadla k Chlumci a od roku 1976 bylo Hradišťko sloučeno s Dačicemi. Žije zde obyvatel.\n\nPrvní písemná zmínka o vesnici pochází z roku 1349. Od roku 1610 byla ves součástí Dačického panství až do roku 1849, kdy skončila patrimoniální správa. Podle lánového rejstříku bylo ve vsi před třicetiletou válkou 13 usedlostí. V roce 1843 žilo ve Vnorovicích 117 obyvatel ve 20 domech a 26 domácnostech. Desátky se odváděly panství Dačice na sobotní týdenní trhy se jezdilo do Dačic. V roce 1914 byla obec spojena silnicí s okresním městem Dačicemi. V katastru obce byly dva mlýny (Frelův a Hejbalův). Obec byla elektrifikována připojením na síť ZME Brno v roce 1930. Ve vesnici nikdy nebyla škola, děti navštěvují školu v Dačicích. V současné době je ve vsi 28 obytných domů.\n\n"}
{"id": "420998", "url": "https://cs.wikipedia.org/wiki?curid=420998", "title": "Sojuz TMA-14", "text": "Sojuz TMA-14\n\nSojuz TMA-14 je ruská kosmická loď řady Sojuz k Mezinárodní vesmírné stanici (ISS), kam v březnu 2009 dopravila novou posádku (Expedici 19) – Gennadije Padalku a Michaela Barratta a dále kosmického turistu Charlese Simonyi. Poté zůstal u ISS jako záchranná loď až do října 2009, kdy se v ní vrátili na Zem Padalka, Barrat a Guy Laliberté.\n\n\n\n\nV listopadu 2008 bylo místo člena 17. návštěvní expedice na ISS se startem v Sojuzu TMA-16 a přistáním v Sojuzu TMA-14 rezervováno pro kazašského kosmonauta Ajdyna Aimbetova. Ale začátkem dubna Kazachstán let zrušil pro nedostatek financí. Volné křeslo bylo ještě v dubnu obsazeno kanadským podnikatelem [Guyem Laliberté.\n\n\nSojuz TMA-14 by měl být posledním letem vesmírného turisty na Mezinárodní vesmírnou stanici na lodích Sojuz. Kvůli plánovanému ukončení letů raketoplánů Space Shuttle a rozšíření posádky ISS na šest členů jsou všechna místa na lodích Sojuz rezervována pro členy dlouhodobých Expedic.\n\nNosná raketa Sojuz-FG s kosmickou lodí Sojuz TMA-14 odstartovala z kosmodromu Bajkonur v Kazachstánu 26. března 2009 v 11:49:18 UT. Na palubě se do vesmíru vypravili dva členové stálé posádky Mezinárodní vesmírné stanice Expedice 19 Gennadij Padalka a Michael Barratt. Spolu s nimi se letu zúčastnil již podruhé jako vesmírný turista americký podnikatel maďarského původu Charles Simonyi.\n\nPo dvou dnech letu se Sojuz přiblížil ke stanici. Ve vzdálenosti 200 m však selhalo automatické navádění lodě, Gennadij Padalka musel dokončit přistávací manévr pomocí manuálního řízení. Spojení se stanicí k portu na modulu Zvezda proběhlo 28. března 2009 ve 13:05 UT.\n\nSimonyi pobyl na ISS týden a pak se vrátil s končící posádkou Expedice 18 v Sojuzu TMA-13. Po jeho odletu se Sojuz TMA-14 stal záchrannou lodí na ISS.\n\nAby se uvolnil port na modulu Zvezda, ke kterému se na konci července 2009 připojí nová zásobovací loď Progress M-67, bylo nutno přeparkovat loď Sojuz TMA-14 na nové místo u modulu Pirs (uvolněný odletem Progressu M-02M). Tento manévr proběhl úspěšně 2. července 2009 od 21:29 do 21:55 UTC. Kosmickou loď řídil Gennadij Padalka, spolu s ním byli na palubě Sojuzu astronauti Michael Barratt a japonec Kóiči Wakata.\n\nSojuz TMA-14 hladce přistál v Kazachstánu severně od Arkalyku 11. října 2009 v 4:31 UT.\n\n"}
{"id": "420999", "url": "https://cs.wikipedia.org/wiki?curid=420999", "title": "Špindlerova bouda", "text": "Špindlerova bouda\n\nŠpindlerova bouda (téže Špindlerka či Špindlerovka, německy \"Spindlerbaude\") je horská bouda v Krkonoších u hranice s Polskem nedaleko Špindlerova Mlýna.\n\nPůvodní bouda byla postavena Františkem Špindlerem v roce 1784. Bouda dvakrát vyhořela a to v letech 1826 a 1885, po požárech však byla vždy opravena. Roku 1914 byla k boudě přivedena 8 kilometrů dlouhá silnice z Špindlerova Mlýna. V současné době bouda slouží jako hotel.\n\nŠpindlerova bouda leží 4 kilometry severozápadně od Špindlerova Mlýna pod kopcem Malý Šišák v nadmořské výšce 1198 metrů nad mořem. Místo je ideálním výhodiskem turistických tras, například cesty česko-polského přátelství na Pomezní Boudy. Špindlerka je obsluhována autobusovou linkou ze Špindlerova Mlýna.\nZa II. sv. války sloužila Špindlerová bouda jako internační tábor pro zajaté důstojníky z řad francouzské, britské a americké armády .\n\n\n"}
{"id": "421000", "url": "https://cs.wikipedia.org/wiki?curid=421000", "title": "Leguán zelený", "text": "Leguán zelený\n\nLeguán zelený (\"Iguana iguana\") je nejznámější druh ještěra z čeledi leguánovitých. Obvykle má zelenou nebo našedlou barvu kůže. Rovněž také robustní nohy, dlouhý ocas a podélný hřeben zubovitých šupin na hřbetě. Typickým znakem tohoto leguána je výrazný hřeben ze zahnutých trnů a hrdelní lalok. Popsal jej v roce 1758 Carl Linné.\n\nLeguán zelený je obyvatelem především lesních oblastí tropické Střední a Jižní Ameriky. Přebývá převážně na vysokých stromech zvláště v blízkosti vodních ploch. Tento ještěr velmi dobře šplhá a plave. Kromě velkých kočkovitých šelem, krokodýlů, hroznýšů, opic a dravých ptáků nemá dospělý jedinec leguána zeleného žádné přirozené nepřátele.\n\nLeguán zelený je velký ještěr, jehož délka těla dosahuje 1–2 metru, a může vážit 3–5 kg. Samice je o něco menší a dosahuje i nižší hmotnosti.\n\nLeguán zelený má ještěrkovité tělo se čtyřmi pětiprstými končetinami s dlouhými a zahnutými drápy, které mu umožňují udržet se na stromech, a s dlouhým ocasem, který je delší než celé tělo a při nebezpečí se z něj stává účinná obranná zbraň. Typickým znakem tohoto leguána je výrazný hřeben ze zahnutých trnů a hrdelní lalok. Tento prokrvený lalok mu napomáhá v termoregulaci, a využívá jej rovněž při námluvách nebo hájení svého teritoria.\n\nV tlamě leguána zeleného se nachází mnoho drobných avšak ostrých zubů, jimiž potravu pouze trhá (nežvýká ji). Polyká i velká sousta, která případně překousne nebo rozdrtí svalnatým jazykem. Svůj chrup obměňuje jinak než většina druhů plazů – nový zub vrůstá do starého, kterého v konečné fázi vytlačí ven a nahradí jej.\n\nPo narození jsou obě pohlaví leguána zeleného téměř nerozeznatelná. Jak ale dospívá, projevují se odlišnosti, které můžeme na pohled rozpoznat; samec má na vnitřní straně stehen takzvané femorální póry, táhnoucí se v řádě směrem od ocasu k holeni. U kořene ocasu lze poměrně dobře nahmatat hemipenisové kapsy, připomínající boule. Samec má také masivnější hlavu a vyrůstají mu delší ostny na hřbetě, zvláště pak za krkem. Rovněž jeho hrdelní lalok roste do větších rozměrů.\n\nLeguán zelený není vždy zbarvený pouze do zelena (ani samotná zelená není na leguánovi jednotvárná). Jsou známy různé varianty; modročerný (jižní Peru), černý a růžový (ostrovy Bonaire, Curacaco, Aruba, Grenady), červený (západní Kostarika) nebo oranžově zbarvený leguán zelený (Mexiko).\n\nJsou případně uznávány dva poddruhy; \"Iguana iguana iguana\", který žije od Kostariky až po Brazílii a na Karibských ostrovech a \"Iguana iguana rhinolopha\", který má na nose 3–4 malé růžky a vyskytuje se v jižním Mexiku a severní Kostarice. V každé oblasti však najdeme leguána zeleného odlišněji zbarveného a muselo by existovat tedy více poddruhů než jen tyto dva. Dále byl leguán zavlečen třeba na Floridu a vyskytuje se také na Havajských ostrovech.\n\nLeguán zelený je býložravec. Nicméně bylo u mladých jedinců (do věku dvou až tří let) zjištěno, že pojídají taktéž hmyz nebo pavouky, a to údajně pro správný růst. Dospělí jsou pak zpravidla přísně býložraví, a pokud spolykají jinou potravu jedná se spíše o shodu náhod, kdy je třeba pavouk spolknut spolu s listem, o nějž měl leguán zájem a na kterém se tento členovec pouze nacházel.\n\nVětšina chovatelů však nezávisle doporučuje držet se již od narození pouze rostlinné stravy případně doplněnou o ovoce. Živočišnou bílkovinu pak podávat jedině gravidním samicím, ideálně ve formě natvrdo uvařeného vejce, nakrájeného na kousky (více v kapitole \"Chov v zajetí\").\n\nLeguán zelený má vynikající zrak, díky kterému spatří i jen nepatrný pohyb z velké vzdálenosti. Sítnice obsahuje velké množství čípků (též dvojitých čípků) a rozeznává tak širší škálu barev nežli třeba člověk. Umožňuje mu vnímat také ultrafialové spektrum. Za šera a ve tmě vidí patrně hůře, kvůli malému počtu tyčových buněk (tyčinek), a cítí se pak v takovém prostředí velmi nejistě. Protože jsou jeho oči umístěny po stranách hlavy, vnímá jen malé pole binokulárního vidění. Spoléhá se především na periferní vidění a pokud upřeně pozoruje nějaký objekt, otáčí se potřebným směrem boční stranou hlavy.\n\nStejně jako většina plazů je i leguán zelený poikilothermní (studenokrevný). Jeho teplota tak není konstantní, ale je závislá na okolním prostředí. Pro zahřátí používá také svůj hrdelní lalok, který napřímí směrem k slunci (může i měnit barvu). Naopak potřebuje-li zchladit, zachycuje jím pouze studený van větru. Pokud jsou teploty neúnosné, zpomaluje srdeční tep.\n\nV době rozmnožování spolu samci často bojují a stávají se teritoriálními. Samice kladou 20–40 vajec do podzemních hnízd a mají 1 snůšku během rozmnožovací sezóny. Mláďata jsou po narození jasně zelená a měří až 27 cm. Mezi mláďaty po narození funguje jakási spolupráce – společně loví a spolu také nocují.\n\nLeguán zelený je v Česku hojně chovaným plazem. Nicméně si mnoho chovatelů při jeho koupi neuvědomuje, že tento ještěr dorůstá až 2 metry (této délky dosahují samci v těch řídkých případech, kdy mají zachovaný celý ocas). V dobrých podmínkách se dožívá až 25 let. Pokud ovšem nemá vhodné podmínky, doba jeho života se rapidně zkracuje. Velmi dobře se dá ochočit, rád žere z ruky a nechá se venčit jako pes, je velmi nenáročný na chov díky jeho jídelníčku; jde o býložravého ještěra, který se chová v teráriu. Velmi důležitá jsou místa ke slunění a UV záření. Ve dne by se měla teplota v teráriu pohybovat mezi 25–34 °C a v noci mezi 21–23 °C.\n\nV populaci je bohužel rozšířeno, a amatérští prodejci v obchodech se zvířaty tuto fámu leckde podporují, že leguán zelený je všežravec. Není to ovšem pravda. Leguán zelený je výhradně býložravý ještěr. Co se rostlinné potravy týče, skládá se z různého listí, bobulí a sladkých ovocných plodů nebo mladých výhonků.\n\nTypickou stravu leguána tvoří: Plevele a bylina (smetánka, vojtěška, listy a květy ibišku, květy růže, listy moruše, jetel, jitrocel, ptačinec, kopřiva, hluchavky, mléče, lebeda), listy a listová zelenina (čekanka, polníček, kapusta, rukola, řapíkatý celer), zelenina nastrouhaná (cuketa, dýně, mrkev, pastinák, celer, řepa, pór, okurka), ovoce (jablko, hruška, broskve, banán, meruňky, třešně, maliny, mango, švestky, hrozny, jahody, sušené datle a fíky atd.), ostatní (ovesné vločky, sušené bylinky, senná řezanka, pšeničné klíčky, klíčené mungo, řasy, mleté lněné, dýňové a slunečnicové semínko)\n\nMláďatům přidáváme 2× týdně vitamíny a minerály (\"Plastin\", \"Beaphar\"); dospělým: 2× měsíčně, v zimě častěji.\n\nJe nutné zeleninu také vhodně upravit na menší kousky, tzn. ji nasekat, nastrouhat či natrhat. Leguáni potravu nekousají, ale rovnou polykají! Mohli by se zadávit. Misku s krmením neumisťujeme nikdy na zem, ale vždy do výšky.\n\nOmezujeme pak: čínské a pekingské zelí, hlávkový salát, ledový a římský salát, brokolice, květák, kapusta, mrkvová nať, petržel, heřmánek.\n\nPřísně se vyvarujeme: mangold, špenát, rebarbora, rajče, citrusové ovoce, avokádo, karambola, komerční granule pro leguány a vše živočišné.\n\n"}
{"id": "421002", "url": "https://cs.wikipedia.org/wiki?curid=421002", "title": "Kašel", "text": "Kašel\n\nKašel (lat. \"tussis\") je prudký a zpravidla hlasitý výdechový manévr. Vykašlávání (expektorace) je obranná reflexní akce, která směřuje k uvolnění dýchacích cest od hlenu, sputa (sliny, chrchle) a jakýchkoliv jiných cizorodých těles, které blokují či dráždí dýchací cesty.\n\nKašel zpravidla vzniká chemickým či mechanickým podrážděním receptorů na sliznici. Kašel začíná krátkým vdechem, po němž následuje mohutný výdech.\n\nKašel může mít celou řadu příčin. Jsou to především bronchiální astma, jícnový reflux a chronické infekce dutin a nosohltanu. Výčet možných příčin kašle je však mnohem širší a v některých případech může kašel signalizovat i velmi závažná onemocnění. Správná a rychlá diagnostika kašle je tedy důležitá, i když náročná. Vyžaduje nejmodernější technické vybavení a nejzkušenější plicní lékaře.\n\nBěžný kašel trvá průměrně 18 dní (někdy až 4 týdny) a většinou neustupuje dříve než po 2 týdnech (antibiotika se pak podávají často zbytečně).\n\nOd kašle jakožto symptomu různých onemocnění (dělí se na produktivní a neproduktivní neboli suchý) je třeba odlišovat vleklé bakteriální onemocnění označované jako černý nebo také dávivý kašel, které se v posledních letech opět šíří i v České republice. Anglicky je označován také jako „100-day cough“ neboli \"100denní kašel\".\n\nChronickým kašlem trpí v České republice až 6% populace. Incidence chronického kašle (který může být posel obstrukční plicní choroby, plicní rakoviny, bronchiálního astmatu i intersticiálních plicních chorob) v ČR stále stoupá. Požadavky na technické i personální vybavení pro prevenci a časnou diagnostiku plicních chorob a pro diferenciální diagnostiku kašle se do velké míry překrývají. Klíčem k prevenci plicních chorob a jejich časným záchytem jsou tudíž moderní vyšetřovací metody. Včasná a exaktní diferenciální diagnostika kašle umožní pacientovi nastoupit cílenou léčbu v raném stádiu onemocnění.\n\nŘada skreeningových metod pro choroby plic pokrývá současně oblast kardiovaskulární i oblast všeobecné interní medicíny, která je doplňovaná dle potřeby o služby praktického lékaře, který se specializuje zejména na primární péči rodinného typu a preventivní medicínu. Často ale pacient vystřídá celou řadu vzájemně nekoordinovaných specialistů z různých oborů (např. interna, pneumologie, alergologie, kardiologie, psychiatrie, ORL atd.), než získá jasnou diagnózu a cílenou terapii.\n\nV ČR, a tedy i v Praze, totiž donedávna zcela chybělo zařízení disponující potřebným personálním i technickým vybavením ke komplexní diferenciální diagnostice kašle. Přitom centra věnující se speciálně tomuto problému jsou ve světě běžná (Cough clinics).\n\n\n\n\n\n"}
{"id": "421003", "url": "https://cs.wikipedia.org/wiki?curid=421003", "title": "Paul Capdeville", "text": "Paul Capdeville\n\nPaul Gerard Capdeville Castro (* 2. dubna 1983 v Santiago de Chile, Chile) je současný chilský profesionální tenista. Ve své dosavadní kariéře vyhrál 1 turnaj ATP ve čtyřhře.\n\nPaul Capdeville se zúčastnil 9 zápasů v Davisově poháru za tým Chile s bilancí 5-4 ve dvouhře a 0-2 ve čtyřhře.\n\n\n"}
{"id": "421004", "url": "https://cs.wikipedia.org/wiki?curid=421004", "title": "Josef Bartík", "text": "Josef Bartík\n\nBrigádní generál Josef Bartík (30. června 1897 Stachy – 18. května 1968 Praha) byl československý generál a zpravodajský důstojník (krycí jméno Poseidon) působící v druhém oddělení Hlavního štábu v období první republiky, dále potom při československé exilové vládě v Londýně a po osvobození republiky na vedoucí pozici politického zpravodajství ministerstva vnitra. Po komunistickém převratu v roce 1948 byl odsouzen v zinscenovaném procesu.\n\nNarodil se 31. června 1897 v Stachách. Od 13 let byl vychováván u strýce, neboť rodiče se vystěhovali do USA. Vystudoval Vyšší reálné gymnázium v Sušici a v roce 1916 byl odvelen na italské bojiště první světové války. Rok nato, v roce 1917 padl do zajetí a vzápětí vstoupil do československých dobrovolnických jednotek v Itálii. Bojů se účastnil zpočátku jako velitel čety, později jako velitel výzvědného oddílu.\n\nPo vyléčení těžkého zranění nohy z Piavy nastoupil v říjnu 1919 v hodnosti kapitána jako referent ve zpravodajském oddělení Hlavního štábu. Na starosti měl Rumunsko a Itálii. V lednu 1935 byl instalován do funkce přednosty obranné sekce 2. oddělení Hlavního štábu. V této funkce se mj. podílel na řízení asi nejznámějšího čs. špióna Paula Thümmela (A-54) či boji proti německým špionážním sítím na území Československa.\n\nDen před obsazením Čech a Moravy vojsky nacistického Německa opustil společně s Františkem Moravcem a dalšími vybranými zpravodajskými důstojníky republiku a odešel do exilu. Z Velké Británie byl vyslán do Polska, kde řídil tamní zpravodajskou síť a udržoval kontakty s polskými zpravodajskými orgány.\n\nPo obsazení Polska nacisty odešel do Francie, kde do 21. června 1940 řídil obrannou skupinu při čs. vojenské správě. Od června do prosince 1940 působil jako přidělenec u kanadské vojenské mise. Po pádu Francie byl znovu jmenován do funkce přednosty obranného zpravodajství II. odboru (exilového) ministerstva národní obrany. Postupem doby došlo mezi ním a přednostou exilového II. oddělení MNO Moravcem k názorovému rozchodu. Od roku 1942 řídil IV. odbor (exilového) ministerstva vnitra (politické zpravodajství). Od 1. března 1945 působil v Košicích s úkolem organizovat vojenské zpravodajství na osvobozeném území.\n\n10. dubna 1945 byl jmenován přednostou odboru pro politické zpravodajství ministerstva vnitra (odbor \"Z\"). V srpnu téhož roku byl povýšen do hodnosti brigádního generála. 15. ledna 1946 byl odvolán po komunisty připravené provokaci, když několik kolaborantů a gestapáků bylo přinuceno vypovídat proti němu. Přestože se krátce nato zjistilo, že se jednalo o smyšlenky, Bartík se do funkce již nevrátil. Dále působil ve funkci předsedy odvolacího kárného výboru u I. odboru ministerstva národní obrany, kde byl náhradníkem, prozatímním předsedou a posléze předsedou kárného výboru.\n\n9. března 1948 byl zatčen a 7. září téhož roku odsouzen za údajné vyzrazení služebního tajemství a zneužití funkce k 5 letům těžkého žaláře. Zároveň byl zbaven hodnosti a byla mu odejmuta získaná vyznamenání. Trest si odpykával na Mírově, Pankráci, Ruzyni a v Leopoldově.\n\nV roce 1953 byl propuštěn. Živil se jako zásobovač a jako hlavní účetní v Ústavu péče o matku a dítě. Zemřel 18. května 1968 v Praze. Často se uvádí datum 23. května, to však je den jeho pohřbu.\n\nRehabilitován byl Josef Bartík 25. listopadu 1965 v plném rozsahu. In memoriam mu byl v roce 1998 propůjčen čs. Řád Bílého lva III. třídy.\n\nByl ženatý, s manželkou Libuší (1900–1988) měl dvě dcery, Zoru (1924–1940) a Dragu (* 1927). Mezi jeho koníčky patřilo fotografování a plavání. Hodnocen byl jako taktní a schopný získat si za každé situace sympatie.\n\n\n\n"}
{"id": "421009", "url": "https://cs.wikipedia.org/wiki?curid=421009", "title": "František Živný", "text": "František Živný\n\nFrantišek Živný (5. února 1927 Plzeň – 30. prosince 2006 Praha) byl český hudební skladatel.\n\nNarodil se v Plzni. Od roku 1949 vstoupil na pražskou konzervatoř. Tam studoval mj. u Jaroslava Kofroně a Otakara Šorejse. V srpnu 1968 přežil nehodu autobusu v Ulánbátáru.\n\nJe mimo jiné autorem hudby k divadelní hře Emila Artura Longena \"C. a k. polní maršálek\", která byla předlohou \"stejnojmenného filmu\".\n\n\n"}
{"id": "421011", "url": "https://cs.wikipedia.org/wiki?curid=421011", "title": "Prostorová navigace", "text": "Prostorová navigace\n\nProstorová navigace ( ), oznčována také jako RNAV ( ), je způsob letecké navigace při letu podle přístrojů (IFR), který umožňuje letadlu provést let po jakékoliv požadované letové dráze v dosahu pozemního nebo kosmického navigačního zařízení nebo v rozsahu možnosti vlastního vybavení letadla nebo kombinací obojího. Tedy nikoliv jen v přímých směrech na pozemní navigační prostředky (radiomajáky).\n\nZpravidla je navigace prováděna kombinací více metod, mezi něž může patřit například dvojice DME/VOR, nebo Global Positioning System. Ke stanovení polohy je obvykle využíván palubní navigační počítač FMS (Flight Managemant System).\n\nPozemní i palubní prostředky mohou splňovat požadavky na:\n\n"}
{"id": "421013", "url": "https://cs.wikipedia.org/wiki?curid=421013", "title": "Performance Based Navigation", "text": "Performance Based Navigation\n\nPerformance Based Navigation (\"Navigace založená na výkonnosti\", PBN) je prostorová letecká navigace založená na výkonnostních požadavcích pro letadla provozovaná na tratích ATS, na postupech přiblížení podle přístrojů nebo ve stanoveném vzdušném prostoru.\n"}
{"id": "421031", "url": "https://cs.wikipedia.org/wiki?curid=421031", "title": "Škytavka", "text": "Škytavka\n\nŠkytavka (lat. \"singultus\") je označení pro náhlé, ve většině případů spontánní stahy bránice, které jsou vyvolány drážděním bráničních nervů nebo některých mozkových center. Bránici může dráždit také plný žaludek, nebo určitý stav hypoxie. U škytavky se do plic prudce nasává vzduch, při průchodu do plic hrtanem nastává rychlé uzavření hrtanové příklopky (\"epiglottis\").\n\nŠkytavku mohou způsobovat nejrůznější poruchy nervového nebo periferního systému. Zde je seznam nejčastějších příčin škytavky:\n\n\nŠkytavka se ve většině případů léčí nelékařskými zákroky. Většinou přejde sama bez jakéhokoliv zákroku. Někdy se doporučuje zadržování dechu na krátkou chvíli nebo vypití určitého množství obyčejné pitné vody. Jako relativně účinné se jeví „zadržení dechu“ po výdechu, kterému předcházel hlubší nádech.\n\nZ pohledu přírodní medicíny je spouštěčem přechod z napjatého (stresového) stavu do stavu uvolněného, řešením je tedy vše, co tělo a psychiku uvolňuje a odbourává stres.\n\nLékařské péče je zapotřebí jen v malém množství případů, jedná-li se o delší škytavku. V těchto vzácných případech jsou podávány speciální léky na uklidnění či slabší sedativa (např. Haldol).\n\n"}
{"id": "421032", "url": "https://cs.wikipedia.org/wiki?curid=421032", "title": "Křen", "text": "Křen\n\nKřen (\"Armoracia\") je nevelký rod rostlin z čeledi brukvovité, zahrnující celkem 3 druhy. Je přirozeně rozšířen v Evropě a Asii. Křen selský je pěstován jako pochutina a rozšířil se i do dalších netropických oblastí Eurasie, severní Afriky, Severní Ameriky i na odlehlý Nový Zéland. V České republice roste pouze jediný druh, křen selský.\n\nRod křen zahrnuje 3 druhy a je přirozeně rozšířen v mírném pásu Eurasie. Křen selský se vlivem pěstování rozšířil i do jiných oblastí mírného pásu. Za oblast původu je považována Moldávie a jižní Ukrajina, kde roste v úvalech větších řek. V Evropě se vyskytuje ještě křen velkoplodý (\"Armoracia macrocarpa\"). Je to panonský endemit, vyskytující se nepříliš často na jihovýchodě Slovenska, v Maďarsku, Rumunsku a Srbsku.\nDruh \"Armoracia sisymbrioides\" je rozšířen v západní i východní Sibiři a na Ruském Dálném východě.\n\nVe volné přírodě křen nejčastěji vyrůstá v hlubokých půdách na vlhkých i polostinných místech podél vodních toků nebo nádrží.\n\nDruhy se od sebe odlišují hlavně velikosti květů a plodů (šešulek) a kořenem. Křen selský má menší květy i plody a kořen ostře pálivý (rozmnožuje se vegetativně), kořen křenu velkoplodého je sladký až mírně pálivý (rozmnožuje se semeny).\n\nKřeny jsou vytrvalé rostliny s mohutným dužnatým kořenem válcovitého tvaru z jehož hlavy vyrůstá více lysých lodyh dorůstající do výše 50 až 120 cm. Lodyhy jsou přímé, na průřezu oblé, uvnitř duté a podélně rýhované, výše se lodyhy obvykle větví. Dlouze řapíkaté listy u báze lodyhy jsou silně nahloučené a dorůstají obvykle do délky 20 až 50 cm a šířky 7 až 20 cm. Výše postavené lodyžní listy jsou střídavé a mají jen krátké řapíky nebo jsou přisedlé, po obvodě bývají celistvé či různě dělené a často zvlněné; všechny listy jsou lysé.\n\nVe vyšších částech lodyh vyrůstají na tenkých stopkách drobné bílé oboupohlavné květy vytvářející bohatá hroznovitá květenství která se postupně s tvorbou plodů prodlužují a rozvolňují. Zelené kališní plátky jsou vejčité nebo podlouhlé a mají blanitý lem, bílé korunní plátky delší než kališní jsou obvejčité, podlouhlé nebo obkopinaté. Šest jen mírně nestejně dlouhých tyčinek nese na mírně ztloustlých nitkách podlouhlé prašníky, u báze tyčinek jsou nektarové žlázy, čnělka je krátká, blizna je hlavatá, celistvá nebo dvoulaločná.\n\nPlody jsou zploštělé, elipsovité nebo okrouhlé pukavé šešulky obsahující až 25 hnědých, oválných, matných semen umístěných ve dvou řadách. Rostliny se samovolně rozmnožují semeny a rozrůstáním kořenových výběžků, u pěstitelů dělením rostlin nebo kořenovými odřezky.\n\nKřen selský se často pěstuje jako kořenová zelenina. Kořene se pro svou palčivou chuť (obsahuje hodně hořčičných silic, sinigrin) používá jako přílohy k různým masitým pokrmům nebo ze sladších druhů se vaří omáčky. Ve fytoterapii se strouhaného kořene používá jako léčivého prostředku hlavně na špatně se hojící rány, zanícené klouby, při chřipce, zápalu plic i preventivně proti rozličným nemocem, např. i rakovině. Pro vitamín C byl námořníky používán proti kurdějím.\n\n"}
{"id": "421033", "url": "https://cs.wikipedia.org/wiki?curid=421033", "title": "Seznam představitelů Belgie", "text": "Seznam představitelů Belgie\n\nToto je seznam panovníků Belgie od roku 1831, kdy první belgický král Leopold I. nastoupil na trůn poté, co byla Belgie prohlášena za nezávislou na Spojeném království Nizozemském za belgické revoluce roku 1830.\n"}
{"id": "421037", "url": "https://cs.wikipedia.org/wiki?curid=421037", "title": "Severnaja", "text": "Severnaja\n\nSevernaja ( ) je řeka v Krasnojarském kraji v Rusku. Je dlouhá 321 km. Povodí řeky má rozlohu 21 200 km².\n\nOdtéká z jezera Severnoje a protéká Středosibiřskou pahorkatinou. Ústí zprava do Dolní Tunguzky (povodí Jeniseje).\n\nZdrojem vody jsou převážně sněhové srážky. Průměrný roční průtok vody v ústí činí přibližně 300 m³/s. Zamrzá v říjnu a rozmrzá na konci května.\n"}
{"id": "421041", "url": "https://cs.wikipedia.org/wiki?curid=421041", "title": "San Zeno Maggiore (Verona)", "text": "San Zeno Maggiore (Verona)\n\nSan Zeno Maggiore je románský kostel v západní části města Verona v severní Itálii. Byl vybudován jako klášterní kostel za městem v letech 1123-1135 na místě starších staveb ze 6. a 9. století a v kryptě je pohřben biskup a patron Verony sv. Zeno († 380). Kostel patří k nejvýznamnějším památkám románského umění v severní Itálii.\n\nNa hřbitově při římské silnici \"Via Gallica\" západně od města byl pohřben také svatý Zeno, v letech 362-380 biskup ve Veroně. Nad jeho hrobem vznikl brzy kostelík, rozšířený během 6. století. Francký král Pipin I. Akvitánský zde dal vystavět větší kostel s klášterem, vysvěcený v roce 806. Po maďarských vpádech dal císař Ota I. a biskup Raterius vybudovat nový kostel, který roku 983 vysvětil svatý Vojtěch. Koncem 11. století byl kostel opět přestavěn a z této doby pochází hlavní část lodi i krypta a část zvonice. Po zemětřesení roku 1117 byla loď prodloužena západním směrem, obnoven rajský dvůr a roku 1138 dokončeno průčelí a portál. Zvonice byla dokončena 1178. Od roku 1387 se stavěl nový chór a dřevěný strop, roku 1770 byl klášter zrušen, v napoleonských válkách byl zbořen palác a po roce 1870 proběhly větší úpravy uvnitř kostela, zejména vchodu do krypty.\n\nKostel je trojlodní basilika bez příčné lodi se samostatně stojící zvonicí (\"campanile\"), vysokou 72 m na jihovýchodě a přiléhajícím rajským dvorem na severní straně. Od průčelí vlevo stojí hrubá věž ze 13. století, patrně zbytek hradu, kde ve středověku pobývali císařové při svých cestách do Říma.\nZ mramorového průčelí s velkou růžicí, pojatou jako kolo štěstěny, vystupuje portál, dílo mistra Nicolo z roku 1138. Na dvou štíhlých sloupech, nesených lvy, je masivní kamenný baldachýn a pod ním polychromovaný tympanon. Uprostřed je postava sv. Zena, jemuž z pravé strany holdují rytíři a z levé strany lid. Na kamenných reliefech po stranách portálu jsou vpravo scény ze Starého zákona a legenda císaře Teodoricha, vlevo výjevy z Nového zákona a souboje mezi rytíři a pěšáky.\n\nZa průčelím je předsíň z roku 1138 a portál uzavírají těžká vrata, pobitá figurálními bronzovými reliéfy. Na levém křídle jsou výjevy z evangelia, dílo patrně německého umělce kolem roku 1100. Mladší desky s výjevy ze Starého zákona jsou asi o půl století mladší a italského původu. V předsíni vpravo je velký kříž z první poloviny 11. století a monolitická křtitelnice kolem 1220, vlevo římská porfyrová vana ze 2. století..\n\nVyšší hlavní loď je od bočních lodí oddělena střídavě sloupy a pilíři a má profilový dřevěný strop, připomínající obrácený lodní trup. Stěny bočních lodí jsou vyzdobeny nepravidelně rozmístěnými freskami ze 12.-14. století, významná je zejména legenda sv. Jiří na jižní straně chóru.\n\nAsi ve 2/3 délky je kostel předělen schodišti, široké střední vede do krypty, obě postranní do horního kostela a gotického chóru z let 1386-1398. Na hlavním oltáři je slavný obraz P. Marie mezi světci od A. Mantegni z let 1457-9. Před chórem vlevo je mramorová socha sv. Zena ze 13. století.\n\nV prostorné kryptě z 11. století je náhrobek a relikviář sv. Zena. Na severní straně ke kostelu přiléhá rajský dvůr s křížovou chodbou (ambitem) s velmi jemně zpracovanými dvojitými sloupky.\n\n"}
{"id": "421043", "url": "https://cs.wikipedia.org/wiki?curid=421043", "title": "Jáma", "text": "Jáma\n\nJáma může být:\n\n\n\n"}
{"id": "421049", "url": "https://cs.wikipedia.org/wiki?curid=421049", "title": "Neuquén", "text": "Neuquén\n\nNeuquén může být:\n\n"}
{"id": "421050", "url": "https://cs.wikipedia.org/wiki?curid=421050", "title": "Porsche Carrera GT", "text": "Porsche Carrera GT\n\nPorsche Carrera GT je supersportovní automobil německé značky Porsche. Poprvé byl veřejnosti představen 6. 3. 2003 na Ženevském autosalonu. Vyráběl se v letech 2004–2006. Vůz má dvojdílnou skládací střechu, je schopen vyvinout rychlost 330 km/h, zrychlení z 0 - 100 km/h zvládne za 3,9 s a z 0 - 200 km/h za 9,9 s. Motor je umístěný uprostřed a má výkon 450 kW/611 hp.\n\nAutomobilka původně plánovala vyrobit sérii 1500 vozů, avšak v roce 2006 poté, co bylo dokončeno pouhých 1270 kusů, výrobu vozu Carrera GT zastavila. Jako důvod uvedla nový americký zákon týkající se airbagů.\n\n"}
{"id": "421052", "url": "https://cs.wikipedia.org/wiki?curid=421052", "title": "Dagor Aglareb", "text": "Dagor Aglareb\n\nSlavná bitva (v sindarštině Dagor Aglareb) byla třetí bitvou Beleriandských válek ve fiktivním světě J.R.R. Tolkiena. Morgoth se v ní pokusil překvapit elfy náhlým útokem, byl však drtivě poražen. Noldor po bitvě ještě více zesílili sevření kolem pevnosti Temného pána, načež následovalo bezmála 400 let ostražitého míru, přerušovaného jen občasnými Morgothovými útoky. Toto období je známo jako Obležení Angbandu.\n\nPo bitvě Dagor-nuin-Giliath a osvobození Maedhrose z Morgothova zajetí, se Noldor napevno usadili v zemích na sever od Beleriandu. Král Doriathu Thingol, který se považoval za krále celého Beleriandu, jim povolil spravovat Hitlum, Dorthonionskou vysočinu a země na východ od ní. Maedhros přenechal korunu velekrále Noldor svému nevlastnímu strýci Fingolfinovi. Aby nedošlo mezi oběma rody k dalším svárům, rozhodlo se, že Hitlum, Nevrast a Dor-Lómin budou patřit Fingolfinovu domu a Fëanorovi synové budou vládnout ve východních zemích až za Dorthonionskou vysočinou. Na vysočině měli svá panství Finarfinovi synové Angrod a Aegnor. Sirionský průsmyk hlídal ze své věže Minas Tirith Finrod. Morgoth byl v domnění, že elfové se jen potulují Beleriandem a nepřipravují se na jeho výpad. Proto se rozhodnul s celou svou silou prudce zaútočit.\n\nMorgothovi obrovské šiky skřetů vyrazily z Angbandu na jih. Některým menším oddílům se podařilo probojovat cestu na jih Sirionským průsmykem a Maglorovou bránou. Hlavní síla nepřítele však směřovala vstříc Finarfinovým synům. Angrod a Aegnor čelili se svým lidem v Dorthonionu největšímu náporu. Fingolfin a Maedhros nelenili, každý shromáždil sílu svého lidu, a od západu i východu přispěchali bratrům na pomoc. Morgothovi sluhové byli odraženi z vysočiny a museli ustoupit na Ard-Galen. Tam byli sevřeni a na dohled od bran Angbandu krutě poraženi.\n\nBitva Noldorským pánům připomněla, že Morgoth nespí a nezapomněl na válku. V boji sice padly téměř všechny jeho síly, ale Angbandské kovárny opět začaly naplno vyrábět a skřeti se pod horami opět rychle množili. Elfové se po bitvě ještě těsněji a pevněji sevřeli kolem Morgothova sídla. Temný pán, až na několik málo výjimek po 400 let nevycházel z Angbandu s velkou armádou a soustředil se pouze na zasévání křivd mezi elfy a na zbrojení. Období ostražitého míru se nazývá Obležení Angbandu. Všechny svobodné národy Beleriandu za hradbou Noldor vzkvétaly a bohatly. Dagor Aglareb, ve které Noldor v jako jediné dosáhli zdrcujícího vítězství nad Morgothem, je právem označována jako Slavná bitva.\n\n"}
{"id": "421061", "url": "https://cs.wikipedia.org/wiki?curid=421061", "title": "Jitka Antošová", "text": "Jitka Antošová\n\nJitka Antošová (* 13. březen 1987 Děčín) je česká sportovkyně, mistryně Evropy, dvojnásobná juniorská mistryně světa a trojnásobná mistryně světa do 23 let na dvojskifu a vítězka Letní univerziády ve skifu (veslování).\n\nOd svých 17 let se pravidelně účastní juniorských mistrovství ve veslování, její partnerkou ve dvojskifu byla Gabriela Vařeková. Prvního úspěchu se dočkala pod vedením trenéra Václava Pazderky na juniorském mistrovství světa 2004, kde získala zlatou medaili. Stejný kov si odnesla i o rok později a zlaté medaile sbírala i na mistrovstvích světa kategorie do 23 let (2006 a 2007). Zlatou medaili má i z evropského šampionátu v roce 2007.\n\nNa Letních olympijských hrách 2012 skončila společně se sestrou na 7. místě. Od roku 2013 již vrcholově nevesluje.\n\n\n"}
{"id": "421067", "url": "https://cs.wikipedia.org/wiki?curid=421067", "title": "Rága", "text": "Rága\n\nRāga ( , , , lit. \"barva\", \"nálada\" nebo někdy překládáno jako \"to, co barví mysl\"), v moderní výslovnosti \"rág\". Rága není stupnicí, ale obsahuje uspořádané sekvence tónů. Není ani čistou improvizací, jak je někdy nesprávně chápána. Je spíše kompozicí s danou strukturou avšak dostatečným prostorem pro interpretaci a improvizaci. Každá rága je asociována s určitou částí dne, případně ročním obdobím. Zachycuje nálady, jemné emoční stavy.\n\n\"\"To, co je \"dhváni\", je pokryto \"svárami\" (notami), je z určité \"varny\" a je příjemné pro mysl lidí se nazývá \"rāga\"\"\" – Matanga Muni, z Brihaddéši\n\n\nMnoho rág má předepsanou dobu, kdy by měly být hrány či zpívány. Má se za to, že právě při dodržení správné doby má rága největší efekt na mysl posluchače. V moderní době se však již od těchto pravidel upouští. Zvláště proto, že většina vystoupení dnes bývá ve večerních hodinách. I sami indičtí hudebníci náležící k hindustánskému hudebnímu směru adaptovali a adaptují mnoho karnatických rág, které nemají určenou dobu pro přednes, a jsou proto vhodné pro hraní v kteroukoliv denní dobu.\n\nV klasickém pojetí hindustánské hudby je den rozdělen do osmi dob zvaných prahar po třech hodinách, ke kterým jsou přiřazeny příslušné rágy. Cyklus začíná \"brahma muhúrtou\", začátkem dne podle védské tradice (96 minut před východem Slunce).\n\nPět not: audava\nŠest not: sadava\nSedm not: sampúrna\nNapříklad má-li rága pět tónů ve vzestupném směru a sedm v sestupném její džáti je audava-sampúrna\n\n\nDva proudy klasické indické hudby, hindustánská a karnatická, mají oba své vlastní rágy. Některé mají podobné názvy, avšak struktura je odlišná. V severní Indii byly rágy rozděleny do deseti skupin zvaných thát Višnu Narayanem Bhatkande. Základní tháty jsou například \"Ašavari thát\" (aeolská stupnice), \"Bhairavi thát\" (frygická stupnice), \"Bilavali thát\" (iónská stupnice), \"Kafi thát\" (dórská stupnice), \"Kalyan thát\" (lydická stupnice), \"Khammaja thát\" (mixolydická stupnice). Jihoindická karnatická hudba používá starší a systematičtější systém rozdělení zvaný melakarta s hlavními třídami podle sedmdesáti dvou \"rodičovských\" rág. Celkově je v jižní Indii větší identifikace rágy se stupnicí než v Indii severní. Rágy byly v obou regionech předávány z učitele na žáka a tak se v různých regionech podstatně lišily. První kodifikace a standardizace se dočkaly teprve v desátém století ve spise Matangy Muniho jménem Brhadéši.\n\nRāga-rāginí je staré pojetí klasifikace rág používané mezi čtrnáctým až devatenáctým stoletím. Sestávalo ze šesti rág otcovských, šesti ráginí jako matek a mnoho dceřiných (či dle překladu spíše synovských) putra rág. Docházelo však k tvoření složitých genealogických stromů, kdy ve výsledku takříkajíc \"papírově\" příbuzní už neměli ve skutečnosti žádnou reálnou příbuznost. Proto se později od tohoto systému upustilo. V tomto systému byly rágy často ikonograficky zobrazovány jako božstva.\n\nAbhogi, Adana, Ahir Bhairava, Ahir Lalita, Alankarapriya, Anandi, Asavari, Bagesri, Bahar, Bairagi, Bangala, Basanta, Basanta Mukhari, Bhairava, Bhairavi, Bhankara, Bhatiyara, Bhimphalasi, Bhinna Sadja, Bhupa Kalyana, Bhupala Todi, Bhupali, Bihag, Bilas-Khani Todi, Bilavala, Candani Kedar, Chandrakauns, Charukesi, Chaya Nat, Darbari Kanhada, Des, Desakara, Desi, Dhani, Durga, Gaura Malhara, Gaura Saranga, Gaurakha Kalyana, Gujari Todi, Gunakri, Hamir, Hamsadhwani, Hemanta, Hindol, Hindoli, Janasam-mohini, Jaunpuri, Jaya Jayanti, Jhinjhoti, Jogiya, Kafi, Kalavati, Katyayani, Kaushikdhwani, Kedar, Khammaja, Kirvani, Lalita, Madhuvanti, Madhyamad Saranga, Malgunji, Malhara, Malkauns, Mand, Maru Bihaga, Marwa, Megha, Misra Gara, Multani, Namo Narayani, Nanda, Nata Bhairava, Pahadi, Patdipa, Pilu, Puriya, Puriya Dhanasri, Puriya Kalyan, Purvi, Ramakali, Ragesri, Sankara, Sivaranjani, Sohini, Sri, Subha Kalyana, Suddha Kalyana, Suddha Saranga, Syama Kalyana, Tilaka Kamod, Tilanga, Todi, Vibhasa, Vrndavani Saranga, Yaman, Yaman Kalyana\n\n\n"}
{"id": "421075", "url": "https://cs.wikipedia.org/wiki?curid=421075", "title": "Baďaricha", "text": "Baďaricha\n\nBaďaricha ( , ) je řeka v Jakutské republice v Rusku. Je 545 km dlouhá. Povodí má rozlohu 12 000 km².\n\nPramení na Momském hřbetě. Protéká přes Abyjskou nížinu, přičemž svým tokem ohraničuje ze západu Alazejskou pahorkatinu. Ústí zprava do Indigirky.\nHlavní přítoky jsou Ogorocha (Gorocha), Orto-Tirechťach, Anty.\n\nZdrojem vody jsou převážně sněhové a dešťové srážky.\n"}
{"id": "421082", "url": "https://cs.wikipedia.org/wiki?curid=421082", "title": "Sedací kost", "text": "Sedací kost\n\nSedací kost (: \"os ischii\") je masivní kost v lidském těle tvořící dolní okraj pánevní kosti. Na jedné straně je spojená se stydkou kostí a na druhé s kyčelní kostí. V horní části kosti se nachází osten. Společně s dalšími kostmi vytváří pánevní pletenec.\n\n"}
{"id": "421089", "url": "https://cs.wikipedia.org/wiki?curid=421089", "title": "Doprava v Maďarsku", "text": "Doprava v Maďarsku\n\nDoprava v Maďarsku má velmi příznivé podmínky. Velký význam má výhodná centrální poloha v podunajské pánvi a podél dunajské říční osy. Nejdůležitější význam má však hlavní město Budapešť a jeho dopravní uzel, o jehož výhodnou polohu se opírá silniční i železniční síť celého Maďarska. \n\nSilniční doprava, jako v ostatních postkomunistických zemích zažívá obrovský rozmach. Staví a plánují se nové dálnice a urychluje se provoz na silnici. Hlavní úseky tvoří pět dálnic, směřujících do Budapešti. Všech pět je propojeno budapešťským obchvatem M0, který je stále ve výstavbě. Jeho plánované dokončení je v roce 2015. Nejstarší z dálnic je M7 vedoucí z Budapešti, kolem Balatonu až k chorvatským hranicím. Výstavba této dálnice byla zahájena v roce 1964 a dokončena až v roce 2008. V Chorvatsku se napojuje na dálnici A4, vedoucí do Záhřebu. Dálnice M1 vede směrem Budapešť-Vídeň. U obce Levél je odbočka na M15 vedoucí do Bratislavy. Dále pak dálnice M5 z Budapešti k srbským hranicím přes Szeged a Kecskemét, dálnice M3, M30 a M35 do Debrecína a Miskolce a dálnice M6, která v budoucnu povede do Pécse. Dnes končí u města Dunaújváros.\n\nV Maďarsku se stejně jako ve všech zemí pevninské Evropy jezdí vpravo. Motorová vozidla mohou řídit osoby starší 18 let. \n\nV Maďarsku platí tyto rychlostní limity:\n\nV blízkosti železničního přejezdu nesmí vozidlo překročit rychlost 30 km/h v obci a 40 km/h mimo obec. Přes přejezd se může přejet maximální rychlostí 5 km/h!\n\nV zemi platí absolutní zákaz řízení motorových vozidel pod vlivem alkoholu. V případě, že policisté naměří do 0,8 ‰ alkoholu v krvi je řidiči udělena pokuta kolem 400 €. Jeli hodnota vyšší je proti němu okamžitě zahájeno trestní stíhání! \n\nTéměř každá obec a město je spojeno autobusovou dopravou. Na rozdíl od železniční sítě mají autobusy větší pokrytí a proto jí denně použije kolem 1,6 milionu cestujících. Největší autobusovou společností v Maďarsku je Volán.\n\nŽelezniční doprava v Maďarsku má téměř 180letou tradici. Vždyť první železnicí na území bývalého Uherska byla 11kilometrová koňská dráha spojující města Pešť a Köbánya dobudovaná již v roce 1827.\n\nDnes má Maďarsko, na rozdíl od sousedních zemí, velmi hustou železniční síť. Všechny hlavní tratě se paprskovitě rozbíhají z jediného centra - Budapešti k hranicím státu. Tyto hlavní tratě jsou většinou dvojkolejné a elektrizované střídavou napěťovou soustavou 25 kV, 50 Hz. Na některých (např. trať číslo 1 Budapešť - Győr - Mosonmagyaróvár - Hegyeshalom) je nejvyšší dovolená rychlost 160 km/h. Naproti tomu vedlejší tratě jsou poměrně zastaralé a jejich technický stav je špatný. To má za následek častá rychlostní omezení.\n\nHlavním osobním železničním dopravcem v Maďarsku je společnost MÁV-START patřící do holdingové skupiny Magyar Államvasutak. MÁV byly založeny již roce 1868 jako Magyar Királyi Államvasutak (\"Maďarské královské státní dráhy\"). V roce 1993 se MÁV transformovaly ze státní organizace na akciovou společnost vlastněnou státem. K nejpodstatnějším změnám došlo v letech 2006–2008, kdy se MÁV přetransformovaly na holdingovou skupinu MÁV. Nejprve došlo k odčlenění společnosti MÁV Cargo, která byla v roce 2007 privatizována a od roku 2010 používá název Rail Cargo Hungaria. Nakonec došlo k odčlenění společnosti MÁV-START, zabývající se osobní dopravou.\nV současné době (2008) provozují celkem 7606 km železničních tratí, z toho 7394 km je normálněrozchodných (1435 mm), 36 km o rozchodu 1 520 mm a 176 km úzkorozchodných tratí. Dnes MÁV převezou více než 150 milionů cestujících a patří k moderním evropským železničním společnostem\n\nLodní doprava využívá 1300 kilometrů splavných vod, z nichž se část používá i k pravidelné osobní dopravě. Velké říční přístavy jsou ve městech Budapešť, Győr, Komárom, Dunaújváros, Baja, Szolnok a Szeged. \n\nNejvýznamnějším letištěm je Mezinárodní letiště Ferihegy v Budapešti. Ve vnitrostraní přepravě byla letecká doprava zrušena pro malé vzdálenosti. Maďarským národním leteckým dopravcem byla před jejím zkrachováním společnost MALÉV. Dnes tvoří nejvýznamnějšího leteckého dopravce v Maďarsku společnost Wizz Air.\n\n\n\n\n\n\n"}
{"id": "421090", "url": "https://cs.wikipedia.org/wiki?curid=421090", "title": "Seznam měst na Antigue a Barbudě", "text": "Seznam měst na Antigue a Barbudě\n\nToto je seznam měst na Antigue a Barbudě.\n\nZdaleka největším městem na Antigue a Barbudě je Saint John's, kde v roce 2001 žilo 22 634 obyvatel, což představuje asi 30% obyvatelstva celé země.\n\nV následující tabulce jsou uvedena města nad 700 obyvatel, výsledky sčítání obyvatelstva z 28. května 1991 a 28. května 2001 a správní jednotky (obce (\"parishes\") a dependence), do nichž města náleží. Města jsou seřazena podle velikosti.\n\n\n"}
{"id": "421091", "url": "https://cs.wikipedia.org/wiki?curid=421091", "title": "Belluno", "text": "Belluno\n\nBelluno je italské město, hlavní město stejnojmenné provincie, ležící v Benátsku.\n\nDóm pochází ze 16. století. Navrhl jen Tullio Lombardo. Musel být dvakrát přestavěn po zemětřesení.\n\nV blízkém baptisteriu se nachází víko křtitelnice s postavou Jana Křtitele, známé dílo Andrey Brustolona.\n\nBrustolonovy práce se nacházejí i v kostelech \"San Pietro\" (oltář a andělé) a \"Santo Stefano\" (lustr a krucifix).\n\nRenesanční stavba z roku 1491. V minulosti byl palác sídlem benátských vládců Belluna.\n\nNacházejí se zde archeologické nálezy a obrazy Bartolomea Montagny a Sebastiana Ricciho.\n\nNejkrásnější náměstí Belluna s renesančními paláci a kašnou.\n\n\n"}
{"id": "421092", "url": "https://cs.wikipedia.org/wiki?curid=421092", "title": "Třetí síla", "text": "Třetí síla\n\nTřetí síla má více významů:\n\nV jiných jazycích\n\n\n"}
{"id": "421095", "url": "https://cs.wikipedia.org/wiki?curid=421095", "title": "Třetí síla (psychoterapie)", "text": "Třetí síla (psychoterapie)\n\nTřetí síla (anglicky \"third power\") je označení pro v pořadí třetí možný způsob pomoci lidem s duševními problémy, používané v humanistické psychologii (která bývá shodou okolností také označována jako třetí síla, myšleno je třetí významný psychologický směr po psychoanalýze a behaviorismu):\n\n"}
{"id": "421101", "url": "https://cs.wikipedia.org/wiki?curid=421101", "title": "AY-3-8912", "text": "AY-3-8912\n\nAY-3-891x je řada zvukových čipů vyvinutých v 80. letech 20. století firmou General Instruments. Později výrobu převzala firma Microchip a ještě později, na přelomu 20.-21. století, pak firma Micrel. Pod označením YM2149 jej také vyráběla firma Yamaha. Obvody AY se používaly pro generování hudby v herních konzolích a také v počítačích ZX Spectrum 128K, TS 2068, Amstrad CPC a Atari ST. Dalším ekvivalentem (ne však 100%) je obvod M5255 japonské firmy OKI. U tohoto obvodu je zajímavé, že obsah vnitřních registrů není vynulován signálem RESET, také zde nelze softwarově vyčíst obsah registrů hlasitosti, díky čemuž např. nefungují různé efektní indikátory v hudebních demech na počítači ZX Spectrum.\nZvukový generátor AY-3-891x umožňuje generovat tříkanálový zvuk. Vyráběl se ve třech variantách, které jsou funkčně shodné, liší se pouze počtem portů určených pro připojení dalších zařízení:\n\nGenerovaný zvuk je programován pomocí 14 registrů, dva registry jsou určeny pro komunikaci pomocí osmibitových portů.\n\nRegistry R0 – R5 slouží k nastavení periody tónu na příslušném kanále. Perioda je dvanáctibitové číslo, rozdělené do dvou registrů, osm nižších bitů se nastavuje pomocí registru R0, resp. R2, resp. R4, vyšší čtyři bity se nastavují pomocí registru R1, resp. R3, resp. R5.\n\nPodobně se pomocí registru R6 nastavuje perioda šumu, v tomto případě je perioda pouze pětibitové číslo.\n\nPomocí registru R7 se nastavuje, zda bude v jednotlivých kanálech přehráván tón či šum, či obojí, a také se pomocí tohoto registru nastavuje, zda osmibitové brány budou použity jako vstupní či jako výstupní.\n\nBity 7 a 6 slouží k nastavení orientace osmibitových bran (0 – vstupní, 1 – výstupní), bity 5, 4 a 3 slouží k povolování přehrávání šumu na příslušných kanalách (0 – povoleno, 1 – zakázáno), bity 2, 1 a 0 slouží k povolování přehrávání tónu na příslušných kanalách (0 – povoleno, 1 – zakázáno).\n\nAmplituda tónu je řízena pomocí registrů R8, R9 a R10 samostatně pro jednotlivé kanály. Amplituda může být konstantní nebo proměnlivá. Toto se nastavuje pomocí bitu 4. V režimu proměnlivé amplitudy se její průběh nastavuje pomocí registru R13.\n\nRegistry R11 a R12 slouží k nastavení periody obálky amplitudy tónu. Perioda je šestnáctibitové číslo, rozdělené do dvou registrů, osm nižších bitů se nastavuje pomocí registru R11, vyšších osm bitů se nastavují pomocí registru R12.\n\nRegistr R13 slouží k nastavení průběhu obálky amplitudy tónu. Jednotlivé vlastnosti průběhu obálky amplitudy se nastavují pomocí nižších čtyř bitů tohoto registru.\n\nNastavení hodnot nižších čtyř bitů definuje následující průběhy obálky amplitudy:\n\nRegistry R14 a R15 slouží pro zápis dat na příslušnou osmibitovou bránu nebo ke čtení dat z této brány v závislosti na režimu brány nastaveném pomocí registru R7.\n\nV počítačích Amstrad CPC je obvod AY-3-8912 připojen k procesoru Z80 prostřednictvím obvodu 8255, kdy data jsou posílána a čtena pomocí jeho brány A a řídicí signály jsou připojeny k bitům 6 a 7 brány C. Pomocí obvodu AY-3-8912 je připojena i klávesnice.\n\nDva s obvodem AY kompatibilní obvody, obvody YMZ294, jsou obsaženy v interface CTC-AY, kdy obvod pro pravý kanál je připojen k portům F884 a F984 (šestnáctkově) a obvod pro levý kanál je připojen k portům F888 a F988.\n\nProtože procesor Motorola 68000 nemá vstupně výstupní porty, je u počítačů Atari ST připojen obvod YM2149 do paměťového prostoru procesoru na adresy FF8800 a FF8802 (šestnáctkově). Vstupně výstupní brány obvodu YM jsou využity jako výstupní signály paralelního portu (vstupně výstupní brána B a bit 5 brány A) a sériového portu (bity 3 a 4 vstupně výstupní brány A), bity 0-2 vstupně výstupní brány A jsou použity k výběru aktivní disketové mechaniky a strany diskety. Emulátor procesoru Motorola 68000 emu68 má pro hudební obvod rezervovaný adresní rozsah FF8800-FF88FF. Stejným způsobem jako u Atari ST je obvod YM2149 připojen u Atari Falcon.\n\nPočítače HT 1080Z obsahují obvod AY-3-8912 připojený na portech procesoru Z80:\n\nPočítače MSX obsahují obvod AY-3-8910 nebo YM2149 na porty procesoru Z80 v rozsahu A0-A3 (šestnáctkově):\n\nZařízení MegaFlashROM k počítačům MSX obsahuje vlastní obvod AY připojený na porty procesoru Z80 v rozsahu 10-12 (šestnáctkově).\n\nPočítač Orion-128 má obvod AY-3-8910 nebo AY-3-8912 připojen na porty v rozsahu F748-F74F (šestnáctkově).\n\nObvod AY byl připojován i k počítači Sinclair ZX81. Obsahovaly ho interfacy Quicksilva sound board, Stuart Systems Sound Synthesiser a Zon X-81. V případě Stuart Systems Sound Synthesiser a Zon X-81 je obvod AY připojen na vstupně výstupní porty procesoru Z80, v případě Quicksilva sound board je obvod AY připojen do paměťového prostoru procesoru. Zon X-81 používá AY-3-8912, Stuart Systems Sound Synthesiser a Quicksilva sound board používají AY-3-8910. S interfacem Zon X je kompatibilní interface MrX Sound board, který ovšem umožňuje navíc i alternativní konfiguraci, takže s pomocí dvou různě nakonfigurovaných interfaců MrX lze vytvořit šestikanálový Turbo Sound.\n\nPro počítače Sinclair ZX Spectrum existuje také několik způsobů připojení tohoto zvukového generátoru, které nejsou vzájemně kompatibilní:\n\nDalší nekompatibilní zapojení bylo používáno ve vývojové verzi počítače SAM Coupé. Protože v průběhu vývoje počítače SAM Coupé byl tříkanálový zvukový generátor AY nahrazen šestikanálovým zvukovým generátorem Philips SAA 1099, toto zapojení se nerozšířilo.\n\nV Rusku vzniklo zapojení stejné jako v případě ZX Spectru 128K, ale obsahující dva zvukové generátory AY, nazývané Turbo Sound. Tímto je standardně vybaven počítač ATM Turbo 2++.\n\nZvukový generátor je připojován také k Arduinu.\n\nPro možnost uložení hudby pro hudební čip AY-3-8912 generované na počítačích Sinclair ZX Spectrum a Amstrad CPC existují soubory .ay.<ref name=\"ProjectAY/gdmusic\">Project AY na World of Spectrum</ref> Formát souboru byl definován v 90. letech českým programátorem Patrikem Rakem, původně pouze pro hudby pro Sinclair ZX Spectra, podpora počítačů Amstrad CPC byla doplněna později. Soubor .ay obsahuje kromě vlastních hudebních dat i původní přehrávací rutinu pro procesor Z80.\n\nČasopis Sinclair User v roce 1987 nabízel limitovanou edici audio kazety s hudbou pro čip AY získanou z her pro ZX Spectrum se studiovými úpravami. Hudba pro tuto kazetu byla získána přímo ze ZX Spectra 128K na jednu stopu osmistopého magnetofonu a doplněna dalšími hudebními motivy a zvuky.\n\nJeho přímými konkurenty zvukového generátoru AY-3-891x byly zvukové generátory SID používaný v počítačích Commodore 64, Pokey používaný v počítačích Atari 130/800, Paula používaný v počítačích Amiga a Philips SAA 1099 v počítačích Sam Coupé.\n\n\n"}
{"id": "421105", "url": "https://cs.wikipedia.org/wiki?curid=421105", "title": "Montanazhdarcho", "text": "Montanazhdarcho\n\nMontanazhdarcho byl rod azdarchidního pterodaktyloidního ptakoještěra, který žil v období svrchní křídy (stupeň kampán) na území dnešní Severní Ameriky.\n\nDiagnostický materiál sestává pouze z části přední končetiny (elementů křídla) pterosaura. Ve srovnání s dalšími zástupci čeledi byl poměrně malý, dosahoval rozpětí křídel jen kolem 2,5 metru. Je zajímavé, že blízce příbuzným rodem je zřejmě český ptakoještěr \"Cretornis hlavaci\" (který je neazdarchidním azdarchoidem).\n\nTento rod byl pojmenován paleontology Kevinem Padianem, Armandem de Ricqlésem a Jackem Hornerem v roce 1995, formálně popsán byl pak v roce 2002.\n\n\n"}
{"id": "421113", "url": "https://cs.wikipedia.org/wiki?curid=421113", "title": "Státní pečeť", "text": "Státní pečeť\n\nStátní pečeť je v některých státech oficiálním státním symbolem, v některých nahrazuje státní znak.\n\nJedná se o pečetidlo, na němž je zpravidla vyobrazen státní znak země a kolem dokola je název státu. Tak je tomu například u státní pečetě České a Slovenské republiky. Ovšem například ve Spojených státech amerických je tomu naopak. Státním znakem USA je přední strana Velké státní pečeti Spojených států amerických. Stejně tak jednotlivé státy USA mají své státní pečetě, jejichž určité prvky lze použít jako státní znak.\n\n"}
{"id": "421116", "url": "https://cs.wikipedia.org/wiki?curid=421116", "title": "Seznam měst v Mexiku", "text": "Seznam měst v Mexiku\n\nToto je seznam měst v Mexiku.\n\nZdaleka největší aglomerací v Mexiku je metropolitní oblast Valle de México, kde v roce 2010 žilo více jak 20 milionů osob, což představuje přibližně 17,5 % obyvatelstva celé země.\n\nV následující tabulce jsou uvedena města nad 200 000 obyvatel; počet obyvatel ze sčítání obyvatelstva 12. března 1990, 5. listopadu 1995, 14. února 2000 a 17. října 2005; správní jednotky (spolkové státy), do nichž města náleží. Ciudad de México představuje samostatný distrikt a nepatří do žádného spolkového státu. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti v roce 2005.\n\n\n"}
{"id": "421118", "url": "https://cs.wikipedia.org/wiki?curid=421118", "title": "VSK Technika Brno, oddíl krasobruslení", "text": "VSK Technika Brno, oddíl krasobruslení\n\nVysokoškolský klub (zkratka VSK) Technika Brno je jeden z oddílu krasobruslení.\n\n"}
{"id": "421124", "url": "https://cs.wikipedia.org/wiki?curid=421124", "title": "Marostica", "text": "Marostica\n\nMarostica je středověké opevněné italské město v provincii Vicenza v oblasti Benátsko. K 31. prosinci 2011 zde žilo 13 880 obyvatel.\n\nMěsto je známé svou slavností, při které se hrají \"živé šachy\" na místním náměstí a místo šachových figurek jsou zde rozestavěni živí lidé. Slavnost se koná vždy jeden víkend v září, každý sudý rok. Poprvé se hrála v roce 1454 a dnes se do ní zapojuje až pět set zájemců. Na hru lze zakoupit místo k sezení, kterých bývá na náměstí vytvořeno až 4000.\n\nHradby města vystavěli v roce 1370 Scaligeriové. Z ochranného valu vedoucího z \"Castello Inferiore\" (dolní hrad), dnes radnice, ke \"Castello Superiore\" (horní hrad) je krásný rozhled. Na dolním hradě jsou vystavěny kostýmy účastníků turnaje v šachách.\n\nBassano del Grappa, Conco, Lusiana, Mason Vicentino, Molvena, Nove, Pianezze, Salcedo, Schiavon\n\n\n"}
{"id": "421127", "url": "https://cs.wikipedia.org/wiki?curid=421127", "title": "Státní barvy", "text": "Státní barvy\n\nStátní barvy v některých státech představují oficiální státní symbol. \n\nJedná se o barvy z kterých se skládá vlajka daného státu. Státní barvy můžou být naprosto shodné a ve stejném pořadí jako státní vlajka - Francie, Rusko. Nebo mohou mít pouze stejné barvy jako vlajka - Česká republika, Spojené státy americké. \n\n"}
{"id": "421128", "url": "https://cs.wikipedia.org/wiki?curid=421128", "title": "Bobek", "text": "Bobek\n\nBobek může být:\n\n\n\n\n"}
{"id": "421132", "url": "https://cs.wikipedia.org/wiki?curid=421132", "title": "Franz Schmeykal", "text": "Franz Schmeykal\n\nFranz Schmeykal (3. prosince 1826 Česká Lípa – 5. dubna 1894 Praha) byl rakouský právník a politik německé národnosti z Čech, poslanec Českého zemského sněmu, jeden z hlavních představitelů německých liberálů v Čechách (tzv. Ústavní strana). Profiloval se jako odpůrce českých státoprávních a federalistických aspirací, od 80. let prosazoval administrativní rozdělení Čech na českou a německou část.\n\nByl synem notáře a zemského advokáta. V letech 1837–1843 studoval augustiniánské gymnázium v České Lípě. Pak v letech 1843–1850 vystudoval filozofii a práva na Karlo-Ferdinandově univerzitě v Praze. V roce 1851 získal titul doktora práv. Během studií se v Praze zapojil do událostí revolučního roku 1848. Po dokončení školy nastoupil do advokátní kanceláře svého otce. Zastupoval mj. Karla Viléma Auersperga. V České Lípě bydlel v Křížové ulici 62 (dnešní Moskevská).\n\nPo obnovení ústavního systému vlády se zapojil do politického dění. Už v zemských volbách v roce 1861 byl zvolen na Český zemský sněm, kde zastupoval kurii venkovských obcí, obvod Česká Lípa, Mimoň, Hajda, Cvikov. Byl oficiálním kandidátem německého volebního výboru (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik). V zemských volbách v lednu 1867 se do sněmu dostal za kurii městskou, obvod Česká Lípa. Mandát zde obhájil i v zemských volbách v březnu 1867, zemských volbách roku 1870, zemských volbách roku 1872, zemských volbách roku 1878, zemských volbách roku 1883, i zemských volbách roku 1889. Poslancem byl až do své smrti roku 1894 a na zemském sněmu tak prakticky nepřetržitě zasedal po víc než 30 let. Pak ho na sněmu nahradil Ferdinand Bartel.\n\nTrvale patřil mezi kandidáty německých liberálů. Nikdy nepřijal mandát do Říšské rady ve Vídni a výlučně se soustřeďoval na působení na zemském sněmu v Čechách. Do roku 1867 byl spolu s Eduardem Herbstem faktickými předáky českých Němců, po roce 1867 tuto roli zastával sám Schmeykal. Předsedal poslaneckému německému klubu na zemském sněmu. Od roku 1861 byl rovněž členem (přísedícím) zemského výboru. Do konce 60. let se věnoval spíše organizační práci uvnitř Ústavní strany, později začal častěji veřejně vystupovat. Roku 1869 založil Ústavní spolek Němců v Čechách. V roce 1870 se podílel na vyjednávání okolo neúspěšného projektu česko-rakouského vyrovnání inciovaného ministerským předsedou Alfredem Potockým, následujícího roku pak vyrovnávací pokusy byly obnoveny (tzv. Fundamentální články). Zásadně tehdy jménem českých Němců odmítl české státoprávní požadavky. Odmítal české jazykové nároky, které znamenaly šíření češtiny do jazyka úřadů. S tím jak od počátku 80. let 19. století rostl politický vliv Čechů (parlamentní Český klub byl jednou z opor předlitavské vlády Eduarda Taaffeho), přešel Schmeykal od roku 1883 k politice rozhraničení Čech na etnicky českou a německou část. Tuto koncepci přednesl na zemském sněmu v létě roku 1883, jako odpověď na návrh českého předáka Františka Ladislava Riegera na reformu volebního systému do Českého zemského sněmu. Riegerův návrh nebyl přijat a ani německé požadavky na administrativní rozdělení Čech neprošly. Když německé požadavky česká většina zemského sněmu trvale odmítala, zahájili němečtí poslanci v čele se Schmeykalem politiku pasivní rezistence, kdy fakticky zahájili bojkot sněmu. K vyhlášení pasivního odporu přikročili Němci v prosinci 1886, kdy Schmeykal přednesl na sněmu ucelené ohrazení jménem německého obyvatelstva Čech. V lednu 1887 byl Schmeykal prohlášen za vystouplého ze sněmu. Manifestačně byl opět zvolen v září 1887. Pasivní opozice českých Němců trvala do roku 1890. V roce 1890 patřil Schmeykal spolu s Ernstem Plenerem mezi hlavní aktéry dalšího neúspěšného pokusu o smírné řešení české otázky, tzv. punktace. Výsledek punktací přivítal, protože v jejich rámci mělo pokročit rozdělení některých zemských institucí a správních útvarů podle národnostní hranice. Punktace ovšem nakonec nebyly plně implementovány kvůli posílení mladočeské opozice. V závěru svého života jeho vliv slábl s tím, jak mizela původní liberální orientace německého obyvatelstva.\n\nKromě politické činnosti se zpočátku nadále věnoval advokacii. Od roku 1862 byl zemským advokátem v Praze. Byl činný ve spolkovém životě. Stal se prvním starostou spolku Deutsches Kasino v Praze. Byl jedním ze zakladatelů této hlavní společenské organizace pražských Němců. Od roku 1867 byl čestným členem spolku Verein für Geschichte der Deutschen in Böhmen. 28 sudetoněmeckých měst mu udělilo čestné občanství. Byl mj. čestným občanem Lanškrouna, Chebu nebo Litoměřic. Byl taky členem českolipského vlastivědného spolku Excursions Club. Je uveden spolu s Františkem Palackým 16. května 1868 na slavnostním založení Národního divadla v Praze.\n\nZemřel v dubnu 1894 ve věku 68 let.\n\nDne 18. června 1899 mu byl v České Lípě odhalen bronzový pomník, který byl po roce 1945 odstraněn. Na českolipském hřbitově je zachováno jeho mauzoleum, z něhož byly jeho ostatky po roce 1945 odstraněny.\n"}
{"id": "421134", "url": "https://cs.wikipedia.org/wiki?curid=421134", "title": "Ivan Tuček", "text": "Ivan Tuček\n\nIvan Tuček (20. listopadu 1942 Praha – 25. srpna 1999 Friesach, Rakousko) byl český akrobatický pilot. Byl mistrem světa v letecké akrobacii z roku 1978, vicemistrem světa z roku 1976, vicemistrem Evropy a trojnásobným mistrem republiky. Během své kariéry nalétal asi 9000 hodin. Zemřel roku 1999 při nehodě zaviněné konstrukční chybou jeho letounu.\n\nIvan Tuček se od svého dětství zajímal o letectví, přičemž poprvé letěl roku 1957 jako pasažér na vyhlídkovém letu ve stroji K-65 Čáp. V roce 1958 zahájil v aeroklubu v Hradci Králové plachtařský výcvik, přičemž zanedlouho se začal věnovat motorovému létání a akrobacii. V roce 1967 dosáhl překvapivého pátého místa na mistrovství republiky v letecké akrobacii a byl zároveň členem vítězného týmu v soutěži družstev. V následujících letech se stal trojnásobným mistrem republiky a také vicemistrem Evropy. Na mistrovství světa konaném v Kyjevě v roce 1976 dosáhl na druhé místo. V roce 1977 na mistrovství Evropy ve francouzském Chateauroux vybojoval stříbrnou medaili a o další rok později na mistrovství světa v Hosíně u Českých Budějovic dosáhl vrcholu kariéry a stal se teprve druhým československým mistrem světa v letecké akrobacii (prvním byl v roce 1960 Ladislav Bezák). Tyto tři své úspěchy dosáhl na akrobatickém speciálu Zlín Z-50L s registrací OK-IRF, který je dnes ve sbírkách Národního technického muzea.\n\nPo vítězství na mistrovství světa Ivan Tuček ukončil aktivní sportovní kariéru a na několik let se stal trenérem reprezentace. Poté nastoupil k Slov-Airu a jako práškovací pilot létal s letouny An-2 a Čmelák až do devadesátých let. K letecké akrobacii se krátce zkusil vrátit v roce 1987, kdy na mistrovství Evropy obsadil 10. místo. Poté již závodění zanechal nadobro. \n\nIvan Tuček a jeho syn Daniel Tuček v roce 1993 v Hradci Králové založili leteckou školu. V ní Ivan Tuček jako šéfinstruktor vychoval mnoho nových pilotů.\n\nIvan Tuček tragicky zahynul 25. srpna 1999 v rakouském Friesachu u Lince při letecké katastrofě, způsobené technickou závadou na letounu Zlín Z-142 (OK-VNJ). Ve Friesachu učil rakouské piloty akrobacii, přičemž během letu s žákem uslyšel podezřelý zvuk. Tuček s letounem okamžitě přistál a pečlivě jej prohlédl. Když žádnou závadu nenalezl, odstartoval s letounem sám a následně se ve výšce 200 metrů stroji utrhlo křídlo. V takové situaci nebylo možné s letounem přistát, ani jej opustit na padáku a Ivan Tuček v troskách stroje zahynul. Vyšetřování ukázalo, že uvnitř křídla došlo k trhlině, která však nebyla viditelná, neboť byla pod zanýtovanými plechy. Všechny letouny Z-142 byly po několik měsíců uzemněny a poté u nich byla akrobacie povolena až po výměně křídla. Zároveň se zjistilo, že k nehodě nemuselo dojít, neboť ke stejné nehodě již dvakrát došlo, avšak nebyla dostatečně vyšetřena.\n\nZa necelý měsíc (17. října 1999) při havárii ultralehkého letounu vlastní konstrukce zahynul Petr Tuček, bratr Ivana Tučka a tehdejší prezident Letecké amatérské asociace.\n\n\n"}
{"id": "421142", "url": "https://cs.wikipedia.org/wiki?curid=421142", "title": "Gallerie dell'Accademia", "text": "Gallerie dell'Accademia\n\nGallerie dell'Accademia jsou největší sbírkou benátského umění vůbec, sídlí ve třech dříve církevních budovách v Benátkách. Základ sbírky tvoří Accademia di Belle Arti, založená v roce 1750 malířem Giovannim Battistou Piazzettou. V roce 1807 Napoleon přestěhoval akademii do nynějších prostor a sbírka se rozrostla o umělecká díla z kostelů a klášterů, které zrušil.\n\nMalby jsou umístěny v jednom patře rozděleném do 24 síní nebo oddělení. Některé síně jsou označeny (někdy i na zdi uvnitř) římskými čísly. Restaurační práce pokračují za provozu, takže ne všechny malby budou vystaveny a několik oddělení může být uzavřeno.\n\nSíň číslo 1 dokládá vliv byzantského umění na první benátské malíře. Nachází se zde například \"Korunovace Panny Marie\" od Paola Veneziana, skutečného zakladatele benátské školy. Projevují se zde západní i východní vlivy. Lineární rytmus je nepopiratelně gotický, avšak celkový dojem a zářivě zlaté pozadí ukazují na byzantské malířství. \"Korunovace Panny Marie\" od Michele Giambona ve stejné síni prozrazuje vliv mezinárodního gotického slohu, s kterým Benátky seznámili Gentile da Fabriano a Pisanello. Tento styl se vyznačoval jemnými naturalistickými detaily, například ptáky a zvířaty, které lze spatřit v popředí Giambonova obrazu.\n\nRenesance se v Benátkách objevila pozdě, ale ve druhé čtvrtině 15. století již město proměnila v centrum umění soupeřící s Florencií a Římem. Dominantní úlohu v rané benátské renesanci hrála rodina Belliniů – otec Jacopo a jeho dva synové Gentile a Giovanni. Oltářní malba Giovanni Belliniho pro San Giobbe (1487) v síni č. 2 patří k nejkrásnějším ukázkám. Giovanni, mladší z bratrů, byl silně ovlivněn racionálním stylem a dokonalým ovládáním perspektivy v dílech svého švagra Andrey Mantegni, jehož \"Svatý Jiří\" (kolem 1460) visí v síni číslo 4. Dále se zde nachází Mantegnovy \"Madony\" (síň č. 4 a 5).\nDále se zde nachází Giorgionova slavné \"Bouře\"\n\nMonumentální \"Hostina v domě Leviho\" od Paola Veronese (1573) zaujímá stěnu v síni číslo 10. Původně umělec namaloval \"Poslední večeři\", ale kvůli požitkářským prvkům – opilci a trpaslíkům – nebyla přijata a Veronese se ocitl před inkvizicí. Nařízení, aby zmírnil rouhavý obsah obrazu, se vyhnul tak, že jednoduše změnil obsah. Jacopo Tinroretto si získal renomé \"Zázrakem otroka\" (1548), který také visí v síni číslo 10. Obraz dokládá jeho mistrovské umění dramatických efektů světla a pohybu. Byl prvním z cyklu maleb pro \"Scuolu Grande di San Marco\". V další síni je Veroneseho \"Mystický sňatek sv. Kateřiny\" (kolem 1575).\n\nVe městě na laguně se nenarodilo mnoho barokních malířů, a tak tamější školu udržovalo při životě v 17. století několik umělců, kteří nepocházeli z Benátek. Nejpozoruhodnějším z nich byl Bernardo Strozzi, velký obdivovatel Veronesa, jak lze spatřit v jeho \"Hostině v domě Šimona\" (1629), síň číslo 11. V této místnosti je zastoupen také Giambattista Tiepolo, nejvýznamnější benátský malíř 18. století.\n\nJsou zde také pastorální výjevy Francesca Zuccharelli, díla Marca Ricciho, scény ze života benátské společnosti Pietra Longhiho a pohled na Benátky od Canaletta.\n\nV síních 20 a 21, jež se vracejí do renesance, stojí za povšimnutí dva význačné cykly maleb z pozdního 16. století. Drobné detaily na těchto ohromných plátnech plných anekdot nám umožňují nahlédnout do života, zvyků a vzhledu města v této době. V síni č. 20 se nachází \"Zázraky sv. Kříže\" od předních benátských umělců, které si objednala \"Scuola San Giovanni Evangelista\". Každý znázorňuje epizodu relikvie svatého Kříže, kterou Scuole darovalo Kyperské království. V \"Procesí na náměstí S. Marco\" (1496) od Gentila Belliniho můžeme porovnat tehdejší náměstí s jeho současnou podobou. Další obraz \"Uzdravení posedlého\" od Vittora Carpaccia zachycuje most Ponte Rialto. Od stejného umělce se zde nachází také \"Legenda sv. Voršily\".\n\nKdyž se na počátku 19. století Scuola della carità stala sídlem akademie umění, v \"albergu\" (kde bydleli studenti) se dochovalo původní obložení a strop z 15. století. Působivé \"Uvedení Panny Marie do chrámu\" (1538) bylo namalováno právě pro tuto místnost a kupodivu patří k jednomu z mála Tizianových děl v galerii. Stěny také zdobí velkolepý triptych (1446) Antonia Vivariho a Giovanniho d'Alemagny.\n\n"}
{"id": "421143", "url": "https://cs.wikipedia.org/wiki?curid=421143", "title": "Nakadžima A2N", "text": "Nakadžima A2N\n\nNakadžima A2N byl japonský jednomístný palubní stíhací dvouplošník, používaný na letadlových lodích císařského námořnictva během třicátých let 20. století. V japonském námořnictvu byl letoun označován jako palubní stíhací letoun typ 90 (: 九〇式艦上戦闘機, \"Kjúmaru-šiki kandžó sentóki\"). Na základě A2N byla vyvinuta dvoumístná cvičná verze A3N1.\n\nA2N byl jednomotorový dvouplošník smíšené konstrukce (kovová kostra potažená plátnem) s pevným podvozkem záďového typu.\n\nPřímého předchůdce typu A2N začala z vlastní iniciativy vyvíjet firma Nakadžima pro císařské námořnictvo. Inspirací jí byly americké Boeing Model 69B a Boeing Model 100E, zakoupené v letech 1928 a 1929 císařským námořnictvem za účelem testování. V prosinci 1929 byly dokončeny dva prototypy s motorem Bristol Jupiter VI, který rovněž v licenci vyráběla firma Nakadžima. Stejný motor poháněl stíhačku A1N1, kterou v té době zařazovalo císařské námořnictvo do výzbroje. Prototypy navržené Takao Jošidou ale nepředvedly výrazně lepší výkony, než A1N1 a proto byl projekt námořnictvem odmítnut. Po odmítnutí byl projekt přepracován Džingo Kuriharou, který použil výkonnější motor Nakadžima Kotobuki 2. Nový prototyp byl dokončen v květnu 1932. Následovala stavba ještě jednoho prototypu a v dubnu 1932 byl nový typ zaveden do výzbroje jako A1N1, nebo–li palubní stíhací letoun typ 90. Verze A2N2 se lišila tím, že horní křídlo mělo vzepětí 5°.\n\nMezi lety 1932 a 1936 bylo Nakadžimou a námořním arsenálem Sasebo vyrobeno kolem 100 kusů A2M obou verzí. Ty byly nasazeny na letadlových lodích \"Hóšó\", \"Akagi\", \"Kaga\" a \"Rjúdžó\". Z pozemních základen typ provozovala \"Kure Kókútai\".\n\nA2N byl nasazeny za druhé čínsko–japonské války nad pobřežními oblastmi Číny, kde získaly několik vzdušných vítězství. Během úvodní fáze bojů v oblasti Šanghaje (léto 1937) představovaly již zastarávající A2N operující z palub letadlových lodí \"Hóšó\", \"Rjúdžó\" a \"Kaga\" jediné japonské stíhací letouny v oblasti. Již 16. srpna 1937 se šestice A2N z letadlové lodě \"Kaga\" střetla se čtyřmi čínskými letouny, přičemž sestřelila jeden čínský Vought O2U Corsair a dva Douglas O-38.\n\nJiž od roku 1936 byl A2N postupně nahrazován typem Nakadžima A4N, ale u některých jednotek (například palubní skupiny \"Rjúdžó\" a \"Kaga\") vydržel a do doby, než ho vystřídal první stíhací jednoplošník císařského námořnictva Micubiši A5M.\n\n\n\n\n\n\n"}
{"id": "421150", "url": "https://cs.wikipedia.org/wiki?curid=421150", "title": "Sojuz TM-31", "text": "Sojuz TM-31\n\nSojuz TM-31 je označení ruské kosmické lodi, ve které odstartovala k Mezinárodní vesmírné stanici její první základní posádka. Loď zůstala na šest měsíců zakotvená na stanici jako záchranný člun.\n\nStartovali\n\nPřistáli\n\nV Sojuzu TM-31 odstartovala 31. října 2000 Expedice 1 – Shepherd (velitel), Gidzenko a Krikaljov – ke stanici ISS. Se stanicí se spojili 2. listopadu 2000, zahájili tím trvalé osídlení ISS. Posádka stanice se zabydlila na stanici, přijali dvě zásobovací lodě Progress a dvě návštěvy raketoplánů (STS-97 a STS-98). Mise Discovery STS-102 přivezla novou základní posádku (Expedice 2). Sojuz TM-31 po celý půlrok sloužil stanici jako záchranná loď.\n\nDne 28. dubna 2001 odstartoval z Bajkonuru Sojuz TM-32 s první návštěvnickou posádkou Musabajev, Baturin, Tito. Nová loď nahradila Sojuz TM-31 ve funkci záchranného člunu. Návštěvníci přistáli v Sojuzu TM-31 v Kazachstánu 6. května 2001.\n\n\n"}
{"id": "421154", "url": "https://cs.wikipedia.org/wiki?curid=421154", "title": "VSK Technika Brno (pozemní hokej)", "text": "VSK Technika Brno (pozemní hokej)\n\nVysokoškolský klub (zkratka VSK) Technika Brno je jihomoravský oddíl pozemního hokeje, který hraje první českou ligu. Oddíl byl založen roku 1967.\n\n"}
{"id": "421158", "url": "https://cs.wikipedia.org/wiki?curid=421158", "title": "Jan Caramuel z Lobkovic", "text": "Jan Caramuel z Lobkovic\n\nJan Caramuel z Lobkovic (španělsky a německy Juan Caramuel y Lobkowitz, někdy psán jako Ioannes Caramuel y Lobkowitz, (23. května 1606, Madrid – 8. září 1682, Vigevano) byl španělský teolog, logik, filosof, válečník, učenec, spisovatel, básník, prelát, biskup a diplomat, člen cisterciáckého řádu.\n\nJan Caramuel byl syn holandského šlechtice Vavřince Caramuela a po své babičce Regině se psal „z Lobkovic“. Studoval filosofii v Alcalá de Henares a teologii v Salamance. Roku 1630 byl jmenován profesorem teologie v Alcalá, kde se naučil mnoha jazykům včetně čínštiny, od roku 1632 byl profesorem v Lovani, kde napsal své první dílo o správném psaní (\"Steganographica, ars orthographica\"). Když roku 1635 vpadlo do Nizozemí francouzské vojsko, podílel se na obraně měst a hájil i nároky španělského krále. Jako vynikající kazatel byl jmenován opatem v Dissenberku ve Falci a roku 1640 v Melrose ve Skotsku, ale už roku 1642 se stal pomocným biskupem v Mohuči.\n\nRoku 1644 se těchto úřadů vzdal, sloužil ve vojsku jako inženýr a roku 1645 se stal španělským vyslancem ve Vídni. V letech 1647-1662 byl opatem benediktinských klášterů ve Vídni a Na Slovanech v Praze a roku 1648 se podstatně podílel na obraně Prahy. Roku 1650 byl jmenován generálním vikářem a vrchním dozorcem duchovenstva v Čechách. Od roku 1654 jednal o zřízení biskupství v Hradci Králové a roku 1657 jej Ferdinand III. jmenoval biskupem hradeckým. Jeho nástupce Leopold I. však váhal (snad proto, že Caramuel byl odpůrcem jezuitů.) a roku 1659 se hradeckého biskupství vzdal a odstěhoval se do Itálie, kde žil nejprve v Benátkách, v Campagna a od roku 1673 byl biskupem ve Vigevanu u Milána, kde také zemřel.\n\nJan Caramuel byl typický polyhistor, všestranný autor, který vydal latinsky a španělsky přes 50 spisů. Psal o matematice, fyzice, hudbě a jazycích, o logice, filosofii, teologii a právu i o vojenských technikách. Vydal spisy o kyvadlech a slunečních hodinách, o volném pádu, o drahách planet, o akustice a hudbě a velkou encyklopedii matematiky a fyziky \"Mathesis biceps (Nauka dvouhlavá)\", z níž však vyšly jen dva díly (1670). Ve svých filosofických spisech se věnoval zejména logice a metafysice a patřil k nejvýznamnějším představitelům tzv. druhé nebo též nové scholastiky (nezaměňovat s novotomismem 19. století). Vydal také několik svazků různých polemik a řešení obtížných otázek teologických i matematických a knihu o válečném umění ve španělštině (\"Arte militar\").\n\n\n\n\n"}
{"id": "421162", "url": "https://cs.wikipedia.org/wiki?curid=421162", "title": "Linus Omark", "text": "Linus Omark\n\nLinus Omark (* 5. února 1987, Övertorneå) je švédský profesionální lední hokejista hrající v týmu Salavat Julajev Ufa (KHL).\n\n"}
{"id": "421163", "url": "https://cs.wikipedia.org/wiki?curid=421163", "title": "Rolls-Royce Silver Wraith", "text": "Rolls-Royce Silver Wraith\n\nRolls-Royce Silver Wraith \"(Stříbrný přízrak)\" byl první poválečný model značky Rolls-Royce vyráběný mezi lety 1946 a 1959. Předchůdcem byl model \"Wraith\" z roku 1939.\n\nPrvní poválečný automobil značky Rolls-Royce měl prakticky stejný design jako modely vyráběné před válkou. Jednotlivé exempláře se však od sebe v různých ohledech lišily, jelikož automobilka nenabízela žádnou standardní karoserii. Zákazník dostal šasi, které specializované firmy osazovaly karoseriemi vyrobenými podle přání zákazníka. Navázal tak na předválečnou tradici. Původním záměrem byla výroba pouze pro export (hlavně do Spojených států), ale nakonec se vůz prodával i ve Velké Británii od roku 1948. Pohon obstarával nový šestiválcový motor se sacími ventily v hlavách válců. Objem činil 4257 cm, ale v roce 1951 vzrostl na 4566 cm a v roce 1955 až na 4887 cm. Tradičně nebyl zveřejněn výkon motoru, ale podle dnešních odhadů měl výkon zhruba 130 koní (97 kW). Zrychlení z 0 na 100 km/h se pohybovala okolo 25 s a max. rychlost zhruba 137 km/h. Od roku 1952 byla nabízena i automatická převodovka od General Motors, vůbec poprvé v historii značky. \n\nAutomobil byl vcelku úspěšný, a to především v USA, kam byl prodej od počátku určen. Za 13 let se v továrně v Crewe, do které se výroba automobilů přesunula z Manchesteru vyrobilo 1783 exemplářů. Elegantní a prostorné varianty s dlouhým rozvorem používala i řada hlav států – např. brazilský prezident (od roku 1952) nebo irský prezident (od roku 1947).\n"}
{"id": "421165", "url": "https://cs.wikipedia.org/wiki?curid=421165", "title": "Airakoraptor", "text": "Airakoraptor\n\nAirakoraptor byl rodem teropodního dinosaura, který žil na území dnešního Mongolska v období svrchní křídy. Byl částečně popsán v roce 1999, popis však nebyl úplný. Proto je dnes tento rod považován za \"nomen nudum\". Je pravděpodobné, že patřil do čeledi Dromaeosauridae, stejně jako jeho slavnější příbuzní rodu \"Velociraptor\" nebo \"Deinonychus\".\n\n"}
{"id": "421168", "url": "https://cs.wikipedia.org/wiki?curid=421168", "title": "COTOJE.CZ", "text": "COTOJE.CZ\n\nCOTOJE.CZ byl internetový portál, na němž byla dostupná souhrnná databáze tří velkých českých encyklopedií: Ottovy encyklopedie (Ottův slovník naučný a Ottova encyklopedie nové doby), Malé československé encyklopedie (MČSE) a Univerzum. K 3. lednu 2013 byl jeho provoz ukončen.\n\nObsahovala \"„na půl milionu hesel a téměř 30 tisíc barevných a černobílých obrázků, mnohé z toho jsou unikátní rytiny. Jedná se celkem o 56 knih, neboli 51 tisíc tiskových stran = 130 tisíc normostran.“\" Zdarma bylo ale k dispozici jen prvních několik znaků každého hesla, přístup k plnému textu hesel byl zpoplatněn. Přístup zdarma k plnému textu byl možný z některých škol a ze sítě pražské Městské knihovny. Čtenáři Městské knihovny v Praze mohli databázi využívat také odkudkoli po zadání čísla svého čtenářského průkazu a hesla. Část textu Ottovy encyklopedie a MČSE byla do března 2009 přístupná i v bezplatné Seznam Encyklopedii.\n"}
{"id": "421173", "url": "https://cs.wikipedia.org/wiki?curid=421173", "title": "Sue Hendrickson", "text": "Sue Hendrickson\n\nSusan (Sue) Hendricksonová (* 2. prosince 1949) je americká paleontoložka, původem z Chicaga. Vyrůstala však v Indianě a dnes žije na ostrově Guanaja u pobřeží Hondurasu.\n\nProslavila se v roce 1990 objevem největšího dosud známého jedince dravého dinosaura druhu \"Tyrannosaurus rex\", pojmenovaného podle ní Sue. Fosílie tohoto teropodního dinosaura objevila 12. srpna roku 1990 v Jižní Dakotě a v květnu roku 2000 byla kompletní zrestaurovaná kostra odhalena v Chicago Field Museum. Účastnila se také výzkumu v podmořské archeologii a v roce 2003 vydala autobiografickou knihu s názvem \"Hunt for the Past: My Life as an Explorer\". Účastní se také výukových programů pro americkou mládež.\n\n"}
{"id": "421177", "url": "https://cs.wikipedia.org/wiki?curid=421177", "title": "Jošicugu Ótani", "text": "Jošicugu Ótani\n\nÓtani Jošicugu (大谷吉継 , Ōtani Yoshitsugu, 1558 – 21. října 1600) byl japonský samuraj z období Sengoku. Účastnil se několika vojenských akcí, byl stoupencem Hidejošiho Tojotomiho, byl vysoce postaveným úředníkem, byl jedním ze tří byrokratů (vedle Micunariho Išidy a Mašity Nagamoriho).\n\nZnámý je kvůli tomu, že trpěl malomocenstvím, a kvůli svému přátelství s Mašitou Nagamorim a Išidou Micunarim, s kterými byl byrokratem v Koreji. K jejich hlubokému přátelství se váže následující příběh: na jakémsi setkání koloval šálek s čajem. Když se šálek dostal k Jošicugovi, který byl už v pokročilém stádiu lepry, spadl do něj hnis z jeho obličeje. Jošicugu to zjistil, ale příliš pozdě – několik lidí se ze šálku už napilo, a když jim to řekl, byli zděšeni. Když se ale šálek dostal k Micunarimu, klidně vypil zbývající čaj i s hnisem.\n\nJeho posledním bojem byla bitva u Sekigahary, při které vedl již zcela slepý asi 600 mužů na straně svého přítele Micunariho Išidy. Když se dozvěděl, že je bitva ztracena, spáchal seppuku.\n"}
{"id": "421179", "url": "https://cs.wikipedia.org/wiki?curid=421179", "title": "Nový světový řád (konspirační teorie)", "text": "Nový světový řád (konspirační teorie)\n\nNový světový řád (též známé jako zkratka NWO, podle anglického \"\") je konspirační teorie, která tvrdí, že malá skupina mezinárodních elit ovládá a manipuluje vlády, průmysl a mediální organizace po celém světě a že primárním nástrojem, který používá k ovládnutí národů, je systém centrálního bankovnictví. Jedná se o teorii, která se stala populární po roce 1990.\n\nTeorie tvrdí, že skupina konspirátorů financovala a v některých případech i způsobila většinu velkých válek za posledních 200 let, a to zejména prováděním útoků pod falešnou vlajkou (aby získala na svou stranu veřejné mínění). Podle konspiračních teoretiků tato skupina napomohla třeba rozpoutání 1. a 2. světové války, války ve Vietnamu; stojí za útoky z 11. září 2001 (o této události pojednává Konspirační teorie o útocích z 11. září) či za bojem proti terorismu.\nTaké má rozhodující vliv na světovou ekonomiku a úmyslně způsobuje inflaci a krize. Podle této teorie se nalézají tajní agenti pracující pro Nový světový řád ve vysokých funkcích ve vládách a průmyslu. Také údajně manipulují s mainstreamovými masmédii, která mají mít za úkol vysílat hlavně neškodnou zábavu a udržovat lidi v nevědomosti. Za agenty nového světového řádu jsou považováni mezinárodní bankéři, zejména vlastníci soukromých bank zapojených do Federálního rezervního systému, Bank of England a jiných centrálních bank, a členové Rady pro zahraniční vztahy, Trilaterální komise a skupiny Bilderberg. Nový světový řád také má mít pod kontrolou nadnárodní a globální organizace, jako jsou Evropská unie, Organizace spojených národů, Světová banka, Mezinárodní měnový fond a navrhovaná Severoamerická měnová unie.\n\nPodle teorie tato skupina konspirátorů touží dosáhnout jedné světové měny a jediné světové vlády. Někteří konspirační teoretici tvrdí, že chtějí lidem implantovat RFID čipy a uskutečnit tak tzv. čipovou totalitu, nebo dokonce uměle redukovat lidskou populaci.\n\nV rámci některých teorií se také uvádí, že do Nového světového řádu jsou zainteresována i různá tajná společenství, např. ilumináti nebo svobodní zednáři.\n\n\n\n"}
{"id": "421186", "url": "https://cs.wikipedia.org/wiki?curid=421186", "title": "Gaudeamus igitur", "text": "Gaudeamus igitur\n\nGaudeamus igitur (incipit, doslova „radujme se tedy“, původní název De brevitate vitae – „o krátkosti života“) je neoficiální studentská hymna. Často se zpívá při různých akademických příležitostech. Původně šlo o pijáckou píseň, která ironicky oslavuje (především erotické) radosti studentského života a mládí. Přitom je zpívána na velmi vážnou a vznešenou melodii. Melodie vznikla ve třináctém století, patrně v prostředí Boloňské univerzity. Text je v latině s některými germanismy, je vagantského původu, definitivní verzi vytvořil ale až německý student teologie Christian Wilhelm Kindleben a publikoval ji v roce 1781. Existuje celá řada textových verzí, z deseti slok se běžně zpívají jen některé.\n\nTuto původní melodii použil jako motiv například Bedřich Smetana ve svém „Pochodu studentských legií“ z roku 1848.\n\n<score>\n\\relative a' {\n\\addlyrics {\n</score>\n\n"}
{"id": "421189", "url": "https://cs.wikipedia.org/wiki?curid=421189", "title": "Paželv", "text": "Paželv\n\nPaželv (v originále \"Mock Turtle\" – nepravá nebo také posměvačná želva, v překladu Jaroslava Císaře Falešná želva) je fiktivní bytost v knize Lewise Carrolla Alenka v říši divů. \n\nJeho jméno je slovní hříčkou na jméno oblíbeného viktoriánského pokrmu, nepravé želví polévky – \"mock turtle soup\"; protože pravá želví polévka se dělá z masa pravých želv, musí se nepravá želví polévka dělat z masa nepravých želv. V tomto duchu je Paželv i vyobrazen na klasických ilustracích Johna Tenniela – je to jakýsi kříženec mezi želvou a skotem, protože jako náhrada želvího masa se zpravidla používá hovězí. \n\nJe to smutný tvor, který kdysi byl skutečnou želvou. K Alence ho dovede jeho přítel Gryfon, vypráví jí o „podmořní“ škole, kde se učili řadu podivných předmětů – čpění, spaní, motyku, mysterii, mořepis, krášlení, lisování a natahování, břečtinu a látatinu (v překladu Jaroslava Císaře). Alenka tento školní systém nechápe a označuje ho za nesmyslný, stejně tak ale Paželv označuje za nesmyslný a podivný „běžný“ školní systém, který mu popisuje Alenka. \n\nPoté jí spolu s Gryfonem předvádějí podivný tanec a píseň, nazvanou \"Humří čtverylka\". Alenka jim poté vypráví svůj příběh a recituje básně, ale plete si slova, pročež se jí Gryfon i Paželv posmívají. Úplně nakonec kapitoly zpívá Paželv smutnou oslavnou píseň na želví polévku a Alenka od něj odchází, dále už se Paželv v knize neobjevuje.\n\nJeho jazyk je plný půvabných neologismů, zkomolenin a slovních hříček, typickou vlastností je pro něj „vyhlazování“ jazykových nedostatků a nepravidelností („Proč podmořní - říká se podmořská,“ řekla Alenka. „Může se říkat podmořní, když se může říkat námořní!“ – z překladu Jaroslava Císaře). K Alence se ale chová značně hněvivě a cholericky.\n"}
{"id": "421190", "url": "https://cs.wikipedia.org/wiki?curid=421190", "title": "Eva Ocisková", "text": "Eva Ocisková\n\nEva Ocisková (* 4. prosince 1957 v Karviné) je česká publicistka, rozhlasová redaktorka a pedagožka.\n\nPíše pro řadu médií (Časopis Harmonie, Muzikus), je redaktorkou Českého rozhlasu a mimo jiné pracuje v kontrolní komisi České hudební rady. Od Syndikátu novinářů získala 1. cenu za večerní relaci \"„Plasy čarovné“\" o jednom z nejstarších českých klášterů (vysílala stanice ČRo 3 Vltava). V roce 1981 obhájila svou práci na téma \"„Skladatelský profil Pavla Čotka“\" na Filozofické fakultě Univerzity Palackého v Olomouci.\n\n"}
{"id": "421191", "url": "https://cs.wikipedia.org/wiki?curid=421191", "title": "Tichilești", "text": "Tichilești\n\nTichilești je rumunské leprosárium pro malomocné. Nachází se poblíž města Isaccea v župě Tulcea. V roce 2002 ji obývalo 22 nemocných, kteří žijí pod lékařským dozorem v podmínkách, připomínajících malou vesnici. V roce 1998 bylo malomocných ještě 39, v roce 1930 kolem dvou set.\n\nV osadě se původně nacházel klášter, kolonie malomocných v něm vznikla v roce 1875. Dle legendy klášter založila šlechtična, která se leprou sama nakazila. V roce 1918 byli někteří z kolonie odvezeni do vzdáleného města Largeanca, kde byli zabiti a jejich těla spálena. V roce 1926 s malomocnými žil asi tři týdny jistý novinář, který o podmínkách v kolonii podal zprávu. Brzy poté se začalo budovat základní zázemí, které do té doby neexistovalo. V roce 1932 přestala vláda posílat kolonii peníze na jídlo, dvacet pět hladovějících malomocných proto odjelo do blízkého města a žádalo o jídlo, byli ale armádou eskortováni zpět. Za socialistického režimu byla kolonie tajná, malomocní tam odeslaní byli oficiálně vedeni jako zemřelí na běžné nemoci, byli hlídáni a pochopitelně jim bylo zakázáno kolonii opustit. Podmínky se změnily v roce 1991, kdy byla zrušena vojenská ostraha celé osady, a po roce 2000, kdy se díky návštěvě několika novinářů a dotacím Evropské unie mohla nainstalovat některá zařízení, zlepšující kvalitu života. Tichilești je poslední dosud fungující kolonií pro malomocné v Evropě.\n\n"}
{"id": "421195", "url": "https://cs.wikipedia.org/wiki?curid=421195", "title": "Seznam československých a českých medailistů v atletice", "text": "Seznam československých a českých medailistů v atletice\n\nTučně = zlatoLOH xxx = stříbroLOH xxx = bronz\n\nTučně = zlatoLOH xxx = stříbroLOH xxx = bronz\n\nTučně = zlatoMS xxx = stříbroMS xxx = bronz\n\nTučně = zlatoMS xxx = stříbroMS xxx = bronz\n\nTučně = zlatoHMS xxx = stříbroHMS xxx = bronz\n\nTučně = zlatoHMS xxx = stříbroHMS xxx = bronz\n\n"}
{"id": "421197", "url": "https://cs.wikipedia.org/wiki?curid=421197", "title": "The Right Honourable", "text": "The Right Honourable\n\nThe Right Honourable, zkráceně The Rt. Hon., je titul před jménem, který vyjadřuje úctu jeho nositeli. Uděluje se jen určitým lidem v zemích, kde je hlavou britský monarcha (v současnosti královna Alžběta II.).\n\nDo češtiny je titul někdy překládán jako dvojctihodný či v pravdě ctihodný.\n\nNárok na tento titul mají: \n\nAby se rozlišili šlechtici, kteří jsou členy Soukromé rady, od šlechticů, kteří jimi nejsou, přidává se někdy za jméno titul PC (\"Privy Council\").\n\nKromě toho je tento titul udělen funkci a nikoliv osobě:\n\nObecně je soudcům a členům vlád zemí Společenství udělován titul \"The Honourable\", dokud nejsou jmenováni členy Soukromé rady.\n\nV Austrálii se tento titul dříve užíval, ale dnes již není spojen s žádnou funkcí, kromě starostů měst Sydney, Melbourne, Brisbane, Perthu, Adelaide a Hobartu, kteří jej užívají jen tu dobu, po kterou jsou ve funkci.\n\nV Kanadě je tento titul užíván pro:\n\nOstatní členové vlády a nejvyšší představitelé země jsou jmenováni do tzv. \"Queen's Privy Council for Canada\", kde je užíván titul \"ctihodný\".\n\nNa Novém Zélandu jsou do Soukromé rady jmenování premiéři, \"starší\" členové vlády a \"starší\" soudci. V současnosti zde žijí jen 4 lidé, kteří jsou držiteli tohoto titulu: Helen Clark, bývalá premiérka; Jonathan Hunt, bývalý předseda Sněmovny reprezentantů; Jenny Shirpley, bývalá předsedkyně vlády a Winston Peters, který zastával mnoho vládních pozic.\n\n"}
{"id": "421201", "url": "https://cs.wikipedia.org/wiki?curid=421201", "title": "Velká cena České republiky", "text": "Velká cena České republiky\n\nNázev Grand Prix ČR se vztahuje na více soutěží.\n"}
{"id": "421203", "url": "https://cs.wikipedia.org/wiki?curid=421203", "title": "Otto Urban", "text": "Otto Urban\n\nOtto Urban (9. prosince 1938 Bílovec – 7. května 1996) byl český historik, který se zabýval především českými dějinami 19. století.\n\nPo maturitě na gymnáziu v roce 1955 začal studovat na Univerzitě Karlově v Praze. V roce 1960 ukončil studium historie obhajobou diplomové práce o českém politikovi Bohumíru Šmeralovi. Od roku 1964 působil na Filozofické fakultě Univerzity Karlovy. Po roce 1968 mu bylo zrušeno členství v KSČ, přesto mohl (byť velmi omezeně) dále působit na Univerzitě Karlově. V této době začal intenzivní přípravu na velkou syntézu české společnosti 19. století \"Kapitalismus a česká společnost\" (1978). Vrcholem jeho historické práce je kniha \"Česká společnost 1848–1918\" (1982), která byla oceněna cenou Českého literárního fondu, cenou Rakouské akademie věd, tzv. Anton-Gindely-Preis (1990) a v roce 1994 se v rozšířené podobě dočkala překladu do němčiny. V roce 1989 se Otto Urban habilitoval a v roce 1991 byl jmenován profesorem.\n\nHrob prof. Otto Urbana je na hřbitově vedle kostela sv. Petra a Pavla na Budči.\n\n\n\n"}
{"id": "421205", "url": "https://cs.wikipedia.org/wiki?curid=421205", "title": "Žďárského hora", "text": "Žďárského hora\n\nŽďárského hora ( ) je hora na západním pobřeží Grahamovy země v Antarktidě. Je pojmenována po Matyáši Žďárském, zakladateli alpského lyžování.\n\nPůvodně se Žďárského hora nazývala , jak ji asi v letech 1908–1910 pojmenovala Francouzská antarktická expedice vedená Jeanem-Baptistem Charcotem pravděpodobně v návaznosti na blízký mys Garcia ( ); tak byla zanesena do map. Sám Charcot později přenesl označení Cap Garcia k severnímu vstupu do zálivu Barilari, avšak hoře na jeho jižní straně název nechal. Aby se předcházelo záměnám s mysem Garcia, změnil roku 1959 výbor Spojeného království pro antarktické názvy (UK-APC) název hory na horu Žďárského.\n\n"}
{"id": "421206", "url": "https://cs.wikipedia.org/wiki?curid=421206", "title": "Skyřice", "text": "Skyřice\n\nSkyřice (zastarale \"Skršice\", německy \"Skyritz\") je název zaniklé obce v okrese Most v Ústeckém kraji. Rozkládala se asi 4 km jižně od tehdejšího města Mostu v nadmořské výšce 272 metrů. Její katastrální výměra byla 351 ha. Obec byla zbořena v 70. letech 20. století při výstavbě průmyslové zóny na jižním okraji nově stavěného města Mostu. Obec se nacházela zhruba v místech dnešního výukového areálu Střední školy technické Most-Velebudice.\n\nNejstarší písemná zmínka o obci pochází z roku 1381, kdy vdova po mosteckém měšťanovi Henlinovi Busskovi Elizabetha prodala ves Skyřice mosteckému měšťanovi Jakubovi Pleydnerovi. Majitelé vsi se střídali a byli jimi nejspíš mostečtí měšťané. V roce 1537 jsou uváděni Melchior a Baltzer Stecherovi. V roce 1543 prodal Melchior Stecher ze Saběnic ves městu Mostu. Město ji začlenilo do svého panství Kopisty, do něhož Skyřice náležely až do roku 1848.\n\nObyvatelstvo se tradičně živilo zemědělstvím. Rozvoj těžby uhlí přinesl i práci v dolech, neboť na katastru obce byl v roce 1901 zahájen provoz na šachtě Prokop V roce 1907 byla v obci otevřena škola pro děti ze Skyřic a sousedních Velebudic. Za druhé světové války zde byl roku 1941 zřízen zajatecký tábor pro dělníky na dolech. V roce 1960 byly ke Skyřicím připojeny sousední Velebudice jako osada.\n\nObec byla zbořena kvůli výstavbě průmyslového areálu Velebudice v 1. polovině 70. let 20. století. Katastr obce byl od 1. 1. 1976 připojen k Mostu.\n\nNa návsi byla v roce 1829 postavena kaple Nanebevstoupení Páně. Za obcí ve směru na Vtelno stála od roku 1801 socha sv. Prokopa.\n\nKatastrální území bylo poté připojeno k Mostu.\n\n"}
{"id": "421210", "url": "https://cs.wikipedia.org/wiki?curid=421210", "title": "William Hague", "text": "William Hague\n\nWilliam Jefferson Hague (* 26. března 1961) je britský politik, v letech 2010 až 2014 britský ministr zahraničních věcí a mezi roky 1997–2001 vůdce Konzervativní strany.\n\nPoprvé byl zvolen do Dolní sněmovny v roce 1989. V kabinetu Johna Majora zastával funkci ministra pro Wales. Potom, co Konzervativní strana prohrála volby v roce 1997, Hague byl zvolen do jejího čela. Z této funkce odstoupil po naprosté porážce konzervativců ve volbách v roce 2001. Byl prvním vůdcem konzervativců, který se nestal premiérem, od dob Austena Chamberlaina.\n\nJako řadový člen parlamentu, Hague začal svoji spisovatelskou kariéru. Napsal například biografie Williama Pitta mladšího a Williama Wilberforce. Působil také jako ředitel mnoha firem a konzultant. Jeho celkový výdělek ze všech těchto aktivit byl více než 1 milion liber; jeden z nejvyšších v parlamentu.\n\nPotom, co byl David Cameron zvolen za předsedu Konzervativní strany, Hague se vrátil do vysoké politiky jako stínový ministr zahraničí. Poté, co Konzervativní strana vyhrála roku 2010, byl jmenován ministrem zahraničních věcí ve vládě Davida Camerona. V červenci 2014 z ní byl odvolán a nahrazen dosavadním ministrem obrany Philipem Hammondem.\n\n"}
{"id": "421211", "url": "https://cs.wikipedia.org/wiki?curid=421211", "title": "Kavky", "text": "Kavky\n\nKavky je přírodní památka ev. č. 2154 v brněnských městských částech Brno-Maloměřice a Obřany (k.ú. Maloměřice) a Brno-Vinohrady (k.ú. Židenice). Správa AOPK Brno. Nachází se na jižním svahu kóty Hády (n.v. 424,3 m n. m.). Územím prochází neveřejná naučná stezka .\nDůvodem ochrany jsou teplomilná stepní a lesostepní rostlinná společenstva s výskytem vzácných a ohrožených druhů. Jedná se o refugium přírodních stanovišt, obklopené antropogenním georeliéfem.\n\nPodloží tvoří zčásti devonský vápenec, zčásti biotitický granodiorit brněnského masívu typu Královo Pole. Půdy reprezentuje rendzina a antrozem (zavážka).\n\nZ dřevin jsou zastoupeny dub pýřitý, dub zimní, habr obecný, jasan ztepilý, javor babyka, třešeň ptačí a višeň, mezi keři brslen bradavičnatý, dřín jarní, líska obecná, trnka obecná , svída krvavá či vzácná růže malokvětá. Rostlinstvo zastupuje černohlávek velkokvětý a dřípatý, hvězdnice chlumní, kamejka modronachová a lékařská, kosatec pestrý, mateřídouška olysalá a časná, plamének přímý, rozrazil vídeňský, růže keltská a bedrníkolistá, sesel sivý, zvonek sibiřský a mnoho dalších. Dohromady bylo popsáno 226 rostlinných taxonů.\n\nZ jižních svahů Hádů bylo původně popsáno 25 druhů členovců. Řada druhů tam dosahuje svého nejsevernějšího bodu rozšíření. Lokalita je významná i z hlediska arachnologie, popsáni byli slíďáci, běžníci, skálovky, pavučenka Heterotrichoncus pusillus, zápřednice karmínová, skákavka protáhlá či cedivečka Archaeodictyna minutissima. Z rovnokřídlých jsou zastoupeni saranče modrokřídlá, škvor dvouskvrnný či cikáda trnková. Byla zde popsána již vymizelá pakudlanka jižní. Významní jsou drobníčci, klíněnky, makadlovky a četné další. Ani vyšší dvoukřídlí s 307 druhy nezůstávají pozadu. Objeveno zde bylo 17 nových druhů blanokřídlých (lumci, lumčíci, třpytivky, poskočilky). Z brouků tam nalezneme drabčíka, lesknáčky, chroustky, kozlíka písečného, chrobáka ozbrojeného a další. Plazy zastupuje slepýš křehký, ptáky krutihlav obecný, lejsek šedý, ťuhýk obecný či vzácnější pěnice vlašská.\n\n"}
{"id": "421213", "url": "https://cs.wikipedia.org/wiki?curid=421213", "title": "Harriet Tubmanová", "text": "Harriet Tubmanová\n\nHarriet Tubmanová, rozená Araminta Rossová (asi 1820 – 10. březen 1913), byla černošská abolicionistka a filantropka. \n\nAraminta Rossová začala život v otroctví, ze kterého utekla, aby se před Americkou občanskou válkou stala vedoucí osobností abolicionistického hnutí (hnutí pro zrušení otrokářství). Odvedla stovky otroků z jižních států USA (kde bylo otroctví) do severních států USA pomocí tzv. „Podzemní železnice“ (z anglického \"Underground Railroad\"), což bylo metaforické označení pro systém bezpečných úkrytů a cest podporovaných protiotrokářskými sympatizanty.\n\nBěhem občanské války pracovala usilovně jako špion ve prospěch Unie, byla též přezdívána \"Black Moses\" (Černý Mojžíš), neboť se velmi aktivně podílela na útěku otroků na sever. Velmi úspěšná akce se jí podařila 1. a 2. června roku 1863, kdy během přepadení železnice vojskem Unie v Combahee River v kraji Clleton v Jižní Karolíně, dostala do bezpečí Severu asi 750 uprchlých černošských otroků. Byla to první vojenská akce v dějinách Spojených států, kterou připravovala a řídila žena. \n\nNa její počest byla též pojmenována jedna z proslulých lodí typu Liberty, které byly v roce 1944 spuštěny na vodu, aby převážely přes oceán výzbroj a materiál pro bojující spojence v Evropě, S.S. Harriet Tubman. Její jméno nese též pečovatelský dům pro staré a chudé černochy, který byl 30. května 1974 vyhlášen národním památníkem.\n\nV dubnu 2016 americké ministerstvo financí oznámilo, že se portrét Tubmanové ocitne na přední straně dvacetidolarové bankovky, kde nahradí podobiznu Andrewa Jacksona. Zavedení nové verze bankovky bylo plánováno na rok 2020, ke stému výročí ratifikace devatenáctého dodatku americké ústavy, který zakázal státům upřít volební právo ženám. V srpnu 2017 se nový ministr financí Steven Mnuchin vyjádřil, že tento záměr předchozí administrativy zváží, ale není pro něj prioritou. V květnu 2019 Mnuchin řekl, že změna dvacetidolarové bankovky se oproti plánu oddaluje z bezpečnostních důvodů na termín po změně bankovek s hodnotou 10 a 50 amerických dolarů, které mají přednost.\n\nPrvní životopisný film o Harriet Tubmanové – pojmenovaný \"Harriet\" – měl světovou premiéru na Mezinárodním filmovém festivalu v Torontu 10. září 2019. Hlavní roli ztvárnila britská herečka Cynthia Erivo.\n\n"}
{"id": "421221", "url": "https://cs.wikipedia.org/wiki?curid=421221", "title": "Strážky (Ústí nad Labem)", "text": "Strážky (Ústí nad Labem)\n\nStrážky jsou část statutárního a krajského města Ústí nad Labem v České republice, spadající pod městský obvod Ústí nad Labem-město. Nachází se asi 6 kilometrů severně od centra města v nadmořské výšce 285 m n. m. K roku 2011 zde žilo 215 obyvatel.\n\nTvoří ji dvě katastrální území, Strážky u Habrovic a Dělouš.\n\nPrvní písemná zmínka pochází z roku 1233. V této době Strážky patřily klášteru svatého Jiří v Praze, od roku 1401 pak Všebořické tvrzi. V roce 1836 zachvátil celou obec požár a zůstalo zde jen 5 domů. V roce 1846 zde byla postavena kaple svatého Floriána, která byla v roce 2005 opravena.\n\nSoučástí Strážek byla dříve i osada \"Borngrund\", později přejmenovaná na Studánku.\n\nStrážkami protéká Klíšský potok, který se při vydatných deštích rozvodňuje. K největším dosavadním rozvodněním došlo v červenci 1927, červenci 1987 a srpnu 2010. Prochází jimi též hranice CHKO České středohoří.\n\nVe Strážkach byla do roku 2011 v provozu restaurace MINIREST DOSKOČIL, kterou využívali převážně místní. V její blízkosti se nachází Zahradnictví Strážky.\n\nStrážkami prochází silnice II/528. Obslužnost městskou hromadnou dopravou zajišťuje město Ústí nad Labem prostřednictvím společnosti Dopravní podnik města Ústí nad Labem. K roku 2014 se konkrétně jedná o autobusové linky číslo 15, vedoucí ze Strážek do Vaňova, a číslo 16, vedoucí ze Strážek do Všebořic. Strážky rovněž obsluhuje krajská autobusová linka číslo 452, která dále pokračuje do německého Bahratalu. Existují zde dvě autobusové zastávky: Strážky (u této zastávky se nachází točna) a Strážky obec, které jsou od sebe vzdáleny asi sto metrů.\n\nObyvatelé Strážek usilují o vybudování silničního obchvatu. Po dokončení dálnice D8, se totiž již tak poměrně velká intenzita dopravy ještě zvýšila. Vesnice je zatěžována hlavně kamionovou dopravou. V červnu 2006 Ústí nad Labem odsouhlasilo změnu územního plánu, který s obchvatem počítá, ale zatím se stavět nezačalo.\n"}
{"id": "421222", "url": "https://cs.wikipedia.org/wiki?curid=421222", "title": "Jeep Grand Cherokee", "text": "Jeep Grand Cherokee\n\nJeep Grand Cherokee je SUV, které od roku 1993 vyrábí americká automobilka Jeep. Vůz má motor vpředu a pohon všech kol. Grand Cherokee byl první automobil značky Jeep po převzetí koncernem Chrysler. Poprvé byl představen na Detroitském autosalonu v roce 1992.\n\nPrvní generace se vyráběla do roku 1998. Původně byla zamýšlena jako nástupce pro Jeep Cherokee XJ, ale pro přetrvávající zájem byly nakonec ponechány ve výrobě obě linie. Původní koncepce byla převzata (samonosná karoserie s integrovaným rámem, obě pevné nápravy, velká průchodnost terénem, relativně velká svělá výška, přitom nízké těžiště a nízká celková výška vozidla). Zvětšil se rozvor a zadní převis, tím bylo přidán prostor pro zadní pasažéry a úložný prostor. Vůz byl komfortněji naladěn pro jízdu na silnici, na rozdíl od XJ, byla nyní již i zadní náprava odpružena vinutými pružinami v pětiramenném závěsu (čtyři podélná ramena + Panhardská tyč), byla zlepšena aerodynamika. Výroba probíhala v Detroitu a pro evropský trh v Grazu v Rakousku. Na výběr byly tři stupně výbavy: Base, Laredo a Limited. Během výroby bylo prodáváno i několik speciálních edicí, jako např. Orvis, Jeep Grand Wagooner, TSI, Limited 5,9L '98, která se ve své době pyšnila titulem nejrychlejší SUV. \n\n\n\nDruhá generace se vyráběla v letech 1999 až 2004. Spoustu dílů sdílela s předchůdcem. Upraveno bylo zavěšení náprav, které byly nadále pevné. Kompletně změněn byl interiér. Pro asijský trh se tento model vyráběl v Pekingu. Společnost VM Motori pro druhou generaci vyráběla vznětový motor o objemu 3,1 litru. \n\n\n\nTřetí generace se vyráběla do roku 2010. Zde již bylo upuštěno od tradiční offroadové přední pevné nápravy, která byla nahrazena nezávislým odpružením. Vyráběl se i sportovní model SRT8 s motorem 6,1L Hemi V8. Ten má zrychlení z nuly na 100 km/h jen 5 sekund. \n\n\n\nČtvrtá generace již pod koncernem FCA Fiat-Chrysler, má uhlazenější design, s kompletně nezávislým odpružením. Vůz byl poprvé představen na autosalonu v New Yorku v roce 2009. Automobil má propracovanější aerodynamiku, což by mělo přispět ke snížení hluku a spotřeby paliva.eee \n\n\n\n"}
{"id": "421225", "url": "https://cs.wikipedia.org/wiki?curid=421225", "title": "Johannes a Lasco", "text": "Johannes a Lasco\n\nJohannes a Lasco, vl. jm. \"Jan Łaski\", známý také jako \"Jan Laský, Jan z Łaska, Jan Lascius\", (1499 v Lasku – 8. ledna 1560 v Piňčově) byl polský protestantský reformátor, mladší synovec svého jmenovce Jana Laského, primase Polska.\n\nByl původně katolickým knězem, později evangelicko-reformovaným pastorem a teologem. Byl to nejpřednější polský činovník reformace, humanista, spisovatel, překladatel a diplomat, sekretář polského krále Zikmunda I. Starého od r. 1521. Organizátor evangelických sborů v Anglii a východním Frísku, zakladatel Evangelické reformované (kalvínské) církve v Polsku. Bratranec primase Polska Jana Laského. Jediný polský činovník reformace evropského významu, uctěný na ženevském pomníku reformace. Zasloužil se o rozvoj spisovné polštiny a písemnictví a také polského humanizmu a demokratických tradic.\nLaský se narodil do zámožné a vlivné rodiny polského šlechtického rodu jako syn Jaroslava, seradského vojevody a Zuzany z nedalekého hradu Buková Hora (Bąkowa Góra). Učení pobíral na dvoře svého strýce a jmenovce Jana Laského (1456–1531), velkokancléře království a později arcibiskupa a primase Polska. V letech 1514 až 1519 odjel na studia, prvně do Vídně a dále do Itálie, kde studoval teologické právo, starověkou literaturu a jazyky (latinu, řečtinu, němčinu a italštinu na univerzitách v Boloni a v Padově.\n\nPodle přání strýce se věnoval kariéře v duchovenstvu, ale předně se chtěl seznámit s intelektuálními proudy doby. Z toho důvodu se roku 1525 vrátil na Západ. V Bazileji se spřátelil s vynikajícím humanistou Erazmem z Rotterdamu, bydlel v jeho domu několik měsíců, přispíval mu na jeho živobytí a nakonec odkoupil drahocenné Erasmovy knihovní sbírky při ponechání jich k Erasmově užití až do konce života. Později celý soubor přivezl do Polska na Laského pokyn Andrzej Frycz Modrzewski.\n\nZápadní Evropa se nacházela v bouřlivém čase vznikající reformace a Laský se seznámil s rozmanitými ideovými směry tohoto času. Poznal přední reformátory, jako Ulrich Zwingli, Joachim Camerarius, Johannes Oecolampadius, Albert Hardenberg, Martin Bucer a Filip Melanchton.\n"}
{"id": "421227", "url": "https://cs.wikipedia.org/wiki?curid=421227", "title": "Pax hispanica", "text": "Pax hispanica\n\nPax hispanica je latinský výraz pro \"španělský mír\" (1598–1621), kdy Španělsko bylo na vrcholu moci.\n\nŠpanělsko se postupně usmířilo s Francií, Anglií a Nizozemím. Mír ukončila třicetiletá válka.\n\nMíru bylo dosaženo pomocí několika smluv:\n"}
{"id": "421229", "url": "https://cs.wikipedia.org/wiki?curid=421229", "title": "ACM Enduro X4", "text": "ACM Enduro X4\n\nACM Enduro X4 je terénní automobil, který v letech 1990 až 1992 vyrýběla italská automobilka ACM. Jednalo se o předělaný automobil ARO 10. Vůz měl masku chladiče v barvě karoserie, nástavce blatníků a ochranný rám. K pohonu sloužil vznětový čtyřválec Volkswagen o objemu 1595 cm³ a výkonu 75 koní nebo jiný motor o objemu 1588 cm³ a výkonu 53 koní. Od roku 1991 se do vozu montoval turbodiesel 1,6 litru o výkonu 69 koní. \n"}
{"id": "421231", "url": "https://cs.wikipedia.org/wiki?curid=421231", "title": "N-formylmethionin", "text": "N-formylmethionin\n\n\"N\"-formylmethionin (fMet, systematický název (2\"S\")-2-formylamino-4-(methylsulfanyl)butanová kyselina) je proteinogenní aminokyselina, kódovaná kodonem AUG (tzn. start kodon). Využívá se však ke stavbě proteinů pouze u eubakterií, na plastidových a mitochondriálních ribozomech, nikoliv však u eukaryotických ani archebakterií, kde je místo toho využíván methionin.\n\nImunitní systém živočichů využívá skutečnosti, že je formylmethionin přítomen pouze u bakterií. Polymorfonukleární buňky jsou schopné vázat proteiny začínající \"N\"-formylmethioninem a nastartovat tím fagocytózu cizorodé částice.\n"}
{"id": "421234", "url": "https://cs.wikipedia.org/wiki?curid=421234", "title": "Alvis TA14", "text": "Alvis TA14\n\nAlvis TA14 byl automobil střední třídy, který v letech 1946 až 1950 vyráběla britská automobilka Alvis. Vůz byl prakticky stejný jako předválečný model Speed 25. Jediný rozdíl byl v použitých kolech. Jeho nástupcem byl vůz Alvis TA21. \n\nPoháněl ho čtyřválcový motor o objemu 1892 cm³ a výkonu 48,5 kW. Maximální rychlost je 119 km/h. Karoserie byla k dispozici jako čtyřdveřová nebo dvoudveřová. Rozvor náprav byl 2743 mm. Automobil byl 4432 mm dlouhý a 1676 mm široký.\n\n"}
{"id": "421235", "url": "https://cs.wikipedia.org/wiki?curid=421235", "title": "Christina (román)", "text": "Christina (román)\n\nChristina (anglicky \"Christine\") je román amerického spisovatele Stephena Kinga z roku 1983. Kniha vyšla poprvé v češtině roku 1997. \n\nKniha obsadila 6. místo v kategorii „Best Fantasy Novel“ literární ceny Locus za rok 1983.\n\nV americkém městečku Libertyville žijí dva kamarádi, Dennis Guilder a Arnie Cunnigham. Arnie je zakřiknutý chlapec s ošklivým akné na obličeji, kterého ovládají jeho ambiciózní rodiče, má jediného přítele Dennise, který ho chrání před útoky spolužáků. Jednoho dne se jejich přátelství naruší, když si Arnie přes odpor rodičů koupí zničený Plymouth Fury z roku 1958 od podivínského veterána Rolanda LeBaye, celé léto na autě pracuje a auto se zázračným způsobem zotavuje ze šrámů a naježděných let. Po vzoru Le Baye vozidlu říká Christina. Matka Regina odmítá, aby auto stálo u jejich domu a Arnie je nucen si pronajmout stání u místního podnikatele se špatnou pověstí, Willa Darnella. Arnie auto opraví, zázračně se mu lepší i jeho pleť. Díky svému lepšímu vzhledu se stává objektem touhy své krásné spolužačky Leighy Cabbotové, která s ním začne chodit. Dennis ani Leigha z auta nemají dobrý pocit, Arnie se začíná postupně měnit v někoho jiného. \n\nLeBay zemřel, Arnie s Dennisem se jdou podívat na jeho pohřeb, Dennis se seznámí s jeho bratrem, který mu řekne historii Rolanda i Christiny. Roland nenáviděl svět, během služby v armádě opravoval drahá auta svých nadřízených, sám také toužil po vlastním. Po návratu z války se oženil a za peníze koupil nový Plymouth Fury, na které nedal dopustit. Jeho dcera se zadusila v Christině soustem hamburgeru a jeho žena se po této nešťastné události otrávila výfukovými plyny.\n\nMístní parta je naštvaná na Arnieho, protože jejich kamaráda Buddyho za Arnieho napadení vyhodili ze školy. Opravená Christina musí parkovat na odlehlém parkovišti, protože ji Regina nechce mít na očích. Buddyho parta Christinu úplně zdevastuje. Arnie se nevzdává a znovu ji „opravuje“, respektive Christina se regeneruje sama. Členům Buddyho party se dějí smrtelné nehody, policie má podezření, že za tím stojí Arnold, ale nemá důkazy. Leigha se dusí v Christině soustem z hamburgeru, Arnie jí nepomůže, přestože ví jak. Zachrání ji náhodný stopař, Leigha odmítá dále jezdit v Christině a sbližuje se s Dennisem, který má z auta podobné pocity. Arnie, aby si vydělal peníze vozí pro Darnella nekolkované cigarety či drogy, jednou ho však chytí. Arnie odmítá udat Darnella, který je ve vlastním domě zabit Christinou, která spolu s mrtvým LeBayem ovládla Arnieho, ten je díky Willově smrti zproštěn obvinění.\n\nDennis s Leighou přijdou na Christininu pravou tvář a rozhodnou se auto zničit, aby zachránili svého přítele. Arnie nachytá líbající se Dennise a Leighu, oba ví, že teď bude následovat Christinina pomsta a začínají jednat. Dennis má po těžkém zranění z fotbalu slabou nohu, přesto řídí ohromný fekální vůz Petúnii, dokáže jí Christinu zničit. Arnie ale umírá se svou matkou při dálniční nehodě. \n\n"}
{"id": "421238", "url": "https://cs.wikipedia.org/wiki?curid=421238", "title": "Intersputnik", "text": "Intersputnik\n\nIntersputnik byl telekomunikační systém států východního bloku vzniklý v roce 1971.\n\nSovětský blok ve snaze napodobit americké a mezinárodní telekomunikační systémy (COMSAT 1962, Intelsat 1965) založil roku 1971 další mezinárodní družicový systém, Intersputnik.\n\nDohoda o jeho založení byla podepsána 15. listopadu 1971 v Moskvě. Zahrnovala tyto státy: Bulharsko, ČSSR, Kuba, Maďarsko, Mongolsko, NDR, Polsko, Rumunsko a SSSR. Samotná organizace vznikla v roce 1972. \n\nV Československu pro realizaci programu byla v letech 1974-1975 poblíž dvojměstí Sedlec-Prčice vybudována pozemní stanice. Obdobné stanice vznikly v dalších zapojených státech, v roce 1980 i ve Vietnamu, který do organizace vstoupil později.\n\nIntersputnik měl zahrnovat projektování, výstavbu, provoz a rozvoj telekomunikačního systému. Vypouštění telekomunikačních družic měly zabezpečit účastnické státy a buď je samy využívat, nebo pronajímat zájemcům.\n\nOrganizace měla dva řídící orgány. Jednak svou Radu, kolektivní orgán, kde měla každá země jeden hlas. Pak ředitelství, v jehož čele byl generální ředitel a jeho náměstek. Ředitelství mělo roli výkonného a administrativního orgánu.\n\nZúčastněné státy vysílaly od roku 1974 na orbitální dráhu Země družice nazvané Molnija, s nimiž původně počítal Sovětský svaz jen pro své potřeby. Dále byla vypuštěna řada družic Raduga (též Stacioner či Gorizont). Gorizonty zajišťovaly přenosy z OH 1980 v Moskvě.\n\nPo rozpadu sovětského bloku tento systém, na rozdíl od podobného programu Interkosmos, nezanikl, ale byl zčásti integrován do Intelsatu.\n\n"}
{"id": "421239", "url": "https://cs.wikipedia.org/wiki?curid=421239", "title": "Basbaryton", "text": "Basbaryton\n\nBasbaryton (italsky \"basso cantante\" nebo \"basso-baritono\", anglicky \"high bass\" nebo \"low baritone\") je mužský hlas ležící mezi basem a barytonem. Rozsah je zhruba od velkého F do f.\n\nBasbaryton je definován jako hluboký hlas spíše basové polohy, avšak s barytonovou barvou a kvalitou tónu - oproti klasickému basu zní tedy jemněji. \nNěkteří basbarytonoví zpěváci mohou dosáhnout neobvykle velkého hlasového rozsahu a operní basbarytonisté často zpívají jak basové, tak barytonové role.\n\nRozlišují se dva druhy basbarytonu:\n\n"}
{"id": "421242", "url": "https://cs.wikipedia.org/wiki?curid=421242", "title": "Zdeněk Pohlreich", "text": "Zdeněk Pohlreich\n\nZdeněk Pohlreich (* 10. dubna 1957, Praha) je český šéfkuchař, gastronom, podnikatel, lektor, autor kuchařek a moderátor kuchařských pořadů na televizi Prima.\n\nPoté, co nesložil přijímací zkoušky na střední školu, nastoupil do učebního oboru kuchař. Vaření jej nejprve vůbec nebavilo. Po vyučení nastoupil do pražského hotelu Stop.\n\nNa přelomu 70. a 80. let byl členem reprezentačního baseballového týmu. Po zájezdu do Nizozemska začal uvažovat o emigraci a v roce 1986 se k ní rozhodl. Realizoval ji o tři roky později. Přes jeden rok strávil v Nizozemsku jako šéfkuchař restaurace Het Schellinkje, odtud po obdržení povolení odjel do australského Adelaide, kde mu v začátcích pomáhal strýc. Začal jako sous-chef v restauraci La Guillotine, v níž se později stal šéfkuchařem.\n\nPo návratu z emigrace postupně pracoval na stejných pozicích v pražských hotelech Renaissance, Villa Voyta, Radisson SAS nebo Marriott. V roce 2007 založil vlastní podnik v ulici Na Poříčí poblíž Náměstí Republiky – Café Imperial ve stylu prvorepublikových Grand Café. O rok později zakládá druhou restauraci Divinis na Starém Městě za Týnským chrámem, ta je vedena v italském duchu. Zatím posledním přírůstkem do sítě Pohlreichových podniků je v roce 2016 otevřené moderní české bistro Next Door by Imperial, které se nachází naproti první restauraci.\n\nDo povědomí široké veřejnosti se Zdeněk Pohlreich dostal díky jeho působení v pořadech TV Prima. Mezi ty nejznámější patří gastronomické reality-show Ano, šéfe a Na nože podle námětu britských pořadů kuchaře Gordona Ramseyho. K těmto dvěma prvním pořadům se později přidaly také Šéf na grilu, Česko vaří s Pohlreichem, Vařte jako šéf!, Už dost, šéfe!, Teď vaří šéf!, Rozpal to, šéfe! a Zdeňkova akademie.\n\nZdeněk Pohlreich je také autorem mnoha kuchařek. V současnosti učí na \"Střední škole gastronomické a hotelové\" v Praze a vede několik kurzů v rámci Pražského kulinářského institutu.\n\n15. října 2011 se podruhé oženil, u Bodamského jezera si vzal přítelkyni Zdeňku. Má jednoho syna Jana.\n\n\n\n\n\n\n\n\n\n"}
{"id": "421244", "url": "https://cs.wikipedia.org/wiki?curid=421244", "title": "IPREDator", "text": "IPREDator\n\nIPREDator je VPN služba provozovaná zakladateli Pirate Bay od dubna 2009. Vznikla jako reakce na švédský zákon IPRED, který umožňuje úřadům požadovat od poskytovatelů konektivity informace o svých uživatelích.\n\nV současnosti (2013) provozovatel podporuje protokoly OpenVPN a PPTP.\n\n"}
{"id": "421245", "url": "https://cs.wikipedia.org/wiki?curid=421245", "title": "AC Aceca", "text": "AC Aceca\n\nAC Aceca je sportoní automobil, který v letech 1954 až 1963 vyráběla britská automobilka AC.\n\nVůz měl karoserii kupé. Karoserie byla vyrobena z hliníku zatímco pro konstrukci několika částí podvozku sloužilo dřevo.\n\n\n\n"}
{"id": "421248", "url": "https://cs.wikipedia.org/wiki?curid=421248", "title": "Marigot", "text": "Marigot\n\nMarigot je hlavní a nejvýznamnější město francouzského zámořského společenství Saint-Martin, ležící v Karibiku na ostrově Svatý Martin. Dle údajů z roku 2006 zde žije 5 700 obyvatel.\n\nMarigot byl původně rybářskou osadou rozkládající se na území bažin. Hlavním městem společenství je až od dob vlády Ludvíka XVI., který zde nedaleko \"Mariotského zálivu\" nechal postavit pevnost \"St. Louis\", která je významnou budovou dodnes.\n"}
{"id": "421252", "url": "https://cs.wikipedia.org/wiki?curid=421252", "title": "Hochkar", "text": "Hochkar\n\nHochkar je s výškou 1808 m nejvyšší vrchol Göstlingských Alp, nacházejících se na dolnorakousko-štýrské hranici. Tento 20 km dlouhý hřeben dosahuje na západě až k vrcholu Dürrenstein (1878 m) a je součástí Ybbstalských Alp. Zatímco jižní strana spadá prudce do údolí řeky Salza, severní úbočí se mírně svažuje k řece Ybbs. V oblasti Hochkaru se nachází také známá jeskyně, s celkovou délkou přes 600 m.\n\nHochkar je zároveň největší lyžařské středisko předhůří Alp, pověstné svou jistotou sněhu. Na 9 vlecích a lanovkách je zde možno přepravit až 16 000 osob za hodinu z dolní stanice (1380 m) na vrchol (1808 m). Celková délka sjezdovek je 20 km. Vedou na severních svazích čtyř vrcholů Hochkar (1808 m n. m.), Hochkar Vorgipfel (1770 m n. m.), Häsing (1728 m n. m.) a Leckerplan (1782 m n. m.).\n\nHochkar je domovským střediskem bývalých rakouských lyžařů Thomase Sykory, Andrease Budera a Kathrin Zettelové.\n\nNa Hochkar je možno vyjet osobním autem z Lassingu (místní část Göstlingu an der Ybbs) po mýtné silnici Hochkaralpenstrasse. Mýto se platí jen v létě. Nebo sem z Göstlingu jezdí linkový autobus.\n\n"}
{"id": "421256", "url": "https://cs.wikipedia.org/wiki?curid=421256", "title": "František Pitra", "text": "František Pitra\n\nFrantišek Pitra (* 13. listopadu 1932 Městec) je bývalý český a československý politik Komunistické strany Československa, předseda vlády České socialistické republiky v letech 1988–1990 a poslanec Sněmovny lidu Federálního shromáždění za normalizace.\n\nPůvodní profesí byl zemědělským inženýrem, v letech 1951–1955 vystudoval Vysokou školu zemědělskou v Brně. V období let 1955–1958 působil coby agronom na Prachaticku, od roku 1958 pracoval v aparátu Krajského výboru KSČ v Českých Budějovicích. Jeho kariéra profesionálního funkcionáře a politika vyvrcholila za normalizace. V letech 1971–1977 byl tajemníkem, v letech 1977–1981 vedoucím tajemníkem Krajského výboru KSČ pro Jihočeský kraj. 1. prosince 1977 byl kooptován za člena Ústředního výboru Komunistické strany Československa. XVI. sjezd KSČ a XVII. sjezd KSČ ho v této funkci potvrdil. Od roku 1981 byl předsedou komise ÚV KSČ pro zemědělství a výživu, v období březen 1986 – říjen 1988 byl kandidátem předsednictva ÚV KSČ, od října 1988 do listopadu 1989 členem předsednictva ÚV KSČ. Předtím byl v období červen 1981 – říjen 1988 členem sekretariátu ÚV KSČ a od června 1981 do října 1988 i tajemníkem ÚV KSČ. Od října 1988 do roku 1989 působil jako člen Výboru pro stranickou práci v České socialistické republice. V roce 1982 mu byl udělen Řád republiky.\n\nV roce 1987 ho Gustáv Husák zmiňoval jako svého možného nástupce na postu generálního tajemníka ÚV KSČ coby představitele mladší generace. Jeho záměr ovšem nevyšel, protože koncem roku 1987 byl Husák dotlačen k odchodu z funkce (zůstal nicméně prezidentem republiky) a na jeho post usedl Miloš Jakeš.\n\nV období říjen 1988 – únor 1990 byl Pitra předsedou vlády České socialistické republiky (vláda Josefa Korčáka, Ladislava Adamce, Františka Pitry a Petra Pitharta). Jako jeden z prvních předních politiků KSČ veřejně vystoupil po událostech 17. listopadu 1989. 19. listopadu ještě obhajoval v Československé televizi zásah na Národní třídě a varoval před silami, které chtějí tuto situaci zneužít. V následujících týdnech ovšem vedl věcný a podle Petra Pitharta vstřícný dialog s nastupující mocí v podobě aktivistů Občanského fóra. 5. února 1990 odstoupil v důsledku politických změn po sametové revoluci z funkce předsedy vlády, v jejímž čele ho vystřídal právě Petr Pithart. Pitra pak odešel z veřejného života.\n\nDlouhodobě zasedal i v zákonodárném sboru. Po volbách roku 1976 usedl do Sněmovny lidu (volební obvod č. 39 - Strakonice, Jihočeský kraj). Křeslo nabyl až dodatečně v dubnu 1978 po doplňovacích volbách poté, co zemřel poslanec Jan Baryl. Mandát získal i ve volbách roku 1981 (obvod České Budějovice-město) a volbách roku 1986 (obvod Pelhřimov). Ve Federálním shromáždění setrval do konce funkčního období, tedy do voleb roku 1990 a netýkal se ho proces kooptací do Federálního shromáždění po sametové revoluci.\n\n\n"}
{"id": "421257", "url": "https://cs.wikipedia.org/wiki?curid=421257", "title": "Adamson", "text": "Adamson\n\nPříjmení Adamson nosí více různých osobností:\n\n\n"}
{"id": "421261", "url": "https://cs.wikipedia.org/wiki?curid=421261", "title": "Marie Valerie Habsbursko-Lotrinská", "text": "Marie Valerie Habsbursko-Lotrinská\n\nMarie Valerie Matylda Amálie Habsbursko-Lotrinská (německy: \"Marie Valerie Mathilde Amalie von Österreich\"; 22. dubna 1868, Budín, Uhry– 6. září 1924, Wallsee, Dolní Rakousy) byla rakouská arcivévodkyně, příslušnice Habsbursko-Lotrinské dynastie a provdaná do Rakousko-Toskánské větve Habsburků.\n\nNarodila se jako čtvrté a poslední dítě z manželství rakouského císaře Františka Josefa I. a jeho manželky, bavorské princezny Alžběty zvané \"Sissi\". Už od začátku císařovna chtěla, aby se její čtvrtý potomek narodil v Uhrách, což mělo být jakési gesto císařovniny lásky maďarskému národu, který po celý život preferovala. V případě, že by se narodil chlapec, měl dostat jméno podle prvního uherského krále a národního patrona: Štěpán. Vybrané jméno v případě dcery, tedy Marie Valerie, se však v rejstříku habsburských jmen nevyskytovalo.\n\nPrávě nejmladší dceru měla údajně císařovna nejraději, protože ji jako jedinou vychovávala bez vlivu císařovy matky Žofie Frederiky, která převzala výchovu Žofie, Gisely i Rudolfa s tím, že je Alžběta na výchovu dětí příliš „mladá“. Matka doháněla to, co zanedbala u svých třech předchozích potomků a Marii Valerii zahrnovala láskou.\n\n31. července 1890 se provdala za Františka Salvátora Rakousko-Toskánského, s nímž měla 10 dětí.\n\n\n"}
{"id": "421262", "url": "https://cs.wikipedia.org/wiki?curid=421262", "title": "Tim Page", "text": "Tim Page\n\nTim Page (* 25. května 1944 Royal Tunbridge Wells, Kent) je mezinárodně uznávaný britský fotožurnalista, obzvláště slavný svými válečnými fotografiemi z Koreje.\n\nV současné době žije v Brisbane v Austrálii.\n\nPage opustil Anglii v roce 1962 aby procestoval celou Evropu, Pákistán, Indii, Burmu, Thaijsko a Laos.\n\nPage žije v australském Brisbane a dnes se již dokumentací válek neúčastní. Přijal pozici profesora fotožurnalistiky na Griffithské univerzitě.\n\n\n\n"}
{"id": "421265", "url": "https://cs.wikipedia.org/wiki?curid=421265", "title": "Michael Douglas", "text": "Michael Douglas\n\nMichael Kirk Douglas (* 25. září 1944, New Brunswick, New Jersey, USA) je americký herec a producent, syn amerického herce Kirka Douglase a manžel herečky Catherine Zety-Jonesové. Jedná se o držitele dvou ocenění Oscar, tří Zlatých glóbů, prestižní divadelní ceny Tony a mnoha dalších ocenění.\n\nPochází z umělecké rodiny, jeho otec Kirk Douglas patřil již od 60. let k velkým hollywoodským hereckým hvězdám, i jeho maminka Diana Dill je známá britská herečka.\n\nSvá studia na univerzitě v Yale nedokončil a začal studovat herectví na kalifornské univerzitě v Santa Barbaře (jeho spolužák a kamarád zde byl Danny DeVito), později svá studia herectví dokončil v New Yorku.\n\nPrvní velká role přišla v roce 1969 ve snímku \"Hail, Hero!\", za níž byl poprvé nominován na Zlatý glóbus coby objev roku. Jeho pravděpodobně nejslavnější role je Gordon Gekko, finanční magnát a padouch z filmu Wall Street, za kterou byl oceněn Oscarem. Zaujaly také jeho výkony v dalších komerčně úspěšných filmech jako např. Hra, Skandální odhalení, Volný pád nebo Základní instinkt. Mezi jeho nejznámější, nejslavnější a celkově nejúspěšnější producentské počiny patří známý Formanův film \"Přelet nad kukaččím hnízdem\".\n\n"}
