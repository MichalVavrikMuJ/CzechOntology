{"id": "547228", "url": "https://cs.wikipedia.org/wiki?curid=547228", "title": "Bohuslav Kratochvíl", "text": "Bohuslav Kratochvíl\n\nBohuslav Kratochvíl (21. října 1901 Světlá nad Sázavou – 28. srpna 1972 Toronto) byl český a československý diplomat, pedagog, politik, poválečný poslanec Prozatímního Národního shromáždění za Československou sociální demokracii, po roce 1948 člen KSČ, od roku 1951 v exilu.\n\nBohuslav Kratochvíl se narodil ve Světlé nad Sázavou do učitelské rodiny. Jeho otec Václav Kratochvíl byl řídící učitel a jeho bratři, Jan, Josef a Alois Kratochvílové se věnovali broušení granátů. Granátnictví mělo ve Světlé mnohaletou tradici. Po absolvování základní a střední školy vystudoval filozofii, pedagogiku a psychologii na Univerzitě Karlově v Praze a na Masarykově univerzitě v Brně. V roce 1924 studoval na pařížské Sorbonně a v roce 1925 absolvoval studijní stáž v Londýně. V letech 1930–39 působil na ministerstvu školství v Praze, publikoval v odborném i denním tisku. Od roku 1925 byl politicky činný v sociální demokraci.\n\nPoté, co se v roce 1939 zapojil do domácího protinacistického odboje a stal se členem ilegálního Politického ústředí, byl prosinci 1939 zatčen gestapem a v roce 1942 odsouzen k sedmi letům vězení. Byl vězněn v káznicích Hammeln a Waldheim. Po osvobození se opět zapojil do politické práce a v rámci sociální demokracie se stal členem ústředního výkonného výboru a předsedou kulturně politické komise strany. V období let 1945–1947 zastával post přednosty lidovýchovného odboru ministerstva školství a národní osvěty. V letech 1945–1946 byl rovněž poslancem Prozatímního Národního shromáždění za ČSSD. Zde setrval do parlamentních voleb v roce 1946.\n\nV dalších letech působil jako diplomat. V letech 1947–49 coby čs. velvyslanec ve Velké Británii a v letech 1949–51 v Indii. Po únorovém převratu v roce 1948 patřil k té části sociální demokracie, která byla loajální vůči Komunistické straně Československa, s níž se sociální demokracie už v červnu 1948 sloučila. Kratochvíl si udržel svůj post, ale v roce 1951 v Dillí rezignoval a odjel do Londýna, kde zůstal v exilu. Vzhledem ke svým postojům z roku 1948 ho ale československá exilová komunita nepřijala a žil v ústraní, mimo politický život. Pracoval pak jako číšník, bankovní úředník apod. Jeho velkým přítelem byl Karel Ančerl, který rovněž emigroval do Kanady a fotograf Jaromír Funke. Bohuslav Kratochvíl zemřel v Kanadě v roce 1972 při návštěvě u Karla Ančerla.\n\n"}
{"id": "547230", "url": "https://cs.wikipedia.org/wiki?curid=547230", "title": "Šventoji (lázně)", "text": "Šventoji (lázně)\n\nŠventoji ( ) je lázeňské město v Litvě na břehu Baltského moře, administrativní součást města Palanga. Rozkládá se na levém břehu řeky Šventoji u jejího ústí do Baltského moře. Ve městě řeku překlenují tři mosty. 780 m od břehu moře stojí ve městě 39 m vysoký maják. Jeho signální světla jsou viditelná ze vzdálenosti 31 km. Postaven roku 1957, od roku 1964 i se zvukovým signálem. Dále je ve městě kostel Nejsvětější Panenky Marie, Mořské hvězdy (od roku 1931), základní škola, poliklinika, pošta, velké množství hotelů a jiných turistických ubytovacích zařízení, na břehu řeky ve východní části města je estráda, v lese při dálnici A13 (v těchto místech zatím jen v plánu, v reálu zatím jen silnice) je městský hřbitov. Na severním okraji města Šventoji a tím i celého statutárního města Palanga je ves Būtingė spolu s Būtingėským ropným terminálem a silniční hraniční přechod do Lotyšska. Tudy dálnice/silnice vede do lotyšských měst Liepāja a Riga.\nŠventoji je dávné rybářské sídlo při ústí stejnojmenné řeky. Byly nalezeny archeologické nálezy, datované 3000 let před n. l. Šventoji je zaznamenána na mapě H. Celijuse z roku 1542. V roce 1921 byla předána Litvě Lotyšskem výměnou za území kolem Aknīste.\n"}
{"id": "547231", "url": "https://cs.wikipedia.org/wiki?curid=547231", "title": "Metodismus", "text": "Metodismus\n\nMetodismus je protestantské hnutí zahrnující mnoho křesťanských denominací a organizací, k němuž se celosvětově hlásí asi sedmdesát milionů lidí. Rozvinulo se v Anglii v 18. století. Jeho vznik je spojen s Johnem Wesleym (1703–1791), jeho bratrem Charlesem Wesleym (1707–1788) a jejich přítelem Georgem Whitefieldem (1714–1770). Metodismus čerpá z pietistické tradice a je projevem probuzenectví na půdě anglikánské církve. Typickým rysem metodismu byla sociální práce (navštěvování nemocných, pomoc chudým) ale i spoléhání na Boží moc a moc modlitby.\n\nMetodismus se rozvíjí v 18. století a kořeny tohoto proudu spadají na území Anglie. Jedním z důležitých faktorů, který ovlivnil vznik tohoto proudu, byla průmyslová revoluce. Ruční výroba, která byla hlavním zdrojem průmyslu, byla upozaděna a do popředí vývoje se dostala výroba strojová. A pro malé zemědělce znamenal tento posun mnohdy nepříznivé události. Jejich práce je už nadále nemohla uživit, a tak odcházeli za novými možnostmi do měst. Co se týče sociální roviny i zde lze zaznamenat jisté změny. Z feudalismu se stal kapitalismus a chudí lidé byli závislí na svém bohatém zaměstnavateli. Lidé tedy byli vykořisťováni na úkor svého pána, čímž vznikl tzv. proletariát.\n\nDalším faktorem určujícím další vývoj této doby bylo osvícenství. Tedy myšlenkový proud, jenž stavěl zejména na racionalitě, logice a humanismu. Dá se říci, že vznik tohoto hnutí je reakcí na barokní religiozitu a převrací zcela myšlení panující do této doby. V Anglii se poté tento směr rozvíjel především prostřednictvím empirismu, jehož hlavním představitelem byl John Locke.\n\nPrůmyslová revoluce sebou však nesla také pocit nespravedlnosti a nedokázala poskytnout lidem v bídě pocit naplnění. Anglikánská církev tedy nebyla připravena na nový věk, jenž nadešel. V této době byl poměrně významným směrem, ke kterému se společnost uchylovala, deismus. Ale ani ten nedokázal lidem s jejich pocity pomoci. V počátku evropského novověku, jak lze tuto dobu označit, tedy vzniká nové hnutí vyvolávající další revoluci. Důraz je přitom kladen na duchovní probuzení, které zasáhlo celou Anglii. Toto hnutí se nazývá metodismus.\n\nNesporně významnou osobou, která zapříčinila pozdější pohnutky Johna Wesleyho k založení nového hnutí, byla jeho matka Susanna Wesleyová. Ta vychovávala všechny své děti k poslušnosti a zbožnosti. Právě ze zvyků, které mu byly vštěpeny v dětství, John Wesley později čerpá. Otec, Samuel Wesley byl londýnským duchovním, který byl patřičně hrdý na všechny své syny, jimž se dostalo vzdělání z předních anglických škol. Roku 1720 byl John Wesley vybrán ke studiu na Oxfordu. O osm let později byl vysvěcen na faráře.\n\nVznik metodismu předcházel vznik spolku na oxfordské univerzitě. Bratr Johna Wesleyho, Charles zde založil malý spolek, jenž čítal tři členy. Tato stejně smýšlející skupinka začala být nazývána „nová sekta metodistů“. Později byla označována také jako reformní klub, Boží klub či svatoušci. John Wesley se ujal vedení a Svatý klub se začal scházet pravidelně každý den. Jejich činnost spočívala především ve zbožných modlitbách, dobročinnosti a také vytvořili podrobný systém sebezkušování, kterým měřili své jednání. Postupem času tento spolek začal získávat stále větší a větší ohlas.\n\nPočátky hnutí ovlivnily zejména dvě osoby, John Wesley a Goerge Whitefield. George Whitefield, blízký spolupracovník Johna Wesleyho, v jeho nepřítomnosti vykonal první modlitbu pod širým nebem. Tato modlitba se těšila velkému ohlasu a později se kázání účastnilo deset až dvacet tisíc lidí. Jako počátek hnutí je brán rok 1739, kdy došlo k velkému probuzení a to ve všech částech světa. Především v Británii, Evropě a Americe.\n\nRaný metodismus se šířil poměrně rychle a roku 1739 byl také položen základní kámen k první metodistické kapli. Hnutí se však setkávalo i s odporem a to nejen slovním, ale také fyzickým. Hlavním úkolem bylo přivést hříšníky na správnou cestu duchovního života, k čemuž Wesley využíval shromažďování a systematické vedení těch, kteří uvěřili. Postupně také začala vznikat organizace uvnitř tohoto hnutí, která byla rozdělena později do tříd a scházela se k modlitbám a pěstování křesťanského obecenství.\n\nHnutím můžeme metodismus nazývat od čtyřicátých letech 18. století. Centrem metodistického hnutí byly prostory bývalé slévárny v Londýně. Vzniká působením nejen Johna Wesleye a jeho bratra Charlese, ale i dalších kazatelů a misionářů, kteří cestují po Británii a Irsku, kážou a následně zakládají náboženská společenství pro duchovní rozvoj věřících. Tato společenství existují po celé Anglii, Skotsku, Walesu a Irsku ještě předtím, než se metodismus rozšířil do dalších anglicky mluvících států a do celého světa. Roku 1743 byla poté poprvé uveřejněna tzv. Všeobecná pravidla, která jsou předkládaná přistupujícím členům dodnes. Wesley vyžaduje pouze jednu podmínku pro připojení k hnutí a to touhu po spasení.\n\nJohn Wesley vždy chápal metodismus jako misii uvnitř anglikánské církve, ale dalším významným datem v dějinách metodismu byl rok 1784, kdy nabylo Spojeného společenství, jak se hnutí oficiálně nazývalo, podobu právní osoby. Wesley nechal sepsat za pomocí právníků Deklarační listinu, jelikož vznikla nová potřeba hnutí zákonně ustanovit. Do této doby bylo hnutí dobrovolným sdružením. V deklaraci bylo také ustanoveno, že po smrti Wesleyho přechází jeho autorita na konferenci, kterou má tvořit sto kazatelů, jenž byli jmenovitě uvedeni. Tak tedy Wesley právně zajistil existenci hnutí a jeho osamostatnění, i když sám považoval metodismus jen za vnitrocírkevní oživení. John Wesley upravil roku 1784 pro potřeby amerických společenství 24 článků víry anglikánské církve, později američtí metodisté přidali 25. článek o nezávislosti nového státu a roku 1939 byl přidán ještě nečíslovaný článek o posvěcení.\n\nJohn Wesley se narodil 17. června 1703 v Epworthu v Angli. Jeho otec byl Samuel Wesley, příslušník High church, spravoval faru v Epworthu. Avšak pro svoje puritánské sklony byl z této fary vyhnán a následně mu jeho bývalí farníci zapálili dům, při čemž málem uhořel i šestiletý John. Matka, Susanna Wesley (25. dítě Dr. Samuela Annesleye) byla taktéž příslušnice anglikánské církve. Svoje děti vyučovala doma, dbala na jejich náboženskou výchovu. Pro každé ze svých dětí měla vyhrazen čas v týdnu k osobnímu hovoru. V deseti letech byl John poslán na přípravnou školu Charterhouse a v sedmnácti odchází na Christ College v Oxfordu, kde získal stipendium (rodina byla chudá).\n\nBěhem svých studií na Oxfordu se Wesley spolu s přáteli rozhodl scházet k četbě nového zákona v původním jazyce. V roce 1725 se seznámil s knihou Tomáše Kempenského, díky níž se začal se věnovat osobní víře, téhož roku byl ordinován na kněze. O rok později byl zvolen učitelem na Lincoln College. Ovládal několik jazyků (latinu, řečtinu, hebrejštinu, arabštinu…) a věnoval se také filosofii, metafyzice a logice. Po dvou letech strávených s otcem v Epworthu se roku 1729 vrátil do Oxfordu.\n\nMezi tím jeho mladší bratr Charles (taktéž student na Christ College) založil malou skupinu, která se věnovala studiu bible a dodržování správného náboženského života. Roku 1729 se k této skupině přidal i John a stal se jejím vůdcem. Mladý Wesley horlil pro konání dobrých skutků a prohlubování zbožného života. Skupina si hned vysloužila několik nelichotivých přezdívek, mezi nimiž bylo i pozdější označení skupiny, totiž „metodisté, svatý klub, sakramentáři, bibličtí moli, blouznivci…“. Bylo tomu kvůli častému modlení (několikrát denně) a každotýdenní nedělní eucharistii, kterou v té době bylo zvykem provádět pouze třikrát do roka. Jedna z aktivit skupiny byly takzvané „skutky lásky“ (například návštěvy věznic a sirotčinců), v této době se Wesley začíná věnovat pomoci ostatním lidem.\n\n25. dubna 1735 umírá Wesleyho otec. John je pozván generálem Oglethorpem do Georgie, kde bylo v té době založeno již 25 kolonií. V prosinci 1735 se Wesley se svým bratrem Charlesem a několika přáteli vydává na plavbu. Na lodi mimo jiné potkávají Ochranovskou skupinu pod vedením Davida Nitschmanna. V Georgii se však Wesleymu příliš nedařilo, jelikož se mu nepodařilo zaujmout tamní farníky, kteří sestávali zejména ze zločinců-dlužníků. Navíc se zde dostal do problémů Sophii Hopkeyovou, se kterou udržoval těsný vztah. Sophie se však vdala a zanevřela na náboženská cvičení, která ji Wesley učil. Následně Sophii zakázal přístup na eucharistii a roku 1738 byl jejím manželem donucen vrátit se zpátky do Anglie.\n\nPo návratu z Georgie prochází Wesley krizí víry, komentuje to slovy „jel jsem obracet na víru indiány, kdo však obrátí mne?“, setkává se s Petrem Bröhlerem, který mu pomáhá pochopit pravou podstatu Krista. Zlom nastává 24. května 1738 ve společenství v ulici Aldersgate, kde nachází pravou víru. Během četby Lutherovy předmluvy k Epištole k Římanům, právě když předčítali oddíl, v němž popisuje změnu, kterou Bůh působí v srdci prostřednictvím Krista, dospěl Wesley k osobní víře v Krista a hlubšímu pochopení učení reformace. Po této události začíná naplno kázat. Do té doby byla jeho teologie spíš teologií dobrých skutků, od té doby teologii víry, která vyústí do činění dobrých skutků. Znamená to kompletní změnu jeho teologie, obrat v životě i nové nasměrování celého hnutí. Z počátku však byl poměrně neúspěšný, jeho nadšení se nesetkalo s velkým přijetím farníků, a proto měl povoleno kázat pouze v sedmi kostelech, většinou tak kázal ve věznicích a na různých domovních setkáních. 1739 potkává George Withefielda, který ho zve na svou bohoslužbu pod širým nebem. Toto kázaná se uskuteční 2. dubna 1739 a je označováno jako počátek nového úseku v náboženských dějinách Anglie. Wesley se tak dostává k lidem nepatřícím do anglikánské církve, kteří jsou ochotni ho poslouchat.\n\nWesley se krátce poté vydává přes Holandsko do Ochranova (německy \"Herrnhut\"). Zde je několik dní hostem jednoty bratrské. Podrobně si zaznamenává obsah kázání, osobní svědectví řady lidí, sborové zřízení a praxi sborového života, kterou pak v mnohém převzal pro své sbory. Během následujících kázaní, která vede, se začínají objevovat různá vytržení posluchačů (výkřiky, škubání…), proti čemuž se zvedá kritika i z důvodu toho, že Wesley nechává na svých kázáních mluvit laiky a že káže mimo kostel. Jeho kázání byla často napadána davy zejména z řad šlechticů a příslušníků anglikánské církve. Několikrát se stalo, že i sám Wesley těsně unikl smrti. V této době začíná Wesley zakládat společenství a skupiny, které se pravidelně každý týden setkávají. Tyto skupiny je možné také označit za duchovní školy pod vedením vedoucích. Začíná také vyučovat kazatele, které dělí do 12 obvodů v čele s asistenty. V roce 1766 provádí důkladnou reformu kazatelů.\n\nPo nevydařeném vztahu s Grace Murryovou se Wesley roku 1751 oženil s paní Vazeilleovou i přes to, že jeho původní vztah k manželství nebyl kladný. Jejich manželství však nebylo šťastné.\n\nWesley napsal asi 233 spisů, překládal duchovní písně z němčiny, sesbíral sbírku metodistických písní a sestavil Křesťanskou knihovnu čítající 80 svazků, mezi nimiž lze nalézt i anglický slovník. Jedna z jeho prací (z roku 1774) byla například zaměřena i proti obchodu s otroky. Byl také velmi pilný, co se týče docházení za jednotlivými farníky, což preferoval jako jednu ze základních povinností kněze, denně po těchto návštěvách najezdil i několik desítek kilometrů.\n\nCharles Wesely zemřel roku 1788, nedlouho poté 2. března 1791 umírá také John Wesley. Na smrtelné posteli prý pronesl: „To nejlepší ze všeho je, že Bůh je s námi.“ Je pohřben ve Wesley´s Chapel v Londýně.\n\nCo se týká věrouky, vycházel Wesley z anglikánské církve a jeho jediným měřítkem víry a života mu byla bible. Podle něj získává člověk spravedlnost z Boží milosti Kristovou obětí, kterou lze získat jen prostřednictvím víry. On sám metodismus nepovažoval za nové učení. Zdůrazňoval hlavně viditelné znaky víry a důraz kladl také na nauku a posvěcení života, která úzce souvisela s důrazem na lásku. Podle Wesleyho ospravedlněný člověk začíná žít jako člověk posvěcený a roste v milosti. Láska je poté element, kterým se víra stává viditelná. Důležitou součástí, která utvářela metodismus, byly písně, které skládal Charles Wesley. Své pocity vyjadřoval prostřednictvím písní, ve kterých lidé nacházeli vyjádření svého hříchu a touhy po milosti. Byly to jakési aplikace kázání, které zněly v uších posluchačů ještě dlouho poté, co kazatel odešel.\n\nWesley se také musel vyrovnávat s myšlenkovými a náboženskými směry, které byly v této době aktuální. Potýkal se s deismem, mystikou i římským katolictvím. Největší polemiku však vedl s kalvinistickým učením o předurčení. Wesley sám byl přesvědčen, že Bůh umožňuje spasení všem lidem bez rozdílu a nikdo tedy není předem určen ke smrti. Spor vyvrcholil v roce 1770. Wesley byl vyzván, aby zrušil svá protikalvinistická usnesení a po společných modlitbách se zdálo, že spor byl zažehnán. Ve skutečnosti ale nebyl a Wesley, který byl v té době již poměrně starý, nadále pokračoval ve své evangelizační práci.\n\nDalší oblastí jeho zájmu byla sociální činnost. Nebyl lhostejný k bídě svých posluchačů a lze ho tak považovat za sociálního reformátora. Nevytvořil však žádnou novou teorii ani politický program, zcela respektoval daný řád. I přes to se mu však podařilo ovlivnit nově vznikající Anglii v důsledku revolučních změn. Mezi jeho hlavní zásluhy pak patří především pomoc chudým, služba pro nemocné, zprostředkovávání práce a také výuka dětí.\n\nZákladem pro tento směr je protest proti episkopálnímu zřízení Methodist Episcopal Church a jejím řídícím orgánům. První, kdo tuto církev opustil, byl James O´Kelley, který založil Republican Methodists (nyní United Church of Christ).\n\nRoku 1920 se od této skupiny oddělila protestantská odnož, při metodisticko-protestantském schizmatu, tato církev se dále rozdělila na šest dalších skupin. Většina ze skupin, které odmítli episkopální zřízení, postavili nové církve na kongregacionalismu.\n\n\nAfroameričané byli součástí metodismu již od počátku ustanovování církví. Jedni z hlavních představitelů jsou Nathaniel Gilbert, Richard Allen (původně otrok, 1799 prvním černochem ordinovaným na jáhena, později biskup) a Harry Hoosier, tito tři byli přítomni na konferenci v Baltimoru roku 1784, když byla etablována samostatná Americká metodistická církev, nezávislá na Velké Británii.\n\nČím více Afroameričanů vstupovalo do církve, tím více se i v církvi začala projevovat problematika vztahu pán-otrok, což se projevilo například zřízením galerií v kostelech, oddělených bohoslužeb a později i oddělenými kongregacemi. Zvyšoval se tak tlak na založení samostatné církve pouze pro Afroameričany. Toho se nakonec dosáhlo po občanské válce, kdy se většina Afroameričanů přidala k africkým metodistickým církvím. Metodismus je v rámci afroamerických církví druhou nejpočetnější skupinou.\n\n\nMetodismus se rozšířil i mezi německy mluvící obyvatelstvo USA, avšak snahy o založení samostatné církve se z počátku nedařilo naplnit, kvůli nízkému počtu německy mluvících obyvatel.\n\nTeprve s přílivem velké migrační vlny Němců v první polovině 19. století bylo nutné církev ustanovit. Byli to dvě původní skupiny: Evangelical Association a Church of the United Brethren in Christ USA.\n\n\nVývoj metodismu např. v Kanadě má zcela odlišný průběh než v USA. Metodismus byl do Kanady přinesen jak z území USA (1765 Lawrence Coughlan, 1772 William Black), tak z Velké Británie (1800 British Wesleyan Conference). Pře mezi těmito dvěma zeměmi, o to pod jakou církev bude Kanada patřit, nakonec vyústila v jednoduché řešení a sice založení samostatné Methodist Episcopal Church of Canada v roce 1824.\n\nV roce 1884 pak došlo ke spojení skoro všech církví do Methodist Church of Canada a v roce 1925 do United Church of Canada.\n\n\nObě dvě již nyní patří do United Church of Canada.\n\n\nObě tyto církve operují na území USA, ale jejich původ není v počátcích amerických metodistických církví. Tyto skupiny se odvolávají na britskou Wesleyovskou metodistickou tradici. United Wesleyan Methodist Church of America byla založena na území USA v roce 1905 imigranty z Velké Británie. Oproti tomu Primitive Methodist Church vzniká ve Velké Británie v roce 1812 (původně jako the Society of the Primitive Methodists) a teprve poté migruje do USA.\n\nMetodistická tradice je v současnosti zastoupena hlavně United Methodist Church, která vznikla v roce 1968 spojením dalších sedmi církví (the Methodism Episcopal Church; The Methodist Episcopal Church, South; the Methodis Protestant Church, United Brethen in Christ, the Evangelical Association, dvě asociace Německého metodismu). Je to největší církev v rámci metodismu a zároveň třetí největší církev v USA.\n\nMyšlenka metodismu se mezi Čechy začala objevovat v USA na konci 19. století, kdy sem přijíždělo mnoho imigrantů z Čech. Zpočátku se jednalo zejména o misijní činnost.\n\n„Otcem“ českého metodismu je F. Josef Hrejsa, který 21. září 1884 založil první metodistický sbor v Chicagu z českých členů německých metodistických skupin s názvem První Česko-Bratrská Metodistická Církev. Na českém území začal jako první s wesleyánským učením Václav Pázdral, který v Kladně založil první metodistický sbor.\n\nSoučasná metodistická církev vznikla již po 1. světové válce právě z misijní činnosti misionářů z Texasu, kteří viděli spojení mezi jednotou bratrskou, Johnem Wesleym a ochranovskými. V roce 1920 byly Josefem Dobešem vyjednány oficiální oblasti působení metodismu a už o rok později bylo založeno několik metodistických sborů. V současnosti na území ČR funguje Evangelická církev metodistická.\n\n\n\n"}
{"id": "547232", "url": "https://cs.wikipedia.org/wiki?curid=547232", "title": "Mormonismus", "text": "Mormonismus\n\nMormonismus je duchovní směr několika různých společenství na pomezí křesťanství, spojených s postavou proroka Josepha Smithe a jeho dílem Knihou Mormonovou. Členové těchto skupin se nazývají mormoni. V současné době jsou dominantní především 3 mormonská společenství.\n\n\n\n\nDuchovní směr byl založen Josephem Smithem (1805–1844 – byl zavražděn [zastřelen] během věznění, kde dobrovolně očekával soudní proces) ve dvacátých letech 19. století (asi 1827) v New Yorku. Vyrůstal ve věřící komunitě, kde bylo zvykem bavit se o snech, víře a transcendenci. Joseph měl v mládí několik údajných vidění, při kterých se mu zjevil Ježíš Kristus. Bylo mu řečeno, že až nadejde čas, bude mu umožněno poznat pravdu. \n\nV roce 1827 napsal Knihu Mormonovu (odtud jméno mormonismus), kterou sepsal na základě nalezených Zlatých desek ve státě New York nedaleko jeho bydliště, kam ho navedl anděl Moroni (údajně dříve zesnulý, nyní vzkříšený muž, který desky ukryl a na Zemi se vrátil jako anděl). Zlaté desky byly údajně napsány v roce 428 po Kristu, a to dávným jazykem. Joseph je však přeložil pomocí speciálních vidoucích kamenů, nacházejících se ve schránce společně s deskami. \n\nMormoni uznávají a chovají se podle Bible, Knihy Mormonovy, spisu Nauka a Smlouvy a Drahocenné perly (svatých písem Mormonů). Velká část z nich se považuje za křesťany i přes to, že mormonismus je některými označován za sektu. \n\nZ učení vyplývá, že základní pilíř mormonismu je, že kněžská pravomoc byla vrácena na zem skrze anděly (dávné proroky, kteří tuto pravomoc měli během svého života na zemi). Mormoni také věří, že po smrti se lidé mohou stát podobnými Bohu a budou moci tvořit světy.\n\nVíce než polovina Mormonů (členů Církve Ježíše Krista Svatých posledních dnů), nejpočetnější sekce mormonismu, žije dnes mimo USA. Procentuálně jsou nejčetněji zastoupeni ve státě Utah. Zde je zhruba 70 % populace členem této církve. \n\nNejvětší problémy měli a mají Moromoni s polygamií, zejména v USA. V novodobé historii se většinová sekce mormonismu Církev Ježíše Krista SPD s polygamií již nespojuje. V tamější okrajové nezávislé sekci nazývané FLDS proběhlo několik zatčení a odsouzení za mnohoženství či sňatky s nezletilými děvčaty. Mormon Jeff Warren se dokonce ocitl na seznamu FBI nejhledanějších osob v USA za znásilnění, polygamii a podvody s penězi, dnes si odpykává doživotí. \n\nV roce 2008 proběhla policejní razie na základě telefonátu na linku podpory kvůli znásilňování a týrání dětí na mormonském statku v Texasu. Soud následně odňal mormonským matkám 468 dětí a svěřil je do péče státu, většina matek poté společenství opustila pod policejní ochranou.\n\n\n\n"}
{"id": "547239", "url": "https://cs.wikipedia.org/wiki?curid=547239", "title": "Dilatační zařízení (železnice)", "text": "Dilatační zařízení (železnice)\n\nDilatační zařízení (kolejové dilatační zařízení, KDZ) je součást konstrukce koleje, která umožňuje vzájemný pohyb na sebe navazujících konců kolejnic v mnohem větší míře, než klasický kolejnicový styk. Dilatační zařízení umožňuje plynulý přejezd dvojkolí mezi navazujícími kolejnicovými pásy, aniž by muselo překonávat dilatační mezeru, jaká se vyskytuje v klasickém spoji.\n\nKonstrukce dilatačního zařízení je ve většině případů odvozena z konstrukce výhybky. Jeho hlavní části jsou křídlová kolejnice a jazyk. Křídlová kolejnice je, na rozdíl od výhybky, montována ve stejném sklonu, jako kolejnice v navazující koleji. Její hlava je opracovaná v místě dolehnutí jazyka podobně, jako opornice ve výhybce. U starších konstrukcí jsou obě hlavní součásti upevněny na podvlaku, u novějších konstrukcí přímo na podkladnicích. Šroubové spoje musí mít jen takové předpětí, aby umožnily vzájemný pohyb obou částí. Úhel křídlové kolejnice musí být volen tak, aby maximální rozšíření rozchodu bylo 10 mm u jednoho zařízení, tedy maximální hodnota zvětšení rozchodu koleje nepřekročila 20 mm.\n\nV současné době se používají dva typy dilatačních zařízení – pro mosty o dilatující délce až 400 m (velké kolejové dilatační zařízení – VKDZ) a pro konstrukce s dilatující délkou do 80 m se zdvihem do 100 mm (malé kolejové dilatační zařízení – MKDZ).\n\nDříve se dilatační zařízení používalo převážně u mostních konstrukcí. V současné době převažuje použití v místech, kde bezstyková kolej navazuje na výhybky. U konců bezstykové koleje nelze u krajních 30–60 m zaručit naprostou odolnost proti pohybu a docházelo by tak k narušení geometrie výhybky vlivem tepelné dilatace přilehlých kolejnic.\n\nVlasák J. a kol.: \"Výhybky a výhybková spojení\", Nadas 1983\n"}
{"id": "547240", "url": "https://cs.wikipedia.org/wiki?curid=547240", "title": "Roman Mrázek", "text": "Roman Mrázek\n\nRoman Mrázek (* 21. ledna 1962, Sokolov) je bývalý československý a později slovenský atlet, který se věnoval sportovní chůzi.\n\nTřikrát reprezentoval na letních olympijských hrách (Soul 1988, Barcelona 1992, Atlanta 1996).\n\n"}
{"id": "547241", "url": "https://cs.wikipedia.org/wiki?curid=547241", "title": "Rodinný dům na Červeném kopci", "text": "Rodinný dům na Červeném kopci\n\nRodinný dům na Červeném kopci je dům ve Štýřicích v Brně, jehož návrh je dílem architekta Zdeňka Fránka (\"Fránek Architects\"). Rodinný dům byl navržen pro sestru architekta Fránka a jeho realizace probíhala mezi lety 1996 a 2005, celková zastavěná plocha je 191 m² a udávané náklady dosáhly 7 000 000 Kč.\n\nRodinný dům stojí v horní části podélné parcely na Kamenné ulici a šplhá až na samotný vrchol Červeného kopce, ze kterého je výhled na panorama Brna. V dolní části parcely stojí dům architekta Fránka. Zajímavou vlastností obou domů je absolutní nadmořská výška atik, která je u obou domů stejná. Ani jeden z domů tak nepřevyšuje druhý. Půdorysná stopa domu sestry se promítá do části dispozice Fránkova domu. Pozemek se nachází na severním svahu kopce.\n\nHmotu domu ovlivnila skutečnost, že interiér bylo potřeba prosvětlit dostatečným množství denního světla. Hlavní společenská část je průběžně zasklená a má tvar kužele. Vila je třípodlažní. Hlavní vstup v suterénu sousedí s garáží, která dále pokračuje přes technickou místnost do tělocvičny. Vstupné prostory nejsou prostorově luxusní, dům samotný se skládá ze dvou hlavních částí - ze společenské a soukromé. Hlavní obytný prostor obsahuje různé zákoutí s rozličnými funkcemi, která mají vytvářet zajímavý celkový dojem. Kuchyně je od obývací části oddělená pouze jemnou nerezovou sítí. Jídelní stůl se nachází u velkorysé prosklené stěny - toto umožňuje přímý kontakt s terasou na jižní straně. Obývací část se rozkládá okolo krbu ve středě kužele. Jižní stěna obývacího pokoje se táhne přes dvě podlaží domu.\n\nVila má v exteriérech plastické tvary, jižní terasa je z části zakrytá přesahem střechy, která svojí kompozicí napomáhá k ucelení hmoty.\n"}
{"id": "547242", "url": "https://cs.wikipedia.org/wiki?curid=547242", "title": "Šulamit Aloniová", "text": "Šulamit Aloniová\n\nŠulamit Aloniová (: , rodným jménem Šulamit Adler; 29. listopadu 1928 − 24. ledna 2014) byla izraelská politička a levicová aktivistka. Byla prominentní členkou izraelského mírového tábora, zakladatelkou politické strany Rac a někdejší předsedkyní strany Merec. Během svého téměř čtyřicetiletého působení v izraelském parlamentu zastávala několik ministerských postů v izraelské vládě (jmenovitě například ministryně školství či ministryně vědy a umění) a byla členkou mnoha parlamentních výborů.\n\nNarodila se v Tel Avivu jako Šulamit Adler. Její matka byla švadlena a otec tesař, oba potomci polských rabínských rodin. Během druhé světové války rodiče Šulamit poslali do internátní školy a sami vstoupili do Britské armády. Jako mladá byla členkou socialisticko-sionistického mládežnického hnutí ha-Šomer ha-ca'ir a elitních úderných jednotek Palmach. Během izraelské války za nezávislost v roce 1948 se zapojila do vojenských bojů o jeruzalémské Staré Město a byla zajata jordánskou armádou.\nPo vzniku Izraele pracovala Aloniová s dětskými uprchlíky a pomáhala založit školu pro děti imigrantů. Pracovala jako učitelka a zároveň studovala právo na Hebrejské univerzitě v Jeruzalémě. V roce 1952 se provdala za Reuvena Aloniho a přestěhovala se do malého města Kfar Šmarjahu.\n\nV roce 1959 vstoupila do strany Mapaj. V té době pracoval jako právnička a vedla vlastní rozhlasovou show \"Outside Working Hours\", ve které se zabývala lidskými právy a právy žen. Rovněž psala sloupky do řady novin.\n\nPoslankyní Knesetu byla zvolena poprvé ve volbách v roce 1965 za stranu Ma'arach (alianci Mapaje a Achdut ha-avody). Následně založila Radu izraelských spotřebitelů, které po čtyři roky předsedala. Ma'arach opustila po rozporech s tehdejší předsedkyní a premiérkou Goldou Meirovou v roce 1973 a založila novou stranu Rac (Hnutí za občanská práva). Nová strana obhajovala reformu volebního systému a oddělení náboženství, státu a lidských práv. V parlamentních volbách v roce 1973 získala strana tři poslanecké mandáty. Rac poté vstoupil do Ma'arachem vedené koaliční vlády a Aloniová byla jmenována ministryní bez portfeje. Krátce poté však rezignovala kvůli jmenování Jicchaka Rafa'ela členem vlády. Poté, co se ke straně přidal nezařazený poslanec Arje Eli'av se strana nakrátko přejmenovala na Ja'ad-Hnutí za lidská práva, ale později se vrátila ke svému původnímu názvu.\n\nBěhem 70. let se Aloniová pokoušela navázat dialog s palestinskými Araby v naději dosažení trvalého mírového uspořádání. Během první libanonské války v roce 1982 založila Mezinárodní centrum pro mír na Blízkém východě. Ve volbách v roce 1984 se strana Rac spojila s hnutím Mír nyní a Levicovým táborem Izraele a zvýšila tak své zastoupení v Knesetu na pět poslaneckých mandátů. Před volbami v roce 1992 Aloniová vedla stranu Rac do koalice se stranami Šinuj a Mapam. Tři strany vytvořily novou stranu Merec, jež ve volbách pod jejím vedením získala dvanáct poslaneckých mandátů. Merec se stala součástí levicové koaliční vlády Jicchaka Rabina a Aloniová byla jmenována ministryní školství. Po zhruba roce však byla donucena rezignovat kvůli svým protináboženským vyjádřením. Následně byla jmenována ministryní komunikací a ministryní vědy a umění a zmíněné funkce zastávala až do roku 1996, kdy odešla z politického života.\n\nŠulamit Aloniová byla členkou organizace Ješ Din založené v březnu 2005. Tato organizace věnující se lidským právům, je „tvořena dobrovolníky, kteří se organizují proti pokračujícímu porušování palestinských lidských práv na palestinských okupovaných územích.“\n\nZastala se bývalého amerického prezidenta Jimmyho Cartera, který v titulu své knihy \"Palestine Peace Not Apartheid\" použil v souvislosti s Izraelem slova apartheid. Později dodala, „Nesnáším, když se skrývají věci, které by měly být vyneseny na denní světlo.“\n\nV roce 1998 byla Aloniové Asociací pro lidská práva v Izraeli udělena cena Emil Grunzweig Human Rights Award. V roce 2000 ji byla udělena Izraelská cena za její celoživotní jednání a mimořádný přínos izraelské společnosti. V roce 2005 byla v internetové soutěži 200 největších Izraelců deníku \"Ynet\" zvolena 57. největším Izraelcem všech dob.\n\n\n"}
{"id": "547248", "url": "https://cs.wikipedia.org/wiki?curid=547248", "title": "Aharon Jadlin", "text": "Aharon Jadlin\n\nAharon Jadlin (: אהרן ידלין‎, narozen 17. dubna 1926) je bývalý izraelský politik a učitel. V 70. letech byl ministrem školství ve vládě Jicchaka Rabina.\n\nJadlin se narodil v mošavu Ben Šemen ještě za dob britské mandátní Palestiny. Byl aktivní v místním skautském hnutí a zároveň sloužil jako národní koordinátor skautingu. V roce 1946 se zúčastnil akce 11 bodů v Negevu a stal se jedním ze zakladatelů kibucu Be'eri. Během izraelské války za nezávislost se stal členem elitních úderných jednotek Palmach.\n\nV letech 1950 až 1952 byl členem výkonného výboru odborových svazů Histadrut. Vystudoval historii, ekonomii a sociologii na Hebrejské univerzitě v Jeruzalémě, kde získal titul magistr. Po rozkolu v kibucovém hnutí ha-Kibuc ha-Meuchad se přestěhoval do kibucu Chacerim. Stal se jedním ze zakladatelů akademického pracoviště Bejt Berl, kde vyučoval sociologii, a sám toto pracoviště v letech 1955 až 1957 jako zastupující ředitel vedl. V letech 1964 až 1972 byl předsedou veřejného výboru strany Mapaj pro mládežnická hnutí.\n\nPoprvé byl zvolen poslancem Knesetu ve volbách v roce 1959 a poslancem byl nepřetržitě až do roku 1979. Během svého dvacetiletého působení v izraelském parlamentu byl členem četných parlamentních výborů, včetně ekonomického výboru, výboru pro školství a kulturu, ústavu, právo a spravedlnost, výbor pro vnitřní záležitosti či vlivný výbor zahraničních věcí a obrany. Během funkčního období devátého Knesetu byl zvolen předsedou výboru pro vzdělání. V letech 1964 až 1972 byl náměstkem ministra školství a v letech 1972 až 1974 generálním tajemníkem strany Ma'arach. Během let 1974 až 1977 byl ministrem školství ve vládě Jicchaka Rabina. V době svého působení v čele ministerstva zahájil program dlouhého školního dne v rozvojových městech a chudobou postižených oblastech.\n\nPo odchodu z Knesetu v roce 1979 zastával řadu funkcí ve veřejné sféře, včetně generálního tajemníka Sjednoceného kibucového hnutí v letech 1985 až 1989. Má tři syny a jedenáct vnoučat. Jedním z jeho synů je bývalý náčelník vojenské rozvědky Amos Jadlin.\n\n"}
{"id": "547250", "url": "https://cs.wikipedia.org/wiki?curid=547250", "title": "Gurama velká", "text": "Gurama velká\n\nGurama velká (\"Osphronemus goramy\") je labyrintní paprskoploutvá ryba z čeledi guramovití. Pochází ze sladkých vod jihovýchodní Asie. Její české rodové i latinské druhové jméno je odvozeno od domorodého jména. Ve své domovině se jedná o významnou konzumní rybu.\n\nGurama velká, která dorůstá až 70 cm, je ve své domovině považována za významnou konzumní rybu. Její oblíbena pro kvalitu svého masa. Francouzi si guramu oblíbili natolik, že ji uměle vysadili na mnoha místech svého koloniálního impéria. Neúspěšně se pokusili guramu introdukovat i do jižní Francie. Stejně tak se nezdařil pokus o introdukci v Kalifornii.\n\nGurama velká se chová i v akváriích. Dospělé ryby se vzhledem ke své velikosti hodí pouze do obřích nádrží. Mláďata zakoupená ve velikosti několika centimetrů mohou ale neznalé akvaristy nepříjemně překvapit svým rychlým růstem. Nebezpečná je v tomto směru zejména záměna mladých guram s o mnoho menším čichavcem čokoládovým.\nZatímco mláďata mohou být agresivní, dospělé guramy jsou velmi klidné a mírumilovné a jsou proto oblíbenými chovanci ve velkých společenských výstavních nádržích.\n\n"}
{"id": "547251", "url": "https://cs.wikipedia.org/wiki?curid=547251", "title": "Rudolf Malík", "text": "Rudolf Malík\n\nRudolf Malík (17. února 1875 Žarošice – 10. prosince 1969 Žarošice) ,byl český politik a poslanec.\n\nNarodil se 17. února 1875 v Žarošicích na Hodonínsku v rodině zemědělce a hostinského. Po absolvování místní školy a následném studiu na brněnském a uherskohradišťském gymnáziu studoval Právnickou fakultu Univerzity Karlovy. Tam navázal kontakty s jinými vzdělanci z moravsko-slovenského pomezí, jako byli Jan Herben, Tomáš Garrigue Masaryk, Joža Uprka, Pavel Blaho či Bohumil Haluzický. Studium však z důvodu vojenské služby po dvou letech přerušil.\n\nV Žarošicích byl zvolen delegátem zemědělské rady, posléze byl v roce 1913 za Českou agrární stranu zvolen poslancem Moravského zemského sněmu za kurii venkovských obcí, okres Bučovice-Ždánice. Krátce nato, na přelomu října a listopadu 1913, nahradil ve funkci poslance Říšské rady (celostátní parlament) ve Vídni zemřelého kněze Tomáše Šilingra. Zvolen byl za český okrsek Morava 29. Usedl do poslanecké frakce Klub českých agrárníků. Výrazněji se do činnosti vídeňského parlamentu nezapojil. Na počátku první světové války totiž musel narukovat (parlament byl stejně po dobu prvních let války trvale odročen). Do Říšské rady se vrátil až s jejím opětovným svoláním v květnu 1917 a setrval zde do zániku monarchie.\n\nV letech 1918-1920 zasedal v československém Revolučním národním shromáždění. Po parlamentních volbách v roce 1920 získal poslanecké křeslo v Národním shromáždění. Nastoupil ovšem až dodatečně během roku 1920 jako náhradník poté, co rezignoval poslanec Viktor Stoupal. Mandát v parlamentních volbách v roce 1925 obhájil. Krátce před parlamentními volbami v roce 1929 se ovšem poslaneckého křesla vzdal a místo něj nastoupil jako náhradník Martin Skopal-Procházka. Zasadil se mj. o ochranu vinařství a ovocnářství. Tímto i jinými způsoby se zasazoval o rozvoj svého rodného kraje.\n\nZemřel 10. prosince 1969. Před svou smrtí byl pravděpodobně posledním ještě žijícím členem někdejší rakouské říšské rady.\n\n"}
{"id": "547260", "url": "https://cs.wikipedia.org/wiki?curid=547260", "title": "Bernays", "text": "Bernays\n\nPříjmení Bernays může nosit více osob:\n\n"}
{"id": "547264", "url": "https://cs.wikipedia.org/wiki?curid=547264", "title": "Westermarckův efekt", "text": "Westermarckův efekt\n\nWestermarckův efekt (někdy též kibucový efekt podle původních studií v izraelských kibucech) je psychologický efekt popisující jev, kdy si vzájemně nejsou sexuálně přitažlivé osoby, které spolu prožily své útlé dětství (zhruba do 30 měsíců věku). Podmínkou projevení efektu není příbuzenská spřízněnost, protože se mezi těmito osobami i tak vytvoří sourozenecký či kvazisourozenecký vztah.\nTento efekt souvisí s jevem exogamie, tj. faktu, že lidé si obvykle hledají sexuálního partnera jinde než v komunitě, ve které vyrostli. Efekt popsal finský antropolog Edvard Westermarck a postavil jej proti názoru Sigmunda Freuda, že sklon k incestu je univerzální. Westermarckův efekt je pozorován u všech druhů sociálních primátů. Je pozorován i u pedofilů; praví pedofilové se proto zpravidla nedopouštějí incestního zneužití vlastních dětí, pokud o ně pečovali v raném věku. \n\nZdánlivým protikladem Westermarckova efektu je genetická sexuální přitažlivost, tedy jev, že pro člověka může být přitažlivý geneticky spřízněný člověk, pokud se oba poznali až v dospělosti. \n\nPříčina efektu je spatřována spíše v elementárním negativním imprintingu, ač jev svádí folkovou psychologii k představám složitých interpersonálních procesů. Tyto efekty nebývají narušeny ani u osob s disjunkčními sexuálními anomáliemi (exhibicionistů či sexuálních agresorů) ani u osob s odlišným zaměřením sexuality, například pravých heterosexuálních i homosexuálních pedofilů, je-li specifická atraktivita dobře diferenciována. Incestní jednání a poruchy protiincestních efektů se typicky vyskytují u osob s psychosexuálně infantilními variacemi sexuality, u nichž je atraktivita nevyhraněná, málo selektivní nebo absentující.\n\n"}
{"id": "547283", "url": "https://cs.wikipedia.org/wiki?curid=547283", "title": "IMAGE", "text": "IMAGE\n\nIMAGE (Imager for Magnetopause-to-Aurora Global Exploration) je americká vědecká družice zaměřená na studium interakcí zemské magnetosféry se slunečním větrem. Start se konal 25. března 2000 na kalifornské základně Vandenberg. Družice byla umístěna na eliptické polární dráze s výškou apogea 46 000 km. Vědecká činnost byla ukončena v prosinci 2005, když družice přestala reagovat na příkazy z řídícího střediska, a počínaje rokem 2007 byla považována ze strany NASA oficiálně za ztracenou. Dne 20. ledna 2018 však amatérský astronom Scott Tilley při svém pátrání po satelitu Zuma zachytil signál družice IMAGE, jež zřejmě opět začala fungovat. V jakém je technickém stavu, se experti z NASA pokoušejí od té doby ve spolupráci s panem Tilleyem zjistit.\n\nDružici postavila firma Lockheed Martin Missiles and Space. Provozovatelem vědeckých přístrojů je Southwest Research Institute ze San Antonia, operativním provozovatelem družice je NASA Goddard Space Flight Center.\n\nIMAGE je rotací (0,5 obr/min) stabilizovaná družice typu LM100 tvaru nízkého osmibokého hranolu o průměru 2,25 m a délce 1,52 m, s boky a dny pokrytými slunečními články dodávajícími průměrně 250 W elektrické energie a dobíjejícími NiCd akumulátorové baterie, je vybavena mj. čtyřmi drátovými anténami z beryliové bronzi (průměr 0,321 mm) v rovině kolmé na osu rotace uspořádanými do tvaru kříže o rozpětí 500 m (nejrozměrnější umělé kosmické těleso) a dvěma příhradovými anténami v ose rotace o délce 10 m každá.\n\nHlavním úkolem družice je studium globální struktury magnetosféry, zejména hlavních mechanizmů introdukce plazmatu v průběhu magnetických bouří, vlivu slunečního větru na magnetosféru a způsobu přenosu energie v magnetosférickém plazmatu. Výsledky měření, použitelné pro předpověď geomagnetických bouří, jsou vysílány po zpracování palubním procesorem CIDP (\"Central Instrument Data Processor\") volně přístupným telemetrickým vysílačem pracujícím v pásmu S (2,27 GHz, rychlost přenosu 2,28 Mbit/s ze záznamu nebo 44 kbit/s v reálném čase). Vysílá přes šroubovicovou anténu se středním ziskem, dvě všesměrové tyčové antény slouží pro příjem povelů. Hlavními pozemními komunikačními stanicemi jsou stanice DSN (\"Deep Space Network\") Goldstone a Madrid.\n\n\n"}
{"id": "547288", "url": "https://cs.wikipedia.org/wiki?curid=547288", "title": "Ussurijská dráha", "text": "Ussurijská dráha\n\nUssurijská dráha (rusky \"Уссури́йская желе́зная доро́га\") byla železniční trať, vedoucí mezi Vladivostokem a Chabarovskem. Šlo o první část Transsibiřské magistrály. V roce 1913 byla její délka 964km. Ředitelství dráhy bylo ve Vladivostoku. Dnes je součástí ruské Dálněvýchodní dráhy.\n\nStavba Ussurijské dráhy začala z Vladivostoku a jednotlivé úseky byly dokončeny takto:\n\nV roce 1906 byla Ussurijská dráha předána společnosti Čínsko-východní dráha a později se stala prvním článkem Transsibiřské magistrály. Od roku 2005 jde o část ruské Dálněvýchodní dráhy.\n\n"}
{"id": "547289", "url": "https://cs.wikipedia.org/wiki?curid=547289", "title": "Dálněvýchodní dráha", "text": "Dálněvýchodní dráha\n\nDálněvýchodní dráha (rusky \"Дальневосто́чная желе́зная доро́га\") je 5 990,6km dlouhá železniční trať na ruském Dálném východě. Nachází se na území Chabarovského kraje, Přímořského kraje, Jakutska, Amurské oblasti, Židovské autonomní oblasti a Sachalinské oblasti. Ředitelství dráhy je v Chabarovsku.\n\nNa západě Dálněvýchodní dráha navazuje na ruskou Zabajkalskou dráhu, ruskou Východosibiřskou dráhu, na jihu na železnici čínskou a severokorejskou. Na konci 90. let 20. století se částí Dálněvýchodní dráhy stala i východní část bývalé Bajkalsko-amurské magistrály a také Sachalinská železnice.\n\nSoučástí Dálněvýchodní dráhy je i východní úsek Transsibiřské magistrály, včetně bývalé Ussurijské dráhy.\n\n"}
{"id": "547294", "url": "https://cs.wikipedia.org/wiki?curid=547294", "title": "Geordi La Forge", "text": "Geordi La Forge\n\nGeordi La Forge je fiktivní postava v televizním sci-fi seriálu \"\" a na něj navazujících filmech \" , \" a \"\".\n\nGeordi La Forge sloužil především jako hlavní inženýr na hvězdných lodích USS \"Enterprise\"-D a USS \"Enterprise\"-E pod velením kapitána Jeana-Luca Picarda. Od narození byl slepý, k orientaci používal přístroj VISOR (Visual Instrument and Sensory Organ Replacement), který mu umožňoval vidět ve velké části elektromagnetického spektra. Později získal oční implantáty. \n\nNa objednávku Vulkánské akademie věd navrhl a testoval prototyp lodi Jellyfish, se kterou se pak velvyslanec Spock vydal odvrátit zkázu Romulu.\n\n"}
{"id": "547296", "url": "https://cs.wikipedia.org/wiki?curid=547296", "title": "Důl Ziemowit", "text": "Důl Ziemowit\n\nDůl Ziemowit (polsky Kopalnia Węgla Kamiennego „Ziemowit“, krátce KWK Ziemowit) je činný černouhelný důl společnosti Kompania Węglowa, která se nachází v Lędzinách. Těžba probíhá v dobývacím prostoru Lędziny I, který se nachází na území gmin Katowice, Mysłowice, Tychy, Lędziny, Imielin, Chełm Śląski a Bieruń.\n\nTěžba v dolu Ziemowit byla zahájena 3. prosince 1952. Od 1. dubna 1993 do 31. ledna 2003 náležel důl podniku Nadwiślańska Spółka Węglowa, od 1. února 2003 je součástí uhelné společnosti Kompania Węglowa. V případě roční těžby na úrovni 4,5 mil. tun by měla zdejší zásoby uhlí (včetně bilančních) vystačit na provoz dolu minimálně do roku 2040.\n\nDůl zahrnuje 1 těžní jámu (III), tři ventilační jámy (W-I, W-II, Szewczyk) a dvě pomocné jámy (I, II).\n\n"}
{"id": "547298", "url": "https://cs.wikipedia.org/wiki?curid=547298", "title": "Wesley Crusher", "text": "Wesley Crusher\n\nWesley Robert Crusher je fiktivní postava v televizním sci-fi seriálu .\n\n\"Wesley Crusher\" je nadaný syn nadporučíka \"Jacka Crushera\" a doktorky Beverly Crusherové. Jeho slibnou kariéru u Hvězdné flotily přerušilo setkání s transdimenziální bytostí z planety \"Tau Alfa\" přezdívanou \"Cestovatel\", se kterým se v roce 2370 vydal objevovat galaxii. V roce 2379 se ale vrátil k Flotile a slouží na lodi \"USS Titan\" pod velením kapitána Rikera.\n\n"}
{"id": "547299", "url": "https://cs.wikipedia.org/wiki?curid=547299", "title": "Leporelo", "text": "Leporelo\n\nLeporelo je harmonikově skládaná kniha, zpravidla bohatě ilustrovaná, s minimem textu a nízkým počtem stran. Každá ilustrace, případně fotografie, se většinou nachází na samostatné straně. Jednotlivé strany jsou navzájem slepeny či sešity za boční okraj, takže celou knihu lze složit do balíčku nebo rozložit do dlouhého pruhu.\n\nJako leporela bývají nejčastěji vytvářeny knihy pro děti, ale stejným způsobem jsou uspořádány i některé prospekty, turistické průvodce, návody apod. Jednotlivé strany leporela bývají vyrobeny z tuhého papíru, aby se tak prodloužila jejich životnost při častém a nešetrném používání.\n\nNázev leporelo je odvozen od postavy Leporella v opeře \"Don Giovanni\" Wolfganga Amadea Mozarta. Leporello byl sluha dona Giovanniho, který sepisoval podrobný seznam milenek svého pána.\n\n"}
{"id": "547301", "url": "https://cs.wikipedia.org/wiki?curid=547301", "title": "Taša Jarová", "text": "Taša Jarová\n\nNataša Jarová, zkráceně Taša (v anglickém originále \"Tasha Yar\"), je fiktivní postava v televizním sci-fi seriálu .\n\nPoručík Taša Jarová byla důstojníkem Hvězdné flotily, sloužila jako velitelka bezpečnosti na hvězdné lodi USS Enterprise-D pod velením kapitána Picarda. Během prvního roku mise lodi byla zabita bytostí \"Armus\" na planetě \"Vagra II\".\n\nO několik let později při setkání \"Enterprise-D\" s časovou anomálií se Taša Jarová znovu objevila. Poté na lodi USS Enterprise-C prošla skrz anomálii do „správné“ minulosti, kde před smrtí v roce 2349 dala život dceři jménem \"Sela\", napůl Romulance, později komandérce ve službách Romulanského impéria. \n\n"}
{"id": "547302", "url": "https://cs.wikipedia.org/wiki?curid=547302", "title": "Katherine Pulaská", "text": "Katherine Pulaská\n\nKatherine Pulaská, v originále (\"Katherine Pulaski\") je fiktivní postava v televizním sci-fi seriálu .\n\nDoktorka \"Katherine Pulaská\" je důstojníkem Hvězdné flotily s hodností komandéra. V roce 2365 sloužila jako hlavní zdravotnický důstojník na hvězdné lodi USS Enterprise-D pod velením kapitána Picarda během působení dr. Crusherové v Lékařské divizi Hvězdné flotily.\n\n"}
{"id": "547305", "url": "https://cs.wikipedia.org/wiki?curid=547305", "title": "Guinan", "text": "Guinan\n\nGuinan je fiktivní postava v televizním sci-fi seriálu .\n\n\"Guinan\" byla záhadnou barmankou v baru \"Přední desítka\" na palubě hvězdné lodi USS Enterprise-D. Byla vyhledávaná pro své dobré rady, které se často ukázaly jako neocenitelné. Pochází z rasy \"El-Auriánů\", naslouchačů, jejichž domovskou planetu zničili Borgové a přeživší \"El-Auriané\" se rozptýlili po celé galaxii. V roce 2293 zůstala část její osobnosti zachycena v anomálii zvané \"Nexus\" a od té doby má zvláštní smysl pro vnímání časových anomálií.\n\n"}
{"id": "547308", "url": "https://cs.wikipedia.org/wiki?curid=547308", "title": "Common Lisp", "text": "Common Lisp\n\nCommon Lisp je v informatice rozšířením funkcionálního programovacího jazyku Lisp, který je zveřejněn v ANSI (American National Standards Institute). Common Lisp by vyvinut kvůli sjednocení odlišných variant Lispu. Jedná se o jazyk, který využívá procedurální, funkcionální a objektově-orientované programovací paradigmata. Obsahuje sadu nástrojů pro objektově orientované programování. Další rozšiřující dialekty jsou s Common Lisp kompatibilní (cmlisp, elisp, autolisp atd.).\n\nK nastavení proměnných slouží příkaz codice_1.\nnastaví vazbu symbolu a na hodnotu 1.\n\nLokální proměnné se nastavují příkazem codice_2.\nvytvoří lokální prostředí a v něm nastaví vazbu symbolu b na 8. Poté vrátí hodnotu symbolu b. (Což je v daném prostředí 8.)\n\nCommon Lisp obsahuje mnoho datových typů, které jsou vzájemně uspořádány do stromové struktury.\n\nKe každému netriviálnímu datovému typu existuje většinou stejnojmenná funkce pro vytvoření prvku daného typu, nebo lze daný prvek (např. číslo) rovnou zapsat v podobě čitelné readerem.\n\n\n\n\n\nExistují další numerické typy jako bit či unsigned-byte a lehce lze vytvářet v případě potřeby (např. pro omezení obsahu slotů tříd) další pomocí konstrukcí\n\n\"Cesty\" představují soubory a adresáře v souborovém systému.\n\n\"Vstupní a výstupní toky\" představují zdroj binárních a textových dat.\n\n\"PRNG\" je pseudo-generátor náhodných čísel, který je vestavěn v Common Lisp. Náhodný objekt představuje jedno použití zdroje generátoru náhodných čísel.\n\n\"Podmínky\" představují chyby, výjimky a jiné události na které program reaguje.\n\n\"Seznamy\" jsou u téměř všech ostatních dialektů Lispu ve složení conses. Tato datová struktura obsahuje dva sloty \"car\", \"cdr\" (podle \"contents of address register\" a \"contents of decrement register\").\n(cons 3 1) ; vytvoří cons a nastaví car na 3 a cdr na 1\n\"Pole\" je číselný typ. Vytváří se pomocí funkce codice_3. Pomocí funkce codice_4 se do něho přistupuje. Je zde i podpora vícerozměrných polí, které lze využít pro matice při matematických operacích. Velikost pole lze dynamicky měnit v případě potřeby. Jednorozměrné pole je vektor. Jednotlivé prvky pole mohou být jakékoliv typu (i smíšené typy v jednom poli). Dva typy polí dle obsahu:\nPříklady vytvoření pole:\n\n\"Hash tabulky\" ukládají data spolu s jejich asociacemi. Každý objekt v hash tabulce má svůj klíč (key) a k němu příslušnou hodnotu (value).\n\n\"Balíčky\" jsou symboly, které se užívají k oddělení jednotlivých částí programu. Samotný balíček může exportovat některé symboly jako součást rozhraní. Balíček může sám užívat i jiné balíčky.\n\n\"Struktury\" představují libovolné komplexní datové struktury s libovolným počtem a typem polí (nazývají se sloty). Struktury umožňují jednoduchou dědičnost.\n\n\"Třídy\" jsou podobné jako struktury. Nabízejí více dynamických vlastností a vícenásobnou dědičnost. Třídy byly do Common Lisp přidány až později. Objekty vytvořené třídy se nazývají instance.\n\nCommon Lisp podporuje funkce první třídy. Definice funkcí pomocí makra codice_5. V definici je uveden název funkce, všechny argumenty funkce a tělo funkce.\nMístní funkce mohou být definovány pomocí příkazů codice_6 a codice_7.\nMetody se definují pomocí makra codice_8.\nGenerické funkce jsou kolekcí metod. Tyto funkce se definují pomocí makra codice_9.\n"}
{"id": "547314", "url": "https://cs.wikipedia.org/wiki?curid=547314", "title": "Chazon (Izrael)", "text": "Chazon (Izrael)\n\nChazon ( חָזוֹן, doslova „Vize“, v oficiálním přepisu do angličtiny Hazon) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží na rozmezí Horní a Dolní Galileji v nadmořské výšce 439 metrů, na vrcholku hory Har Chazon, která stojí na jižním okraji údolí Chananija, při výtoku Nachal Calmon. Je situována cca 30 kilometrů východně od břehů Středozemního moře.\n\nMošav se nachází cca 108 kilometrů severovýchodně od centra Tel Avivu, cca 40 kilometrů severovýchodně od centra Haify a cca 11 kilometrů jihozápadně od Safedu. Chazon obývají Židé, přičemž osídlení v tomto regionu je etnicky smíšené. 2 kilometry na jih leží město Maghar, které obývají izraelští Arabové a Drúzové, a 4 kilometry na sever vesnice Ejn al-Asad, kterou obývají Drúzové. Na západní straně se rozkládají vesnice osídlené arabskými Beduíny (Sallama nebo Ras al-Ajn). Židovské osídlení převládá na východní a severovýchodní straně.\n\nObec Chazon je na dopravní síť napojena pomocí lokální silnice číslo 806, z níž sem odbočuje místní komunikace vedoucí na vrchol Har Chazon.\n\nVesnice Chazon byla založena roku 1969. Šlo o součást Operace Sof Sof, která spočívala v zbudování několika židovských sídel v periferních oblastech Galileji. Mělo se tak poskytnout bydlení pro mladou generaci rodáků z mošavů v tomto regionu, kteří již ve svých domovských vesnicích neměli půdu a prostor k životu. V roce 1973 nová osada přijala dalších 13 rodin, přičemž už ale v této hornaté lokalitě nebyly k dispozici další zemědělské pozemky. Všichni členové mošavu proto předali nově příchozím část své půdy.\n\nV Chazon je k dispozici zařízení předškolní péče o děti. Základní škola je u obce Meron nebo ve vesnici Parod. Vesnice má výhledově projít další stavební expanzí o 104 bytových jednotek. Ekonomika v Chazonu je založena na zemědělství a turistickém ruchu.\n\nObyvatelstvo Chazon je nábožensky orientované. Podle údajů z roku 2014 tvořili populaci v Chazon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě klesajícím počtem obyvatel. K 31. prosinci 2014 zde žilo 302 lidí. Během roku 2014 populace klesla o 4,4 %.\n\n\n"}
{"id": "547317", "url": "https://cs.wikipedia.org/wiki?curid=547317", "title": "Seltenheim", "text": "Seltenheim\n\nZámek Seltenheim leží západně od korutanského hlavního města Klagenfurt am Wörthersee a trůní na návrší. Jde původně o hrad z 12. století.\n\n\"Saldenheim\" byl poprvé zmíněn v dokumentech z roku 1193, a v roce 1222 zmíněn Cholo von Saldenhofen. Později patřil hrad šlechtici Páni von Pettau, v roce 1348 koupil hrad Otto von Liechtenstein-Murau. V době uherské války byl rod Liechtensteinů spojencem Uhrů, proto císař Friedrich III. dobyl hrad a nechal zničit. Potom Lichtensteinové postavili zámek. Po vymření této větve rodu získal zámek Windischgrätz, zámek pustl už v 18. století. Po několikeré změně majitelů, počátkem 19. století zámek koupil roku 1844 Georg Kometer, svobodný pán von Trübein. Ten nechal zámek znovu rekonstruovat. v protikladu s tehdejší módou, s romantickou výzdobou. Zevnějšek i atrium prezentuje módu 17. století.\n\nZámek je dvoupatrový je nepravidelného protáhlého půdorysu. Malé otevřené atrium má po obou stranách pilířů arkády a v jihovýchodním úhlu je přistavěno schodiště. Západní fronta budov je přerušena třípatrovou věží. V jihozápadní části je arkýř na kamenné konzole. Na východní straně je vstupní brána vstupního portálu s hrotitou klenbou. Na bráně je erb dřívějšího rodu Kometter-Fritsch. \n\nZámecká kaple Svaté trojice je přiměřenou stavbou, kterou nechal postavit Johann Friedrich von Windischgraetz 1668, vysvěcena byla v roce 1670. Původně zde byla patrně gotická kaple. Již v roce 1417 byla zmíněna dřívější kaple. Stavba je vysoká a protáhlá s jednoduchým kůrem. Strop chrámové lodi a kůru je klenutý valenou klenbou. Empora varhan je vyzděná na jižní straně s toskánskými sloupy a oblouky. Hlavní oltář pochází z roku 1668, oba postranní oltáře jsou rovněž ze 17. století. \n\n\n"}
{"id": "547318", "url": "https://cs.wikipedia.org/wiki?curid=547318", "title": "Padákový kluzák", "text": "Padákový kluzák\n\nPadákový kluzák je zařízení pro sportovní létání, které nemá pevnou vnitřní konstrukci. Horní látková část padákového kluzáku (tzv. vrchlík) se prouděním vzduchu nafoukne do tvaru křídla a vytváří tak při pohybu vzduchem vztlakovou sílu, která je pomocí závěsných lan přenášena na postroj pilota. Pomocí padákových kluzáků se provozuje paragliding.\n\nVýrobci padákových kluzáků (PK) obvykle zákazníkovi nabízejí několik typů PK.\nPro pilota je velmi důležité létat na takovém PK, jehož náročnost odpovídá pilotovým schopnostem.\nAby se bylo možno orientovat mezi mnoha typy vyráběných kluzáků, vznikly normy definující různé kategorie PK.\nNormy rozdělují padákové kluzáky z hlediska náročnosti na pilotáž a explicitně nic neříkají o výkonu PK.\nSnahou výrobců je pak zhotovit v rámci každé kategorie co možná nejvýkonnější PK.\nVe výsledku pak platí, že kluzák vyšší třídy je sice náročnější co se týká pilotových schopností, nabízí však vyšší výkon.\nNorma je určitým vodítkem při výběru PK, nemusí být však zcela stoprocentní.\nPři koupi kluzáku je vhodné s výrobcem popř. distributorem též konzultovat svoje zkušenosti,\npočet odlétaných hodin i předpoklady jak hodně se létání hodláte věnovat v budoucnosti.\n\nNejstarší normou pro paraglidingová křídla (PK) je francouzský (Association française de Normalisation). Ten dělí PK do několika skupin, podle způsobu využití a náročnosti pilotáže:\n\nKategorie standard nabízí používání základního typu padákového kluzáku. S tímto typem se provádí výcvik pilotů a dále na něm létají rekreační piloti nebo piloti, kteří dávají přednost bezpečí ve vzduchu. Kategorie performance je určena pro piloty, kteří létají velmi často a mají s létáním již nějaké zkušenosti. Padákové kluzáky kategorie performance jsou výkonnější, rychlejší, ale také náročnější na pilotáž než padákové kluzáky kategorie standard. Kategorie competition je určena pro soutěžní piloty, kteří aktivně létají rychlostní přeletové soutěže. Padákové kluzáky kategorie competition jsou velmi náročné na pilotáž a pilot musí prokázat velmi dobré znalosti a zkušenosti, aby získal pilotní licenci na tento typ křídel. Kategorie tandem určena pro zkušené piloty, kteří mohou v sedačce před sebou vozit jednoho pasažéra.\n\nNormě AFNOR odpovídá i český národní předpis PL-2 a definuje obdobné čtyři kategorie padákových kluzáků. Citace kurzívou představují stručnou charakteristiku a jsou doslovně přejaté z PL-2. Kompletní znění normy je možno nalézt na webových stránkách letecké amatérské asociace ČR .\n\n\n\n\n\nNorma PL-2 je zastaralá a v současné době se podle ní kluzáky netestují. Pro Českou republiku jde však stále o základní normu a vychází z ní kategorie pilotních průkazů pro PK vydávaných v České republice: Pilotní průkaz kategorie \"A\" pro standardní PK, \"B\" pro výkonné PK, \"C\" pro soutěžní PK a \"T\" pro tandemové PK. Pro kluzáky testované podle jiných norem se platnost pilotního průkazu vymezuje dle tabulky níže.\n\nNorma Afnor zastarala z řady důvodů: V době kdy vznikla, nebyly padákové kluzáky vybaveny speed systémem (speedem) a norma tedy ani nedefinovala, jakým způsobem se má padákový kluzák při použití speedu chovat. Dalším problémem bylo příliš hrubé dělení na tři kategorie. Proto vznikla německá norma DHV a zavedla pro jednomístné kluzáky dělení jemnější, pětistupňové. Kategorie jsou značeny DHV 1, DHV 1-2, DHV 2, DHV 2-3, DHV 3. Testování však prováděla pouze jedna zkušebna a bylo nákladné. DHV nezavádí samostatnou kategorii \"tandem\". Tandemové kluzáky se obvykle certifikovaly jako DHV 1 nebo DHV 1-2.\n\nNorma Evropské unie CEN EN 926 je nejnovější normou pro kategorie PK, definuje čtyři stupně značené EN-A, EN-B, EN-C, EN-D. Kluzáky kategorie EN-A jsou určeny především pro školy paraglidingu a pro piloty, kteří létají jen několikrát ročně. Kluzák EN-B je ideální pro začínajícího pilota po pilotním kurzu, který chce dál rozvíjet své pilotní dovednosti. Tento kluzák je též vhodný pro občasně létající piloty. Kluzáky EN-C jsou již určeny jen pro piloty s delší praxí v samostatném létání. Nutností je též létat často. Kluzáky EN-D jsou určeny pro velmi zkušené, aktivně létající piloty. CEN rovněž nezavádí samostatnou kategorii \"tandem\". Tandemové kluzáky se obvykle certifikují jako EN-A nebo EN-B.\n\nVzájemné porovnání jednotlivých norem uvádí tabulka. Tabulka je jen přibližná, neboť jednotlivé normy definují různé postupy testování a přesné srovnání je tak nemožné.\nUrčité srovnání však musí existovat. Jednak, aby bylo možno vymezit platnost pilotních průkazů a dále je nutné pro rozdělení kategorií padákových kluzáků na soutěžích.\nDiskutabilní je zejména zařazení EN-D.\nPředpis PL-2 řadí EN-D na úroveň soutěžních PK.\nČasto je však EN-D řazena mezi výkonné (sportovní) PK, tedy na úroveň DHV 2-3,\ntak tomu bylo např. v soutěži \"Český pohár paraglidingu\" před sloučením kategorií sportovních a soutěžních PK.\n\nKromě certifikovaných kluzáků též existují závodní speciály, často konstruované tak, aby vyhovovaly jednomu konkrétnímu pilotovi. Další druhem padákových kluzáků bez certifikace jsou prototypy. K jejich použití je nutno vlastnit kvalifikaci testovacího pilota.\n\nPadákový kluzák se skládá z vrchlíku a šňůr.\n\nVrchlík je ušitý z neprodyšné tkaniny do tvaru profilu křídla. Kluzák tvoří horní potah (1), spodní potah (2), žebra (3) a výztuhy . Spodní i vrchní potah jsou ze tkaniny, která se chemicky upravuje, aby dosáhla nízké propustnosti vzduchu. Nepropustná látka je pro princip vztlakové síly nepostradatelná. Žebra jsou vystřihována do tvaru profilů křídla a přišívá se k nim spodní i vrchní potah. Aby se vrchlík nebortil do nesprávného tvaru, jsou v některých místech přišity výztuhy, které mohou být i diagonální. Díky diagonálním výztuhám bylo možné snížit počet šňůr a tím i součinitel odporu vzduchu.\n\nŠňůry se skládají z jádra a opletu. Jádro je tvořeno slabými vlákny z pevného materiálu a jsou opleteny ochranným obalem. Ochranný obal se používá pro snížení možnosti poškození šňůry při kontaktu s překážkami. Šňůry jsou vyvázány v řadách za sebou. Řady se obvykle značí velkými písmeny A, B, C a D. Řada A je vyvázána na náběžnou hranu a řada D na odtokovou hranu. Zakončení šňůr je provedeno do popruhů jednotlivých řad a nakonec jsou společně svázány do ocelového kroužku, který se pomocí karabin připojí k postroji, ve kterém sedí pilot. Jediné volné jsou řídicí šňůry, které vedou skrz kladky k pilotovi. Na řídicích šňůrách jsou rukojeti ke snadnému řízení.\n\nGeometrie profilu je zajištěna délkami šňůr, které jsou vyvázány k vrchlíku. V některých případech je potřeba tuto geometrii pozměnit, za účelem dosažení vyšších rychlostí. K provedení této změny geometrie byly vynalezeny dva systémy:\n\nPostroj je místo, ve kterém sedí pilot a ovládá z něj padák. Obsahuje sedák a opěrku, které lze seřídit do pohodlné polohy, dále chránič páteře, upínací popruhy pro pilota a pro popruhy vrchlíku, vak pro dovážení vodní zátěží a nakonec i kontejner se záložním padákem. Postroje se zhotovují v různých velikostech a každý pilot si může vybrat velikost, která mu vyhovuje nejlépe. Popruhy záložního padáku jsou připojeny k postroji a záložní padák je zabalen tak, aby se po vypuštění co nejrychleji rozbalil. Rukojeť pro vytažení záložního padáku z kontejneru by měla být na přístupném místě a pilot by měl mít nacvičený pohyb jeho rychlého vytažení a odhození.\n\nPři pohybu vrchlíku vzduchem se do jeho nitra vhání vzduch, který ho tak tvaruje do leteckého profilu. Díky rozdílným rychlostem vzduchu proudícím nad vrchní plochou a pod spodní plochou vzniká aerodynamická síla, která umožňuje řiditelný let. Vzhledem k tomu, že padákový kluzák využívá dynamických účinků proudění vzduchu k tvarování křídla, říká se, že křídlo není tuhé a v letové praxi se předpokládá využití této vlastnosti i k záměrným deformacím vrchlíku, které jsou někdy důležité k opětovnému regenerování tvaru křídla.\n\nPilot ovládá padákový kluzák pomocí řídicích šňůr - takzvaných řidiček. Řidičkami se stahuje část zadní - odtokové hrany kluzáku, čímž se mění čelní odpor kluzáku na té straně, na které byla stažena řidička. Řízení kluzáku - změnu směru letu lze provádět řidičkami jen v horizontální rovině, padákový kluzák nemůže sám od sebe stoupat.\nKe stoupání se využívají stoupavé vzdušné proudy. \n\nPadákový kluzák je rovněž možno ovládat náklonem pilota v sedačce - tedy změnou polohy těžiště. Padák má tendenci zatočit na tu stranu, kam pilot přenese více váhy. Zkušení piloti obvykle kombinují obě možnosti. Za další může být výhodné mírně stáhnout řídící šňůru i na opačné straně, než kam pilot zatáčí, zatáčka je pak pomalejší a plošší, což je obvykle výhodné při točení stoupavých proudů. Padák je však v takovém případě náchylnější k přechodu do negativní zatáčky. Neexistuje žádný přesný návod, který by definoval kdy kolik centimetrů řídící šňůry stáhnout na které straně a jak to kombinovat s náklonem. Pilot se při točení termických proudů řídí zejména citem. Jde o dovednost, která se získává dlouhou praxí.\n"}
{"id": "547320", "url": "https://cs.wikipedia.org/wiki?curid=547320", "title": "Tefachot", "text": "Tefachot\n\nTefachot ( טְפָחוֹת‎, v oficiálním přepisu do angličtiny Tefahot) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží cca 32 kilometrů východně od břehů Středozemního moře a cca 10 kilometrů západně od Galilejského jezera na východním okraji svahů Dolní Galileji v nadmořské výšce 92 metrů. Je situována nad údolím, jímž protéká Národní rozvaděč vody.\n\nMošav se nachází cca 105 kilometrů severovýchodně od centra Tel Avivu, cca 42 kilometrů severovýchodně od centra Haify a cca 12 kilometrů jihozápadně od Safedu. Tefachot obývají Židé, přičemž osídlení v tomto regionu je etnicky smíšené. Tefachot se nachází na jižním okraji města Maghar, které obývají izraelští Arabové a Drúzové. Další lidnatá arabská sídla leží na západě (Dejr Chana) a jihozápadě (Ajlabun). Židovské osídlení převládá na východní a severovýchodní straně.\n\nObec Tefachot je na dopravní síť napojena pomocí místní komunikace vedoucí skrz předměstí Magharu k lokální silnici číslo 806.\n\nVesnice Tefachot byla založena roku 1980 v rámci programu Micpim be-Galil, který na přelomu 70. a 80. let 20. století znamenal výstavbu několika desítek nových židovských vesnic v oblasti Galileji a jehož cílem bylo posílit židovské demografické pozice v tomto regionu a nabídnout bydlení na venkově s předměstským životním stylem. Tefachot poskytla bydlení pro mladou generaci rodáků z mošavů v tomto regionu, kteří již ve svých domovských vesnicích neměli půdu a prostor k životu. Zakladatelé vesnice patřili k nábožensky orientované organizaci ha-Po'el ha-Mizrachi.\n\nV Tefachot je k dispozici zařízení předškolní péče o děti. Základní škola je v obci Hoša'aja. Místní ekonomika je zčásti založena na zemědělství. Část obyvatel za prací dojíždí. Vesnice má výhledově projít další stavební expanzí o 138 bytových jednotek.\n\nObyvatelstvo Tefachot je nábožensky orientované. Podle údajů z roku 2014 tvořili populaci v Tefachot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 465 lidí. Během roku 2014 populace klesla o 1,1 %.\n\n\n"}
{"id": "547333", "url": "https://cs.wikipedia.org/wiki?curid=547333", "title": "Estremadura (příze)", "text": "Estremadura (příze)\n\nEstremadura je obchodní označení velmi měkké bavlněné příze na ruční pletení. Vyrábí se skaním ze šesti jednotlivých nití například v jemnostech 25 tex x 6 – 50 tex x 6 a dodává se na klubkách o váze 50 g. \n\nEstremadura je také název bývalé portugalské provincie (ke které patřil také Lisabon) a název jedné ze španělských bitevních plachetnic v 16. století.\n\n"}
{"id": "547338", "url": "https://cs.wikipedia.org/wiki?curid=547338", "title": "Kalanit (Izrael)", "text": "Kalanit (Izrael)\n\nKalanit ( כַּלָּנִית, doslova „sasanka věncová“, v oficiálním přepisu do angličtiny Kallanit) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 12 metrů, cca 35 kilometrů východně od břehů Středozemního moře a cca 7 kilometrů západně od Galilejského jezera na rozmezí východního okraje svahů Dolní Galileji a příkopové propadliny podél řeky Jordán. Severně od vesnice protéká Národní rozvaděč vody.\n\nOsada se nachází cca 109 kilometrů severovýchodně od centra Tel Avivu, cca 43 kilometrů severovýchodně od centra Haify a cca 10 kilometrů jihojihozápadně od Safedu. Kalanit obývají Židé, přičemž osídlení v tomto regionu je etnicky převážně židovské. Pouze 3 kilometry na západ leží město Maghar, které obývají izraelští Arabové a Drúzové. 6 kilometrl jihozápadním směrem je to arabské město Ajlabun.\n\nObec Kalanit je na dopravní síť napojena pomocí dálnice číslo 65, ze které nedaleko obce odbočuje lokální silnice číslo 807 do Magharu.\n\nVesnice Kalanit byla založena roku 1981 v rámci programu Micpim be-Galil, který na přelomu 70. a 80. let 20. století znamenal výstavbu několika desítek nových židovských vesnic v oblasti Galileji a jehož cílem bylo posílit židovské demografické pozice v tomto regionu a nabídnout bydlení na venkově s předměstským životním stylem. Zakladatelé vesnice patřili k nábožensky orientované organizaci ha-Po'el ha-Mizrachi. Původně šlo o družstevně hospodařící mošav, který později proměněn na individuálně organizovanou společnou osadu.\n\nMístní ekonomika je založena na zemědělství a turistickém ruchu. Část obyvatel za prací dojíždí. V roce 1996 byl na jihozápadním okraji obce otevřen areál věznice Calmon (בית הסוהר צלמון), který je tvořen komplexem desítek budov.\n\nV Kalanit je k dispozici synagoga, knihovna, společenské centrum, plavecký bazén, sportovní areály a zařízení předškolní péče o děti. Základní škola je v obci Hoša'aja. Vesnice má výhledově projít další stavební expanzí o 137 bytových jednotek.\n\nObyvatelstvo Kalanit je smíšené, tedy sekulární i nábožensky orientované. Podle údajů z roku 2014 tvořili populaci v Kalanit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 190 lidí. Během roku 2014 populace stoupla o 0,0 %.\n\n\n"}
{"id": "547339", "url": "https://cs.wikipedia.org/wiki?curid=547339", "title": "Boje o Liptovský Mikuláš", "text": "Boje o Liptovský Mikuláš\n\nBoje o Liptovský Mikuláš byly sérií vojenských střetnutí mezi 1. československým armádním sborem a Rudou armádou na straně jedné proti německým a maďarským jednotkám na straně druhé, které se uskutečnily během dvou měsíců v roce 1945.\n\nPo ukončení Karpatsko-dukelské operace, při níž se sovětští a českoslovenští vojáci probili přes Dukelský průsmyk, došlo k pronásledování ustupujících německých jednotek. Dne 22. ledna 1945 se rozpoutaly těžké boje na Branisku, které trvaly tři dny. Československé a sovětské jednotky pronikly na Spiš a do Vysokých Tater. Po bojích u Važce a Východné postoupil 1. československý armádní sbor 30. ledna až do Liptovského Hrádku, který den předtím obsadila partyzánská brigáda Milana Rastislava Štefánika. Zde se však fronta zastavila jednak z důvodu silné obrany, jednak z důvodu, že sovětské velení zamýšlelo vést hlavní úder do prostoru Čech a Moravy přes Ostravu Moravskou bránou. Na Ostravskou operaci byly převedeny i československé tankové a letecké jednotky. V prostoru Spiše tak zůstala pouze pěchota a dělostřelectvo.\n\nSměrem dalšího postupu byl Liptovský Mikuláš. Toto město, sevřené ze severu Vysokými a z jihu Nízkými Tatrami, se však pro postupující jednotky stalo smrtelnou pastí. Němci vybudovali do hloubky členěnou obranu, jejich výhoda spočívala i v množství pozorovatelen v horách, odkud měli útočící sovětské a československé jednotky jako na dlani. 3. února se českoslovenští vojáci pokoušeli prolomit německou obranu, ale marně. V boji o Smrečany byl navíc vážně raněn generál Karel Klapálek. Další útoky byly podniknuty 6. a 13. února. Přes silnou přípravu sovětského dělostřelectva a kaťuší byl však neúspěšný. Boje podpořili i slovenští partyzáni, kteří se pokoušeli napadat německý týl. Wehrmacht však proti nim nasadil poměrně silné jednotky a vytlačil je zpátky do hor. Dne 3. března zaútočily 1. československý armádní sbor a 24. střelecká divize Rudé armády po půlhodinové dělostřelecké přípravě na Liptovský Mikuláš. Českoslovenští vojáci dosáhli jen několika dílčích úspěchů, 24. střelecké divizi se podařilo probít do Liptovského Mikuláše. Němci se však nevzdávali a pokoušeli se město dobýt zpět. Od 3. do 11. března podnikli 64 útoků. Mezitím došlo ke střídání útočících sovětských i čs. vojáků. Čs. vojska byla doplněna o nové prapory, avšak většinu jejich členů tvořili zmobilizovaní záložníci z východního Slovenska, kterým chyběl potřebný výcvik i motivace k boji. Nevýhodou sovětských a čs. jednotek bylo, že německé a maďarské jednotky měly město obklíčené prakticky ze tří stran, přičemž je odstřelovaly dělostřelectvem a minomety. 10. března se podařilo Němcům dostat do předměstí Liptovského Mikuláše, který za těžkých bojů následující den dobyli.\n\nPříprava nové ofenzívy trvala do 20. března, kdy došlo k novému útoku. V ten den však přišla obleva, která rozbahnila terén, ve kterém uvízla sovětská samohybná i tažená děla. Útočícím vojskům se nepodařilo zabezpečit některé body a ofenzíva se změnila v řadu pozičních bojů, ve kterých se útoky střídaly s protiútoky. Sovětským a čs. jednotkám chyběla podpora tanků i letectva. Tento stav neustálých bojů trval prakticky až do 3. dubna. V noci na 4. dubna se ozvaly z města mohutné detonace a Němci město opustili. Hrozilo jim totiž obklíčení ze severu, odkud postupoval údolím Oravy na jih sovětský 17. gardový střelecký sbor. Jediným místem k ústupu se stalo údolí Váhu, protože v březnu a počátkem dubna Sověti postupovali jižním Slovenskem a 4. dubna osvobodili Bratislavu.\n\nÚstup německých a maďarských jednotek pokračoval za trvání neustálých ústupových bojů celý duben. Bránící vojska přitom využívala výhody terénu v hlubokém údolí Váhu. 4. dubna byl osvobozen Ružomberok, 11. dubna Martin a 30. dubna Žilina. Poté čs. vojáci pronásledovali německé jednotky na Moravu, které se tam stáhly z důvodu hrozícího obklíčení v důsledku výsledku Ostravské operace. Na území Moravy svedla vojska 1. čs. armádního sboru poslední významný boj - bitvu o Břest.\n\n\n"}
{"id": "547343", "url": "https://cs.wikipedia.org/wiki?curid=547343", "title": "Seznam endemitních rostlin Izraele", "text": "Seznam endemitních rostlin Izraele\n\nSeznam endemitních rostlin Izraele\n\nV Izraeli a na území palestinské autonomie existuje 2867 známých druhů rostlin, ale většina z nich roste také v jiných zemích. Rostliny v následujícím seznamu rostou však jen zde.\n\n"}
{"id": "547349", "url": "https://cs.wikipedia.org/wiki?curid=547349", "title": "Livnim", "text": "Livnim\n\nLivnim ( , doslova \"„Sturače“\", v oficiálním přepisu do angličtiny Livnim) je vesnice typu společná osada (\"jišuv kehilati\") v Izraeli, v Severním distriktu, v oblastní radě Merom ha-Galil.\n\nLeží v nadmořské výšce 51 m pod úrovní moře, cca 40 kilometrů východně od břehů Středozemního moře a přibližně 3 km západně od Galilejského jezera na rozmezí východního okraje svahů Dolní Galileje a příkopové propadliny podél řeky Jordán. Východně od vesnice protéká v hlubokém údolí vádí Nachal Amud.\n\nOsada se nachází přibližně 110 km severovýchodně od centra Tel Avivu, přibližně 50 km východně od centra Haify a přibližně 9 km severozápadně od Tiberiasu. Livnim obývají Židé, přičemž osídlení v tomto regionu je etnicky převážně židovské. Pouze 4 km na jih leží obec Hamám, kterou obývají izraelští Arabové respektive Beduíni.\n\nObec Livnim je na dopravní síť napojena pomocí lokální silnice číslo 8077, jež sem vybíhá z dálnice číslo 90 vedoucí po západním břehu Galilejského jezera.\n\nVesnice Livnim byla založena roku 1982 v rámci programu Micpim be-Galil, který na přelomu 70. a 80. let 20. století znamenal výstavbu několika desítek nových židovských vesnic v oblasti Galileji a jehož cílem bylo posílit židovské demografické pozice v tomto regionu a nabídnout bydlení na venkově s předměstským životním stylem. Zakladatelská osadnická skupina původně od roku 1981 pobývala v provizorním táboře Giv'at Chananja (dnes místo kibucu Inbar). Do nynější lokality se přesunula v březnu 1982. Původně šlo o družstevně hospodařící mošav, který se později roku 1989 kvůli ekonomickým potížím proměnil na individuálně organizovanou společnou osadu.\n\nMístní ekonomika je založena na zemědělství, jehož význam klesá, a turistickém ruchu. Část obyvatel za prací dojíždí. V Livnim je k dispozici synagoga, zdravotní ordinace, knihovna, společenské centrum, sportovní areály a zařízení předškolní péče o děti. Základní škola je v obci Ginosar nebo (pro děti z náboženských rodin) v kibucu Lavi. Vesnice má výhledově projít další stavební expanzí o 37 bytových jednotek.\n\nObyvatelstvo Livnim je smíšené, tedy sekulární i nábožensky orientované. Podle údajů z roku 2014 tvořili populaci v Livnim Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 420 lidí. Během roku 2014 populace stoupla o 3,4 %.\n\n\n"}
{"id": "547367", "url": "https://cs.wikipedia.org/wiki?curid=547367", "title": "Bobří vodopád", "text": "Bobří vodopád\n\nBobří vodopád se nachází v Bobří soutěsce na Bobřím potoce, nedaleko obce Verneřice v okrese Děčín.\n\nJedná se o přibližně osm metrů vysoké kaskádovité peřeje zaříznuté v čedičovém masivu kopce Tokaniště (535 m n.m.), kde voda Bobřího potoka podle aktuální vydatnosti padá z výšky 2 až 4 m. Největší průtok dosahuje potok při jarním tání, nebo vydatných lijácích. Přibližně 100 m po proudu pod Bobřím vodopádem se nachází na bezejmenném přítoku Bobřího potoka další vodopád. Po čedičovém skluzu stéká, při větším průtoku vody spíše padá z výšky přibližně osmi metrů potok a následně se vlévá z pravé strany do Bobřího potoka. Někdy jsou oba tyto vodopády označovány společně jako Bobří vodopády. Vodopád a okolí je oblíbeným cílem turistů a trampů, kteří zde často i táboří. \n\nBobří vodopád je přístupný po zelené turistické značce z obce Verneřice (cca 0,5 km) po proudu potoka, nebo z opačného směru od obce Víska (cca 1,5 km). Procházku Bobří soutěskou zvládne každý turista, stezka není sjízdná pro kola. Po dešti jsou kamenité části stezky kluzké a v zimě je stezka podél potoka zledovatělá. Na několika místech stezka překonává potok a ne vždy se dá přejít po lávce.\n\n"}
{"id": "547379", "url": "https://cs.wikipedia.org/wiki?curid=547379", "title": "Ben Cijon Dinur", "text": "Ben Cijon Dinur\n\nBen Cijon Dinur (: בן ציון דינור, rodným jménem Ben Cijon Dinaburg; 2. ledna 1884 – 8. července 1973) byl sionistický aktivista, emeritní profesor Hebrejské univerzity v Jeruzalémě, historik, rabín a izraelský politik. V první polovině 50. let byl v pořadí čtvrtým izraelským ministrem školství.\n\nDinaburg se narodil ve městě Chorol v carském Rusku (dnešní Ukrajina) a vzdělání získal v litevských ješivách. Studoval v Telšské ješivě pod vedením Šimona Škopa jako student se začal zajímat o židovské osvícenecké hnutí haskala, a to prostřednictvím polemik roš ješivy, rabína Eliezera Gordona. V roce 1898 se přesunul do ješivy Slabodka a o dva roky později odcestoval do Vilniusu, kde byl ustanoven rabínem. Poté odešel do Ljubaviče, aby byl svědkem chabad-lubavičské větve chasidismu. V letech 1902 až 1922 se angažoval v sionistickém aktivismu a pedagogické činnosti, což vedlo v jeho krátké uvěznění carskými úřady. V roce 1910 se oženil s Bilhou Feingoldovou, kolegyní učitelkou z dívčí obchodní školy v Poltavě. V roce 1911 na dva roky odešel od své ženy a syna kvůli studiím na Berlínské univerzitě, kde studoval pod Semenem Ivanovičem Rostovzevem a Eugenem Taublerem. Další dva roky studoval na univerzitě v Bernu, kde pod vedením Rostovzeva sepsal svou dizertační práci o Židech v zemi izraelské za dob Římské říše. Vypuknutí první světové války jej donutilo odejít na Petrohradskou univerzitu. Kvůli bolševické Říjnové revoluci v roce 1917 však nakonec nezískal doktorský titul. V letech 1920 až 1921 pak přednášel na univerzitě v Oděse.\n\nV roce 1921 podnikl aliju do britské mandátní Palestiny v letech 1923 až 1948 působil jako učitel a později ředitel na učitelském semináři v Jeruzalémě. V roce 1936 se stal odborným asistentem přednášejícím moderní židovské dějiny na Hebrejské univerzitě v Jeruzalémě. V roce 1948 se na téže univerzitě stal profesorem a v roce 1952 pak emeritním profesorem. Jako historik popsal sionismus v diaspoře jako „širokou řeku, do níž se vlévají všechny malé potoky a potůčky židovského boje v průběhu dějin,“ a datoval jeho počátky do roku 1700, kdy, podle historických zdrojů odešla první vlna polských Židů do Jeruzaléma. Věřil, že „mesiášský neklid“ hrál v židovských dějinách klíčovou roli a zavedl myšlenku \"meret ha-galut\" (doslova „vzpoura/revolta diaspory“).\n\nPoslancem izraelského parlamentu byl zvolen v prvních volbách v roce 1949 na kandidátní listině strany Mapaj a v průběhu třetí až šesté vlády (tedy v letech 1952 až 1955) působil jako izraelský ministr školství. Během svého působení v této funkci byl zodpovědný za přijetí zákona o státním vzdělání, který ukončil panující stranickou tendenčnost vzdělávacího systému. V letech 1953 až 1969 byl ředitelem muzea holocaustu Jad Vašem.\n\nZemřel v roce 1973.\n\n\nVšechna uvedená díla byla vydána v hebrejštině. Uvedeny jsou jejich anglické názvy.\n\n"}
{"id": "547384", "url": "https://cs.wikipedia.org/wiki?curid=547384", "title": "Kozy", "text": "Kozy\n\nKozy ( \"Seiffersdorf\" nebo \"Seibersdorf\", vilamovsky \"Zajwyśdiüf\") jsou vesnice v jižním Polsku ve Slezském vojvodství v okrese Bílsko-Bělá tvořící samostatnou gminu. Leží na úpatí Malých Beskyd na řekách Kozówka, Pisarzówka, Czerwonka a Leśniówka, na západě sousedí s Bílskem-Bělou a na severovýchodě s městem Kęty. Probihá tudy státní silnice č. 52 z Bílska-Bělé do Krakova a také stejnosměrná železniční trať se stanicí \"Kozy\" a zastávkou \"Kozy Zagroda\".\n\nJedná se o nelidnatější obec bez statusu města na území Polska a jednou z největších v celé Střední Evropě. K 31. 12. 2017 zde žilo 12 926 obyvatel, pro srovnání v nejmenším polském městě, Wiślici, pouze 503. Počet obyvatel stále stoupá kvůli poloze v suburbánní zóně Bílska-Bělé a s tím souvisejícímu stavebnímu boomu. Gmina Kozy zaujímá 5,8 % území okresu a tvoří 7,9 % jeho obyvatelstva.\n\nPrvní písemná zmínka o Kozách pochází z roku 1326. Původně existovaly \"Dolní\" a \"Horní Kozy\", které byly po sloučení dlouho nazývány \"Dwiekozy\", což dodnes připomínají dvě kozí hlavy v obecním znaku. Vesnice patřila Osvětimskému knížectví a s ním byla součástí nejdřív Českého království, poté v letech 1457–1772 Polska, resp. polsko-litevské říše, a následně Habsburské monarchii. Z hlediska kulturně-geografického se řadí k Malopolsku, resp. Západní Haliči.\n\nK místním památkám patří novogotický kostel z roku 1902, klasicistní Czeczův zámek z 18. století se zámeckým parkem, v němž roste dvousetletý platan javorolistý, a také novobarokní Grabowského vila ze začátku 20. století, kde sídlí Fotovoltaická laboratoř Ústavu metalurgie a materiálového inženýrství Polské akademie věd.\n\nRozlehlá obec se děli na \"Centrum\", \"Kozy Dolne\" na severu směrem k Pisarzowicím, \"Kozy Górne (Horní)\" na jihu pod horami, \"Kozy Małe\" na západě směrem k Bílsku-Bělé, \"Gaje\" na východě směrem k Bujakowu a \"Zagrodu\" na severovýchodě u hranice s Kętami. Na katastrálním území Koz leží čtyři vrcholy Malých Beskyd: \"Groniczek\" (833 m n. m.), \"Hrobacza Łąka\" (828 m n. m.) s turistickou chatou a 35 m vysokým jubilejním křížem z roku 2000, \"Gaiki\" (808 m n. m.) a \"Czupel\" (654 m n. m.). V Horních Kozách pod Hrobaczou Łąkou se nachází dříve největší průmyslový podník v obci – kamenolom působící v letech 1912–1994.\n\n"}
{"id": "547393", "url": "https://cs.wikipedia.org/wiki?curid=547393", "title": "Euroasijská deska", "text": "Euroasijská deska\n\nEuroasijská deska je tektonická deska, která zahrnuje většinu Eurasie (pevninu sestávající ze světadílů Asie a Evropy) s výjimkou Malé Asie, Indie, Arabského poloostrova a východní Sibiře. Její součástí je i severovýchodní část oceánské kůry Atlantského oceánu. \n\nZápadní okraj Euroasijské desky je ohraničen Středoatlantským hřbetem, který ji odděluje od Severoamerické desky. Je to jediný aktivní okraj desky. Od Africké desky ji odděluje Středozemní moře, na jeho východním okraji se nacházejí dvě menší desky – Egejská a Anatolská. Směrem na východ hraničí Euroasijská deska s Arabskou, Indickou, Sundskou, Amurskou, Ochotskou a deskou Yangtze.\n"}
{"id": "547394", "url": "https://cs.wikipedia.org/wiki?curid=547394", "title": "Jicchak Levy", "text": "Jicchak Levy\n\nJicchak Levy (: יצחק לוי, narozen 6. července 1947) je izraelský rabín a bývalý politik. V letech 1988 až 2009 byl poslancem Knesetu za Národní náboženskou stranu a Achi (frakci někdejší strany Národní jednota). V letech 1998 až 2002 byl předsedou Národní náboženské strany a během své politické kariéry zastával řadu ministerských funkcí v izraelské vládě. Šlo o post ministra dopravy, školství, energetiky a infrastruktury, bydlení a výstavby, náboženských záležitostí, turismu a ministra bez portfeje.\n\nLevy se narodil v marocké Casablance, jako syn Daniela Jicchaka Levyho, někdejšího poslance Knesetu za Národní náboženskou stranu. Jeho rodina imigrovala do Izraele v roce 1957. Jicchal Levy studoval v ješivě Kerem v Kvucat Javne a v ješivě Západní zdi (ha-Kotel) a poté byl ustanoven rabínem. Následně sloužil jako důstojník v Izraelských obranných silách, kde dosáhl hodnosti majora (Rav Seren). Byl členem výkonného výboru Bnej Akiva, světového sekretariátu Bnej Akiva a v letech 1986 až 1995 zastával post generálního tajemníka Národního náboženského nutí. Jicchak Levy byl rabínem na talmudické škole Bnej Akiva v Kfar Majmonu a patřil mezi zakladatele izraelské osady Elon More na Západním břehu Jordánu.\n\nPoprvé byl zvolen poslancem Knesetu ve volbách v roce 1988 za Národní náboženskou stranu. V letech 1988 až 1996 byl členem parlamentního výboru pro bydlení a v letech 1988 až 1992 výboru pro práci a sociální věci. Rovněž tak byl předsedou etického výboru a lobby pro péči o děti, stejně tak jako parlamentní ligy pro izraelsko-argentinské přátelství. Od roku 1988 byl členem výboru pro ústavu, právo a spravedlnost.\n\nV červnu 1996 byl jmenován ministrem dopravy ve vládě Benjamina Netanjahua. V únoru 1998 se po smrti Zevuluna Hammera stal předsedou Národní náboženské strany a až do července 1999 působil jako ministr školství. Rovněž tak působil jako ministr pro náboženské záležitosti (šlo o rotační post).\n\nV červenci 1999 byl jmenován ministrem bydlení a výstavby. Po svém jmenování rezignoval na svůj poslanecký mandát, aby tak umožnil jinému politikovi Národní náboženské strany, Nachumu Langentalovi, se dostat do Knesetu. V červenci 2000, po summitu v Camp Davidu, rezignoval na svou ministerskou funkci.\n\nV dubnu 2002 rezignoval během protiteroristické operace Obranný štít na funkci předsedy Národní náboženské strany, aby uvolnil místo Effimu Ejtamovi, a byl jmenován ministrem bez portfeje. Od září 2002 do února 2003 působil jako ministr turismu. V březnu 2003 byl jmenován náměstkem při úřadu premiéra. V červnu 2004 však společně s Ejtamem rezignovali na protest proti plánu premiéra Ariela Šarona na jednostranný odchod Izraele z Pásma Gazy. Společně s Ejtamem následně opustili stranu a založili novou nábožensky-sionistickou stranu Achi, jež vstoupila do aliance Národní jednota.\n\nV prosinci 2008 Levy oznámil odchod z politiky. Své rozhodnutí zdůvodnil skutečností, že nová strana Židovský domov nepořádá tradiční stranické primárky, ale namísto toho spoléhá na internetové hlasování, jež určí kandidátní listiny pro volby do Knesetu.\n\nLevy je ženatý, má pět dětí a žije v mošavu Kfar Majmon.\n\n"}
{"id": "547401", "url": "https://cs.wikipedia.org/wiki?curid=547401", "title": "William Bateson", "text": "William Bateson\n\nWilliam Bateson (8. srpna 1861 Robin Hood's Bay – 8. února 1926) byl britský genetik, první člověk, který použil termín genetika pro vědní obor, který se zabývá dědičností. Byl také hlavním popularizátorem do té doby neznámých výzkumů Gregora Mendela poté, co byly objeveny v roce 1900 de Vriesem a Corrensem.\n\nJe po něm pojmenováno Batesonovo číslo (viz také článek genová vazebná skupina).\n\n"}
{"id": "547408", "url": "https://cs.wikipedia.org/wiki?curid=547408", "title": "Cheneau korzet", "text": "Cheneau korzet\n\nCheneau korzet je tvarovaná ortéza trupu zhotovená z plastické hmoty, například z polyetylénu, jejímž úkolem je účinně korigovat většinu skoliotických deformit páteře. Působí aktivně cíleným řízením dýchání a pasivně pomocí derotačních pelot, jež usměrňují rotaci hrudní a bederní páteře. Vyrábí se z pevného materiálu a podle odlitku, tak aby co nejpřesněji odpovídala tvaru trupu nemocné osoby.\n\nPrvní typ ortézy představil v roce 1978 dr. Jacques Chêneau. Existuje i 2. typ z roku 1995 bez do té doby typické hrudní spony. V roce 2002 bylo opět změněno tvarování a toto provedení korzetu nese označení jako typ 3. Cheneau korzet je možno označit za nejuniverzálnější korekční trupovou ortézu pro konzervativní léčbu skoliózy. Jeho vyobrazení lze najít na mnoha stránkách výrobců individuálních pomůcek oboru ortotiky - protetiky.\n\nPřestože většina korzetů označených pojmenováním Cheneau vypadá obdobně, mohou se od sebe tvarovými detaily, a tedy i mírou účinnosti značně lišit. Kritériem kvality u Cheneau korzetu, ale i u jiných korekčních korzetů určených pro konzervativní léčbu skoliózy, je stupeň korekce deformované páteře. Korekční trupovou ortézu korigující skoliotickou křivku o 50 % a víc lze označit za velmi dobrou, při korekci skoliotické páteře nad 30 % jako dobrou či vyhovující.\n\n\n"}
{"id": "547414", "url": "https://cs.wikipedia.org/wiki?curid=547414", "title": "Wire Train Bus", "text": "Wire Train Bus\n\nWire Train Bus (WTB), je Fieldbus, která tvoří spolu s Multifunction Vehicle Bus (MVB) vlakovou komunikační síť – Train Communication Network (TCN). Je používána u kolejových, zejména železničních vozidel pro zajištění komunikace mezi vozidly zařazenými v jedné soupravě. \n\nPro zvýšení produktivity železniční dopravy se v osobní dopravě ve stále větší míře namísto klasických souprav složených z lokomotiv a vozů používá elektrických a motorových jednotek a vratných souprav s řídicími vozy. V nákladní dopravě nahrazuje vícečlenné řízení (spojení dvou nebo více lokomotiv ovládaných z jednoho stanoviště) dříve používané přípřeže, čímž dochází k úsporám strojvedoucích.\n\nU drážních vozidel se stále více využívají mikroprocesorové řídící jednotky k regulaci nejen pohonu, ale i topení, klimatizace, osvětlení, měničů palubní sítě, vlakového rozhlasu, záchodů, dveří a dalších zařízení. V určitém okamžiku se začalo jevit technicky zvládnutelné a účelné veškeré tyto samostatné jednotky propojit do sítě, která by umožňovala kromě přenosu povelů dálkového ovládání hnacího vozidla a jeho diagnostiky i ovládání a diagnostiku všech dalších zařízení z jednoho nebo více míst v soupravě. To byl impuls k vývoji WTB.\n\nV současné době (2010) je WTB standardizována normou IEC 61375 a vyhláškou UIC 556.\n\nV rámci vlaku je WTB tvořena dvěma páry vodičů, každý z nich je vázán k jedné straně vozidla. Má-li být vozidlo připojeno k WTB, musí být vybaveno vlastním komunikačním uzlem – tzv. Gateway. Tento komunikační uzel může být společný i pro více sousedících vozidel, která jsou připojena prostřednictvím MVB. Všechna vozidla soupravy však musí být vybavena minimálně průběžným vedením WTB. \n\n\nSoubory dat přenášené po WTB – takzvané telegramy mají strukturu danou vyhláškou UIC 556. Telegramy se dělí na dva druhy:\nKaždý z uvedených typů telegramů obsahuje část mezinárodně definovanou a část národní, kterou může každá železniční správa využít po svém\n\n\nPravděpodobně nejdále jsou se zaváděním WTB Rakouské dráhy (ÖBB). Tuto sběrnici zavedly prakticky na všech hnacích vozidlech a osobních vozech. Tamější využití má však jedno specifikum – veškerá komunikace se odehrává pouze v národních bitech, takže obecně nejsou tato vozidla kompatibilní s jinými vozidly komunikujícími po WTB.\n\nU německých drah (DB AG) je WTB zaváděna především u moderních a modernizovaných vozidel, zvláště u jednotek se samočinnými spřáhly – ICE 3, ICE-T, ICE-TD a u motorových jednotek řad 640 – 644. Dále se používá u vratných souprav s lokomotivami řady 101. WTB je dokonce používána i u stuttgartských tramvají.\nU vozidel vybavených standardním spřahovacím ústrojím se používá k propojení WTB 18-žilové vedení podle vyhlášky UIC 558 – vodiče 17 a 18, přičemž musejí být na každém čele propojeny oba kabely. \n\n\n"}
{"id": "547418", "url": "https://cs.wikipedia.org/wiki?curid=547418", "title": "Multifunction Vehicle Bus", "text": "Multifunction Vehicle Bus\n\nMultifunction Vehicle Bus (MVB) je Fieldbus, která slouží k přenosu datových souborů pro řízení a diagnostiku v rámci vozidla nebo ucelené jednotky. Je součástí systému Train Communication Network (TCN), spolu s vlakovou sběrnicí Wire Train Bus tvoří základ vlakové komunikace.\n\nS rozšiřujícím se nasazením mikroprocesorové techniky na vozidlech vzešla myšlenka spojení samostatných mikroprocesorových jednotek do systému umožňujícímu jejich ovládání a diagnostiku z jednoho místa na vozidle. Počátek vývoje spadá do 90. let 20. století a je spojen s konsorciem firem ABB, AEG, Firema a Siemens. Technicky byla MVB založena na bázi sběrnice P215 firmy ABB.\n\nMVB je pravou datovou sběrnicí. Může na ni být zřízeno více datových připojení, v jednom okamžiku může data vysílat pouze jedno z nich. Data pak obdrží všechna ostatní připojená zařízení. Data jsou přenášena s rychlostí 1,5 MBit/s. Napěťové hladiny binárních výstupů odpovídají sběrnici RS485.\n\nExistují tři rozdílná přenosová média:\n\n1. EMD (electrical middle distance bus- vodivá sběrnice pro střední vzdálenosti): kroucená dvoulinka s galvanickým oddělením vstupů pomocí převodníků.\n\n2. ESD (electrical short distance bus – vodivá sběrnice pro krátké vzdálenosti): stíněná kroucená dvojlinka bez galvanického oddělení nebo přes optoelektrický převodník. Kvůli omezeným vstupním napětím optoelektrického převodníku je nezbytné vyrovnávací vedení, které spojuje kostry optoelektrických převodníků.\n\n3. OGF (optical glass fibre – optické vedení): Optické vedení s hvězdicovým propojením.\n\nNejjednodušší je z fyzikálního hlediska přenosu EMD – tento systém nasazuje Siemens i další výrobci. ESD používá Bombardier, OGF také Bombardier, především na lokomotivách vysokých výkonů.\n\nPrakticky všechna vozidla vyráběná od roku cca 1995 firmami Siemens a AEG/ABB/ADtranz/Bombardier byla a jsou vybavována sběrnicí MVB. MVB tak spojuje nejdůležitější komponenty řízení – pohon, vlakový zabezpečovač, pult strojvedoucího včetně komunikačních displejů, centrální řízení, decentralizované vstupy a výstupy, ovládání dveří, klimatizace, měničů a mnoho dalších.\n\nMVB přenáší procesní data, krátké, ale časově kritické řídící a diagnostické signály pro automatizované řízení vlaku (jako např. přesný čas nebo okamžitou rychlost) v reálném čase (typický cyklus 16 až 512 ms). Kromě toho je využita k přenosu diagnostických hlášení.\n"}
{"id": "547419", "url": "https://cs.wikipedia.org/wiki?curid=547419", "title": "Train Communication Network", "text": "Train Communication Network\n\nTrain Communication Network (TCN) je označení pro datovou komunikační síť používanou u kolejových vozidel. Základní součásti TCN jsou\n\nK propojení jednotlivých vagónů obvykle slouží kabel UIC-558, jenž má proti UIC-568, starší verzi s třinácti piny, pět pinů navíc, a právě ty se používají pro TCN. U pevně propojených vlakových souprav se však převážně používají speciální kabely.\n\nSíť TCN je používána v mnoha dnešních vlacích. Poprvé byla masivněji nasazena ve Švýcarsku, kde byla od roku 1997 používána u souprav Re 460 s vagóny IC2000 a Einheitswagen IV.\n\nZ vlaků německého dopravce Deutsche Bahn jsou sítí TCN vybaveny ICE T, ICE TD a ICE 3 (ICE 1 nepoužívá síť TCN založenou na dvou sběrnicích, sběrnici má jen jednu společnou).\n\nV Rakousku je síť TCN využívána téměř všemi moderními lokomotivami (řad 1014, 1016, 1116, 1216, 1142, 1144, 2016 a 2070), všemi řídícími vozy push/pull souprav (80-33, 80-73, Railjet) i příměstskými vlaky z rodiny Talent (4023, 4024 a 4124). Všechny tyto vozy jsou tak z hlediska dálkové obsluhy kompatibilní. \n\n"}
{"id": "547424", "url": "https://cs.wikipedia.org/wiki?curid=547424", "title": "TLSO korzet", "text": "TLSO korzet\n\nTLSO korzet či TLSO ortéza je trupová ortéza neboli korzet, která je schopna působit stabilizačně či korekčně na Thorako-Lumbo-Sakrální úsek páteře. \n\nJelikož se jedná o název nespecifikující provedení, může být samotný korzet zhotoven různou technologií při použití různých materiálů a polotovarů. Lze konstatovat, že všechny specifikované, pojmenované typy korzetů, jež jsou zhotoveny pro TLS páteř, patří do celé skupiny TLSO korzetů. Jednotlivé typy jsou zobrazeny v mnoha individuálních modifikacích na různých webových stránkách výrobců v oboru ortotiky – protetiky. V praxi bývá označován NYOH korzet (\"New York Orthopaedic Hospital\", 1968) jako TLSO ortéza. Jde o relativně symetricky tvarovanou skořepinu z plastu, která je ve svém vnitřním prostoru doplněna korekčními prvky – pelotami.\n\n\n"}
{"id": "547425", "url": "https://cs.wikipedia.org/wiki?curid=547425", "title": "Elija Leibowitz", "text": "Elija Leibowitz\n\nElija Leibowitz ( אליה ליבוביץ, v anglickém přepisu Elia) je izraelský astrofyzik a profesor na telavivské univerzitě. Je také publicistou a popularizátorem vědy.\nByl vedoucím Wiseovy observatoře v Negevské poušti (v letech 1977-80, 1983-88 a 1991-98).\nJeho otcem byl filozof a biochemik Ješajahu Leibowitz.\n\nJeho publicistika se týká:\n\n"}
{"id": "547428", "url": "https://cs.wikipedia.org/wiki?curid=547428", "title": "Bitva u Castillonu", "text": "Bitva u Castillonu\n\nBitva u Castillonu byla rozhodující bitvou stoleté války. Odehrála se 17. července 1453 v jihozápadní Francii poblíž městečka Castillon v Akvitánii.\n\nRoku 1452 se anglická armáda vylodila nedaleko ústí řeky Garonny. Venkované ji uvítali a vpustili do Bordeaux. Proto shromáždil Karel VII. vojsko a se třemi armádami postupoval k Bordeaux.\n\nJohn Talbot, vévoda ze Shrewsbury, plánoval se 3000 muži dobýt Castillon, ale byl napaden Jeanem Bureauem, francouzským velitelem, jenž měl 7000–10 000 mužů. Shrewsbury, oklamaný odchodem jezdců z francouzského vojska, se domníval, že většina vojáků ustoupila z tábora a podnikl rychlý útok, aniž čekal na příchod svých pěšáků. Francouzský tábor byl ale obehnán zákopy a palisádou a francouzské vojsko bylo navíc vyzbrojeno 300 děly a množstvím ručních palných zbraní. Anglický útok byl odražen a Shrewsbury s mnoha svými muži padl při francouzském protiútoku jezdectva vévody bretaňského. Zbytky anglického vojska uprchly ve zmatku.\n\nFrancouzští vojáci potvrdili svou převahu a vybojovali konec stoleté války. Anglii zůstalo pouze malé území kolem Calais (které nakonec ztratila až roku 1558) a jinak přišla o všechny državy ve Francii i o nárok na francouzský trůn.\n\n\n"}
{"id": "547432", "url": "https://cs.wikipedia.org/wiki?curid=547432", "title": "Indická deska", "text": "Indická deska\n\nIndická deska je tektonická deska, která je dnes součástí Eurasie. Mimo kontinentální kůry s sebou nese i rozsáhlé oblasti oceánské kůry, které tvoří část Indického oceánu. Původně byla Indická deska součástí kontinentu Gondwana, kde se ve svrchní křídě (asi před 90 milióny let) něj oddělila a pohybovala se na severovýchod, dokud se v eocénu (asi před 50 milióny let) nesrazila s Eurasií. Během této doby se Indie přemístila asi o 2000 až 3000 km (o 20 cm ročně), což byl dosud nejrychlejší zaznamenaný pohyb kontinentů. Podle předpokladů by jednou z příčin takto rychlého pohybu mohla být poloviční mocnost desky v porovnání se zbytkem Gondwany.\n\nKolize s Euroasijskou deskou podél hranic dnešní Indie a Nepálu měla za následek vznik orogenního pásma, které dnes tvoří Tibetskou náhorní plošinu a Himálaj. Tento pohyb trvá dodnes a dosahuje rychlosti okolo 5 cm ročně.\n"}
{"id": "547444", "url": "https://cs.wikipedia.org/wiki?curid=547444", "title": "Škoda 740", "text": "Škoda 740\n\nŠkoda 740 byl prototyp vozu nižší třídy s klasickým uspořádáním pohonu (motor uložený vpředu podélně, pohon zadních kol), a to v modifikaci \"transaxle\" – tj. s převodovkou u zadní nápravy (obdobný systém byl použit již ve 30. letech u sériového vozu Škoda Popular. Vývoj probíhal v letech 1967–71 v automobilce AZNP v Mladé Boleslavi. Do sériové výroby měl přijít v roce 1975 a jeho obchodní označení mělo být Škoda 900 a Škoda 1100.\n\nNa počátku vývoje stál dokument \"„Rozvoj integrované výroby osobních vozů v ČSSR“\" z roku 1967, zpracovaný na popud nového ředitele AZNP Ing. Josefa Šimona, který mimo jiné předpokládal dvě nosné modelové řady automobilů Škoda – jednak větší vozy typové řady 720 (s motory 1250 a 1500 cm³), jednak menší vozy typové řady 740 (s motory 900 a 1100 cm³). Obě řady měly být vyráběny jako sedany, tudory, kombi a řada 720 navíc i jako kupé.\n\nV říjnu 1969 byl zpracován projekt dvou provedení typové řady Škoda 740: ve verzi 0,9 l mělo jít o čtyřmístný malý automobil délky 3,5 m s rozvorem 2300 mm, ve verzi 1,1 l mělo jít o pětimístný nižší střední automobil délky 3,93 m s rozvorem 2450 mm. Základní karosérie měly být třídveřové nebo dvoudveřové s pevným zadním oknem a krátkým víkem zavazadelníku, na designu měl spolupracovat \"Ital Design\" (tj. Giorgetto Giugiaro). Motorizace se předpokládala vodou chlazenými řadovými zážehovými čtyřválci s litinovým blokem a hliníkovou hlavou válců DOHC (později jen OHC) v objemových verzích 893 cm³ (75×50,5 mm; při 5000 1/min), 1095 cm³ (75×62 mm; při 5200 1/min, ve verzi TS při 5500 1/min). Vnějším vizuálním rozpoznávacím znakem mezi verzemi měla být přední maska – slabší vůz měl mít pouze dva reflektory, zatímco verze se silnějším motorem měla mít vpředu čtveřici světlometů. Stejným způsobem se později lišily vozy Škoda 110 od slabších Škoda 100, resp. silnější Škoda 120 LS a 120 GLS od slabších verzí Škoda 105/120.\n\nV roce 1970 se projekt změnil na jednu velikost karosérie v modifikacích sedan, tudor a kombi, vše na rozvoru 2444 mm. Přitom se počítalo s tím, že Š 740 v sériové výrobě nahradí dosavadní modelovou řadu Škoda 100/110. Zatímco však technické a estetické řešení souběžně vyvíjené větší řady 720 měla na starosti řada špičkových odborníků, menší řada 740 vznikala v nepoměrně skromnějších poměrech, už s povědomím toho, že půjde o levnější, a tudíž ne tolik reprezentativní automobily. Mnohem menší byl tedy i řešitelský tým, konstruktérem karosérie byl Ludvík Eimer (pozdější šéfkonstruktér řady Škoda 742 neboli Škoda 105/120), motorovou část řešil Ing. Josef Müller (mj. autor motoru pro vůz Škoda 1000 MB), úhledný design karosérie vytvořil Josef Čech – jeho malý pětidveřový sedan se splývavou zádí (resp. čtyřdveřový hatchback) byl zjevně inspirovaný slavným Renaultem 12, zaoblení karosérie napovídá na příbuznost se sériovými vozy Š 100/110.\n\nPrvní – a jediný – funkční vzorek byl tak zhotoven až v srpnu 1971, k funkčním zkouškám byl přistaven 30. 9. 1971.\n\nV té době se však již vědělo, že celý projekt obou typových řad bude zrušen, oficiálně se tak stalo závěrečným protokolem z 9. 6. 1972, do kdy funkční vzorek najezdil jen něco přes 6100 km.\n\nUž v prosinci 1970 se totiž představitelé vlád ČSSR a NDR dohodli na tom, že třída automobilů o motorovém objemu do 1,1 l se stane předmětem společného vývoje a výroby, a vláda ČSSR to potvrdila svým usnesením z dubna 1971. 30. 11. 1972 pak přijala vláda ČSSR usnesení \"„O realizaci rozvoje výroby osobních automobilů v ČSSR“\", který znamenal příkaz pro AZNP, aby další vývoj pokračoval jen v součinnosti s východoněmeckými automobilkami. Zrodil se tak projekt Škoda 760.\n\nProč se tak stalo? Skutečná příčina je technická a v důsledku toho i finanční: řady 720 a 740 byly totiž vyvíjeny jako zcela nové auto, avšak bez jakékoliv vzájemné provázanosti (Š 720 – hliníkový motor, převodovka řešená jako skříň s víkem a umístěná u motoru; Š 740 – litinový motor; převodovka svisle půlená a umístěná u zadní nápravy) a tak by vzájemná záměnnost a sdílenost součástek byla minimální. Navíc zde chyběla i jakákoliv technologická návaznost na dosavadní výrobu, přestože se Š 740 měla vyrábět na stejných linkách jako dosavadní Škoda 100/110, kterou měla nahradit. \n\nJediný vyrobený funkční vzorek modrozelené barvy se dochoval v depozitáři Škoda Auto.\n\n\n"}
{"id": "547445", "url": "https://cs.wikipedia.org/wiki?curid=547445", "title": "Jihoamerická deska", "text": "Jihoamerická deska\n\nJihoamerická deska je tektonická deska, pokrývající Jižní Ameriku a část Atlantiku. Na východní straně je oddělena od Africké desky jižní částí Středoatlantského hřbetu, kterým je posouvána západním směrem. Jižní hranici tvoří soustava transformních zlomů a aktivních zón s Antarktickou deskou a deskou Scotia a menší subdukční zóna se Sandwichskou mikrodeskou, což má za následek vznik ostrovního oblouku Jižních Sandwichových ostrovů.\n"}
{"id": "547448", "url": "https://cs.wikipedia.org/wiki?curid=547448", "title": "Birija", "text": "Birija\n\nBirija ( בִּירִיָּה, v oficiálním přepisu do angličtiny Biriyya, přepisováno též Birya) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 840 metrů, cca 40 kilometrů východně od břehů Středozemního moře na východním okraji kopců Horní Galileji, na jižním úbočí hory Har Birija, která tvoří spolu se sousedním kopcem Har Kana'an hlavní terénní prvek v tomto regionu. Severně od obce se okolo vrcholku Har Birija a dále k severu rozkládá velký lesní komplex Les Birija. Na západní straně terén spadá prudce do údolí vádí Nachal Amud, do kterého ústí ze svahů hory vádí Nachal Birija\n\nOsada se nachází cca 120 kilometrů severovýchodně od centra Tel Avivu a cca 52 kilometrů severovýchodně od centra Haify. Nalézá se jen 1 kilometr severně od Safedu a je součástí jeho aglomerace. Birija obývají Židé, přičemž osídlení v tomto regionu je etnicky převážně židovské. Pouze 7 kilometrů na severozápad leží obec Džiš, kterou obývají izraelští Arabové.\n\nObec Birija je na dopravní síť napojena pomocí lokální silnice číslo 8900 a četných místních komunikací v rámci aglomerace Safedu.\n\nBirija byla založena roku 1945. Na tomto místě se již v Talmudu zmiňuje židovské sídlo a tradice židovského osídlení zde byla udržena i během středověku. Římané místo nazývali Berai nebo Biri. Jméno tohoto starověkého sídla až do roku 1948 uchovávala arabská vesnice Birija stojící na místě nynější židovské Biriji. V roce 1931 v arabské vesnici žilo 170 lidí a stálo tu 38 domů. Během války za nezávislost v roce 1948 byla ale dobyta izraelskými silami a arabské osídlení tu skončilo. Zástavba pak byla z části zbořena. K dobytí arabské Biriji došlo koncem dubna 1948 v rámci Operace Jiftach, která byla směřována na ovládnutí regionu okolo Safedu.\n\nUž několik desítek let předtím se ale v regionu objevilo i novodobé židovské osidlování. V roce 1908 severně od arabské vesnice Birija zakoupil 4000 dunamů (4 kilometry čtvereční) pozemků baron Edmond James de Rothschild. Roku 1922 se na nich usadili Židé, ale jejich osídlení zde nevydrželo.\n\nV roce 1945 zde Židé obnovili svou přítomnost a jednotky Palmach tu zbudovaly Pevnost Birija (מצודת ביריה, \"Mecudat Birja\") jako opevněný bod v strategicky významné horské pozici. Zřízení této výspy židovského osídlení se stalo v předmětem konfrontace mezi palestinskými Židy a britskými úřady. 28. února 1946 zatkli Britové po razii, při které zde objevili skrýš zbraní, veškeré osazenstvo pevnosti. Počátkem března 1946 pak pevnost obsadila britská posádka. Jenže 14. března k pevnosti dorazily na výzvu Hagany tisíce Židů z celé Palestiny a zřídili v jejím okolí provizorní stanový tábor.\n\nPo válce za nezávislost a vzniku státu Izrael, kdy byl region okolo Safedu ovládnut židovskými silami, zde roku 1949 vznikl zemědělský mošav Birija osídlený židovskými přistěhovalci z Libye a Alžírska. Po několika letech ale byl podle některých pramenů opuštěn, třebaže v statistických výkazech zde stále byla evidována populace.\n\nRoku 1971 byla vesnice nově osídlena skupinou tvořenou židovskými imigranty z Itálie. Zatímco původní vesnice se nalézala poblíž pevnosti Birija z roku 1945, roku 1971 byla Birija zbudována o 1,5 kilometru jižněji, v nynější lokalitě, na místě vysídlené arabské vesnice Birija, jejíž zástavba byla zčásti využita i novými obyvateli.\n\nV Birija je k dispozici synagoga, obchod, sportovní areály a zařízení předškolní péče o děti. Základní škola je v Safedu. Ekonomika je založena stále více na turistickém ruchu, část obyvatel za prací dojíždí. Vesnice má výhledově projít další stavební expanzí o 120 bytových jednotek.\n\nObyvatelstvo Birija je smíšené, tedy sekulární i nábožensky orientované. Podle údajů z roku 2014 tvořili populaci v Birija Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 812 lidí. Během roku 2014 populace stoupla o 3,8 %.\n\n\n"}
{"id": "547456", "url": "https://cs.wikipedia.org/wiki?curid=547456", "title": "Zoltán Pokorni", "text": "Zoltán Pokorni\n\nZoltán Pokorni (* 10. leden 1962, Budapešť) je maďarský profesor a politik, bývalý ministr školství. V letech 2001 až 2002 byl předsedou pravicové strany Fidesz. Od 1. října 2006 je starostou XII. obvodu Budapešti.\n\nZoltán Pokorni se narodil dne 10. ledna 1962 v Budapešti. V roce 1980 absolvoval II. Rákóczi Ferenc Gimnázium a poté odešel studovat maďarskou historii na ELTE. Tuto školu dokončil v roce 1987 a poté vyučoval na Toldy Ferenc Gimnázium.\n\nČlenem parlamentu je Pokorni od roku 1994. Po vítězných volbách v roce 1998 působil ve vládě Viktora Orbána jako ministr školství. Odstoupil v roce 2001, kdy byl zvolen předsedou strany Fidesz – Magyar Polgári Párt.\n\nV červenci 2002 se ukázalo, že jeho otec János Pokorni byl v období komunismu agentem ministerstva vnitra. V reakci na to Zoltán Pokorni okamžitě odstoupil ze všech svých funkcí. Předsedou Fidesz se stal János Áder.\n\nVe volbách 2006 byl Zoltán Pokorni opět zvolen do parlamentu a od 1. října téhož roku se stal starostou XII. obvodu hlavního města Budapešti. Pro parlamentní volby 2010 je na 16. místě republikové kandidátky strany Fidesz – Magyar Polgári Szövetség.\n\nZoltán Pokorni je ženatý s psycholožkou Andrea Beck. Má čtyři syny: Benedek Donát (1992), Ágoston Jakab (1996), Ábel Boldizsár (1999) a Barnabás Vince (2001).\n\n\n"}
{"id": "547457", "url": "https://cs.wikipedia.org/wiki?curid=547457", "title": "Pták roku", "text": "Pták roku\n\nPták roku je kampaň vyhlašovaná výborem České společnosti ornitologické (ČSO). Její náplní je každý rok vybrat zajímavý ptačí druh žijící na území České republiky a přiblížit informace o něm a upozornit či upoutat pozornost široké veřejnosti na přírodu a zejména ptactvo jako takové.\n\nKampaň se pořádá již od roku 1992, kdy se \"Ptákem roku\" stala vlaštovka obecná (\"Hirundo rustica\").\n\nPodobné akce probíhají i v jiných zemích.\n"}
{"id": "547458", "url": "https://cs.wikipedia.org/wiki?curid=547458", "title": "Jan Aragonský", "text": "Jan Aragonský\n\nJan Aragonský může být:\n"}
{"id": "547470", "url": "https://cs.wikipedia.org/wiki?curid=547470", "title": "Dafár", "text": "Dafár\n\nDafár (: ) je jedním z jedenácti guvernorátů Sultanátu Omán, umístěný v jeho jižní části. Správním střediskem je město Salála. Na severu a severozápadě sousedí Dafár se Saúdskou Arábií, na východě s ománským regionem al-Wusta, na západě s Jemenem a na jihu hraničí s Arabským mořem, potažmo Indickým oceánem. Guvernorát se rozkládá na ploše 99 300 km².\n\nAdministrativně se governorát člení do 10 provincií, tzv. vilájetů, kterými jsou: al-Mazuna, Mirbat, Mukšín, Rachjút, Sadá, Salála, Šalím a ostrovy Halaníjat, Takka, Thumrajt a Zalkut. \n\nOblast Dafáru byla od starověku známa jako hlavní světový producent kadidla. V současné době se zde kadidlo pěstuje jen výjimečně, největším světovým producentem je nyní Somálsko. Počátkem šedesátých let v oblasti propuklo Dafárské povstání, které začalo jako vzpoura místních kmenů proti centrální vládě a za podpory Jižního Jemenu postupně přerostlo ve snahu nastolit v Ománu komunistický režim. Potlačeno bylo díky britským a íránským jednotkám koncem roku 1975.\n\nPovrch Dafáru je rozmanitý – na jihu je to pobřeží a pás hor, v centrální části kamenitá poušť přerušovaná koryty mnoha vádí a na severu mohutné duny písečné pouště Rub al-Chálí. Součástí governorátu jsou i ostrovy Kurjá-Murjá. Mezi geografické zajímavosti patří oblast, která se nachází severně a západně od hlavního města Salály, podél pobřeží Arabského moře. Pobřeží a okolní hory jsou společně s malou přilehlou částí sousedního Jemenu jediným místem Arabského poloostrova, kam zasahují jihozápadní monzuny.\n\nMezi červencem a zářím jsou monzuny zdrojem srážek, jež zavlažují celou oblast a dávají jí, pro Arábii netypickou, zelenou barvu vegetace. Během tohoto období, které je zde nazýváno jako \"charíf\", spadne v Salále asi 55 mm a v okolních horách více než 200 mm srážek . Relativní vlhkost vzduchu stoupá v celé oblasti z 50 na 85 %.\n\n\n"}
{"id": "547471", "url": "https://cs.wikipedia.org/wiki?curid=547471", "title": "Naši furianti", "text": "Naši furianti\n\nNaši furianti je realistické drama Ladislava Stroupežnického s podtitulem „obraz života v české vesnici o čtyřech dějstvích“. Premiéra hry se uskutečnila v roce 1887 v Národním divadle. Publikum hru přivítalo s rozpaky, diváci nebyli zvyklí na „syrové“ vyobrazení venkova, očekávali spíše zidealizovanou podobu (například hry J. K. Tyla). V dialozích nechybí humor, dialogy se skládají z hovorového jazyka, prokládaného jihočeským nářečím. Hra se v různých podobách hraje dodnes. \n\nDrama se odehrává ve vesnici Honice (ve skutečnosti realistické zpodobnění Stroupežnického rodiště Cerhonic) na Písecku v roce 1869. Zápletka je prostá, obecní zastupitelé Honic mají rozhodnout, komu přidělí uvolněné místo ponocného. Na ponocného jsou dva kandidáti, vysloužilý voják Valentin Bláha a krejčí František Fiala. Pro Bláhu hlasuje starosta obce Filip Dubský a pro Fialu první radní Jakub Bušek. Dubský s Buškem jsou furianti, vždy musí prosadit svou vůli a vždy mají pravdu (i když ji nemají), nechtějí si navzájem ustoupit už jen z principu. Spor se vyhrocuje nalezením anonymního dopisu, který vyhrožuje požárem vesnice, pokud nebude zvolen Bláha. Bláha je křivě obviněn za údajné sepsání dopisu a vyhrožování paličstvím, Dubský se Bláhy zastává, Bušek ho naopak obvinil. Švec Habršperk, Bláhův přítel, porovnáním rukopisu odhalí skutečného viníka, respektive je schopen prokázat Bláhovu nevinu. Syn Dubského, Václav, se chce oženit s Verunkou Buškovou. Otcové sňatek nechtějí připustit, vedou hádky o případné věno. V závěru při volbě ponocného se odhalí skutečný autor dopisu, napsala ho Kristýna Fialová, dcera Františka Fialy, protože jí to otec nařídil, aby Bláhu zdiskreditoval; po odhalení lsti se tedy ponocným pochopitelně stává Bláha. Habršperk donutí Buška ke smíru s Dubským, a to pod pohrůžkou, že ho udá za pytláctví. Drama končí svatbou Václava a Verunky.\n\nV roce 1937 vznikl stejnojmenný film v režii Vladislava Vančury a Václava Kubáska. V hlavních rolích hrají: Václav Vydra starší, Antonie Nedošinská, Zdeněk Hora.\n\nPodle hry vznikly dvě opery, a to v roce 1902 opera \"Furianti\" Ludvíka Lošťáka a v roce 1949 opera \"Naši furianti\" Rudolfa Kubína\".\n\n\n"}
{"id": "547477", "url": "https://cs.wikipedia.org/wiki?curid=547477", "title": "Karel Černý (politik)", "text": "Karel Černý (politik)\n\nKarel Černý (* 12. ledna 1965 Nové Město na Moravě) je český politik, v letech 1998 až 2017 poslanec Parlamentu ČR za Kraj Vysočina, od roku 2017 člen Rady ÚSTR, člen ČSSD.\n\nV roce 1985 odmaturoval na gymnáziu ve Žďáru nad Sázavou. V roce 1989 byl zaměstnán v Okresním muzeu Havlíčkův Brod, v průběhu roku přešel do Okresního muzeu ve Žďáru nad Sázavou, kde pracoval do roku 1992. Roky 1992 – 1993 trávil jako nezaměstnaný a na rodičovské dovolené. S manželkou Evou má syna Tomáše a dceru Evu.\n\nDo ČSSD vstoupil v roce 1992. V letech 1993 – 1996 zastával funkci tajemníka OVV ČSSD ve Žďáru nad Sázavou. V letech 1996 – 1998 působil jako asistent poslance.\n\nVe volbách v roce 1998 byl zvolen do poslanecké sněmovny za ČSSD (volební obvod Jihomoravský kraj). Mandát obhájil ve volbách v roce 2002, volbách v roce 2006, volbách v roce 2010 a volbách v roce 2013. V letech 1998-2006 byl členem sněmovního výboru pro obranu a bezpečnost, po jeho rozdělení pak v letech 2006-2008 člen výboru pro bezpečnost a v letech 2006-2010 člen výboru pro obranu. V letech 2010-2011 zasedal v opětovně sloučeném výboru pro obranu a bezpečnost a od července 2011 je členem sněmovního výboru pro obranu.\n\nV komunálních volbách roku 1998 neúspěšně kandidoval do zastupitelstva obce Hamry nad Sázavou za ČSSD. Zvolen sem byl pak v komunálních volbách roku 2002, komunálních volbách roku 2006, komunálních volbách roku 2010 a komunálních volbách roku 2014 (na kandidátce byl původně na 10. místě, vlivem preferenčních hlasů se posunul na 2. místo, strana v obci získala 3 mandáty). Později však rezignoval.\n\nVe volbách do Poslanecké sněmovny PČR v roce 2017 již nekandidoval. V prosinci 2017 byl zvolen členem Rady Ústavu pro studium totalitních režimů.\n\n"}
{"id": "547479", "url": "https://cs.wikipedia.org/wiki?curid=547479", "title": "Josi Sarid", "text": "Josi Sarid\n\nJosi Sarid (: , 24. října 1940 – 4. prosince 2015) byl izraelský politik a zpravodajský komentátor. Více než třicet let byl poslancem Knesetu za levicové strany (Ma'arach, Rac a Merec) a zastával dva ministerské posty v izraelské vládě. Konkrétně šlo o funkci ministra životního prostředí a ministra školství.\n\nNarodil se v Rechovotu a během povinné vojenské služby v Izraelských obranných silách sloužil u dělostřeleckého sboru a jako vojenský dopisovatel. Po jejím absolvování se stal mediálním poradcem premiéra Leviho Eškola.\n\nPoslancem Knesetu byl poprvé zvolen ve volbách v roce 1973 za stranu Ma'arach. Za stejnou stranu byl opět zvolen ještě ve volbách v letech 1977 a 1984. Poté, co Ma'arach pod vedením Šimona Perese souhlasil s vytvořením vlády národního porozumění společně s Likudem Sarid stranu opustil a vstoupil do strany Rac vedené Šulamit Aloniovou. Za tuto stranu poté kandidoval ve volbách v roce 1988.\n\nPřed volbami v roce 1992 se Rac spojil se stranami Šinuj a Mapam a vytvořil Merec. Nově vzniklá strana získala ve volbách dvanáct poslaneckých mandátů a stala se součástí levicové koaliční vlády Jicchaka Rabina. Sarid byl Rabinem jmenován ministrem životního prostředí a tento vládní post si udržel i po Rabinově vraždě a nástupu Šimona Perese na post premiéra.\n\nV roce 1996 Sarid nahradil Aloniovou ve funkci předsedkyně strany. V témže roce se konaly parlamentní volby, které sice vyhrála Strana práce (následnice Ma'arachu), nicméně v tento rok se poprvé konala paralelně přímá volba premiéra, v níž zvítězil Benjamin Netanjahu z Likudu. Jako takový následně sestavil novou, tentokráte pravicovou, vládu.\n\nVe volbách v roce 1999 získal Merec deset mandátů. Přestože Sarid již dříve sliboval, že strana nevstoupí do vládní koalice, jejíž součástí by byla ultraortodoxní strana Šas, pověřený premiér Ehud Barak jej přesvědčil ke vstupu do vlády a jmenoval jej ministrem školství. Porušení svého slibu Sarid vysvětloval potřebou podpořit mírový proces. V roce 2000 však nakonec Sarid rezignoval a Merec opustil vládu v důsledku nenalezení shody nad pravomocemi svěřenými Saridovu náměstkovi na ministerstvu školství ze strany Šas.\n\nVe volbách v roce 2003 se volební výsledek strany propadl na šest mandátů a Sarid po volbách rezignoval na post předsedy, kde jej vystřídal Josi Bejlin. Poslancem zůstal až do následujících voleb v roce 2006, v nichž strana získala ještě o jeden mandát méně. Poté Sarid odešel z politického života, jak již rok předem sám avizoval.\n\nPo odchodu z politiky psal sloupky pro izraelský deník \"Haarec\". Měl titul magistra politologie, získaný na New School for Social Research v New Yorku. Žil v mošavu Margalijot v Horní Galileji, se svou manželkou Dorit měl tři děti.\n\n"}
{"id": "547487", "url": "https://cs.wikipedia.org/wiki?curid=547487", "title": "Simpsonovi (6. řada)", "text": "Simpsonovi (6. řada)\n\nŠestá řada amerického animovaného seriálu Simpsonovi je pokračování páté řady tohoto seriálu. Byla vysílána na americké televizní stanici Fox od 4. září 1994 do 21. května 1995. V Česku měl první díl z této řady premiéru 23. června 1995 na České televizi (při prvním českém vysílání měla řada jinou sestavu dílů). Řada má celkem 25 dílů.\n\n<onlyinclude></onlyinclude>\n"}
{"id": "547491", "url": "https://cs.wikipedia.org/wiki?curid=547491", "title": "All inclusive", "text": "All inclusive\n\nPoprvé tento systém použil francouzský řetězec rekreačních zařízení Club Med.\n\nS rozvojem turistiky získal systém all inclusive značnou popularitu, a byl dále rozšířen na například ultra all inclusive, royal all inclusive a podobně.\n"}
{"id": "547495", "url": "https://cs.wikipedia.org/wiki?curid=547495", "title": "B'Boom: Live in Argentina", "text": "B'Boom: Live in Argentina\n\nB'Boom: Live in Argentina je koncertní album britské rockové skupiny King Crimson. Bylo vydáno v srpnu 1995 (viz 1995 v hudbě).\n\nVšechny skladby na dvojCD \"B'Boom: Live in Argentina\" byly nahrány na šesti koncertech konaných mezi 6. a 16. říjnem 1994 v divadle Broadway v argentinském Buenos Aires. Jedinou výjimku představuje píseň „Heartbeat“ natočená na vystoupení 10. října téhož roku v Córdobě. Právě toto argentinské turné bylo prvním veřejným vystoupením King Crimson po 10 letech nečinnosti. Skupina zde představila nový materiál, částečně předtím vydaný na EP \"VROOOM\", částečně chystaný pro připravované album \"THRAK\". V repertoáru se ale objevily i starší skladby ze 70. i 80. let.\n\n"}
{"id": "547496", "url": "https://cs.wikipedia.org/wiki?curid=547496", "title": "Simpsonovi (16. řada)", "text": "Simpsonovi (16. řada)\n\nŠestnáctá řada amerického animovaného seriálu Simpsonovi je pokračování patnácté řady tohoto seriálu. Byla vysílána na americké televizní stanici Fox od 7. listopadu 2004 do 15. května 2005. V Česku pak tato řada měla premiéru 25. února 2007 na druhém kanálu České televize. Řada má celkem 21 dílů.\n\nV dílu Čínskej nášup je možné na konci dílu se naučit nakreslit Bárta, to vše díky režisérovi, co se tam objeví.\n\n<onlyinclude></onlyinclude>\n"}
{"id": "547503", "url": "https://cs.wikipedia.org/wiki?curid=547503", "title": "Simpsonovi (8. řada)", "text": "Simpsonovi (8. řada)\n\nOsmá řada amerického animovaného seriálu Simpsonovi je pokračování sedmé řady tohoto seriálu. Byla vysílána na americké televizní stanici Fox od 27. října 1996 do 18. května 1997. V Česku měl první díl z této řady premiéru 3. března 1998 na České televizi (při prvním českém vysílání měla řada jinou sestavu dílů). Řada má celkem 25 dílů.\n\n<onlyinclude></onlyinclude>\n"}
{"id": "547504", "url": "https://cs.wikipedia.org/wiki?curid=547504", "title": "Simpsonovi (18. řada)", "text": "Simpsonovi (18. řada)\n\nOsmnáctá řada amerického animovaného seriálu Simpsonovi je pokračování sedmnácté řady tohoto seriálu. Byla vysílána na americké televizní stanici Fox od 10. září 2006 do 20. května 2007. V Česku pak tato řada měla premiéru 15. června 2008 na druhém kanálu České televize. Řada má celkem 22 dílů.\n\n\nV 18. řadě se objevilo mnoho hostů.\n\nNa 35. ročníku předávání cen Annie Award vyhráli Alf Clausen a Michael Price cenu za „Nejlepší hudbu v animované televizní produkci“ v dílu \"Zpívá celá spodina\". Ian Maxtone-Graham a Billy Kimball vyhráli cenu za „Nejlepší scénář v animované televizní produkci“ za díl \"24 minut\".\n\nJeff Westbrook vyhrál WGA Award (ocenění za scénář) za díl \"Kill Gil - první a druhý díl\". Matt Selman byl na tuto cenu nominován za díl \"Parťáci\" a John Frink za díl \"Stůj, nebo můj pes vystřelí\".\n\n<onlyinclude></onlyinclude>\n"}
{"id": "547510", "url": "https://cs.wikipedia.org/wiki?curid=547510", "title": "Charlie a modrý hroznýš", "text": "Charlie a modrý hroznýš\n\nCharlie a modrý hroznýš je pokračování knihy \"Charlie a Kouzelný kuličas\".\n\nCharlie se těší do školy, ale jeho radost mu kazí strýc Paton, který někam odjíždí. U nich doma se objevuje tajemná, překrásná dívka Bella která se o Charlieho podezřele zajímá. Ve skutečnosti je to jeho prapříbuzná Yolanda Tisovcová, která dokáže měnit podobu. Mezitím Ema nachází v Bludově Akademii neviditelného chlapce Olíka. Ten jí poví o modrém hroznýši, kterého oživil Ezechiel Blud. Had má schopnost učinit věci neviditelnými. Poté se vrací Paton z hradu Tisovce, ale je zničený, přišel o svou sílu. To kvůli setkání s Yolandiným otcem Yorathem, který už by měl být dávno mrtvý. Charlie žádá o pomoc Skarpa, a té se mu přes pohromy, které Skarpo způsobí, dostává. Charlie najde květinu sporýš a vyléčí strýce. Může začít záchranná akce na pomoc Oliverovy s pomocí Plamenů, prastarých kocourů, kteří před tisíci lety patřili Červenému králi, předkovi všech Obdařených. Skutečně se to podaří, a to také díky Billymu, osiřelému chlapci, který dokáže mluvit se zvířaty. Paton Yolandu zneškodní a Olík je dopraven domů, ale Charlie stále nenašel svého zmizelého otce.\n"}
{"id": "547519", "url": "https://cs.wikipedia.org/wiki?curid=547519", "title": "Lawrence z Arábie (film)", "text": "Lawrence z Arábie (film)\n\nLawrence z Arábie (v originále Lawrence of Arabia) je britské dobrodružné drama, které režíroval David Lean. Hlavními herci filmu jsou Peter O'Toole, Omar Sharif, Anthony Quinn, Jack Hawkins, José Ferrer, Anthony Quayle a Claude Rains. Film měl premiéru ve Velké Británii 10. prosince 1962. Film je nejen válečným žánrem, ale i subtilní studií charakterů. Zachycuje grandiózní vizi jednoho Angličana T.E. Lawrence, přicházejícího ze zcela jiného světa a kultury, jehož snaha splynout s místními syny pouště končí rovněž velkolepým ztroskotáním. Film získal celkově sedm Oscarů – Nejlepší film, Nejlepší režie, Nejlepší kamera, Nejlepší výprava, Nejlepší střih, Nejlepší zvuk a Nejlepší hudba.\n\nOsmadvacetiletý archeolog a důstojník je roku 1916 vyslán z hlavního anglického stanu v Káhiře k beduínům. Spojí se s místním panovníkem Fajsalem, sjednotí znesvářené kmeny z okolních oblastí a táhne s nimi pouští. S materiální podporou anglické armády vede Lawrence arabské povstání ve stylu guerillové války. Padne ovšem – v převleku za beduína – do rukou tureckého guvernéra města Dera, který jej nechá mučit. Psychicky zlomený Lawrence přebírá až po dlouhém přemlouvání opět úlohu velitele Arabů. Před dobytím Damašku způsobí ukrutné a nesmyslné krveprolití v tureckých řadách. Jeho vize svobodné Arábie nakonec zkrachuje jednak kvůli rozporům mezi kmeny, jednak kvůli politickým zájmům Anglie a Francie. Zklamaný se vrací do své vlasti.\n\nHlavní postava je přednastavena v celé své rozporuplnosti: jako melancholický Angličan, opovrhující civilizací, jako místy arogantní bojovník za svobodu ve jménu Arábie, ale také jako citlivý přítel a vůdce Arabů, který se snaží vžít do situace beduínů, ale jehož vize ztroskotá na neuskutečnitelnosti této představy. Lawrence je vylíčen jako cynicky využitý nástroj anglických politických zájmů, ale také jako samozvaný spasitel beduínů. Snímek se nevyhýbá ani zachycení homosexuálních a sadomasochistických sklonů hlavního hrdiny.\n\nFilm se natáčel převážně na skutečných místech děje, čímž zprostředkovává realistický obraz jednoho z vedlejších bojišť první světové války. Dlouhé záběry z pouště, dramaticky podbarvené hudbou Maurice Jarreho, jsou nádherné a velmi působivé.\n\nFilm vznikl v letech, kdy kinematografie reagovala na výzvu televize zavedením širokoúhlých formátů a monumentální výpravou. Při premiéře měl \"Lawrence z Arábie\" 222 minut, ovšem krátce poté byl na naléhání distributora zkrácen o 20 minut a při druhém uvedení do kin v roce 1971 o dalších 15 minut. Po dlouholeté rekonstrukci producenta Roberta A. Harrise za pomocí samotného režiséra Leana, střihačky Coatesové a některých původních herců, nezbytných pro dodatečné postsynchrony, mohl být po 27 letech uveden definitivní režisérský sestřih filmu u příležitosti zahájení festivalu v Cannes roku 1989.\n\n\n\n\n\n\n\n\n"}
{"id": "547520", "url": "https://cs.wikipedia.org/wiki?curid=547520", "title": "Zbečnický potok", "text": "Zbečnický potok\n\nZbečnický potok, nazývaný také Materník, je potok protékající obcí Zbečník a městem Hronov v okrese Náchod. Je pravostranným přítokem řeky Metuje. Jeho délka činí přibližně 4,5 km. Svým průběhem vytváří část rozhraní Broumovské vrchoviny a Podorlické pahorkatiny.\n\nPotok má několik sbíhajících se pramenů v lesích na úbočí Končinského kopce v severní části Červenokostelecké pahorkatiny, na horním toku přijímá Materník a ještě před ním jeden výraznější levostranný přítok z Jestřebích hor. V horní části na okraji obce Zbečník byl ještě před soutokem s Materníkem menší rybník o rozloze 1874 m (t.č. již nějakou dobu nenapuštěný, v turistických mapách neuváděný, ale v katastrální mapě stále značený). Po soutoku s Materníkem zleva přijímá ještě dva menší toky z oblasti Jírovy hory a zprava menší přítok z Hájku z Červenokostelecké pahorkatiny; před ústím do Metuje již na území Hronova Stříbrný potok.\n\nÚdolí Zbečnického potoka vytváří rozhraní mezi Jestřebími horami a Červenokosteleckou pahorkatinou.\n\nTok potoka je na většině míst klidný a dno potoka je střídavě písčité a kamenité. Koryto potoka je místy uměle upravené, před křížením se Smetanovou ulicí v Hronově pak definitivně zatrubené.\n\n\n"}
{"id": "547539", "url": "https://cs.wikipedia.org/wiki?curid=547539", "title": "Amuka", "text": "Amuka\n\nAmuka ( עֲמֻקָּה, v oficiálním přepisu do angličtiny Amuqqa) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 705 metrů, cca 42 kilometrů východně od břehů Středozemního moře na východním okraji kopců Horní Galileji. Okolo obce se rozkládá velký lesní komplex Les Birija. V okolí vesnice začíná vádí Nachal Javnit, které teče k severu, kde ústí do kaňonu Nachal Dalton.\n\nOsada se nachází cca 123 kilometrů severovýchodně od centra Tel Avivu, cca 53 kilometrů severovýchodně od centra Haify a 4 kilometry severovýchodně od Safedu. Amuku obývají Židé, přičemž osídlení v tomto regionu je etnicky převážně židovské.\n\nObec Amuka je na dopravní síť napojena pomocí lokální silnice, která sem stoupá z údolí řeky Jordán a vede dál do aglomerace Safedu.\n\nAmuka byla založena roku 1980. Stojí na místě zbytků starověkého židovského sídla stejného jména. Poblíž vesnice stojí hrobka židovského učence Jonatana ben Uziela.\n\nPrávě v prostoru hrobky ben Uziela, cca kilometr severozápadně od dnešní vesnice, stála až do roku 1948 arabská vesnice Amuka, která ve středověku navázala na původní židovské osídlení. Uvádějí ji tu pod tímto jménem i křižácké prameny. Francouzský cestovatel Victor Guérin koncem 19. století popisuje obec jako malé sídlo obývané muslimy. V roce 1931 v této arabské vesnici žilo 108 lidí a stálo tu 17 domů. Během války za nezávislost v roce 1948 byla ale dobyta izraelskými silami a arabské osídlení tu skončilo. Zástavba pak byla zbořena (s výjimkou hrobky).\n\nNynější židovská Amuka vznikla roku 1980 v rámci programu Micpim be-Galil, který na přelomu 70. a 80. let 20. století znamenal výstavbu několika desítek nových židovských vesnic v oblasti Galileji a jehož cílem bylo posílit židovské demografické pozice v tomto regionu a nabídnout bydlení na venkově s předměstským životním stylem. Zpočátku šlo o malou osadu obývanou 15 rodinami. V současnosti jich zde žije již cca 50 a plánuje se stavební expanze na kapacitu 100 rodin. Podle jiného zdroje zde novověké židovské osídlení vzniklo již roku 1949 a prvními osadníky Amuky byla skupina židovských přistěhovalců z Jemenu. Tento údaj je ale pravděpodobně nesprávný, protože statistické výkazy v době před rokem 1980 tuto vesnici neuvádějí.\n\nV Amuka je k dispozici zařízení předškolní péče o děti. Základní škola je v kibucu Sasa. Obyvatelé pracují v turistickém průmyslu a ve službách.\n\nObyvatelstvo Amuka je sekulární. Podle údajů z roku 2014 tvořili populaci v Amuka Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě klesajícím počtem obyvatel. K 31. prosinci 2014 zde žilo 131 lidí. Během roku 2014 populace klesla o 12,1 %. Věková skladba populace není příznivá. Roku 2013 zde byl třetí nejnižší podíl obyvatelstva ve věku do 17 let ze všech sídel vesnického charakteru v Izraeli (jen 10,1 % z celkové populace obce).\n\n\n"}
{"id": "547543", "url": "https://cs.wikipedia.org/wiki?curid=547543", "title": "Schizocoel", "text": "Schizocoel\n\nSchizocoel je typ nepravé tělní dutiny (coelomu), která vzniká rozestoupením mezodermu v embryonálním stadiu (jev zvaný schizocoelie). Je to typický typ vývoje prvoústých živočichů, vyskytuje se například u kroužkovců, členovců a měkkýšů. V průběhu jejich vývoje se z mezentoblastů obvykle vyvine mezoderm, načež se po obou bocích prvostřeva v mezodermu začne tvořit dutina. Vzniká tak dvoustranně symetrická tělní dutina, která běží po celé délce těla, ačkoliv může být i segmentována (u článkovaných živočichů).\n\nK dalším typům vzniku coelomu patří enterocoelie a heterocoelie, zcela jinak k tomu dochází i u chapadlovek.\n"}
{"id": "547546", "url": "https://cs.wikipedia.org/wiki?curid=547546", "title": "Simona Halepová", "text": "Simona Halepová\n\nSimona Halepová, příjmením nepřechýleně Halep (* 27. září 1991 Constanța), je rumunská profesionální tenistka, vítězka ženské dvouhry na French Open 2018 a Wimbledonu 2019 a v letech 2017–2019 světová jednička ve dvouhře žen. Ve dvou obdobích na vrcholu strávila 64 týdnů. Sezóny 2017 a 2018 zakončila jako první hráčka světa. Stala se první Rumunkou a celkově dvacátou pátou hráčkou na čele světové klasifikace od jejího zavedení v roce 1975. Na okruh ITF vstoupila v roce 2006 a další čtyři sezóny se pohybovala převážně na něm. V květnu 2007 si připsala první dva tituly ITF na turnaji v Bukurešti. V rámci tohoto okruhu vyhrála celkem šest turnajů ve dvouhře a čtyři ve čtyřhře.\n\nNa konci sezóny 2012 se poprvé podívala do elitní padesátky světové klasifikace. Mezi červnem a listopadem 2013 pak na okruhu WTA Tour získala šest singlových titulů, v Norimberku, Hertogenboschi, Budapešti, New Havenu, Moskvě a na sofijském Turnaji šampionek. Celkově vyhrála dvacet turnajů ve dvouhře a jeden ve čtyřhře. Prvních šest trofejí WTA v jediném roce vybojovala naposledy před ní Steffi Grafová v sezóně 1986, když dominovala na sedmi událostech.\n\nNa žebříčku WTA byla ve dvouhře nejvýše klasifikována v říjnu 2017 na 1. místě. Ve čtyřhře pak figurovala na svém maximu v květnu téhož roku na 71. místě. Od roku 2019 ji trénuje Daniel Dobre. Mezi roky 2015–2018 ji vedl bývalý australský tenista Darren Cahill, k němuž se v letech 2017–2018 připojil bývalý rumunský tenista Andrei Pavel. V únoru 2019 ji krátce koučoval Thierry Van Cleemput. Dříve tuto roli plnil také Wim Fissette. V současnosti jsou trenéry Halepové opět Darren Cahill a nově Artemon Apostu-Efremov, bývalý rumunský tenista. Její manažerkou je Virginia Ruziciová.\n\nV juniorské kategorii zvítězila ve dvouhře French Open 2008, když ve finále porazila krajanku Elenu Bogdanovou ve třech setech. V seniorské kategorii došla nejdále do finále French Open 2014, v němž nestačila na Marii Šarapovovou po třísetovém průběhu. O titul si zahrála také na Turnaji mistryň 2014. Ve finálovém duelu jí vrátila hladkou porážku ze skupiny Serena Williamsová. Podruhé se poraženou finalistkou stala na French Open 2017, kde ji zdolala 20letá Lotyška Jeļena Ostapenková a následně opět na Australian Open 2018 po porážce od Caroline Wozniacké.\n\nV rumunském fedcupovém týmu debutovala v roce 2010 v lisabonské 1. skupině, když se družstvo snažilo probojovat do baráže druhé světové skupiny. Debut oslavila třemi singlovými vítězstvími, přesto Rumunky do baráže neprošly. Do roku 2019 v soutěži nastoupila ke sedmnácti mezistátním utkáním s bilancí 16–5 ve dvouhře a 2–4 ve čtyřhře.\n\nV roce 2013 ji Ženská tenisová asociace nejdříve vyhlásila tenistkou s největším zlepšením a v sezóně 2018 se pak stala hráčkou roku.\n\nNarodila se roku 1991 v jihorumunské Konstantě do rodiny Arumunů. Otec Stere Halep hrál nižší fotbalovou ligu za klub Săgeata Stejaru a vlastní mlékarenskou firmu.\n\nS tenisem hráčka začala ve čtyřech letech, když se chtěla vyrovnat staršímu bratru. Od šesti let zahájila denní tréninky. V šestnácti letech se přestěhovala do Bukurešti, aby mohla lépe rozvinout svou kariéru.\n\nV létě 2009, před osmnáctými narozeninami, se rozhodla podstoupit zmenšení prsou (redukci) z velikosti 34DD na 34C (ze 75E na 75C<ref name=\"idnes.cz/simona-halepova-tenis-prsa-operace-dtl-/spolecnost.aspx?c=A180528_092326_spolecnost_job\"></ref>, v evropském značení), protože jejich větší objem hráčce ztěžoval hru. K zákroku uvedla: „\"Ta hmotnost mi dělá problémy. Během hry se necítím dobře a nejsem schopná rychle reagovat. Ani se mně nelíbí v běžném životě. Operaci bych podstoupila, i pokud bych nebyla sportovkyní\"“. Mezi další problémy větších prsou patřila bolest zad. Od zákroku vystoupala ve světové klasifikaci o více než 450 míst.\n\nV prvních letech hraní ji v městském oddílu rodné Konstanty trénoval Ioan Stan. Poté se jejími trenéry postupně stali Adrian Marcu, Andrei Mlendea a Firicel Tomai.\n\nOd ledna 2014 převzal tenisovou přípravu Wim Fissette, bývalý kouč Kim Clijstersové a Sabiny Lisické. Manažerskou činnost zajišťuje bývalá rumunská šampiónka z French Open Virginia Ruziciová. Kondiční stav tenistky má na starosti Teo Cercel.\n\nSezónu odstartovala účastí na juniorských turnajích. Do finále se probojovala v missourském Nottinghillu, kde nestačila na mladou nizozemskou hráčku Arantxu Rusovou. Na juniorce Australian Open si ve čtvrtfinále poradila s Anastasií Pavljučenkovovou, aby ji v dalším střetnutí vyřadila Američanka Jessica Mooreová.\n\nBěhem května a června vyhrála turnaj v Trofeo Bonfiglio, po finálovém duelu proti Bojaně Jovanovské. Na antukovou juniorku French Open přijížděla v roli deváté nasazené. Na její raketě postupně zůstaly Charlotte Rodierová, Dánka Karen Barbatová a ve třetí fázi oplatila prohru turnajové pětce Jessice Mooreové. Ve čtvrtfinále zdolala třináctku Xenii Lykinovou a v semifinále pak druhou nasazenou Arantxu Rusovou. V rumunském boji o titul se střetla s krajankou a turnajovou desítkou Elenou Bogdanovou. Třísetový průběh v její prospěch znamenal premiérový grandslamový titul kariéry.\n\nV jarní části sezóny nastoupila také do událostí ženského okruhu ITF. Dvě trofeje si odvezla z malých bukurešťských turnajů s dotací 10 000 dolarů, když na prvním z nich v závěrečném klání porazila opět Bogdanovou a na druhém pak Stéphanii Vongsouthiovou. Jednalo se o její třetí a čtvrtý titul na nižším ženském okruhu, když v roce 2007 opanovala stejné dvě antukové události.\n\nNa úvod bukurešťského turnaje ITF s vyšší dotací 50 000 dolarů vyřadila Sesil Karatančevovou, aby ji ve čtvrtfinále zastavila zkušenější Sorana Cîrsteaová ve třech sadách. Na červnové události ITF dotace 25 000 dolarů ve švédském Kristinehamnu slavila třetí titul po zvládnutém finále s pátou nasazenou Němkou Anne Schaeferovou.\n\nCelou sezónu 2009 se pohybovala na tůře ITF. Dvakrát se také pokusila proniknout do hlavních soutěží turnajů kalendáře WTA Tour. Z únorového Paris Indoors, stejně jako květnového Roland Garros, však vypadla ve druhém kole kvalifikace.\n\nNa chorvatském turnaji ITF dotace 50 000 dolarů v Makarské postupně přehrála Anu Vrljićovou, Xenii Pervakovou, Annu Schäferovou bez ztráty gamu a v semifinále druhou nasazenou Arantxu Rusovou. V boji o titul si poradila s německou turnajovou jedničkou Tatjanou Malekovou po třísetovém průběhu.\nNa navazující bukurešťské akci s nejvyšší dotací ITF 100 000 dolarů ovšem nenašla recept na favorizovanou Andreu Petkovicovou.\n\nV kvalifkaci seniorského Roland Garros zdolala na úvod sedmnáctou nasazenou Nizozemku Michaëllu Krajicekovou, aby jí následně do hlavní soutěže nepustila Vitalija Ďjačenková.\n\nV září zvítězila na svém posledním, šestém turnaji ITF, tentokrát ve slovinském Mariboru s rozpočtem 25 000 dolarů, když zvládla dvousetové finále proti maďarské turnajové jedničce Katalině Marosiové. Do semifinálové fáze pronikla na halových událostech ITF $50 000 v Minsku a ITF $25 000 v polském Opolí.\n\nDo sezóny vstoupila prohrou v úvodním kole kvalifikace Australian Open, když nestačila na Francouzku Stéphanii Foretzovou. Na počátku dubna 2010 jí patřila 166. příčka světové klasifikace. Debutové čtvrtfinále na okruhu WTA Tour si zahrála na antukovém Andalucia Tennis Experience v Marbelle. Jako kvalifikantka v hlavní soutěži přehrála 70. hráčku žebříčku Ivetu Benešovou a 36. ženu klasifikace Soranu Cîrsteaovou. Mezi poslední osmičkou skončila na raketě druhé nasazené Italky a světové šestnáctky Flavie Pennettaové. Po zvládnuté tříkolové kvalifikaci na Barcelona Ladies Open ji v prvním utkání zastavila španělská antukářka Carla Suárezová Navarrová.\n\nMarocká událost Grand Prix de SAR La Princesse Lalla Meryem ve Fesu znamenala její vůbec premiérové nasazení jako číslo jedna v kvalifikaci. Po výhrách nad Nathalii Viérinovou a Estrellou Cabezaovou Candelaovou, vyřadila na úvod hlavní soutěže turnajovou osmičku Lucii Hradeckou po dvousetovém průběhu. Do čtvrtfinále postoupila přes Olgu Savčukovou, aby v něm zdolala druhou nasazenou Švýcarku Patty Schnyderovou. Po semifinálovém vítězství nad další Češkou Renatou Voráčovou se probojovala do svého prvního finále okruhu WTA Tour v kariéře. V něm ji titul odepřela třetí zástupkyně českého tenisu Iveta Benešová.\n\nPo výhře v kvalifikačním kole French Open nad Američankou Bethanii Mattekovou-Sandsovou podlehla v úvodní fázi hlavní soutěže sedmé nasazené Samanthě Stosurové. V prvním kole newyorského grandslamu US Open pak na konci srpna čelila favorizované Jeleně Jankovićové. Příležitost ukončit zápas, při servisu v rozhodující třetí sadě za stavu 5–4 na gamy, však nevyužila. Srbská světová pětka získala další tři hry a postup do druhého kola.\n\nSezónu rozehrála na ASB Classic jako 84. hráčka žebříčku. Výhry nad Japonkou Ajumi Moritovou a sedmou nasazenou Ruskou Jelenou Vesninovou, ji zajistily čtvrtfinálovou účast. Mezi poslední osmičkou však nenašla recept na belgickou turnajovou dvojku a dvacátou třetí v žebříčkovém pořadí Yaninu Wickmayerovou. Následně vypadla v rozhodujícím setu kvalifikačního kola na Moorilla Hobart International se slovenskou tenistkou Magdalénou Rybárikovou z počátku druhé světové stovky. Na Australian Open poprvé zvítězila v duelu hlavní soutěže Grand Slamu, když na úvod vyřadila lucemburskou kvalifikantku Anne Kremmerovou. Poté si poradila s 24. nasazenou Ruskou Alisou Klejbanovovou, než skončila na raketě polské dvanáctky Agnieszky Radwańské.\n\nNa dalších třech turnajích, bogotském Copa Sony Ericsson Colsanitas, acapulském Abierto Mexicano Telcel a Monterrey Open, nepřešla přes první kolo. V dubnu obhajovala finálovou účast na Grand Prix SAR La Princesse Lalla Meryem, kde si opět zahrála o titul. Proti Italce Albertě Briantiové z finále odešla poražena. V předchozích dvou kolech porazila turnajovou čtyřku Gretu Arnovou a Kirsten Flipkensovou. Portugalský Estoril Open znamenal na úvod nezvládnuté tiebreaky obou sad s pozdější šampiónkou Anabel Medinaovou Garriguesovou, v nichž uhrála po pěti míčích. French Open přinesl porážku Rusky Ally Kudrjavcevové. Ve druhém kole ji pak vystavila stopku osmá nasazená Samantha Stosurová, s níž na pařížské antuce prohrála i předchozí rok.\n\nNa travnatém Wimbledonu nejdříve přešla přes mladou Srbku Bojanu Jovanovskou, aby poté její účinkování ukončila favorizovaná sedmička Serena Williamsová po třísetovém průběhu.\n\nV polovině července se objevila na turnaji okruhu ITF s rozpočtem 100 000 dolarů BCR Open Romania Ladies v Bukurešti, kde startovala jako nejvýše nasazená. Cestou do semifinále skončily na její raketě Slovinka Maša Zecová Peškiričová, Slovenka Lenka Juríková a krajanka Alexandra Cadanțuová. Mezi poslední čtveřicí však vypadla se španělskou turnajovou pětkou Laurou Pousovou Tiovou, na níž uhrála pouze tři gamy.\n\nJako světová padesát pětka přijížděla na torontský Rogers Cup, kde prošla sítem kvalifikace. V prvním kole zaznamenal jedno ze svých největších vítězství dosavadní kariéry, když za 2.14 hodin vyřadila světovou patnáctku Světlanu Kuzněcovovou, jež se dopustila padesáti nevynucených chyb. Jednalo se o vůbec premiérovou výhru Rumunky nad tenistkou elitní dvacítky. Ve druhé fázi ji však stopku vystavila Lucie Šafářová.\n\nNa US Open byla strůjkyní jednoho z překvapení úvodního kola, když dokázala přehrát čínskou šestou ženu žebříčku Li Na ve dvou setech. Do zápasu nastupovala s poraněním hlezna, které si v témže měsíci přivodila v Torontu. Oproti 19 nevynuceným chybám rumunské hráčky jich čínská favoritka zahrála 54. Postup také představoval první výhru nad tenistkou elitní desítky světové klasifikace. Ve druhém klání však její pouť grandslamem ukončila Carla Suárezová Navarrová, když ztratila vedení 1:0 na sety.\n\nNa říjnovém BGL Luxembourg Open hraném v hale zdolala Japonku Kimiko Dateovou Krummovou, aby ji ve druhém zastavila Lotyška z počátku druhé stovky žebříčku Anastasija Sevastovová.\nPoslední událostí roku se pro ni stal turnaj okruhu ITF v Dubaji s rozpočtem 75 000 dolarů. V roli nejvýše nasazené rok zakončila semifinálovou prohrou s Thajkou Noppawan Lertcheewakarnovou, jíž patřila 198. příčka.\n\nSezónu odstartovala třemi australskými událostmi. Na první z nich, Brisbane International, zavítala v pozici 47. tenistky světa. Ve dvou setech však v úvodním zápasu podlehla zkušené páté nasazené Belgičance Kim Clijstersové. Ostrovní Moorilla Hobart International ji zastihl v lepší formě, když zdolala dvě hráčky z počátku páté desítky Kláru Zakopalovou a Irinu-Camelii Beguovou. Ve čtvrtfinále nestačila na turnajovou jedničku Yaninu Wickmayerovou a podruhé v roce prohrála se zástupkyní belgického tenisu. Na úvodním grandslamu Australian Open byla v prvním kole překvapivě nad její síly 189. tenistka klasifikace a argentinská kvalifikantka Paula Ormaecheaová.\n\nHalový Open GDF Suez v Paříži znamenal porážku od turnajové sedmičky Roberty Vinciové. Do osmifinále Dubai Tennis Championships se probojovala po výhrách nad patnáctou nasazenou Danielou Hantuchovou a Ivetou Benešovou. Čtyři gamy pak uhrála na světovou jedničku Viktorii Azarenkovou z Běloruska. Na dvou březnových turnajích druhé nejvyšší kategorie Premier Mandatory došla shodně do třetího kola. Prvním se stal kalifornský Indian Wells Masters, na němž zdolala čínskou kvalifikantku Šuaj Čangovou a 28. nasazenou Petru Cetkovskou. Ve třetí fázi skončila po prohře od světové dvojky Marii Šarapovové po dvousetovém průběhu. Navazující floridský Miami Masters znamenal porážku od francouzské světové sedmičky Marion Bartoliové, když předtím vyřadila Naděždu Petrovovou a Suarézovou Navarrovou.\n\nNa antukovém Barcelona Ladies Open ji ve čtvrtfinále oplatila čerstvou prohru Carla Suárezová Navarrová. Potřetí v řadě si finále na Grand Prix de SAR La Princesse Lalla Meryem, pojmenovaném po marocké princezně, nezahrála. Mezi posledními osmi vyřadila v roli turnajové pětky nejvýše nasazenou Anabel Medinaovou Garriguesovou, ale v semifinále ji stopku překvapivě vystavila nizozemská kvalifikantka Kiki Bertensová. Římský Internazionali BNL d'Italia i madridský Mutua Madrileña Madrid Open znamenaly rychlý konec vždy na úkor postupující bývalé světové jedničky Venus Williamsové, která se pohybovala na přelomu sedmé a osmé desítky.\n\nNejlepšího výsledku sezóny dosáhla na Brussels Open, kde se probojovala do jediného finále roku. V prvním kole zvládla duel proti šesté nasazené Jeleně Jankovićové. O vítězce rozhodl až tiebreak závěrečné sady ve prospěch Rumunky poměrem míčů 7:3. Cestou pavoukem pak na ni nenašly recept krajanka Monica Niculescuová, světová šestnáctka Dominika Cibulková a Švédka Sofia Arvidssonová. I druhý finálový v rámci WTA Tour prohrála, a to s třetí hráčkou klasifikace Agnieszkou Radwańskou po setech 5–7 a 0–6. Z Bruselu si odvezla 320 bodů a 57 tisíc dolarů. Na French Open však formu neudržela, když v prvním kole hladce vypadla s 24. nasazenou Petrou Cetkovskou, jíž odebrala pouhé čtyři hry.\n\nNa trávě nevyhrála ani jeden zápas. Na UNICEF Open v 's-Hertogenboschi i další týden ve Wimbledonu podlehla Anabel Medinaové Garriguesové a na Londýnských olympijských hrách Kazašce Jaroslavě Švedovové. Sérii US Open rozehrála na počátku srpna montréalským Canada Masters, kde po výhře nad kvalifikantkou Michelle Larcherovou de Britovou nestačila na turnajovou čtyřku Jankovićovou. Potřetí ji v letní části sezóny porazila Medinaová Garriguesová, tentokrát na Cincinnati Masters. Neworský grandslam US Open přinesl vítězné první kolo nad Ivetou Benešovou a následnou prohru s devatenáctou nasazenou Naděždou Petrovovou. Stejná hráčka ji zastavila také ve druhém kole tokijského Toray Pan Pacific Open, první zastávky podzimní asijské tůry. Těžký los pekingského China Open způsobil porážku v úvodním duelu od Šarapovové a přesun do Evropy. Ve druhém kole říjnového Generali Ladies Linz nestačila na světovou jedničku Azarenkovou, když si předtím poradila s ukrajinskou kvalifikantkou Lesjou Curenkovou. Sezónu zakončila v Moskvě na Kremlin Cupu, kde oplatila dvě čerstvé porážky třinácté hráčce žebříčku Petrovové, ale ve druhé fázi ji uštědřila debakl 160. žena pořadí a srbská kvalifikantka Vesna Doloncová výsledkem 1–6 a 0–6.\n\nSezónu začala jako rumunská dvojka, dvacet míst za Soranou Cirsteaovou, a 47. žena žebříčku na aucklandském ASB Classic, kde ji ve druhém kole zastavila světová čtyřka a pozdější vítězka Agnieszka Radwańská ve dvou setech. Z Nového Zélandu se přesunula do Tasmánie na turnaj Hobart International. Opět ve druhé fázi podlehla americké osmé nasazené Sloane Stephensové, s níž vzápětí prohrála i v úvodu Australian Open.\n\nNásledovaly nevýrazné výkony. Porážka v prvním kole pařížského Open GDF Suez od Vinciové, ve druhém na obou arabských událostech, na Qatar Total Open skrečovala světové třináctce Aně Ivanovićové a před druhým kolem proti Hantuchové na Dubai Tennis Championships odstoupila. V prvním kole březnového BNP Paribas Open na dvorcích Indian Wells si poradila s Američankou Lauren Davisovou, aby poté skončila na raketě světové čtrnáctky Dominiky Cibulkové po nezvládnutých koncovkách obou setů. Tradičně navazující miamský Sony Open Tennis znamenal první postup do třetího kola v probíhající sezóně. Po vítězstvích nad Sabinou Lisickou a rakouskou 26. nasazenou Tamirou Paszekovou však utržila debakl od sedmé hráčky žebříčku Sary Erranové, jíž uzmula jediný game. Na antukovém Mutua Madrid Open vypadla hned v úvodu se španělskou antukářkou Lourdes Domínguezovou Linovou z konce první padesátky, když ztratila vedení 1:0 na sety.\n\nVýrazné zlepšení formy a průlom do vyšších pater ženského tenisu odstartovala na římském Internazionali BNL d'Italia, kde dosáhla na několik cenných skalpů soupeřek. Do hlavní soutěže se probojovala z kvalifikace po výhře nad Danielou Hantuchovou. V prvním kole jako 64. žena pořadí smetla Rusku Světlanu Kuzněcovovou, jíž povolila pouze dvě hry. Následoval postup přes světovou čtyřku Agnieszku Radwańskou, která po zisku úvodní sady uhrála v dalším průběhu jen tři gamy. Poté oplatila porážku Robertě Vinciové, aby si ve čtvrtfinále poradila s osmnáctou hráčkou klasifikace Jelenou Jankovićovou. V duelu musela odvracet dva mečboly Srbky. Až v semifinále byla nad její síly světová jednička a šampiónka turnaje Serena Williamsová. Později ke svému římskému výkonu uvedla: Ta změna nastala v tom, že jsem se na kurtu uvolnila a nepřipouštěla si tlak. Řekla jsem si, užij si to a hraj pro potěšení. Zisk 425 bodů znamenal posun na 57. příčku. Výsledek však nezopakovala na grandslamovém French Open, kde ji v prvním klání vyřadila dvacátá nasazená Carla Suárezová Navarrová.\n\nVzápětí, v první polovině června, však přišel premiérový titul na okruhu WTA Tour. V roli turnajové sedmičky premiérového ročníku Nürnberger Versicherungscupu přešla do finále přes Kazašku Galinu Voskobojevovou a turnajovou pětku Lucii Šafářovou. Finále mělo dvousetový průběh, když v něm zdolala Němku Andreu Petkovicovou. Vítězná vlna pokračovala na navazujícím Topshelf Open, hraném na rosmalenské trávě. Ve druhé fáze deklasovala světovou jedenáctku Robertu Vinciovou, jíž povolila uhrát jediný game. V semifinále vrátila pařížskou porážku Carle Suarezové Navarrové a v boji o titul nedala šanci čtvrté nasazené Belgičance Kirsten Flipkensové. Stala se tak vůbec první rumunskou tenistkou, která triumfovala na dvou po sobě jdoucích turnajích, hraných na různých površích. V žebříčku vystoupala na 32. příčku. Ve Wimbledonu narazila po vítězném duelu s Běloruskou Olgou Govorcovovou na světovou šestku Li Na, s níž odehrála divoký zápas tří rozdílných setů.\n\nPo krátké travnaté sezóně navázala třetím titulem z Budapest Grand Prix. Na cestě do finále zůstaly na její raketě Sesil Karatančevová, Agnes Buktová, Tímea Babosová a krajanka Alexandra Cadanțuová. Jediný set jí odebrala v posledním zápasu Rakušanka Yvonne Meusburgerová. Podruhé v kariéře prošla do čtvrtfinále na události Premier 5, když na srpnovém Cincinnati Masters porazila Sie Su-wej, úřadující wimbledonskou vítězku Marion Bartoliovou a jedenáctku Sam Stosurovou. Mezi posledními osmi ji pak zastavila první hráčka světa Serena Williamsová. Bartoliová po vyřazení od Rumunky překvapivě ukončila profesionální kariéru.\n\nČtvrtou turnajovou trofej, a první z kategorie Premier, dobyla na New Haven Open. Již jako 23. tenistka žebříčku postupně zvládla duely proti Hantuchové, Suarezové Navarrové a Rusce Jekatěrině Makarovové. V semifinále přehrála bývalou světovou jedničku a čtvrtou nasazenou Caroline Wozniackou, aby na ni nenašla recept ani třetí nasazená Petra Kvitová. Výsledky jí zajistily, že na US Open startovala poprvé v kariéře jako nasazená hráčka na Grand Slamu, a to dvacátá první v pořadí. Premiérově se podívala také do osmifinále majoru, když na její raketě postupně skončily Britka Heather Watsonová, Chorvatka Donna Vekićová a turnajová čtrnáctka Maria Kirilenková. Flushing Meadows však opustila po nezvládnutém střetnutí proti 83. ženě světové klasifikace Flavii Pennettaové.\n\nAsijská túra pro ni znamenala dva turnaje. Na prvním z nich, tokijském Toray Pan Pacific Open podlehla v osmifinále s Venus Williamsovou. Druhý rok za sebou pak nepřešla úvodní kolo na pekingském China Open, kde její cestu pavoukem zastavila Urszula Radwańská. Páté vítězné finále v řadě slavila na říjnové události Premier, moskevském Kremlin Cupu. V roli světové osmnáctky a páté nasazené měla volný postup do druhé fáze. V ní vyřadila Magdalenu Rybárikovou, která po první sadě skrečovala. Dále zdolala dvě ruské hráčky Alisu Klejbanovovou a v semifinále Anastasiji Pavljučenkovovou, aby ji v boji o titul nezastavila ani světová devatenáctka Samantha Stosurová.\n\nHalepová se tak stala jedinou tenistkou roku, která dokázala vyhrát turnaje na antuce, trávě, tvrdém povrchu i v hale, a také druhá nejúspěšnější v počtu trofejí za suverénkou probíhající sezóny Serenou Williamsovou.\n\nV listopadu pak završila průlomový rok kariéry šestým titulem ze sofijského Turnaje šampiónek, pro osm nejlepších hráček v kategorii International. Základní skupinu opanovala třemi výhrami nad Pavljučenkovovou, Alizé Cornetovou a Ukrajinkou Elinou Svitolinovou. Ve vyřazovacích bojích zvládla dva třísetové duely, nejdříve v semifinále proti dvojnásobné šampiónce turnaje Ivanovićové a ve druhém finále proti Stosurové za sebou. Sezónu zakončila těsně za branami elitní desítky WTA, když jí patřilo 11. místo.\n\nŽenská tenisová asociace (WTA) ji 21. listopadu 2013 vyhlásila tenistku s největším zlepšením pro sezónu 2013. V prosinci téhož roku pak obdržela obdobné, ocenění „hráčka s největším zlepšením“, v rámci ankety mediální skupiny ESPN.\n\nSezónu zahájila na Sydney International, do něhož vstoupila jako světová jedenáctka a nasazená sedmička. Na turnaji startovalo šest hráček první desítky žebříčku WTA. Svůj zahajovací duel roku však nezvládla, když ji vyřadila Američanka Madison Keysová, což znamenalo první porážku od září předešlé sezóny.\n\nNa Australian Open do Melbourne Parku zavítala v roli turnajové jedenáctky. Na úvod si za 54 minut poradila s polskou kvalifikantkou Katarzynou Piterovou, která ji dokázala sebrat pouze jediný game. Po ztrátě úvodní sady s 50. ženou klasifikace Varvarou Lepčenkovou ze Spojených států, zopakovala ve druhém kole stejný výkon jako proti Polce, když ve zbylých dvou sadách ztratila jednu hru. Ve třetím utkání narazila na kazašskou kvalifikantku Zarinu Dijasovou, jíž přehrála ve dvou setech, aby se v osmifinále vyzvala osmou nasazenou Srbku Jelenu Jankovićovou. Duel rozhodlo třetí dějství, v němž soupeřce uštědřila kanára. Rumunka tak poprvé v kariéře postoupila do čtvrtfinále Grand Slamu. V něm však nenašla recept na slovenskou turnajovou dvacítku a pozdější finalistku Dominiku Cibulkovou, jíž hladce podlehla 3–6 a 0–6. Zisk 430 bodů ji poprvé v profesionální dráze katapultoval do elitní světové desítky tenistek, když v následné pondělní klasifikaci figurovala na 10. místě. Stala se tak, po Marianě Simionescuové, Virginii Ruziciové a Irině Spîrleaové, čtvrtou Rumunkou v historii, které se tento výkon podařil.\n\nPo prohře v úvodním kole pařížského Open GDF Suez, kde jako turnajová pětka nestačila na Francouzku Kristinu Mladenovicovou, startující na divokou kartu, zavítala na arabský Qatar Open. V roli turnajové sedmičky prošla poprvé v sezóně do finále, když na její raketě zůstaly Estonka Kaia Kanepiová, s níž ztratila jediný set v průběhu celé události, německá hráčka Annika Becková, světová sedmička Sara Erraniová i čtyřka Agnieszka Radwańská. Ve finále zdolala devátou ženu světové klasifikace Angelique Kerberovou. Dosáhla tak na premiérový titul z kategorie Premier 5 a odměnu 441 tisíc dolarů.\n\nNa navazujícím Dubai Tennis Championships však nepřešla úvodní fázi poté, co na počátku druhého setu skrečovala Alizé Cornetové. V osmifinále březnového Indian Wells Masters porazila 20letou Kanaďanku Eugenii Bouchardovou. Čtvrtfinálová výhra nad australskou kvalifikantkou Casey Dellacquovou znamenala, že se poprvé v kariéře posune na 5. místo žebříčku WTA. Stala se tak nejvýše postavenou Rumunkou od zavedení klasifikace v listopadu 1975. V semifinále jí oplatila čerstvou porážku světová trojka Agnieszka Radwańská po dvousetovém průběhu.\n\nNa antukový Porsche Tennis Grand Prix, konaný v Porsche-Arena, přijížděla v roli druhé nasazené. V prvním kole však podlehla Rusce Světlaně Kuzněcovové z konce třetí desítky žebříčku. V první polovině května se pak probojovala do premiérového finále události z druhé nejvyšší kategorie Premier Mandatory, a to na Mutua Madrid Open. Jako čtvrtá nasazená v osmifinále přehrála turnajovou patnáctku Sabine Lisickou, poté srbskou jedenáctku Anu Ivanovićovou a v semifinále ji nezastavila ani šestá žena pořadí Petra Kvitová. V boji o titul se utkala se světovou devítkou Marií Šarapovovou. Přestože v prvním setu dominovala, když ztratila jediný game, soupeřka průběh duelu otočila a připsala si zbylé dvě sady.\n\nPoslední přípravou před pařížským grandslamem se stal římský Internazionali BNL d'Italia, z něhož odstoupila po výhře v úvodním kole nad Američankou Madison Keysovou.\n\nDebutové grandslamové finále mezi ženami přišlo na French Open, kde v roce 2008 vyhrála juniorku. Z pozice čtvrté nasazené ztratila v úvodních třech zápasech pouze jedenáct gamů. Na její raketě tak zůstaly Alisa Klejbanovová, Heather Watsonová a 55. žena klasifikace María Teresa Torrová Florová. Po osmifinálové výhře nad patnáctou nasazenou Sloane Stephensovou si hladce poradila s Kuzněcovovou, která uhrála po dvou gamech v každé sadě. V semifinále zvládla duel proti Němce Andree Petkovicové z konce třetí desítky. Do svého premiérového finále na Grand Slamu prošla bez ztráty setu, a to jako první tenistka, jíž se tento výkon podařil, od Martiny Hingisové a její debutové finálové účasti na Australian Open 1997.\n\nV závěrečném zápasu vyzvala turnajovou sedmičku Marii Šarapovovou, která se do finále Roland Garros probojovala potřetí v řadě. Halepová se stala první Rumunkou ve finále pařížského majoru od roku 1980, kdy v boji o titul neuspěla Virginia Ruziciová. Ta byla jedinou rumunskou šampiónkou soutěže ženského singlu na Roland Garros, když si trofej odvezla v roce 1978. Obě hráčky se v předchozí kariéře utkaly třikrát, naposledy na Mutua Madrid Open 2014. Ze všech duelů vyšla vítězně zástupkyně ruského tenisu. Po zisku první sady byla čtyřnásobná grandslamová šampiónka Šarapovová blízko triumfu již ve druhém dějství, když v tiebreaku vedla 5:3 na míče. Rumunka však uhrála další čtyři body a klání dospělo poprvé po 13 letech turnaje do třetího setu. Klíčovým okamžikem posledního setu se stal první míč za stavu 4–4, kdy byla na podání rumunská světová čtyřka. Ruska zahrála úder na základní čáru, ale čárový rozhodčí zahlásil s mírným zpožděním aut. Hlavní sudí jeho výrok opravil a fiftýn přímo přisoudil Šarapovové, když rozhodl, že projev čárového neměl vliv na zkažený úder Halepové. Následně si sibiřská rodačka připsala sedm míčů v řadě a vyhrála 6–4. V pondělním vydání z 9. června postoupila Rumunka ze čtvrté příčky žebříčku WTA na třetí.\n\nDo londýnského grandslamu Wimbledonu přijížděla jako jedna z hlavních adeptek na titul a poprvé se v nasazení grandslamu objevila v Top 3, když byla vedena jako nasazená hráčka číslo tři. V úvodním kole si nejprve poradila s brazilskou hráčkou Telianou Pereirovou, následně s Ukrajinkou Lesjou Curenkovou, s níž měla velké problémy. Porazila ji až ve třetím setě poměrem 6–4. Ve třetím kole přehrála vítězkou juniorky z předešlého roku, švýcarskou tenistkou Belindou Bencicovou. V následujících dvou kolech dala soupeřkám ve druhých sadách vždy „kanára“. Na její raketě nejprve zůstala Kazaška Zarina Dijasová a později i finalistka z předešlého ročníku Němka Sabine Lisická. V semifinále se střetla s třináctou nasazenou Kanaďankou Eugenií Bouchardovou, se kterou měla před zápasem pozitivní bilanci 1–0, když ji v jediném vzájemném střetnutí na turnaji v Indian Wells dokázala porazit ve třech setech. Zápas hodně ovlivnilo zranění, které si Halepová přivodila na začátku utkání, když si podvrtnula kotník. I přes zranění Rumunky rozhodovala o vítězce první sady zkrácená hra, ve které však byla úspěšnější kanadská hráčka. Ve druhém setu se již Halepová na víc nezmohla a odešla poražena výsledkem 2–6. I přes vyřazení si v žebříčku WTA udržela pozici třetí hráčky světa a navíc si vytvořila své maximum na dvorcích All-England Clubu.\n\nV polovině července splnila roli favoritky a nejvýše nasazené na premiérovém ročníku antukového BRD Bucharest Open v Bukurešti, kde si ve finále hladce poradila s italskou turnajovou dvojkou Robertou Vinciovou ve dvou setech. Připsala si tak osmý turnajový titul\n\nPoté, co Li Na kvůli zranění kolena nehrála od červencového Wimbledonu, vystřídala ji Halepová 11. srpna 2014 na 2. místě světové klasifikace, kariérním maximu. Číňanka ztratila rozhodující body při neobhájení semifinálové účasti na Canada Masters, kde nestartovala ani rumunská hráčka. Ve čtvrtfinále Western & Southern Open ji stopku vystavila Šarapovová. Na US Open pak překvapivě skončila ve třetí fázi s Mirjanou Lučićovou Baroniovou. Pokles formy pokračoval na Wuhan Open, kde v úvodním klání vypadla s Garbiñe Muguruzaovou a před čtvrtfinále China Open proti Ivanovićové odstoupila z turnaje pro poraněnou kyčel.\n\nDne 15. září se jako třetí hráčka kvalifikovala na závěrečný Turnaj mistryň poprvé hraný v Singapuru. Při premiérové účasti vyhrála základní červenou skupinu s poměrem výher 2:1. Na úvod si poradila s Eugenií Bouchardovou. Poté deklasovala Serenu Williamsovou, čímž ukončila její 16zápasovou neporazitelnost na Turnaji mistryň a uštědřila jí nejtěžší porážku během předchozích 16 let. Po svém prvním vítězství nad úřadující světovou jedničkou Rumunka sdělila: „\"Mám za sebou nejlepší zápas v kariéře. Nedokážu popsat, jak se teď cítím. Chci si to užít a nikdy na to nezapomenu\".“ Ve 20minutové první sadě dovolila soupeřce uhrát jen devět míčů. Jednalo se o osmý „kanár“, který americká hráčka v kariéře utržila, a první v probíhající sezóně. Američance však paradoxně pomohla postoupit ze skupiny do vyřazovacích bojů, když v posledním prohraném utkání získala na Aně Ivanovićové jeden set. Ten zajistil světové jedničce druhé postupové místo ze skupiny. V semifinále povolila Agnieszce Radwańské pouze čtyři hry. Ve finále pak hladce podlehla Williamsové 3–6 a 0–6. Přes vlažný vstup americké tenistky do utkání, kdy ztratila úvodní servis a prohrávala 1–2 na gamy, následně zaznamenala drtivý nástup a po zbytek hry na dvorci dominovala. Ve druhé sadě, trvající 25 minut, uštědřila Halepové „kanára“.\n\nSezónu zakončila na 3. místě žebříčku WTA.\n\nÚvodní týden sezóny nastoupila jako nejvýše nasazená na šen-čenském turnaji. Po semifinálové výhře nad Čeng Saj-saj si v boji o titul hladce poradila se Švýcarkou ze 47. místa klasifikace Timeou Bacsinszkou, která ji odebrala čtyři gamy. Získala tak devátou kariérní trofej.\n\nV roli třetí nasazené přijela na Australian Open. V úvodních čtyřech kolech na její raketě skončily nenazené hráčky Karin Knappová, Jarmila Gajdošová, Bethanie Matteková-Sandsová a Yanina Wickmayerová, které neuhrály ani jeden set. Ve čtvrtfinále ji však zastavila turnajová desítka Jekatěrina Makarovová po dvousetovém průběhu.\n\nV polovině února startovala jako nejvýše nasazená na Dubai Tennis Championships, turnaji z kategorie Premier 5. Mezi poslední osmičkou vrátila čerstvou porážkou Makarovové. V semifinále ji nezastavila ani bývalá světová jednička Caroline Wozniacká. V boji o titul pak přehrála českou turnajovou sedmnáctku Karolínu Plíškovou ve dvou setech. Od stavu her 3–3 ve druhé sadě si obě tenistky šestkrát v řadě prolomily podání. Při svém podání Rumunka neproměnila dva mečboly, jeden za stavu gamů 5:4 a druhý při poměru 6:5. Přestože v následném tiebreaku Češka vedla 4:3 na míče, další čtyři body ztratila a utkání prohrála. Jubilejní desátý kariérní titul znamenal po týdnu návrat na třetí příčku před Kvitovou.\n\nNa březnovém Indian Wells Masters vybojovala poprvé v kariéře trofej z druhé nejvyšší úrovně ženského okruhu Premier Mandatory. V osmifinále zdolala Karolínu Plíškovou. Mezi poslední osmičkou dohnala jednosetovou ztrátu proti Carle Suárezové Navarrové a do finále pronikla bez boje, když před semifinálovým duelem pro zranění kolena odstoupila světová jednička Serena Williamsová. V boji o titul si poradila s osmnáctou nasazenou Jelenu Jankovićovou po třísetovém průběhu.\n\nPokles formy v antukové části provázel její účast na French Open, kde ve druhém kole nestačila na Mirjanu Lučićovou Baroniovou. Následovalo vyřazení v úvodním zápase Wimbledonu proti Slovence Janě Čepelové. Během letní US Open Series přišlo zlepšení, když si zahrála dvě navazující finále na Rogers Cupu v Torontu a Western & Southern Open v Cincinnati. První z nich skrečovala pro vyčerpání s Belindou Bencicovou a ve druhém nenašla recept na Serenu Williamsovou. Na newyorském US Open skončila v semifinále po prohře s Flaviou Pennettaovou. Bodový zisk jí zajistil druhou účast na říjnovém Turnaji mistryň, kam přijela jako světová dvojka a nejvýše nasazená.\n\nZ lednového Brisbane International se odhlásila poranění Achillovy šlachy. Sezónu rozehrála semifinálem na Apia International Sydney, kde ji vyřadila Světlana Kuzněcovová. Na Australian Open dohrála již v prvním kole s čínskou kvalifikantkou Čang Šuaj, která tak až na patnáctý pokus přešla první kolo grandslamu. Později na sociálních sítí sdělila, že má zdravotní komplikace s dutinou nosní, které si vyžádají chirurgický výkon. Proto se původně odhlásila z událostí Dubai Tennis Championships, kde obhajovala trofej, a navazujícího Qatar Ladies Open. Operaci však odložila, aby mohla na začátku února nastoupit do úvodního klužského kola Světové skupiny Fed Cupu proti České republice. Nakonec odehrála i oba arabské turnaje, když uvedla, že začala hrát kvalitní tenis. Poprvé v kariéře ji – během fedupové dvouhry – zdolala Karolína Plíšková aby v nedělním programu naopak potřetí zvítězila nad Petrou Kvitovou. Rumunky odešly poraženy 2:3 na zápasy a čekaly na barážového soupeře. V dubajské dvouhře skončila v první fázi na raketě bývalé světové jedničky Any Ivanovićové. Svůj úvodní zápas nezvládla ani na Qatar Total Open, kde byla nad její síly Ruska Jelena Vesninová. Ztráta bodů znamenala pád o dvě příčky na 5. místo žebříčku.\n\nV roli obhájkyně titulu zavítala na březnový BNP Paribas Open v Indian Wells, kde ve druhém kole vyřadila za 56 minut Američanku Vaniu Kingovou a ve třetím pakm světovou třicítku Jekatěrinu Makarovovou. V osmifinále uhrála od stavu her 1–3 šest gamů v řadě. a po zisku první sady proti Barboře Strýcové, soupeřka duel skrečovala. její cestu následně zastavila Serena Williamsová ve dvou setech. Ve druhé fázi Miami Open zdolala 18letou Rusku Darju Kasatkinovou, a poté i Julii Görgesovou a Heather Watsonovou. Mezi poslední osmičkou hráček ji přehrála Švýcarka Timea Bacsinszká, ačkoli se ujala vedení 1:0 na sety. Poprvé od května 2014 tak po březnovém turnaji vypadla z elitní světové pětky.\n\nNa dvorce se po krátké přestávce vrátila baráží Světové skupiny Fed Cupu proti Německu. V první dvouhře porazila Andreu Petkovicovou, přestože nebyla nejdříve schopna utkání dvakrát doservírovat. Ve druhém singlu uhrála pouze čtyři hry na Angelique Kerberovou, což znamenalo její premiérovou prohru s touto soupeřkou ze čtyř zápasů. Rumunsko odešlo poraženo 1:4 na zápasy a sestoupilo do druhé světové skupiny pro rok 2017.\n\nAntukovou sezónu zahájila na halovém Porsche Tennis Grand Prix, kde po volném losu podlehla kvalifikantce a pozdější finalistce Lauře Siegemundové, které dokázala odebrat jen tři hry. Jednalo se o její nejtěžší porážku od finále Turnaje mistryň 2014 se Serenou Williamsovou. Cestou do finálového zápasu Mutua Madrid Open postupně na její raketě zůstaly Misaki Doiová, Karin Knappová, Timea Bacsinszká, krajanka Irina-Camelia Beguová a Samantha Stosurová. V boji o titul zdolala Slovenku Dominiku Cibulkovou ve dvou setech a zajistila si premiérovou trofej v sezóně a druhou z kategorie Premier Mandatory. Následně se vrátila na 5. pozici žebříčku. Vítěznou sérii však ukončila Australanka Darja Gavrilovová již ve druhém kole římského Internazionali BNL d'Italia. Po ztrátě dvou gamů s Japonkou Nao Hibinvou na úvod French Open, pokračovala do dalších kol výhrami nad Zarinu Dijasovou a Naomi Ósakaovou. V osmifinálovém klání přerušovaném deštěm ale nenašla recept na Samanthu Stosurovou.\n\nZ birminghamského turnaje AEGON Classic se odhlásila pro zranění. Travnatou sezonu tak započala až ve Wimbledonu, kde zvládla duely proti Anně Karolíně Schmiedlové, Italce Francesce Schiavoneové, Kiki Bertensové a Madison Keysové. Čtvrtfinálovou stopku ji vystavila Angelique Kerberová.\n\nZ olympijského turnaje v Riu de Janeiru se omluvila pro riziko nákazy virem zika. Následně podruhé triumfovala na BRD Bucharest Open po finálovém vítězství nad lotyšskou turnajovou sedmičkou Anastasijí Sevastovovou. Zápas s výsledkem 6–0 a 6–0 trval jen 46 minut a Rumunka snížila bilanci vzájemných zápasů na 2:3. Zlepšení formy potvrdila na montréalském Rogers Cupu, kde na její raketě dohrála mezi poslední osmičkou Světlana Kuzněcovová a poté oplatila wimbledonskou prohru Angelique Kerberové. Ve finále pak zdolala desátou nasazenou Madison Keysovou a připsala si čtrnáctý titul kariéry. Finálový duel dorpovázela řada chybných úderů, když zahrála jen čtyři vítězné míče oproti dvaceti dvěma Američanky. Naopak zaznamenala devatenáct nevynucených chyb na rozdíl od čtyřiceti pěti Keysové. Do finále se probojovala i v deblové soutěži Rogers Cupu po boku krajanky Moniky Niculescuové, s níž startovala na divokou kartu. V boji o titul však podlehly ruskému čtvrtému nasazenému páru Jekatěrina Makarovová a Jelena Vesninová ve dvou setech. Cincinnatský Western & Southern Open přinesl postup přes Anniku Beckovou, Darju Gavrilovovou a Agnieszku Radwańskou, aby její pouť ukončila v semifinále Kerberová.\n\nDo newyorského US Open přijížděla jako turnajová pětka. Na její raketě dohrály Kirsten Flipkensová, Lucie Šafářová, Tímea Babosová a Carla Suárezová Navarrová. Ve čtvrtfinále však podlehla světové jedničce Sereně Williamsové po třísetovém průběhu.\n\nNa asijské túře postoupila bez ztráty setu do semifinále Wuhan Open, v němž ji únorovou prohru vrátila pozdější šampionka Petra Kvitová. Během turnaje se jako třetí hráčka kvalifikovala na závěrečný Turnaj mistryň. Pekingský China Open pro ni znamenal volný los z titulu wuchanské semifinalistky. Ve druhém kole přehrála Yaninu Wickmayerovou, aby ji ve třetí fází podruhé v roce vyřadila Čang Šuaj.\n\nSezónu otevřela na šenčenském Shenzhen Open, kde ji po výhře nad Jelenou Jankovićovou ve druhém kole vyřadila Češka Kateřina Siniaková. Následně přijela na Australian Open. Podruhé za sebou však nepřešla úvodní fázi grandslamu a podlehla Američance Shelby Rogersové. Později uvedla, že ji trápila bolest levého kolena.\n\nJako nejvýše nasazená zavítala na petrohradský St. Petersburg Ladies' Trophy. Po volném losu zdolala Chorvatku Anu Konjuhovou, ovšem před čtvrtfinále proti Natalje Vichljancevové odstoupila pro pokračující bolest v koleni. Zmeškala tak i prohrané fedcupové utkání druhé světové skupiny proti Belgii. Na dvorce se vrátila březnovým BNP Paribas Open v Indian Wells. Ve druhém kole zvládla duel s Donnou Vekićovou, aby následně potřetí v kariéře podlehla Kristině Mladenovicové. Navazující Miami Open v Key Biscayne znamenal čtvrtfinálovou účast po výhrách nad Naomi Ósakaovou, Anett Kontaveitovou a Samanthou Stosurovou, než její cestu pavoukem ukončila pozdější šampionka Johanna Kontaová ve třech setech, přestože šla v závěru druhé sady podávat na vítězství. V dubnu se vrátila do rumunského fedcupového týmu. V druhé světové baráži proti Velké Británii přispěla výhrami nad Heather Watsonovou a Kontaovou k vítězství 3:2 na zápasy.\nAntukovou část roku odstartovala semifinálem na stuttgartském Porsche Tennis Grand Prix, kde vyřadila Barboru Strýcovou a Anastasiji Sevastovovou. Mezi poslední čtveřicí hráček však nenašla recept na pozdější německou vítězku turnaje Lauru Siegemundovou. V roli obhájkyně trofeje zavítala na Mutua Madrid Open. Na její raketě postupně dohrály Kristýna Plíšková, Roberta Vinciová, Samantha Stosurová, Coco Vandewegheová, Anastasija Sevastovová a ve finále Kristina Mladenovicová. Bodový zisk po obhájeném titulu, třetím v kategorii Premier Mandatory, ji posunul z osmé příčky žebříčku zpět do elitní světové pětky na čtvrtou pozici. Finálový zápas si zahrála i na Internazionali BNL d'Italia, konaném navazující týden v Římě, kde oplatila porážku Sigemundové a vyřadila Pavljučenkovovou, Kontaveitovou a Kiki Bertensovou. Z třísetové bitvy o titul však odešla poražena od Eliny Svitolinové, která ukončila její 9zápasovou neporazitelnost. Halepové přitom patřila úvodní pasáž, v níž šla podávat na zisk prvního dějství za stavu 5–2 na gamy. Při skluzu v dané hře si však podvrtla kotník, který ji limitoval v dalším průběhu.\n\nJako jedna z favoritek a turnajová trojka rozehrála antukový major French Open. Bez ztráty sady prošla úvodními čtyřmi koly přes Janu Čepelovou, Tatjana Mariovou, Darju Kasatkinovou a Španělku Carlu Suárezovou Navarrovou, jíž v šestém vzájemném duelu porazila poprvé na antuce. Téměř ztracený zápas zachránila proti Svitolinové, přestože Ukrajinka měla výhodu získaného prvního setu a ve druhém vedla 5–1 na gamy. Po neproměněném mečbolu ovládla další průběh Halepová, když ve třetím dějství Ukrajinku vyvedenou z konceptu deklasovala za 23 minut poměrem 6–0 a dopustila se jen jedné nevynucené chyby. Ve svém druhém pařížském semifinále přehrála Karolínu Plíškovou, čímž si zajistila posun na druhé místo žebříčku. Z finále však odešla poražena od 20leté lotyšské 47. hráčky světa Jeļeny Ostapenkové po třísetovém průběhu. V utkání přitom již vedla 6–4 a 3–0 a měla dva brejkboly na 4–0. Možnost však nevyužila a zápas ztratila.\n\nTravnatou část rozehrála čtvrtfinálovou účastí na eastbournském AEGON International a porážkou od Dánky Caroline Wozniacké. Ve Wimbledonu ji stejně jako na Roland Garros dělila jediná výhra od postu světové jedničky. V klíčovém čtvrtfinálovém dramatu proti Kontaové jí k tomu chyběly dva míče, když vyhrála první set a v tiebreaku druhého vedla 5:4 na míče. Zápas však prohrála.\n\nAmerickou letní sezónu na betonech otevřela jako nejvýše nasazená na washingtonském Citi Open, z něhož odjela po čtvrtfinálové skreči proti Jekatěrině Makarovové. Do semifinále se probojovala na Rogers Cupu v Torontu, aby opět nestačila na Svitolinovou. Do Cincinnati na Western & Southern Open tak přijížděla se šňůrou deseti čtvrtfinálových účastí na turnajích WTA v řadě. Přes Kontaovou a Sloane Stephensovou postoupila do finále, kde ji potřetí v kariéře chyběl jeden vyhraný zápas k posunu do čela světové klasifikace. V boji o titul ji však 20. srpna deklasovala Garbiñe Muguruzaová, když na ni za necelou hodinu uhrála jedinou hru. Na čele žebříčku zůstala Karolína Plíšková s minimálním náskokem 5 bodů. O osm dní poztději podlehla v úvodním kole US Open bývalé světové jedničce Marii Šarapovové.\n\nVe druhé fázi Wuhan Open ji po volném losu zdolala Kasatkinová. Až díky časnému vyřazení Muguruzaové na China Open, kde Halepová skončila jako poražená finalistka po prohře s Caroline Garciaovou, se 9. října 2017 stala první Rumunkou na vrcholu světového žebříčku. Na Turnaji mistryň, WTA Finals, dohrála v červené základní skupině. Výhra nad Garciaovou a prohry od Wozniacké i Svitolinové znamenaly poslední čtvrté místo. Sezónu zakončila jako světová jednička.\n\nSezónu rozehrála na Shenzhen Open, z něhož si odvezla titul. Na její raketě postupně zůstaly Nicole Gibbsová, Tuan Jing-jing, Aryna Sabalenková a Irina-Camelia Beguová. Ve finále přesunutém pro vytrvalý déšť do haly zdolala českou turnajovou šestku a obhájkyni trofeje Kateřinu Siniakovou po třísetovém průběhu. Na okruhu WTA Tour si připsala šestnáctý singlový titul a druhý v Šen-čenu. Jako první světová jednička od titulu Sereny Williamsové ve Wimbledonu 2016 dokázala Halepová vyhrát turnaj WTA. Navíc vybojovala i první deblovou trofej, když ve finále šenčenské čtyřhry zdolala s krajankou Irinou-Camelií Beguovou dvojici Češek Siniaková a Krejčíková.\n\nNa melbournském Australian Open přehrála na úvod Australanku Destanee Aiavovou a Kanaďanku Eugenii Bouchardovou. Nejdelším ženským zápasem ročníku, a třetím nejdelším v historii Australian Open, se stal její souboj ve třetím kole s drobnou Američankou Lauren Davisovou, když skončil po 3.44 hodinách. Ačkoli šla v rozhodující sadě nejdříve třikrát podávat na vítězství, vždy servis ztratila. Naopak za stavu 10–11 a 0:40 z pohledu podávající Rumunky, nevyužila Davisová tři mečboly v řadě. Američanka pak ztratila servis při poměru 13–13 a Halepová poté využila svůj první mečbol, aby set zakončila 15–13. Utkání vyrovnalo ženský rekord Australian Open v počtu gamů jednoho zápasu ze čtvrtfinále 1996, když jich hráčky odehrály 48. Po výhře nad Naomi Ósakaovou ji ve čtvrtfinále nezastavila ani světová šestka Karolína Plíšková, ačkoli do zápasu vstoupila vedením her 4–0. Ve zbytku setu však získala jen 6 z 30 odehraných míčů. Rumunka navýšila aktivní vzájemnou bilanci na 6–1. V semifinálové bitvě s Angelique Kerberovou se ocitla dvakrát na prahu vyřazení, když v třetí sadě odvracela dva mečboly z poměru 5–6 a 15:40. Přesto závěr zvládla a postoupila po výhře 9–7. S poraněným levým hleznem ve finále nestačila na dánskou světovou dvojku Caroline Wozniackou po třísetovém průběhu. Dánka ji vystřídala na čele žebříčku. Utkání přineslo deset prolomených podání, z toho šest v rozpětí osmi gamů třetí sady.\nDo semifinále postoupila na únorovém Qatar Total Open, než odstoupila před duelem s Muguruzaovou pro zranění pravé nohy. Přestože navazující týden nehrála, vrátila se ve druhé polovině února do čela světové klasifikace.\n\nBřeznový BNP Paribas Open znamenal třísetové bitvy ve třetím kole s Američankou Caroline Dolehideovou a ve čtvrtfinále proti Chorvatce Petře Martićové. Před branami finále však utržila první porážku od Japonky Naomi Ósakaové, na níž uhrála jen tři gamy. Navazující Miami Open naposledy konaný v Key Biscayne přinesl porážku ve třetí fázi od polské šampionky turnaje z roku 2012 Agnieszky Radwańské.\nPrvní antukovou událostí roku se pro ni stala baráž Světové skupiny Fed Cupu proti Švýcarkám, v níž přispěla k výhře 3:1 na zápasy dvěma body z dvouher. Ve čtvrtfinále skončila na Porsche Tennis Grand Prix i Mutua Madrid Open, když v prvním případě byla nad její síly Coco Vandewegheová a ve druhém Karolína Plíšková. Rok starý finálový duel na římském Internazionali BNL d'Italia si zopakovala proti Ukrajince Elině Svitolinové a opět z něho odešla poražena. Do boje o titul postoupila přes Caroline Garciaovou a Marii Šarapovovou. V utkání se Svitolinovou si nevytvořila ani jednu brejkovou příležitost a v prvním setu obržela „kanára“. Ukrajinka se ve vzájemných zápasech ujala vedení 4–3.\n\nFormu potvrdila na French Open, kam zavítala jako nejvýše nasazená světová jednička a potřetí v kariéře se na něm probojovala do finále. Cestou soutěží na její raketě postupně zůstaly Alison Riskeová, Taylor Townsendová, Andrea Petkovicová, turnajová šestnáctka Elise Mertensová, dvanáctá nasazená Angelique Kerberová a světová trojka Garbiñe Muguruzaová, jejíž porážkou si Rumunka zajistila setrvání na čele žebříčku. V bitvě o titul pak čelila úřadující šampionce US Open a americké světové desítce Sloane Stephensové. Obě odehrály první vzájemný třísetový duel, v němž Rumunka navýšila aktivní poměr výher a proher na 6–2. Až ve čtvrtém grandslamovém finále tak vybojovala první kariérní Grand Slam. Po Virginii Ruziciové se stala druhou rumunskou šampionkou pařížského majoru a šestou hráčkou, které se podařilo navázat na juniorský titul, jenž získala v roce 2008.\n\nWimbledon pro ni znamenal vyřazení ve třetím kole, když nezvládla koncovku třetí sady proti Tchajwance Sie Su-wej. Osmnáctou trofej si odvezla z montréalského Rogers Cupu, kde v repríze finále na Roland Garros opět zdolala třetí hráčku žebříčku Sloane Stephensovou po třísetovém průběhu. Na Canada Masters se objevila ve třetím finále z předchozích čtyř ročníků a navázala na výhru z roku 2016. Sérii neporazitelnosti prodloužila na deset utkání. Navazující týden potřetí v kariéře postoupila do finále cincinnatského Western & Southern Open, v němž proti nizozemské hráčce Kiki Bertensové nevyužila mečbol v tiebreaku druhé sady. I potřetí tak odešla z boje o titul poražena. Na US Open se stala první nejvýše nasazenou hráčkou Flushing Meadows v otevřené éře, která vypadla již v úvodním kole. Po 76 minutách nestačila na estonskou 44. hráčku klasifikace Kaiu Kanepiovou. Navzdory vyřazení zůstala i po skončení světovou jedničkou.\n\nVe svém úvodním zápase na Wuhan Open nestačila na Slovenku Dominiku Cibulkovou. Z moskevského Kremlin Cupu, hraného týden před závěrečným Turnajem mistryň – WTA Finals, odstoupila v důsledku vyhřezlé ploténky. Před účastí na Turnaji mistryň obdržela varování od lékařů a uvedla: „\"Velice pochybuji, že budu moci hrát v Singapuru, protože je to hodně brzy\"“. Následně se 18. října 2018 odhlásila i ze závěrečné akce sezóny. V soutěži ji nahradila devátá v žebříčkovém pořadí Bertensová.\n\nPodruhé v řadě sezónu zakončila jako světová jednička žebříčku WTA.\n\n"}
{"id": "547554", "url": "https://cs.wikipedia.org/wiki?curid=547554", "title": "Avivim", "text": "Avivim\n\nAvivim ( אֲבִיבִים, v oficiálním přepisu do angličtiny Avivim) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 776 metrů v kopcích Horní Galileji, přímo na hranicích s Libanonem. Vesnice se nachází na náhorní plošině přecházející plynule do Libanonu, zatímco od izraelského vnitrozemí ji odděluje hluboké údolí, jímž protéká vádí Nachal Aviv, jež pak vtéká do Nachal Dišon a směřuje k řece Jordán. Východně od obce leží bezlesá vyvýšenina Har Avivim dosahující nadmořské výšky okolo 860 metrů, která přesahuje do Libanonu. Ta je na jižní straně ohraničena údolím Nachal Dišon, nad nímž se jako její boční vrchol tyčí vrch Har Dišon.\n\nMošav je situován cca 10 kilometrů na západ od údolí Jordánu, konkrétně od Chulského údolí, cca 130 kilometrů severovýchodně od centra Tel Avivu, cca 55 kilometrů severovýchodně od centra Haify a 13 kilometrů severně od Safedu. Avivim obývají Židé, přičemž osídlení v tomto regionu je etnicky převážně židovské. Pouze 4 kilometry na jih leží vesnice Richanija, kterou obývají izraelští Čerkesové.\n\nObec je na dopravní síť napojena pomocí lokální silnice číslo 899, která sleduje izraelsko-libanonské hranice.\n\nVesnice byla založena roku 1960. Podle jiného zdroje došlo k založení již roku 1958. Pak ale byla opuštěna a znovu osídlena až roku 1962 (uváděno též roku 1963) židovskými přistěhovalci ze severní Afriky. Blízkost libanonské hranice byla opakovaně příčinou zhoršení bezpečnostní situace. V květnu 1970 zaútočili teroristé bazukou na školní autobus vypravený z Avivim do školy v nedalekém Dovevu. Zabili čtyři dospělé a osm dětí. Podle jiného zdroje padlo za oběť dokonce devět dětí a jen tři dospělí. 24 osob bylo při útoku zraněno. V květnu 1975 byl mošav terčem ostřelování raketami Kaťuša z Libanonu.\n\nMístní ekonomika je založena na zemědělství (rostlinná výroba a chov drůbeže). Část obyvatel dojíží za prací. V Avivim je k dispozici zařízení předškolní péče o děti. Základní škola je v kibucu Sasa. Obec plánuje stavební expanzi a nabízí 50 pozemků k výstavbě rodinných domů.\n\nObyvatelstvo je sekulární. Podle údajů z roku 2014 tvořili populaci v Avivim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 497 lidí. Během roku 2014 populace stoupla o 2,1 %.\n\n\n"}
{"id": "547558", "url": "https://cs.wikipedia.org/wiki?curid=547558", "title": "Dovev", "text": "Dovev\n\nDovev ( , v oficiálním přepisu do angličtiny Dovev) je vesnice typu mošav v Izraeli, v Severním distriktu, v oblastní radě Merom ha-Galil.\n\nLeží v nadmořské výšce 773 m v kopcích Horní Galileje, přímo na hranicích s Libanonem. Vesnice se nachází na mírně zvlněné náhorní plošině přecházející plynule do Libanonu. Severně od vesnice stojí přímo na hranici hora Har Dovev, ze které k jihozápadu stéká vádí Nachal Gdajim. To ústí do vádí Nachal Dovev. Údolí Nachal Dovev obtáčí vesnici z jižní a východní strany. Na jeho protějším břehu stojí hora Har Godrim. Jižně od vesnice, na opačném břehu Nachal Dovev se rozkládá kopcovitá zalesněná krajina na svazích hory Har Sasa, ze které sem přitékají boční vádí Nachal Tapuchim, Nachal Sasa a Nachal Godrim. Jihovýchodně od vesnice stojí turisticky využívaná archeologická lokalita starověkého židovského a později arabského sídla Bar'am (respektive Kafr Bir'im) vysídleného po roce 1948, a okolo ní les Bar'am.\n\nMošav je situován přibližně 15 km na západ od údolí Jordánu, konkrétně od Chulského údolí, přibližně 122 km severovýchodně od centra Tel Avivu, přibližně 47 km severovýchodně od centra Haify a 12 km severozápadně od Safedu. Dovev obývají Židé, přičemž osídlení v tomto regionu je etnicky převážně židovské. Pouze 5 km na jihovýchod leží město Džiš, které obývají izraelští Arabové a 7 km na východ vesnice Richanija, kterou obývají izraelští Čerkesové.\n\nObec Dovev je na dopravní síť napojena pomocí lokální silnice číslo 899, která sleduje izraelsko-libanonské hranice.\n\nVesnice Dovev byla založena roku 1963. Jejími zakladateli byli židovští přistěhovalci z Maroka a z Íránu. Pojmenována byla podle sionistického předáka a bývalého starosty Tel Avivu Davida Blocha Blumenfelda. Název obce je tvořen akronymem jeho jména DBB.\n\nBlízkost libanonské hranice vedla k častému zhoršení bezpečnostní situace. Například v listopadu 1974 byl mošav terčem ostřelování raketami Kaťuša z Libanonu.\n\nMístní ekonomika je založena na zemědělství. Část obyvatel za prací dojíždí mimo obec. V Dovev je k dispozici zařízení předškolní péče o děti. Základní škola je v kibucu Sasa. Obec plánuje stavební expanzi a nabízí 96 pozemků k výstavbě rodinných domů.\n\nObyvatelstvo Dovev je smíšené, tedy sekulární i nábožensky založené. Podle údajů z roku 2014 tvořili populaci v Dovev Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 470 lidí. Během roku 2014 populace klesla o 3,3 %.\n\n\n"}
{"id": "547560", "url": "https://cs.wikipedia.org/wiki?curid=547560", "title": "Marjory Collinsová", "text": "Marjory Collinsová\n\nMarjory Collinsová (anglicky Marjory Collins, 1912 New York - 1985 San Francisco) byla významná americká fotografka, která pracovala pro společnost Farm Security Administration během Velké hospodářské krize. \n\nSvou kariéru fotožurnalistky začala v New Yorku v roce 1930, když pracovala pro časopisy \"PM\" a \"US Camera\". V době, kdy relativně málo žen pracovalo na plný úvazek, byla zastoupena fotografickými agenturami jako Black Star, Associated Press, PIX nebo \"Time\".\n\nV roce 1941 se Collinsová se připojila k týmu fotografů Roye Strykera ve společnosti FSA, aby dokumentovala činnost na domácí frontě během druhé světové války. Popisovala životní příběhy malého města, v etnických komunitách a ženy zaměstnané ve válce. Více než 3.000 jejích snímků pořízených během let 1942-43 jsou zachovány v archivu FSA/OWI v kongresové knihovně. Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nPo druhé světové válce Collins sloučila zaměstnání fotografky, editorky a spisovatelky. Cestovala jako nezávislý fotograf pro vládu USA a komerční tisk. Byla aktivní feministkou, byla u založení časopisu Prime Time (1971-76). Zemřela na rakovinu v roce 1985 v San Francisku.\n\n\n"}
{"id": "547567", "url": "https://cs.wikipedia.org/wiki?curid=547567", "title": "Warner Independent Pictures", "text": "Warner Independent Pictures\n\nWarner Independent Pictures byla speciální divize filmového studia Warner Bros. Založena byla v srpnu 2003, její premiérovým vydáním byl v roce 2004 film \"Před soumrakem\". Divize financovala, produkovala, získala a distribuovala převážně celovečerní filmy s rozpočtem pod 20 milionů dolarů.\n\nUžití slova \"independent\" (: \"\") v názvu není myšleno doslovně, protože se jedná od divizi Warner Bros., který je sám divizí mediálního konglomerátu Time Warner. Bývalý vedoucí produkce, Polly Cohen, zastával funkci předsedy této divize do 8. května 2008, kdy byla společnost oficiálně uzavřena.\n\n"}
{"id": "547569", "url": "https://cs.wikipedia.org/wiki?curid=547569", "title": "Ali Hasan Salame", "text": "Ali Hasan Salame\n\nAli Hasan Salame (: علي حسن سلامة, \"ʿAlī Ḥasan Salāmah\", : עלי חסן סלאמה, kódovým jménem Abu Hasan; 1940 - 22. ledna 1979) byl velitel operací palestinské teroristické organizace Černé září zodpovědné za masakr izraelských olympioniků na letních olympijských hrách v Mnichově v roce 1972 a řadu dalších útoků. Patřil rovněž mezi zakladatele uskupení Síla 17. Ali Hasan Salame byl zavražděn v lednu 1979 v libanonském Bejrútu agenty izraelské zpravodajské služby Mosad. Při tomto bombovém atentátu bylo zabito dalších osm lidí, z toho 4 náhodní civilisté.\n\n\n"}
{"id": "547571", "url": "https://cs.wikipedia.org/wiki?curid=547571", "title": "Meč Gideonův", "text": "Meč Gideonův\n\nMeč Gideonův (: \"Sword of Gideon\"), či též Meč Židů, je kanadský televizní film z roku 1986, vycházející z událostí roku 1972, kdy palestinská teroristická organizace Černé září zajala a následně zabila jedenáct izraelských sportovců na letních olympijských hrách v Mnichově. Agenti izraelské zpravodajské služby Mosad následně v rámci takzvané operace Boží hněv pátrali a zabíjeli teroristy spojené s mnichovským masakrem. Film byl poprvé vysílán na kanadské televizní stanici CTV v rámci čtyř hodinových minisérií. Následně pak byl vysílán na televizní stanici HBO. Film režíroval Michael Andreson a scénář napsal Chris Bryant. Děj filmu je založen na knize \"Vengeance: The True Story of an Israeli Counter-Terrorist Team\" od George Jonase. Příslušníky zpravodajských služeb byl děj filmu kritizován jako fikce, avšak jak se zmiňuje i Black a Morris (2006), podrobnosti o tajných izraelských odvetných operací nejsou dodnes přesně známy. V některých zemích vyšla zmíněná knihy pod názvem \"Vengeance: Sword of Gideon\", z něhož pochází originální název tohoto filmu. Příběh \"Meče Gideonova\" převypravuje film \"Mnichov\" od Stevena Spielberga z roku 2005.\n\n"}
{"id": "547575", "url": "https://cs.wikipedia.org/wiki?curid=547575", "title": "Essonne", "text": "Essonne\n\nEssonne je francouzský departement ležící v regionu Île-de-France. Pojmenovaný je podle řeky Essonne.\n\n"}
{"id": "547579", "url": "https://cs.wikipedia.org/wiki?curid=547579", "title": "Enlil-násir II.", "text": "Enlil-násir II.\n\nEnlil-násir II., (akkadsky «\"[Bůh] Enlil - ochránce\"») syn Aššur-rabiho I., byl asyrský král který vládl necelých šest let přibližně mezi 1430 př. n. l. a 1425 př. n. l. (protože se nedochovaly doby vlád jeho otce a bratra, jsou tyto roky jen přibližným odhadem. Po úspěšném převratu sesadil z trůnu svého bratra Aššur-nádin-achchého I. Jinak o něm není nic známo.\n\nJeho nástupcem se stal jeho syn Aššur-nirári II.\n\n"}
{"id": "547581", "url": "https://cs.wikipedia.org/wiki?curid=547581", "title": "Kuchyňský kabinet", "text": "Kuchyňský kabinet\n\nJako kuchyňský kabinet (: \"Kitchen Cabinet\") se v hovorovém významu označuje jakákoliv skupina důvěrných přátel či společníků, zejména v souvislosti s prezidentem či premiérem dané země. Mimo Spojených států, kde tento výraz zazněl poprvé již v prosinci 1831 se používá též v Izraeli a Spojeném království.\n\nVe Spojených státech byl termín „kuchyňský kabinet“ původně používaný politickými odpůrci amerického prezidenta Andrewa Jacksona k popsání skupiny neoficiálních poradců, se kterými se prezident radil souběžně s oficiální americkou vládou po čistce, kterou ve vládě provedl po Eatonově aféře a svém rozchodu s viceprezidentem Johnem C. Calhounem v roce 1831.\n\nBěhem bezprecedentního propuštění pěti z osmi vládních ministrů uprostřed svého prvního funkčního období Jackson z vlády propustil Calhounovy spojence: Samuela D. Inghama, Johna Branche a Johna M. Berriena, ale rovněž i své vlastní podporovatele ministra zahraničí Martina Van Burena a ministra války Johna Eatona. Van Buren však nakonec v administrativě setrval jako vyslanec (v tehdejší terminologii ministr) ve Spojeném království.\n\nNová Jacksonova vláda zahrnovala jeho dlouholeté politické spojence Martina Van Burena, Francise Prestona Blaira, Amose Kendalla, Williama B. Lewise, Andrewa Jacksona Donelsona, Johna Overtona a jeho nového nejvyššího státního zástupce Rogera B. Taneyho.\n\nV Izraeli se pojmem „kuchyňský kabinet“ (: המטבחון, \"ha-Mitbachon\") rozumí setkání vyšších státních představitelů a případně též neoficiálních poradců s premiérem státu. Vůbec poprvé se v Izraeli pojem kuchyňský kabinet objevil v souvislosti s vládou premiérky Goldy Meirové, která zvala několik vybraných členů vlády či poradce do svého domu v páteční šabatový večer, v předpřípravě před sobotním zasedáním vlády. V různých obdobích pak kuchyňské kabinety premiéři buď svolávali či vůbec vedli či nikoliv. Současný premiér Benjamin Netanjahu má kuchyňský kabinet čítající osm vládních ministrů a rozlišuje se též užší kuchyňský kabinet, čítající pouze tři nejvýše postavené členy vládní koalice.\n"}
{"id": "547587", "url": "https://cs.wikipedia.org/wiki?curid=547587", "title": "Estremadura", "text": "Estremadura\n\nEstremadura je název historického území a provincie v Portugalsku. Obdobný název a etymologii má španělská autonomní \"Extremadura\", která ovšem s portugalskou Estremadurou ani nesousedí.\n\nProvincie Estremadura vznikla ve středověku při recounquistě Portugalska. Název byl odvozen z latinského \"Extrema Durii\", což označovalo dobytá území jižně od řeky Douro. V průběhu dobývání, které postupovalo od severu, se označované území postupně ustálilo přibližně na okolí měst Coimbra, Leiria, Santarém, Lisabon a Setúbal, tedy území při dolním toku řeky Tejo. Hranice provincie se ovšem často měnily a koncem 19. století tato jednotka pozbyla administrativního významu.\n\nProvincie byla znovu zřízena reformou z roku 1936 na území dnešního distriktu Lisabon a části distriktů Setúbal a Leiria (celkem 29, nyní 31 obcí), které vznikly při zrušení provincií roku 1976.\n"}
{"id": "547588", "url": "https://cs.wikipedia.org/wiki?curid=547588", "title": "Nová dohoda START", "text": "Nová dohoda START\n\nNová dohoda START (z anglického Strategic Arms Reduction Treaty ­— \"Dohoda o snížení počtu strategických zbraní\") je vzájemná dohoda o snižování počtu jaderných zbraní, uzavřená mezi Spojenými státy americkými a Ruskou federací. Navazuje na starší smlouvy START I (platila mezi lety 1991-2009) a START II, proto je někdy označována také za smlouvu START III.\n\nByla podepsána 8. dubna 2010 v Praze ruským prezidentem Dmitrijem Medveděvem a americkým prezidentem Barackem Obamou. V platnost vešla roku 2011 a je platná do 5. února 2021.\n\n\nPrezident České republiky, Václav Klaus, po podepsání smlouvy prohlásil, že smlouva byla významnější, než původně předpokládal.\n\nIniciativa Ne základnám vydala již 6. dubna své stanovisko, ve kterém:\n\nV čase podepsání smlouvy navíc uspořádalo na náměstí Jana Palacha happening, se vzkazem bylo to, že „likvidace starých a nepotřebných zbraní není žádné odzbrojování, a že takovýto proces musí mít jasný a veřejně vyhlášený harmonogram“.\n\nAmerický senátor Joe Lieberman v rozhovoru řekl, že pro ratifikaci smlouvy z americké strany bude třeba splnit dvě podmínky:\nLieberman nicméně na základě rozhovorů s kolegy dospěl ke tvrzení, že se nenajde nutných 67 hlasů k její ratifikaci.\n\nSenát Spojených států amerických ratifikoval smlouvu 22. prosince 2010, když pro hlasovalo 71 demokratických a republikánských a proti 26 republikánských senátorů. Ratifikace v ruském zákonodárném sboru ke konci roku 2010 byla ve fázi schválení smlouvy v prvním čtení dolní komorou Státní dumy. \n\n"}
{"id": "547591", "url": "https://cs.wikipedia.org/wiki?curid=547591", "title": "Konference v Évianu", "text": "Konference v Évianu\n\nKonference v Évianu (: \"\") byla svolána v červenci 1938 z iniciativy amerického prezidenta Franklina D. Roosevelta k prodiskutování otázky rostoucího počtu židovských uprchlíků prchajících před nacistickou perzekucí. Konference trvala celkem osm dní a během 6. a 13. července při ní jednali zástupci 31 států v Évian-les-Bains ve Francii. Zúčastnilo se jí rovněž dvacet čtyři dobrovolnických organizací jakožto pozorovatelé a mnoho z nich prezentovalo své plány ústně a písemně. Skutečnost, že se na konferenci nepodařilo prosadit rezoluci odsuzující německé chování vůči Židům byla využívána nacistickou propagandou. Jedním ze zaznívajících názorů hodnotících závěry této konference je takový, že selhání nalezení dohody nad tím, kdo bude přijímat židovské migranty z Německa ještě více povzbudila Adolfa Hitlera v jeho útoku proti evropským Židům.\n\nJednou ze zúčastněných byla i Golda Meyersonová, židovská pozorovatelka z Palestiny a pozdější izraelská premiérka, známá spíše jako Golda Meirová. Ve svých pamětech popisovala, jak delegáti ze 31 zemí opakovaně vyjadřovali zármutek nad osudem evropských Židů, zároveň však uváděli, proč jejich státy nemohou s přijetím uprchlíků pomoci. Konečným výsledkem konference byla Golda Meyersonová velmi zklamána, což dala najevo i ve svém vyjádření pro tisk, když uvedla: „Existuje jen jedna věc, které se doufám dožiji předtím, než zemřu, a to, že můj lid již nikdy nebude potřebovat jakékoliv vyjadřování soucitu.“\n\n \n"}
{"id": "547598", "url": "https://cs.wikipedia.org/wiki?curid=547598", "title": "Václav Oukropec", "text": "Václav Oukropec\n\nVáclav Oukropec (15. května 1897 Praha – 2. května 1968 Rakovník) byl český dělnický básník.\n\nNarodil se ve Praze. Už v útlém dětství se přestěhoval do Loun, byl spolužákem Karla Konráda na obecné škole. Poté se vyučil pekařem.\n\nZa první světové války byl na italské frontě těžce raněn. Po návratu pracoval jako pekařský dělník konzumního družstva \"Budoucnost\" v Lounech. V letech hospodářské krize byl nezaměstnaný. Tehdy si přivydělával jako kolportér a do výtisků novin \"Volná myšlenka\" tužkou na volné okraje dopisoval básničky reagující na aktuální dění, čímž si zvyšoval prodeje a vcházel ve větší známost.\n\nByl členem anarchistické socialistické skupiny dr. Bohuslava Vrbenského, která roku 1925 splynula s tehdejší KSČ. Působil ve Volné myšlence a byl kolportérem stranického tisku. Jeho verše již za první republiky otiskoval severočeský \"Průboj\", \"Konrádův Trn\" nebo \"Rudý Večerník\". S pokrokovými básníky Karlem Konrádem a Konstantinem Bieblem jej pojily nejen společné ideály, ale i přátelství.\n\nV roce 1924 se oženil a 1935 odešel po 38 letech z Loun do Rakovníka, kde bydlel s manželkou Růženou a dcerami Jiřinou a Marií v nynější ulici S. K. Neumana v domě číslo 1509 a pracoval jako pekařský dělník a pracovník zemědělského výkupního závodu do roku 1958. Tam také v roce 1968 zemřel, pochován je v Chomutově.\n"}
{"id": "547599", "url": "https://cs.wikipedia.org/wiki?curid=547599", "title": "Halové mistrovství Evropy v atletice 1973", "text": "Halové mistrovství Evropy v atletice 1973\n\n4. Halové mistrovství Evropy v atletice se odehrávalo ve dnech 10. - 11. března 1973 v nizozemském Rotterdamu v hale Ahoy.\n\nNa programu bylo dohromady 23 disciplín (13 mužských a 10 ženských).\n\n"}
{"id": "547600", "url": "https://cs.wikipedia.org/wiki?curid=547600", "title": "Márta Mészárosová", "text": "Márta Mészárosová\n\nMárta Mészárosová (* 19. září 1931, Budapešť, Maďarsko) je maďarská filmová režisérka. Jejím nejúspěšnějším filmem je \"Deník pro mé děti\" (\"Napló gyermekeimnek\"), jenž v roce 1982 vyhrál Velkou cenu poroty na mezinárodním filmovém festivalu v Cannes. Jednalo se o jeden ze série filmů na motivy deníku natočený v 80. letech.\n\n\n"}
{"id": "547603", "url": "https://cs.wikipedia.org/wiki?curid=547603", "title": "Beatriz Garcíová Vidaganyová", "text": "Beatriz Garcíová Vidaganyová\n\nBeatriz Garcíová Vidaganyová (* 17. listopadu 1988) je současná španělská profesionální tenistka. Jejím nejvyšším umístěním na žebříčku WTA ve dvouhře bylo 195. místo (12. duben 2010) a ve čtyřhře 376. místo (8. říjen 2007). Na okruhu WTA dosud nevyhrála žádný turnaj. Na okruhu ITF zvítězila na 2 turnajích ve dvouhře a 2 turnajích ve čtyřhře.\n\n\n"}
{"id": "547606", "url": "https://cs.wikipedia.org/wiki?curid=547606", "title": "Distrikt Lisabon", "text": "Distrikt Lisabon\n\nDistrikt Lisabon ( ) je jeden z distriktů Portugalska. Leží severním břehu ústí Teja na území bývalé provincie Estremadura, s výjimkou obcí Azambuja a Vila Franca de Xira, které patří pod Ribatejo.\n\nNa severu sousedí s distriktem Leiria, na východě s distriktem Santarém, na jihu s distriktem Setúbal a na západě jej omývá Atlantský oceán. Rozloha činí 2761 km², distrikt je tedy jedním z nejmenších; zároveň je však nejlidnatější, neboť zahrnuje hlavní město Lisabon a většinu jeho aglomerace. V roce 2006 zde žilo 2 124 426 obyvatel.\n\nDistrikt čítá 16 obcí (\"municípios\"). Devět z nich je součástí lisabonské metropolitní oblasti, šest pak regionu Centro a meziokresních společenství Oeste a jedna obec náleží do regionu Alentejo a společenství Lezíria do Tejo.\n"}
{"id": "547607", "url": "https://cs.wikipedia.org/wiki?curid=547607", "title": "Roza Otunbajevová", "text": "Roza Otunbajevová\n\nRoza Isakovna Otunbajevová (: ; * 23. srpna 1950) je kyrgyzská politička. Od dubna 2010 do prosince 2011 byla předsedkyní prozatímní kyrgyzské vlády, když v zemi převzala moc opozice.\n\nNarodila se v Oši v tehdejší Kyrgyzské SSR. V roce 1972 absolvovala Filozofickou fakultu Moskevské státní univerzity. V příštích šesti letech pak působila na Kyrgyzské státní univerzitě. Je vdaná a má dvě děti.\n\nJejí politická kariéra začala v roce 1981 v řadách Komunistické strany Sovětského svazu (KSSS). V osmdesátých letech působila jako vedoucí sovětské delegace při UNESCO v Paříži a poté jako sovětská velvyslankyně v Malajsii. V roce 1992 si ji prezident již samostatného Kyrgyzstánu Askar Akajev vybral za ministryni zahraničí a místopředsedkyni vlády. Zanedlouho funkce opustila, neboť se stala první velvyslankyní Kyrgyzstánu v USA a v Kanadě. Do funkcí v Kyrgyzstánu se vrátila v roce 1994 a zastávala je tři roky. V letech 1998 až 2001 byla velvyslankyní ve Spojeném království, v letech 2002 až 2004 byla zástupkyní vedoucího mise OSN v Gruzii.\n\nPo návratu do vlasti v roce 2004 se stala politicky aktivní. V prosinci 2004 spoluzakládala politickou stranu \"Ata-Jurt\" (Vlast). Ve volbách v roce 2005 však kandidovat nemohla, neboť právní úprava vyžadovala, aby kandidáti před volbami měli pětiletý nepřetržitý pobyt v Kyrgyzstánu, což s ohledem na své působení ve Spojeném království (v roli velvyslankyně) nesplňovala.\n\nV roce 2005 patřila k hlavním vůdcům Tulipánové revoluce, která vedla ke svržení prezidenta Akajeva. Poté několik měsíců zastávala funkci ministryně zahraničí v prozatímní vládě Kurmanbeka Bakijeva. Po zvolení Bakijeva prezidentem a nástupu premiéra Felixe Kulova se jí nepodařilo získat podporu pro své setrvání ve funkci ministryně. V následných doplňovacích volbách nebyla zvolena ani do parlamentu. V listopadu 2006 patřila ke klíčovým postavám demonstrací volajících po nové demokratické ústavě.\n\nV roce 2007 byla zvolena jako kandidátka sociální demokracie do kyrgyzského parlamentu. V říjnu 2009 se stala předsedkyní poslaneckého klubu opoziční sociální demokracie.\n\nV dubnu roku 2010 vypukly v Kyrgyzstánu masové nepokoje, kterých Otunbajevová využila k získání prezidentské funkce. Není jasné, zda je vhodnější tento čin označit jako státní převrat či revoluci. Po nástupu do funkce pokračovaly boje mezi jejími stoupenci a stoupenci svrženého prezidenta Bakijeva, těchto bojů využily uzbecké a kyrgyzské gangy, které rozpoutaly etnické střety. V těchto bojích zahynuly stovky až tisíce osob. Tyto události zůstávají dodnes nevyšetřeny a nevyjasněny.\n\nV listopadu téhož roku došlo k prvním svobodným parlamentním volbám. O rok později byly uspořádány volby prezidentské, ve kterých Otunbajovová nekandidovala, čímž dodržela svůj slib. Vítězem se stal Almazbek Atambajev.\n"}
{"id": "547612", "url": "https://cs.wikipedia.org/wiki?curid=547612", "title": "Křehčené maso", "text": "Křehčené maso\n\nKřehčené maso je termín pro výrobek z masa, které je v rámci zpracování napuštěno vodou se solí a polyfosfáty (např. E 452). Smyslem úpravy je zejména snížit výrobní náklady na kilogram výsledného masového produktu, protože voda, sůl i fosfáty jsou podstatně levnější než maso samotné. Takový výrobek bývá tímto způsobem běžně nastaven o více než 20 % a konzumentům, kteří zároveň jí i jiné potraviny s fosfáty (například tavené sýry), může způsobit odvápnění zubů a kostí a ohrozit tak jejich zdraví.\n\nSamotné obohacování masa o vodu a soli je tradičním postupem změkčování tuhých mas, třeba při přípravě debrecínky, kde je skutečně hlavním smyslem výrobek změkčit. Při křehčení už tak měkkých mas, například kuřecích prsou, jde ovšem především o zisk prodejce. Naopak pro spotřebitele platícího i za přidanou vodu, která se při tepelné úpravě ztratí, může být ve výsledku křehčené maso dražší (na jednotku hmotnosti výsledného produktu) než maso nekřehčené. Další zvýšení podílu vody ve výrobku přitom může prodejce dosáhnout ještě glazováním ryb.\n\nNa základě antikampaně vedené několik let, se podařilo zvýšit povědomí o tomto druhu masného výrobku a zákazníci jej přestali kupovat. Díky tomu a také negativní pověsti většina českých řetězců křehčené maso ze své nabídky stáhlo v průběhu léta v roce 2013.\n"}
{"id": "547613", "url": "https://cs.wikipedia.org/wiki?curid=547613", "title": "Denis Istomin", "text": "Denis Istomin\n\nDenis Istomin (* 7. září 1986, Orenburg, Rusko tehdy Sovětský svaz) je uzbecký profesionální tenista. Ve své dosavadní kariéře nevyhrál na okruhu ATP World Tour žádný turnaj. Na turnajích typu Challenger zaznamenal 12 finálových vítězství (5× zvítězil ve dvouhře a 7× ve čtyřhře). Jeho nejvyšším umístěním na žebříčku ATP ve dvouhře bylo 33. místo (13. srpen 2009) a ve čtyřhře 59. místo (8. říjen 2012).\n\nŽádné.\n\nDenis Istomin se zúčastnil 12 zápasů v Davisově poháru. za tým Uzbekistánu s bilancí 15-4 ve dvouhře a 4-8 ve čtyřhře.\n\n\n"}
{"id": "547615", "url": "https://cs.wikipedia.org/wiki?curid=547615", "title": "Comenia Script", "text": "Comenia Script\n\nComenia Script je nespojované psací písmo, které v rámci projektu „Comenia – České školní písmo“ v roce 2009 na základě předchozích výzkumů fakticky užívaného ručně psaného písma vyvinuli Radana Lencová, Tomáš Brousil a František Štorm a zaštítila Pedagogická fakulta Univerzity Karlovy, která zažádala MŠMT o akreditaci písma pro školní výuku. Je inspirované reálně používanými variantami ručně psaného písma a podobné zejména kurzivě, vrací se k tradici karolinského písma a humanistické kurzivy. Od počátku školního roku 2010/2011 Ministerstvo školství ČR umožnilo školám, aby v rámci pilotního ověřování mohly toto písmo vyučovat.\n\nPo dvouletém pokusném ověřování na základě zjištěných výsledků při rozvoji psaní žáků uvedeným písmem MŠMT doporučuje, aby bylo písmo Comenia Script alternativou k běžně užívané psací abecedě. Podmínkou pro školy, které se ho rozhodnou zařadit do výuky, bude souhlas rodičů s výukou tohoto psaní s upozorněním na možné komplikace při přestupu žáka na jinou školu, používání určeného typu didaktických materiálů při nácviku psaní a vyškolený pedagog v metodice výuky psaní tohoto písma.\n\nSoučástí projektu jsou i metodické pomůcky k výuce. Tvůrci písma získali za „Balíček Comenia Script“ v Praze v roce 2009 1. cenu za Nejkrásnější českou knihu roku 2008 v kategorii učebnic a tištěných didaktických pomůcek a za projekt písma zlatou medaili a cenu poroty v mezinárodní soutěži evropského grafického designu ED Awards 2009. Metodické materiály i práva k užívání počítačového fontu jsou poměrně drahé, jako důvod je uváděn nižší náklad i skutečnost, že je vydává monopolně jediné nakladatelství, protože Radana Lencová jiným neposkytla licenci.\n\nVýzkumy, které měly být podkladem k tvorbě Comenia Scriptu, zatím autoři návrhu nikde nepublikovali, nelze se tedy seznámit s metodou výzkumu, s jeho východisky, výsledky ani interpretací a pilotní projekt nebyl před jeho ohlášením podrobně zpracován a neprošel oponenturou. Záměr zavést toto písmo ve školách vzbudil bouřlivé diskuse, od nadšené akceptace až po zásadní odmítání. Např. v Brně jej pro školní rok 2013/2014 dle redaktorky Brněnského deníku nezavedla ani jediná škola, ačkoliv odborníci z něj podle redaktorky jsou nadšeni. Za nejzásadnější změnu, kterou písmo Comenia Script přináší, je považováno nahrazení spojitého písma nespojitým. Grafologové většinou kritizují i proporční nevyváženost (posílení střední zóny na úkor spodní a horní) a diskutují i o sklonu a tvarových charakteristikách písma a jejich psychologických souvislostech.\n\nPísmo je založeno více na funkčnosti než na jednotnosti. Umožňuje individualizaci podle možností a schopností pisatele a jeho svobodného písemného projevu – některá písmena a číslice mají dva volitelné tvary, je možné používat ligatury (nesystematická spojení dvou až tří písmen), je volitelný sklon písma nebo tahy určené speciálně pro leváky, písmo je možno rozvíjet ke kaligrafické renesanční formě, pro dysgrafické nebo jinak postižené děti a pro praktické použití je naopak vyvinuta zjednodušená (bezserifová, bezpatková) podoba písma, existuje i obrázková podoba písma Comenia Pictures (použitá na výukovém pexesu). Základní varianty písma existují i jako počítačový font, jako varianta fontové rodiny Comenia, která obsahuje i fonty pro tisk.\n\nObtýdeník Tvar postrádal ve veřejné diskusi kvalifikované názory psychologů, psychoterapeutů, učitelů, kulturologů, sociologů a filosofů. Proto věnoval v 6. čísle, vydaném 19. března 2010, reformě písma celou sérii článků, na nichž se podílela zejména redaktorka Božena Správcová a další převážně grafologové, jejichž názory jsou navzájem značně podobné. Božena Správcová hlavní autorce písma vytkla, že si autorka uvědomuje jen zčásti dopady tak radikálního zásahu do národního kulturního podhoubí a že jí zcela unikají zejména některé psychologické souvislosti.\n\nRedaktoři Tvaru poukázali na to, že ačkoliv autorka písma prohlašovala, že nechce, aby se z jejího písma stala norma, tak se snaží toto písmo prosadit do škol. Autorka písma Radana Lencová vysvětlila, že měla na mysli osobní přizpůsobitelnost písma, kdy cílem není přesné napodobení vzoru.\n\nPředseda České grafologické komory, kulturolog Jan Jeřábek, zdůraznil, že již od 40. let 20. století je při reformách písma opomíjeno hledisko psychologicko-výrazové, t. j. k jakému typu prožívání nový výrazový vzor povede, co podpoří a co potlačí, tedy i jak ovlivní psychosomatické zdraví. Tak jako individuální přizpůsobení písma je ovlivněno psychikou jednotlivce, je i celá společnost ovlivňována a formována charakteristikami vzorového písma. Spojitost písma podle Jeřábka souvisí s podporou instinktivního prožívání, s kontaktem s hlubšími vrstvami osobnosti a s hluboce zakotvenou osobnostní jistotou a sebedůvěrou; podobný význam přisoudil i plynulosti, jisté oblosti a všestranné vyváženosti. Zavedení nespojitého psacího písma považuje za „poněkud scestné“. Nespojitost nebo obtížná spojitelnost písma by podle něj vedla k určité roztříštěnosti a fragmentárnosti vnímání, prožívání i myšlení, které však pro dnešní dobu už jsou charakteristické a nový vzor písma by je posílil. Písmu Comenia Script vytýká také stojatost a poměr zón. Pravosklonnost spojuje s extrovertností a orientací na budoucnost, stojatost za projev odstupu, introverze, vzdoru. Písmo mu připadá svou oblostí a plností hodně dívčí, vyjadřující estetické nároky a jistý útlum, neodpovídající napjatosti a dynamičnosti dnešní doby, přičemž ten způsob utlumení, k jakému by písmo vedlo, přesunem energie do nevědomí, nepovažuje za užitečný, ale mnoha lidem se toto písmo může líbit právě proto, že vyjadřuje zklidnění. Za projev autorčiny introvertnosti považuje i patky u písmen a zkrácené koncové tahy. Na písmu ocenil „jakousi plošnost“ a zjednodušení. Celkově předlohu ocenil jako dobrý návrh, který by se dal dopracovat a měl by projít fundovanější diskusí – za dobrý základ, pokud by se podpořily tendence ke spojitosti a rytmičnosti, zharmonizoval poměr zón a přidal pravý sklon. Rytmičnost psaní je podpořena právě psaním smyček a kliček.\n\nGrafoložka Eva Leitnerová považuje za přednost písma, že je tvarově kulaté, plné a přívětivé, přirozenější než dosavadní předloha, navrátilo se k proporcionalitě, účelnosti, je jednodušší, čitelnější a praktičtější, je pomalejší a vede k soustředění více na tvar než na pohyb. Nesouhlasí s názorem Radany Lencové, že nové písmo je rychlejší než stávající. Nespojitost písma na jedné straně vede k roztěkanosti a fragmentaci, na druhé straně je nespojované písmo méně spoutané, typické pro tvořivé lidi s dobrou intuicí. Celkově označila navržené písmo za lepší než dosavadní vzor.\n\nGrafoložka Hana Rásochová písmu vytýká zónovou nevyváženost, nadměrnou nabubřelost střední zóny, zatímco do horní a spodní zóny písmo vyhání jen neduživé výhonky. Obtížnou spojitelnost (a sekundární těsnost při snaze o spojování), zbrzďování a fragmentaci i zaměření na formu na úkor pohybu považuje Rásochová za nevýhodu, která potlačuje smysl pro souvislosti a pro celek. Vedlejším efektem spojovaného písma s kličkami a smyčkami je osvojení jemnější motoriky i určitý způsob uvolňování. Uvolněnost v písmu Comenia Script nevidí, spíše jiný druh sevřenosti, než jakým byl poznamenán dosavadní vzor. Z kulatých plných oválů ve střední zóně vyčítá „řádění ega“ na úkor kořenů i přesahu. Písmo Comenia Script celkově příliš neoceňuje, raději by uvítala částečný návrat od vzoru ze 70. let ke vzoru z roku 1932.\n\nGrafoložka Světlana Francová přirovnala používání nespojitelného písma k tanečnímu páru, který je nucen tančit na železničních pražcích. Redukce písma na kostru formy bez významnější možnosti tvary spojit do souvislého celku podle ní porušuje rovnováhu mezi pohybem jako procesem osobní identity a formou jako její tendencí k soudržnosti a jednoznačnosti. Ačkoliv je forma písma oproti dosavadní předloze vnějškově líbivá, neproporčností (přetížením střední zóny) vytváří výraz nevyváženosti, zbrzděné a utlumené statičnosti a holé skeletovitosti.\n\nPodle vyjádření paní Boženy Správcové média, která o zavedení nového školního písma informovala, většinou změnu vítají a opakují autorčina stanoviska, zavedení písma podporuje i náměstek ministryně školství. Veřejná diskuse propukla v tištěných médiích a na internetu (v diskusích pod propagačními články) zejména poté, co byla v roce 2010 dána široká publicita experimentálnímu připuštění písma do výuky v několika desítkách škol. Zastánci nového písma jsou v diskusích zejména leváci, dyslektici a dysgrafici a jejich rodiče a lidé, kteří nespojované psací písmo již sami používají, a podle názoru paní Boženy Správcové příspěvky z této názorové strany působí z hlediska pravopisu i jazykových prostředků méně gramotně než názory odpůrců nového písma. Podle téhož shrnutí zastánci písma argumentují nejčastěji jeho praktičností i pokrokovostí, odpůrci vidí v novém písmu příznak úpadku a zploštění kultury i myšlení.\n\nČeská grafologická komora ve své výzvě návrh nového školního písma mimochodem označila za nevyhovující a problematický, ale především jej považuje za signál, že nadešel čas předlohu školního písma upravit. K tomu chce tato organizace vyvolat co nejširší veřejnou debatu s účastí pedagogů, grafologů, psychologů, výtvarníků i laiků.\n\nStanislav Komárek považuje zavedení písma Comenia Script za největší posun v psané formě češtiny od Jungmannovy reformy a za projev (epifenomén) obecného zániku ručně psaného slova i tradiční literatury.\n\nZa jednu z nevýhod diskutující v obtýdeníku Tvar považují i to, že pro novou generaci nebudou čitelné starší ručně psané písemnosti a že takový vývoj může vyústit i v úřední omezení klasického psacího písma, až už nebude čitelné ani pro úředníky či poštovní pracovníky.\n\nPo dvou letech používání však ze strany žáků, učitelů i rodičů zaznívají kladné reakce.\n\nPodnětem k pilotnímu ověřování tohoto písma byly podle MŠMT hlavně dotazy rodičů žáků, kteří měli zkušenosti se vzděláváním v zahraničí – například ve Velké Británii, USA, Finsku, Dánsku – kde žáci běžně používají tiskací písmo.\n\nPo třech letech od začátku testů se jako hlavní problém ukazuje cena pomůcek, které jsou vyráběny monopolně jediným nakladatelstvím Svět a jsou bezmála dvakrát dražší než běžné písanky. Autorka Radana Lencová ovšem nehodlá poskytnout licenci jiným nakladatelstvím, která kritizují, že MŠMT takto umožňuje vznik monopolu. Vysoká cena by podle některých ředitelů škol mohla být bariérou pro další šíření písma. V březnu 2015 se výhradním distributorem pomůcek Comenia Script stala firma Bookretail s.r.o., která provozuje eshop Levné učebnice. Tato změna má přinést zrychlení prodeje a zvýhodnění cen poštovného u didaktických pomůcek.\n\n"}
{"id": "547626", "url": "https://cs.wikipedia.org/wiki?curid=547626", "title": "Slezská Ostrava", "text": "Slezská Ostrava\n\nSlezská Ostrava může být:\n"}
{"id": "547631", "url": "https://cs.wikipedia.org/wiki?curid=547631", "title": "Katalánci", "text": "Katalánci\n\nKatalánci jsou národ soustředěný především na historickém území Katalánska, ale také na jihu Francie či v jiných oblastech Španělska, jehož je Katalánsko dosud součástí. Katalánci dlouhodobě směřují ke vzniku samostatného národního státu, nejspíše v hranicích současné španělské provincie Katalánsko.\nKatalánci byli tři významní světoví malíři: Salvador Dalí, Joan Miró a Antoni Tàpies. Jako ilustrátorka proslula Lola Anglada. V éře romantismu překročil hranice své země věhlas Marià Fortuny.\n\nVelkým Kataláncem byl originální architekt Antoni Gaudí. Secesi reprezentoval v architektuře Lluís Domènech i Montaner. Významným současným architektem je Ricardo Bofill. Stavební rozmach Barcelony v 19. století řídil Ildefons Cerdà.\n\nV katalánštině píše spisovatelka Mercè Rodoreda. K obnovitelům katalánského písemnictví patří i novinář Josep Pla. Katalánsky psala i Caterina Albertová publikující pod jménem Víctor Català. Roli katalánského národního básníka zastává Jacint Verdaguer. Do boje za novou katalánskou literaturu se zapojil i Antoni Maria Alcover i Sureda či Quim Monzó. První tištěnou kuchařku v katalánštině napsal Robert de Nola. Reformu katalánštiny provedl Pompeu Fabra. Někteří katalánští spisovatelé však volí jako svůj jazyk španělštinu, jako kupříkladu Carlos Ruiz Zafón, Ana María Matuteová (třetí ženská držitelka Cervantesovy ceny) či Juan Goytisolo. Jako detektivkář proslul Manuel Vázquez Montalbán.\n\nNejvýznamnějším katalánským hudebním skladatelem byl Isaac Albéniz. V barokní éře to byl Antonio Soler, v 19. století Felipe Pedrell. Z interpretů vynikli operní pěvci Montserrat Caballé a José Carreras, čelista Pablo Casals, kytarista Fernando Sor, violista Jordi Savall či zpěvačka a tanečnice flamenca Carmen Amaya. Velkou politickou úlohu, svým striktním zpíváním v katalánštině, sehrál hudebník Lluís Llach. Latinskou hudbu ve Spojených státech šířil Xavier Cugat.\n\nErotikou bývají nabity filmy režiséra Bigase Luny. Jaume Collet-Serra se proslavil hororem \"Dům voskových figurín\". K současným oceňovaným režisérům patří Isabel Coixetová. K hercům Àstrid Bergès-Frisbeyová.\n\nFilozof Ramón Llull napsal vůbec první významné knihy v katalánštině. Vývoj technologie ponorky zásadně ovlivnil Narcís Monturiol i Estarriol. Významným středověkým alchymistou byl Arnald z Villanovy, paleontologem Miquel Crusafont i Pairó. V Katalánsku působil i judaistický učenec Nachmanides. K církevním osobnostem patří Vincenc Ferrerský či Petr Claver. Za pramen katalánské duchovnosti je považován Oliba de Besalú.\n\nKatalánským národním hrdinou je Lluís Companys, prezident Katalánské samosprávy během španělské občanské války popravený Frankovou diktaturou. Vůdcem katalánské revolty roku 1641 byl Pau Claris i Casademunt. Tvůrcem moderního katalánského nacionalismu je Enric Prat de la Riba. Tvůrcem konceptu autonomie uvnitř Španělska byl Francesc Cambó. Hlavním bojovníkem za odtržení Katalánska od Španělska je v posledních letech Artur Mas i Gavarró. Naopak představitelem federalismu byl Francesc Pi i Margall. Jako vůdce revoluce roku 1868 se proslavil Juan Prim. Představiteli anarchismu, v Katalánsku dosti vlivného, byli Francisco Ferrer či Teresa Claramunt Creusová, komunismu pak Andreu Nin. Josep Borrell byl prezidentem Evropského parlamentu. Juan Antonio Samaranch stál dlouho v čele mezinárodního olympijského výboru.\n\nSlavným fotbalovým trenérem je Pep Guardiola. K nejslavnějším fotbalistům patří Ricardo Zamora, Xavi, Cesc Fàbregas, Gerard Piqué, Carles Puyol, Víctor Valdés, Sergio Busquets, Jordi Alba či Albert Ferrer. Světovou tenisovou jedničkou byla Arantxa Sánchezová Vicariová. Vítězkou Wimbledonu byla též Conchita Martínezová. Mezi muži se nejvíce prosadil Sergi Bruguera a Andrés Gimeno, oba byli světovou trojkou a vítězem Roland Garros. V NBA se prosadili basketbalisté Pau Gasol či Ricky Rubio. Motocykloví závodníci Marc Márquez a Dani Pedrosa jsou několikanásobnými mistry světa.\n"}
{"id": "547640", "url": "https://cs.wikipedia.org/wiki?curid=547640", "title": "Mediocris", "text": "Mediocris\n\nMediocris (česky \"středně vyvinutý\", zkratka med) je jeden z oblačných tvarů. Může se vyskytovat u oblaku cumulus.\n\nCumulus mediocris je bílý, nadýchaný, ostře ohraničený oblak letní oblohy, který je zhruba stejně vysoký jako široký.\n\nCumulus je oblak vznikající termickou konvekcí. Tvar mediocris vzniká při rychlosti termického stoupavého proudu 2 až 7 m.s.\n\n"}
{"id": "547649", "url": "https://cs.wikipedia.org/wiki?curid=547649", "title": "Jánoš Korvín", "text": "Jánoš Korvín\n\nJánoš Korvín též Jan Hunyadi ( , 2. dubna 1473 Buda – 12. října 1504 Krapina) byl nemanželský syn uherského a českého krále Matyáše Korvína. Vládl jako kníže opavský a hlohovský, později se stal bánem chorvatským a slavonským. Otec ho také jmenoval hrabětem z Hunyadu a navíc obdařil neobvyklým titulem „liptovského knížete“.\n\nJeho otec se pro něj snažil vytvořit dominium na území Slezska. Roku 1482 pro něj získal dědickou smlouvou od Jana II. Šíleného Hlohovské knížectví, roku 1485 se pak pod nátlakem vzdal Viktorín z Poděbrad Opavského knížectví. V roce 1490 již byla pro mladého Jánoše připravena rozsáhlá pozemková država, skládající se z knížectví Opavského, Ratibořského, Krnovského, Kozelského a Bytomského a z Hlubčic. Matyáš se již připravoval předat toto území svému sedmnáctiletému synovi, avšak jeho náhlá smrt překazila tyto plány. Jánošovi zůstalo jen Opavsko, které byl ale roku 1500 donucen postoupit králi Vladislavovi Jagellonskému.\n\nByl zasnouben s dcerou milánského vévody Galeazza Biancou Marií z rodu Sforza, ale ze svatby sešlo. Počátkem roku 1496 se v Chorvatsku oženil s Beatricí Frankopan (1480-1510), dcerou chorvatského knížete Bernardina Frankopana († 1529), z manželství vzešly tři děti.\n\n"}
{"id": "547655", "url": "https://cs.wikipedia.org/wiki?curid=547655", "title": "Jindřich Zahradník", "text": "Jindřich Zahradník\n\nJindřich Zahradník (4. července 1916 Česká Třebová – červen 1992 Praha) byl český a československý ekonom, národohospodář, předseda Ústřední rady družstev, politik Komunistické strany Československa, místopředseda vlády ČSSR a poslanec Sněmovny lidu a Sněmovny národů Federálního shromáždění za normalizace.\n\nVystudoval v Praze vysokou školu ekonomickou ještě před válkou, díky stipendiu, které jako nemajetný a nadaný student obdržel od Hlávkovy nadace. Po osvobození pracoval v nejrůznějších hospodářských funkcích. Počátkem šedesátých let byl pověřen řízením výstavby Východoslovenských železáren, v letech 1965 - 1970 byl generálním ředitelem Závodů přístrojů a automatizace a v letech 1965 – 1968 se stal členem Státní komise pro řízení a organizaci, která pro vládu připravovala koncepce rozvoje hospodářství.\n\nJeho politická kariéra vyvrcholila v 70. letech za normalizace. V první vládě Lubomíra Štrougala zastával post místopředsedy vlády a navíc portfolio Ministra - předsedy Výboru pro průmysl. V druhé vládě Lubomíra Štrougala a třetí vládě Lubomíra Štrougala byl jejím místopředsedou.\n\nDlouhodobě zasedal v nejvyšším zákonodárném sboru. Ač Čech, byl opakovaně volen ve slovenských obvodech. Ve volbách roku 1971 zasedl do Sněmovny lidu (volební obvod č. 140 - Devín-Ružinov, Bratislava). Mandát obhájil ve volbách roku 1976 (obvod Bratislava-Dúbravka-Petržalka) a volbách roku 1981 (obvod Petržalka). Ve volbách roku 1986 přešel do Sněmovny národů (obvod Jihlava). Ve FS setrval do prosince 1989, kdy rezignoval v rámci procesu kooptace do Federálního shromáždění po sametové revoluci.\n\nV roce 1981 byl zvolen předsedou Ústřední rady družstev, kde pracoval až do odchodu do důchodu v roce 1987. Jako zkušený ekonom, politický pragmatik a osobní přítel tehdejšího předsedy vlády Lubomíra Štrougala významně přispěl k poslílení respektu družstevnictví, jako perspektivní alternativy státního sektoru. Byl rovněž zvolen členem exekutivy Mezinárodního družstevního svazu (největší nevládní organizace světa).\n\n"}
{"id": "547657", "url": "https://cs.wikipedia.org/wiki?curid=547657", "title": "Congestus", "text": "Congestus\n\nCongestus (česky \"mohutný\", zkratka con) je jeden z oblačných tvarů. Může se vyskytovat u oblaku cumulus.\n\nCumulus congestus je bílý, nadýchaný, ostře ohraničený oblak značných rozměrů. Jeho horní část mívá tvar květáku.\n\nCumulus je oblak vznikající termickou konvekcí. Tvar congestus vzniká při rychlosti termického stoupavého proudu 7 m.s a vyšší. Někdy z něho mohou vypadávat srážky ve formě přeháněk.\n\n"}
{"id": "547662", "url": "https://cs.wikipedia.org/wiki?curid=547662", "title": "Doktor (Star Trek)", "text": "Doktor (Star Trek)\n\nDoktor je fiktivní postava v televizním sci-fi seriálu .\n\n\"Doktor\" je označení, kterým oslovuje posádka federační hvězdné lodi USS Voyager svůj \"Pohotovostní zdravotnický hologram\" (ve zkratce „PZH“, originále „EMH“). PZH typ I, jehož je Doktor příkladem, je počítačový program s holografickým rozhraním ve formě lidského muže doktora. \n\nAčkoli byl tento program určen jen pro krátkodobé nouzové situace, Doktor na Voyageru byl nucen fungovat jako lodní doktor na plný úvazek. To bylo dáno ztrátou celého lékařského týmu lodi během přenesení lodi do delta kvadrantu bytostí zvanou Ochránce bez možnosti se v blízké době vrátit do kvadrantu alfa.\n\nDoktor v průběhu seriálu získá také možnost být přepnut do vojenského módu, potom má označení \"Pohotovostní velící hologram\" (ve zkratce „PVH“). V tomto módu má rozsáhlou databázi vojenských akcí a kapitánské velící kódy k lodi.\n\n"}
{"id": "547664", "url": "https://cs.wikipedia.org/wiki?curid=547664", "title": "Babička (film, 1971)", "text": "Babička (film, 1971)\n\nBabička je dvoudílný český televizní film z roku 1971 režiséra Antonína Moskalyka a scenáristy Františka Pavlíčka s Libuší Šafránkovou a Jarmilou Kurandovou v hlavní roli, který byl natočen na motivy stejnojmenné povídky Boženy Němcové. Pro tehdy teprve osmnáctiletou herečku Libuši Šafránkovou se tento snímek stal jejím úspěšným filmovým debutem. Kromě výborného scénáře a vynikajících hereckých výkonů snímku výrazně pomohla filmová hudba Luboše Fišera. Pro zfilmování tohoto úspěšného díla posloužil turistický region Kladské pomezí ve Východních Čechách odkud slavná spisovatelka pocházela. Točilo se především v Babiččině údolí a na zámku Ratibořice, a také v Novém Městě nad Metují, Jaroměři nebo obci Havlovice.\n\n\nFilm byl Českou televizí vydán na 2 DVD.\n\n"}
{"id": "547665", "url": "https://cs.wikipedia.org/wiki?curid=547665", "title": "Tom Paris", "text": "Tom Paris\n\nThomas Eugene Paris je fiktivní postava v televizním sci-fi seriálu .\n\n\"Tom Paris\" je důstojník Hvězdné flotily s hodností poručíka, který sedm let sloužil na lodi USS Voyager pod velením kapitána Janewayové na pozici kormidelníka. \n\nProstřední jméno postavy bylo inspirováno jménem autora Star Treku, Eugena Wesleyho Roddenberryho.\n\n"}
{"id": "547668", "url": "https://cs.wikipedia.org/wiki?curid=547668", "title": "Harry Kim", "text": "Harry Kim\n\nHarry S. L. Kim je fiktivní postava v televizním sci-fi seriálu .\n\n\"Harry Kim\" je důstojník Hvězdné flotily, který sloužil jako operační důstojník na hvězdné lodi USS Voyager pod velením kapitána Janewayové během sedmileté cesty z Delta kvadrantu.\n\n"}
{"id": "547670", "url": "https://cs.wikipedia.org/wiki?curid=547670", "title": "Kes", "text": "Kes\n\nKes je fiktivní postava v televizním sci-fi seriálu .\n\n\"Kes\" pochází z planety Ocampa, která se nachází v Delta kvadrantu. Ocampové se dožívají jen devíti let. Při střetu hvězdné lodi Federace USS Voyager (NCC-74656) s Kazony, jejichž otrokyní byla, se Kes dostává spolu s Talaxianem Neelixem na palubu Voyageru. Zde pracuje na ošetřovně a pečuje o aeroponickou zahradu. Později se u ní vyvinou neobvyklé psychické schopnosti a nakonec projde proměnou na buněčné úrovni a stane se z ní energetická bytost.\n\n"}
{"id": "547671", "url": "https://cs.wikipedia.org/wiki?curid=547671", "title": "Markéta Skotská (svatá)", "text": "Markéta Skotská (svatá)\n\nMarkéta Skotská (1046/1047, Reska u Nádasd, Uhry – 16. listopadu 1093, Edinburgh, Skotsko) byla skotská královna, zakladatelka opatství Dunfermline a patronka Skotska.\n\nMarkéta byla nejstarší dcera anglického prince Eduarda, který strávil z příkazu krále Knuta několik let v exilu. Eduard byl synem krále Edmunda II. a jeho manželky Ealdgyth. Markétinou matkou byla Eduardova manželka Agáta, jejíž původ není zcela jasný; mohla snad být dcerou uherského krále Štěpána I. nebo blízkou příbuznou Gisely Bavorské, manželky tohoto monarchy. Markéta se narodila svým rodičům za exilu v Uhrách, po smrti krále Štěpána v chaotickém období vlády jeho synovce Petra Orseola. Krátce po jejím narození vypuklo v roce 1046 v Uhrách divoké povstání pohanů; všichni cizinci – především germánského původu – žijící v zemi byli napadeni, takže mnozí se obrátili o pomoc k Petru Orseolovi, anglický královský pár i Markéta však přečkal i tento zmatek.\n\nV roce 1046 byl uherským králem korunován Ondřej I., který proti pohanům vedl těžké boje a upevňoval křesťanství s takovou horlivostí, že byl zván Ondřejem Katolickým. Zřejmě právě tato atmosféra, v níž malá Markéta vyrůstala, byla příčinou toho, že později vedla zbožný a pokorný život ve víře Kristově.\n\nKdyž se bezdětný anglický král Eduard Vyznavač dozvěděl, že syn jeho staršího nevlastního bratra Edmunda Ironsidea žije, povolal ho jako svého následníka zpět do Anglie. Roku 1057 se tedy Eduard i s celou rodinou vrátil do vlasti, avšak již na jaře zemřel, aniž se stačil setkat s králem Eduardem Vyznavačem. Markéta po otcově smrti zůstala na královském dvoře.\n\nEduard Vyznavač zemřel roku 1066 a na trůn nastoupil Harold II. Godwinson. Trůn si však nárokoval také norský král Harald III. Hardrada a normandský vévoda Vilém Dobyvatel. Všichni tři se střetli 14. října 1066 v bitvě u Hastingsu, kde zvítězil Vilém Dobyvatel.\n\nPo bitvě chtěla Markéta a její bratr Edgar Atheling utéci do Uher. Skotský král Malcolm III., přezdívaný \"Canmore\" („velká hlava\") měl Markétu na útěku hostit a zamiloval se do ní. Sňatek se konal roku 1069 a o rok později proběhla Markétina korunovace. Z manželství Markéty a Malcolma se narodilo šest synů a dvě dcery.\n\nMladá královna bojovala za odstranění starých keltských zvyklostí, podporovala křesťanskou výchovu, zakládání škol a podporovala chudé a nemocné. Založila slavné opatství Dunfermline, pravidelně navštěvovala věznice a nemocnice ve Skotsku. Měla být velmi vážné povahy, údajně se nikdy nesmála ba ani neusmála.\n\nRoku 1093 se Malcolm postavil do čela vojska proti anglickému králi Vilému Rufusovi a padl 12. listopadu 1093 v boji. Těžce nemocná Markéta vyslyšela bolestnou zprávu na úmrtním loži, zemřela v Edinburghu a byla pohřbena po manželově boku v Dunfermline. Roku 1251 byla svatořečena.\n\n"}
{"id": "547681", "url": "https://cs.wikipedia.org/wiki?curid=547681", "title": "Marcus Iunianus Iustinus", "text": "Marcus Iunianus Iustinus\n\nMarcus Iunianus Iustinus, známý též pouze jako Iustinus či Justinus, byl římský historik působící v době římského císařství. O něm samotném víme pouze z titulu jeho vlastního díla \"Historiarum Philippicarum libri XLIV\" (44 knih Filippských dějin) a výtahu z objemného dějepisného díla Pompeia Troga.\n\nChronologické zařazení autora představuje dosud nevyřešený problém. S jistotou je možné tvrdit pouze to, že Iustinus psal po Trogovi, který žil v době císaře Augusta. Iustinus se zmiňuje o tom, že antický svět si rozdělili Římané a Parthové, což by mohlo poukazovat na to, že dílo vzniklo před vzestupem Sásánovců v první polovině 3. století. Současně však nelze vyloučit, že Iustinus jednoduše označil východní říši jako parthskou bez ohledu na existenci skutečné Parthské říše, jako to dělali také jiní historikové. Lingvistický rozbor díla naznačuje, že historická práce spadá do 2. století. Ronald Syme posouvá Iustinovu tvorbu až do roku 390, krátce před vznikem jiného významného historického díla \"Historia Augusta\", tvrdíc, že anachronismus v Iustinově díle má čistě literární efekt a má spojit jeho dílo s dílem Pompeia Troga\n\nPorovnání Iustina s dochovaným záznamem úvodních poznámek jednotlivých kapitol Trogovy historie (samotné dílo se nedochovalo) umožňuje stanovit, že se Iustinus neomezil pouze na prosté vytvoření výtahu, ale v některých oblastech se od svého pramene odchýlil. Troga zajímala především historie Makedonské říše, Iustina dějiny světa jako celku.\n\nIustinovo dílo získalo popularitu v době středověku, kdy docházelo k záměně autora s apologetem Justinem Mučedníkem.\n\n\n"}
{"id": "547707", "url": "https://cs.wikipedia.org/wiki?curid=547707", "title": "Retail Info", "text": "Retail Info\n\nRetail Info, s.r.o. byla česká internetová společnost, jejímž prvním (od roku 2000) a od počátku největším projektem společnosti jsou AkcniCeny.cz, které informují spotřebitele o letákových akcích na trhu. Díky úspěchu projektu byly postupně spuštěny další weby, např. týkající se nakupování a zařizování bydlení (oBydleni.cz), nakupování v eshopech (Monitor.cz), nakupování v bazarech (Multibazar.cz), či nákupní rádce (Foxter.cz). Společnost působila v rámci většiny projektů i na Slovensku a v Polsku. V meziročním srovnání počtu reálných uživatelů leden 2010/leden 2009 se stala druhou nejrychleji rostoucí společností na českém internetovém trhu (zdroj: NetMonitor - SPIR - Mediaresearch & Gemius, Leden 2009 – Leden 2010).\n\nV prosinci 2012 byla společnost Retail Info, s.r.o. koupena mediální skupinou MAFRA, a.s., se kterým v červnu 2014 fúzovala a fakticky tak zanikla.\n\nPod křídly mediální skupiny MAFRA tým Retail Info pokračoval v rozvoji původních projektů (zejména AkcniCeny.cz a VratnePenize.cz) a představil nové, jako například mobilní aplikaci Visa Portmonka nebo veřejnou affiliate síť eRetail.cz.\n\nV průběhu roku 2015 došlo k ukončení několika původních projektů, především odborného magazínu Retail Info Plus, portálů Foxter.cz a Foxter.sk nebo Inzerce-obchod.cz.\n\n\n"}
{"id": "547716", "url": "https://cs.wikipedia.org/wiki?curid=547716", "title": "Marie Gawrecká", "text": "Marie Gawrecká\n\nDoc. PhDr. Marie Gawrecká, CSc. (* 28. července 1954 Čeladná) je česká historička, zabývající se českými dějinami v 20. století se zaměřením na Slezsko a specializující se na česko-polské a česko-německé vztahy.\n\nPo absolvování gymnázia ve Frenštátu pod Radhoštěm (1969–1973) vystudovala v letech 1975–1980 filozofickou fakultu Univerzity Palackého v Olomouci (obor historie-němčina). Po studiu pracovala jako odborná a vědecká pracovnice ve Slezském ústavu ČSAV v Opavě. V roce 1981 získal titul PhDr. a v roce 1988 obhájil kandidátskou práci a získala titul CSc. Od roku 1990 působí na Ústavu historie a muzeologie filozoficko-přírodovědecké fakulty Slezské univerzity v Opavě. V letech 1991–1994 a 2001–2007 byla proděkankou pro vědu a zahraniční styky FPF SU. V roce 2005 se habilitoval na filozofické fakultě Univerzity Palackého v Olomouci.\n\n\n"}
{"id": "547732", "url": "https://cs.wikipedia.org/wiki?curid=547732", "title": "Nová budova Matice slovenské", "text": "Nová budova Matice slovenské\n\nNová budova Matice slovenské je železobetonová budova v Martině.\n\nByla původně postavena jako sídlo Matice slovenské a Slovenské národní knihovny v Martině.\n\nDíky historickému vývoji a vzhledem k historickému významu města Martin v kulturních a politických dějinách Slovenska byla postavena jako třetí budova sídla Matice slovenské a Slovenské národní knihovny. Nová budova tvoří ve městě dominantu, přičemž její umístění na vyvýšeném místě Hostihory to jen umocňuje. Budova je vlastnictvím Slovenské republiky ve správě Slovenské národní knihovny.\n\nSoutěž na ideový návrh nové budovy Matice slovenské se uskutečnila v letech 1961 až 1962. Základní kámen budovy byl položen v srpnu 1963 při příležitosti 100. výročí založení Matice slovenské. Byl použit vítězný návrh Dušana Kuzmy a Antona Cimmermanna, který se začal realizovat v roce 1964. Budova se poměrně dlouho stavěla a veřejnosti byla předána až v roce 1975. Hmotová kompozice vycházela ze schématu, které se často používalo v 60. letech – kontrast horizontální podnože s atrii a z podnože založené vertikální hmoty. Objekt je 42 metrů vysoký a 110 metrů dlouhý, má 16 podlaží, na zastavěné ploše 5 832 m² s užitnou plochou 27 000 m².\n\nPůvodně byla budova hlavním sídlem Matice slovenské i sídlem většiny odborných pracovišť a sbírek MS. Od roku 2005, po vymezení majetku mezi Maticí slovenskou a Slovenskou národní knihovnou, slouží budova pro potřeby Slovenské národní knihovny. Nachází se zde Národní knihovna Slovenské republiky. Slouží jako moderní vědecká, kulturní, informační a vzdělávací instituce, určená všem občanům Slovenska a uživatelům ze zahraničí. Knihovna shromažďuje knihovnické, literárněarchivní a literárněmuzeální sbírky. Sbírkový fond Slovenské národní knihovny obsahuje přes 4 miliony jednotek – k jejich uložení slouží 72 km regálů. Ve sbírkách Archivu literatury a umění je více než 2 miliony dokumentů.\n\nNa objektu jsou použité nové konstrukční technologie a materiály. Obklad spodní dlouhé hmoty je z rýhovaných betonových desek a ve výškové části je použita neobvyklá struktura slunolamů. Slunolamy nejsou jen módní záležitostí, ale jejich úkolem je chránit uložené knižní fondy. Další konstrukční novinkou jsou železobetonové zdvihané stropy vedle monolitického komunikačního jádra výškové části. Okna jsou hliníková.\n\nPo stránce architektonicko-dispoziční jde o dvouatriovou budovu, z níž jedno atrium má funkci okrasného prostoru, druhé atrium má charakter utilitární. Ve spodní části, kromě atrií, jsou situovány i výstavní prostory, katalogy, studovny, čítárny, přednáškový sál, zasedačka, příslušenství, administrativa, dílny, kuchyně. Ve výškové části jsou sklady pro téměř 3 000 000 svazků knih.\n\nInteriéry jsou dílem Vojtěcha Vilhana a Gabriely Cimmermannové. Převládají bílé, oranžové a modré barvy v kombinaci s nerezovým obkladem sloupů.\nNa vnitřní a vnější výzdobě se podíleli významní slovenští výtvarníci – Jozef Kostka (socha Pochodeň před hlavním vchodem), Fraňo Štefunko (busty významných buditelů), Vincent Hložník se synem (nízký reliéf na průčelí budovy nad hlavním vchodem z betonových panelů), Vladimír Kompánek (pět dřevěných plastik v prostorové kompozici, které vycházejí z tradice lidového umění – atrium), Milan Laluha (velká olejomalba na stěně před vchodem do univerzální studovny Zlatá nit), Elena Bellušova (bílý sádrový reliéf protkávaný zlatem – síň Zlatá nit), Václav Cigler (skleněná plastika uprostřed vestibulu na přízemí) a další.\n\n"}
{"id": "547742", "url": "https://cs.wikipedia.org/wiki?curid=547742", "title": "Klausen-Leopoldsdorf", "text": "Klausen-Leopoldsdorf\n\nKlausen-Leopoldsdorf je rakouská obec v Dolních Rakousích v okrese Baden (Rakousko). Výměra obce je 60,03 kilometrů čtverečních.\n\nObec leží na horním toku řeky Schwechat ve Vídeňském lese. Obec je dostupná ze silnice od Allandu. Tato lesní silnice vede nahoru do kopce do „Klausen-Leopoldsdorfu“.\n\nZ Klausen-Leopoldsdorfu vede silnice dále buď do „Gruberau“ Wienerwald) nebo přes „Schöpflgitter“ a „Kleinmariazellerforst“ do „Sankt Corona am Schöpfl“ v Triestingtalu.\n\nV blízkosti obce vede „Vídeňská vnější okružní dálnice\" a je přístupná s nájezdem u Allandu. Dlouhou dobu zde dálnice končila a další úsek byl zprovozněn až v roce 1982.\n\nStarostou obce je Herbert Lameraner, vedoucím kanceláře je Michael Saly.\n\nPři obecních volbách v roce 2001 bylo v obci 1476 voličů.\n\nV roce 1971 žilo v obci 1215 obyvatel\n\nKlausen-Leopoldsdorf má dvě katastrální území:\n\nViz stránky obce Klausen-Leopoldsdorf.\n\n\n"}
{"id": "547749", "url": "https://cs.wikipedia.org/wiki?curid=547749", "title": "Medvěd syrský", "text": "Medvěd syrský\n\nMedvěd syrský (\"Ursus arctos syriacus\") je poddruh medvěda hnědého. Žije v Arménii, Abcházii, Kopet Dagu, Karabachu, Sýrii, Libanonu, Malé Asii a Íránu.\n\nJe nejmenší ze všech hnědých medvědů, váží méně než 190 kg. Dožívá se věku 15-20 let. Dospělí samci mají velikost lebky mezi 30,3 a 39,4 centimetry. Barvu srsti má světlou.\n"}
{"id": "547752", "url": "https://cs.wikipedia.org/wiki?curid=547752", "title": "Timimus", "text": "Timimus\n\nTimimus (\"Timův napodobitel\") byl rodem malého celurosaurního teropoda, žijícího v období spodní křídy na území dnešního jižního cípu Austrálie (lokalita Dinosaur Cove). Patří tedy mezi tzv. polární dinosaury, obývající území uvnitř někdejšího jižního polárního kruhu. Je znám pouze na základě dvou fosilizovaných kostí dolní končetiny. Rodové jméno \"Timimus\" (\"Timův napodobitel\") zvolili australští paleontologové a zároveň manželé Richovi na počest svého syna Tima a také podle australského přírodovědce Tima Flanneryho.\n\nTypový druh \"T. hermani\" byl formálně popsán paleontology Dr. Thomasem Richem a Patricií Vickers-Richovou v roce 1993 na základě dvou stehenních kostí dvou různých jedinců (dospělce a mláděte, délka 43,2 a 19,5 cm). Ležely jen necelý metr od sebe a na místě byly objeveny také obratle, patřící pravděpodobně stejnému druhu. Menší dravý dinosaurus by mohl patřit mezi rychlonohé ornitomimosaury, není to však jisté. Mohlo jít také o tyranosauroida. Je nepravděpodobné, že by bylo někdy v budoucnu objeveno podstatně více materiálu z tohoto dinosaura. Důvodem je velmi neúplný sled hornin a lokalit v dané oblasti.\n\n\"Timimus\" byl zřejmě dlouhodobému chladu přizpůsobeným druhem teropodního dinosaura, pravděpodobně byl také opeřený. Mohl dosahovat délky kolem 3 metrů a byl nejspíš lehce stavěný. Zřejmě šlo o dravce nebo snad i všežravce. Podle histologických výzkumů Dr. Anusuye Chinsamyové z roku 1998 se zdá být možné, že tito dinosauři v období polární zimy pravidelně hibernovali.\n\n\n"}
{"id": "547754", "url": "https://cs.wikipedia.org/wiki?curid=547754", "title": "T'Pol", "text": "T'Pol\n\nT'Pol je fiktivní postava v televizním sci-fi seriálu .\n\nKomandér \"T'Pol\" byla vulkánská žena sloužící na hvězdné lodi Enterprise NX-01 pod velením kapitána Jonathana Archera v polovině 22. století. Byla prvním Vulkáncem, jež vydržel na lidské lodi déle než 10 dní. Později měla vztah s Charlesem Tuckerem (Tripem), který skončil s jeho smrtí.\n"}
{"id": "547756", "url": "https://cs.wikipedia.org/wiki?curid=547756", "title": "Charles Tucker", "text": "Charles Tucker\n\nCharles \"Trip\" Tucker III je fiktivní postava v televizním sci-fi seriálu .\n\n\"Charles Tucker\", přáteli řečený \"Trip\" byl důstojník Hvězdné flotily, který deset let sloužil na hvězdné lodi Enterprise NX-01 pod velením kapitána Archera, svého nejlepšího přítele, jako hlavní inženýr. Zemřel při výkonu služby v roce 2161.\n\n"}
{"id": "547757", "url": "https://cs.wikipedia.org/wiki?curid=547757", "title": "Phlox", "text": "Phlox\n\nPhlox je fiktivní postava v televizním sci-fi seriálu .\n\nDoktor \"Phlox\" byl Denobulan působící na hvězdné lodi Enterprise NX-01 pod velením kapitána Jonathana Archera jako hlavní zdravotnický důstojník.\n\n"}
{"id": "547759", "url": "https://cs.wikipedia.org/wiki?curid=547759", "title": "Malcolm Reed", "text": "Malcolm Reed\n\nMalcolm Reed je fiktivní postava v televizním sci-fi seriálu .\n\nPoručík \"Malcolm Reed\" sloužil na palubě hvězdné lodi Enterprise NX-01 pod velením kapitána Jonathana Archera jako zbrojní důstojník.\n\n"}
{"id": "547761", "url": "https://cs.wikipedia.org/wiki?curid=547761", "title": "Travis Mayweather", "text": "Travis Mayweather\n\nTravis Mayweather je fiktivní postava v televizním sci-fi seriálu .\n\nPraporčík \"Travis Mayweather\" byl důstojník Hvězdné flotily sloužící jako hlavní pilot na hvězdné lodi Enterprise NX-01 pod velením kapitána Jonathana Archera.\n\n"}
{"id": "547763", "url": "https://cs.wikipedia.org/wiki?curid=547763", "title": "Hoši Sato", "text": "Hoši Sato\n\nHoši Sato (v anglickém originále \"Hoshi Sato\") je fiktivní postava v televizním sci-fi seriálu .\n\nPraporčík Hoši Sato byla významnou lingvistkou a důstojníkem Hvězdné flotily. Sloužila jako komunikační důstojník na hvězdné lodi Enterprise NX-01 pod velením kapitána Jonathana Archera. Je autorkou univerzální jazykové matice později využívané v univerzálním překladači.\n\nHoši Sato má obrovské nadání pro jazyky, jejichž učením strávila značnou část dětství. Její matka chtěla, aby se stala pianistkou. \n\nV roce 2151 si ji Archer vybral jako člena posádky Enterprise. Do té doby učila jazyky v Brazílii. Byla první člověk, který se naučil klingonsky. Měla problémy s letem ve warpu, klaustrofobii a když na Axanarské lodi uviděla mrtvá těla, málem se zhroutila. Tyto potíže však překonala a služby ve Hvězdné flotile zanechala až někdy v 60. letech 22. století. Nejspíše to bylo roku 2161 po vzniku flotily. V posledním díle se zmiňuje o Brazílii ve které nejspíš učila i po službě ve flotile.\n\n"}
{"id": "547764", "url": "https://cs.wikipedia.org/wiki?curid=547764", "title": "Kryokauter", "text": "Kryokauter\n\nKryokauter je operační přístroj určený pro kryochirurgické operace. Principem je aplikace velmi nízkých teplot za účelem destrukce tkáně. Název pochází z řeckého slova kryos (κρύο) (\"chlad\") a druhá část z latinského \"cauterisatio\" (vypalování).\n\nExpanzní kryokautery využívají Joule-Thomsonova principu, tedy ochlazování stlačeného plynu při prudké expanzi. Používá se zejména stlačený oxid dusný (rajský plyn). Jeho expanzí se dosahuje teploty až -89°C. Je nutno podotknout, že tato teplota a výkon expanzních přístrojů není pro většinu operací dostatečný, a i když pracují s velkým přetlakem (několik desítek barů) a mají velkou spotřebu plynu. Neprochladí tkáň dostatečně hluboko ani za delší operační čas. Využívají se zejména pro odstraňování malých nezhoubných nádorů a s velkou výhodou velice často pro pomocné a dokončovací operace například v očním lékařství. Pro oftalmologii jsou nepostradatelnými pomocníky.\n\nKapalný dusík (teplota varu -196°C) se při pokojové teplotě odpařuje. Je-li v uzavřené nádobě, trvale vytváří přetlak. Popišme si cestu, kterou dusík projde při kryochirurgické operaci: Ze zásobniku kryokauteru prochází díky tlaku tenkou trubicí směrem k operačnímu výměníku a dále k ventilu. Ventil se (při stisknutí spouště operatérem) otevře a pustí dusík dál. V tepelném – operačním výměníku dusík odevzdá svou chladicí energii – nízkou teplotu. Dusík se naopak ohřeje a v podobě plynu je odváděn ven z přístroje. Na tepelný výměník navazuje chirurgická koncovka, operační nástroj potřebného tvaru a velikosti pro různé lékařské aplikace. Mražená tkáň tedy nepřijde do přímého kontaktu s dusíkem. Během operace koncovka ke tkáni přimrzne. Na přístroji je tedy ještě jeden úkol a to ohřev koncovky pro snadné odstranění. U automatických přístrojů je celý proces řízen mikropočítačem a obsluha jen spínačem kontroluje dobu, po kterou přístroj mrazí. Tuto dobu kryokautery vyšší generace zobrazují na displeji. Tato doba operace a tvar vytvářeného \"iceballu\" jsou pro lékaře hlavními signály pro ukončení kryochirurgického výkonu.\n\nJejich součástí je malá nádoba s kapalným dusíkem. Výhodou je vysoká účinnost těchto přístrojů díky nízkým tepelným ztrátám \"během cesty\" a díky originálně řešeným výměníkům s velmi malou spotřebou media. Tyto přístroje vznikly v České republice koncem 70. let 20. století a vyrábějí se dodnes.\n\nChirurgický nástroj je napojen hadicí na větší dewarovu nádobu. Výhodou je méně časté doplňování chladicího média do přístroje. Nicméně tato výhoda zaniká s použitím kvalitního tepelného výměníku u autonomních přístrojů. Oproti autonomním přístrojům je však nelze použít k operaci zhoubných nádorů. Důvodem je nízký výkon způsobený ztrátami během transportu dusíku z velké dewarovy nádoby do nástroje.\n"}
{"id": "547768", "url": "https://cs.wikipedia.org/wiki?curid=547768", "title": "Berta Foersterová", "text": "Berta Foersterová\n\nBerta Foersterová-Lautererová (někdy uváděná jako Bertha Laurer, 11. ledna 1869 Praha – 9. dubna 1936 Praha), operní pěvkyně - sopranistka činná především v Německu. Byla první manželkou skladatele Josefa Bohuslava Foerstera.\n\nBerta Lautererová se narodila 11. ledna 1869 v Praze do rodiny obchodníka. V letech 1883–1887 studovala zpěv na Pražské konzervatoři. \n\nJako sólová zpěvačka debutovala v pražském Národním divadle roku 1887 v roli Lidunky ve Weberově \"Čarostřelci\", získala angažmá a působila zde až do roku 1893. V Národním divadle zpívala např. Desdemonu při české premiéře Verdiho opery Othello a Taťánu při české premiéře Evžena Oněgina pod taktovkou samotného Petra Iljiče Čajkovského. Objevila se také ve světové premiéře Dvořákově \"Jakobínovi\" v roce 1889.\n\nV roce 1888 se Berta Lautererová v pražském kostele svatého Vojtěcha provdala za Josefa Bohuslava Foerstera. \n\nV roce 1893 ji Gustav Mahler angažoval do Hamburské státní opery, kam se oba manželé Foersterovi dočasně přestěhovali. Richard Wagner o Bertě prohlásil, že je to \"žena obdivuhodného nadání, a intelektu\". V této době patřila k nejvýše oceňovaným sopranistkám. Proto ji Mahler znovu angažoval (1901) do Dvorní opery ve Vídni. V říjnu roku 1905 se maželům Foersterovým narodil syn Alfred. Berta v roce 1913 ukončila svou divadelní kariéru. \n\nPo vzniku Československa se s manželem a synem vrátila do Prahy a věnovala se především synovi Alfredovi. Vystupovala již jen koncertně. Syn Alfred však v roce 1921 zemřel jako šestnáctiletý na horečnaté onemocnění. \n\nBerta Foersterová zemřela 9. dubna 1936. 23. prosince téhož roku se Josef Bohustlav Foerster oženil s Olgou Dostálovou-Hilkenovou. \n\n"}
{"id": "547770", "url": "https://cs.wikipedia.org/wiki?curid=547770", "title": "Neuroektoderm", "text": "Neuroektoderm\n\nNeuroektoderm je podélný pruh ektodermálního zárodečného listu strunatců, z níž se vyvíjí nervová soustava. Je představován tzv. neurální ploténkou, která se později vchlipuje a dává vzniknout neurální trubici. Z této trubice vzniká centrální nervová soustava, tedy mícha a mozek. Z okrajů neurální ploténky však vzniká ještě tzv. neurální lišta, která má mnohem širší uplatnění. Buňky z neurální lišty cestují dorsální trasou, kde se diferencují v melanocyty nebo ventrální trasou skrz somity, u kterých se diferencují v buňky spinálních a autonomních ganglií, buňky enterického nervového systému, Schwannovy buňky a buňky dřeně nadledvin syntetizující katecholaminy.\n\nNeuroektoderm je v počátečních stadiích podobný jako zbytek ektodermu, ale je poněkud zesílený. Posléze se vchlipováním vytvoří dva záhyby, jež nakonec splynou a dutina nervové trubice se uzavře. Vznik neuroektodermu je indukován chordou a jeho rozvoj má silný kranio-kaudální gradient (tedy že se rozvíjí od hlavového konce k ocasnímu), jako celé embryo. Ještě před uzavřením trubice se na kraniálním konci objeví základy mozkových váčků (viz článek mozek a sekce vývoj mozku). V hlavové části embrya po uzavření neurální trubice jsou viditelné dvě párové ztluštění neuroektodermu: otická plakoda (ze které vzniká otický váček) a plakoda čočky.\n\n"}
{"id": "547783", "url": "https://cs.wikipedia.org/wiki?curid=547783", "title": "Rut Bízková", "text": "Rut Bízková\n\nRut Bízková (* 19. července 1957) byla v letech 2012–2016 předsedkyní Technologické agentury České republiky. V roce 2010 zastávala post ministryně životního prostředí ve Fischerově vládě jako nominantka Občanské demokratické strany. Protože byl Fischerův kabinet nestranický, vystoupila 6. dubna 2010 z ODS, jejíž členkou byla od roku 1995. Po odchodu z úřadu ministryně opět vstoupila do ODS. Od července 2010 do dubna 2011 zastávala na stejném ministerstvu v rámci vlády Petra Nečase pozici 1. náměstkyně.\n\nVystudovala Vysokou školu chemicko technologickou v Praze a postgraduálně matematiku v letech 1986–1988. V roce 1993 absolvovala tříměsíční stáž v Mezinárodní agentuře pro atomovou energii ve Vídni. Je vdaná a má jedno dítě.\n\nV letech 1990 – 1995 byla členkou Křesťansko-demokratické strany (KDS). Po sloučení KDS s ODS se stala členkou ODS. Z ODS vystoupila před vstupem do vlády premiéra J.Fischera. Poté členství obnovila (2010–2013), po zrušení některých organizací vedením do ODS znovu nevstoupila a v současnosti není členkou žádné politické strany.\n\nV letech 1981 - 1994 byla zaměstnána v Ústavu jaderného výzkumu v Řeži. V období 1994–1998 působila jako tisková mluvčí uhelných elektráren ČEZ, následně ředitelka odboru vnějších vztahů na ministerstvu životního prostředí. V letech 1999–2004 pracovala na ministerstvo průmyslu a obchodu v pozici vedoucí oddělení mezinárodních aspektů průmyslové politiky, později poradkyně náměstka ministra pro energetiku, hutnictví a stavebnictví. Od roku 2004 působila v Českém ekologickém ústavu, příspěvkové organizaci MŽP, která byla v té době přejmenována na CENIA, českou informační agenturu životního prostředí, (ve funkci zástupkyně ředitele). V září 2006 se stala náměstkyní ministra životního prostředí, s odpovědností za politiku životního prostředí, výzkum a vývoj v resortu, ekonomické nástroje, EU fondy a řízení SFŽP ČR.\n\nDne 15. dubna 2010 byla jmenována ministryní životního prostředí ve vládě Jana Fischera. Jako priority si stanovila zlepšení kvality ovzduší (zejména v Moravskoslezském kraji), urychlené čerpání financí z fondů Evropské unie, úpravy programu Zelená úsporám (umožnění podpory zateplení veřejných budov) a zprůhlednění ministerstva.\n\nPo vzniku vlády Petra Nečase v červenci 2010 působila na ministerstvu životního prostředí znovu jako 1. náměstkyně. Po rezignaci ministra Drobila byla pověřena řízením ministerstva. Další ministr Tomáš Chalupa přijal 6. dubna 2011 rezignaci Bízkové na funkci 1. náměstkyně. Rezignovala z důvodu odlišného názoru na vedení programu Zelená úsporám.\n\nV letech 2012–2016 byla jedno funkční období předsedkyní Technologické agentury ČR, 22. března 2016 ji nahradil Petr Očko.\n\nV roce 2006 byla nominována na anticenu Ropák roku, v anketě skončila na 3. místě.\n\n"}
{"id": "547787", "url": "https://cs.wikipedia.org/wiki?curid=547787", "title": "Letiště Havlíčkův Brod", "text": "Letiště Havlíčkův Brod\n\nLetiště Havlíčkův Brod je jediné mezinárodní letiště v kraji Vysočina. Na tomto letišti působí převážně příznivci motorového létání. Letiště poskytuje služby všeobecného letectví - vyhlídkové lety nebo letecké výlety do zahraničí. Letiště leží 2,5 kilometru jihozápadně od města směrem na Humpolec u Horního Papšíkova.\n\nAeroklub Havlíčkův Brod je od roku 1935 samostatným právním subjektem a je registrován Ministerstvem vnitra ČR. Je zakládajícím členem Aeroklubu České republiky.\n\nLetiště provozuje občanské sdružení sdružující aktivní i pasivní příznivce létání a parašutismu. V několika odbornostech zde působí plachtaři, motoráři, parašutisté, modeláři, příznivci jak létající tak nelétající. Létá zde spousta generací. Od prvních modelářů, po profesionální obchodní či vojenské piloty.\n\nV roce 1992 vzniklo v Havlíčkově Brodě středisko LPZS Kryštof 17 s dvěma Mi-2. K 31. prosinci 1992 byla 52. letka velení a průzkumu zrušena. Osm Mi-2 přesídlilo do Prostějova. Zůstalo tam středisko LPZS Kryštof 17 s dvěma Mi-2, jako součást 3. letky 51. vrp. Od 2. do 4. týdne roku 1993 bylo středisko mimo provoz.\nNedořešená legislativa propojující funkci LZS, její pravomoce a možnosti ve vztahu k civilnímu sektoru dovedla činnost vojenské LZS v průběhu roku 1993 do situace, která málem kulminovala jejím zrušením. Na přelomu roku 1993-94 dochází k zásadní změně v pojetí a filozofii LZS. Armádní záchranka má zabezpečovat cvičení vojsk, v mírovém životě by pak měla plnit i funkci humanitární.\n\n\n"}
{"id": "547790", "url": "https://cs.wikipedia.org/wiki?curid=547790", "title": "Středoatlantský hřbet", "text": "Středoatlantský hřbet\n\nStředoatlantský hřbet je středooceánský hřbet rozdělující hranice tektonických desek, které se svou částí rozléhají v Atlantském oceánu, a zároveň je to nejdelší horský hřbet na světě. V severním Atlantiku rozděluje Euroasijskou a Severoamerickou desku, v jižním Africkou a Jihoamerickou. Hřbet se táhne od Gakkelského hřbetu severovýchodně od Grónska směrem na jih k Bouvetovu trojnému uzlu v jižním Atlantiku, kde se setkávají tři tektonické desky - Jihoamerická, Africká a Antarktická. Část hřbetu, která zahrnuje Island, se také nazývá Reykjaneský hřbet.\n\nHřbet je asi 2 500 m pod hladinou moře, jeho úbočí je však o 5 000 metrů hlouběji. Ačkoliv je to většinou podvodní útvar, některé jeho části se zdvihají natolik, že vyčnívají nad hladinou moře.\n\nSeverní Středoatlantský hřbet:\n\nJižní Středoatlantský hřbet:\n\n\n"}
{"id": "547794", "url": "https://cs.wikipedia.org/wiki?curid=547794", "title": "Fjodor Dan", "text": "Fjodor Dan\n\nFjodor Iljič Dan (rusky \"Фëдор Ильич Дан\", vlastním jménem Gurvič (\"Гурвич\"), 19. října 1871, Petrohrad, Ruské impérium – 22. ledna 1947, New York, NY, USA) byl ruský politik a člen strany menševiků. \n\nNarodil se v rodině majitele lékáren. V roce 1895 ukončil lékařskou fakultu Petrohradské univerzity a získal titul MUDr.\n\nRoku 1894 se stal marxistou. Stal se členem Svazu boje za osvobození dělnické třídy, kterou založili jeho budoucí kolegové Vladimír Iljič Lenin a Martov. Začal organizovat stávky, za což byl roku 1896 zatčen a poslán do Vjatské gubernie.\n\nV roce 1901 emigroval do Berlína, kde vstoupil do Ruské sociálně demokratické dělnické strany a se stal redaktorem deníku \"Iskra\". V roce 1902 byl opět zatčen a deportován na Sibiř, v roce 1903 se mu však podařilo uniknout do zahraničí. Při rozdělení strany roku 1903 vstoupil do frakce menševiků a stal se jedním z jejích předáků.\n\nRoku 1913 se tajně vrátil do Ruska a začal pracovat jako redaktor v novinách \"Golos social-demokrata\". V roce 1915 byl opět zatčen a poslán na východní frontu jako vojenský lékař.\n\nZa únorové revoluce roku 1917 podporoval prozatímní vládu v čele s Kerenským a stal se členem Petrohradského sovětu. Po říjnové revoluci byl zatčen Čekou a roku 1922 vyhnán z SSSR jako nepřítel státu. V roce 1923 vytvořil socialistickou internacionálu a až do roku 1940 vedl zahraniční delegace menševiků. \n\nPoslední léta života strávil v USA. Když byl roku 1941 Sovětský svaz napaden nacistickým Německem, podporoval poprvé v životě sovětský režim. V roce 1943 napsal knihu \"O původu bolševismu\", v níž popisoval bolševiky jako socialisty, kteří pravý význam socialismu zneužili.\n"}
{"id": "547808", "url": "https://cs.wikipedia.org/wiki?curid=547808", "title": "PAX6", "text": "PAX6\n\nPAX6 je významný pax gen, který se podílí na stavbě očí téměř všech pravých dvojstranně symetrických živočichů (Eubilateralia). Je evolučně velice konzervovaný (u myši má 422 aminokyselin a úplně stejnou sekvenci jako u člověka), obsahuje homeoboxovou část (stejně jako další homeoboxové geny) a C–terminální oblast bohatou na prolin, serin a threonin. U člověka je exprimován samozřejmě v očích, navíc i v buňkách Langerhansových ostrůvků.\n\nJeho mutace způsobují např. aniridii, tedy absenci duhovky.\n"}
{"id": "547814", "url": "https://cs.wikipedia.org/wiki?curid=547814", "title": "Carol Corbu", "text": "Carol Corbu\n\nCarol Corbu (* 8. února 1946, Văleni-Podgoria, Argeș) je bývalý rumunský atlet, který se specializoval na trojskok.\n\n"}
{"id": "547815", "url": "https://cs.wikipedia.org/wiki?curid=547815", "title": "Skvalen", "text": "Skvalen\n\nSkvalen (sumární vzorec CH; MF59™) je přírodní organická sloučenina vyskytující se běžně v lidském těle, která byla poprvé průmyslově izolována z jater žraloka, ale dnes se získává i z jiných zdrojů, např. z olivového oleje nebo laskavcových semének. Podporuje imunitní systém organismu, a to díky svému antioxidačnímu účinku. \n\nJedná se o nenasycený uhlovodík a triterpen, meziprodukt biosyntézy cholesterolu.\n\nMimo jiné se používá v kosmetice (tj. na pleť) a farmacii (tzn. aditivum).\n\n"}
{"id": "547822", "url": "https://cs.wikipedia.org/wiki?curid=547822", "title": "Předplacená karta", "text": "Předplacená karta\n\nPředplacená karta se v obecném smyslu používá pro karty, které se kupují (nebo darují jako dárek), a jsou za ně poskytovány konkrétní služby (již předplacené). Stačí je jen použít podle návodu nebo dojít na místo služby, kde tuto kartu lze využít.\n\nPředplacená herní karta je karta, která slouží k jednorázovému zaplacení/prodloužení platnosti internetového účtu pro hraní her přes internet. Tyto karty se dají koupit v obchodech zaměřených na počítačové hry.\n\nDnes je to nejběžnější způsob jak platit měsíční (nebo více měsíční) příspěvky za hraní MMORPG her (hojně tuto možnost využívá například hra World of Warcraft od společnosti Blizzard).\n\nTakové karty jsou většinou trochu dražší než možnost zaplatit za hru alternativním způsobem - bankovní transakcí nebo internetovým bankovnictvím, ale zároveň je jejich použití pohodlnější.\n\nTaková karta je většinou zabalená v malé krabičce nebo alespoň igelitovém sáčku, přičemž na jedné straně je kód této karty zakrytý ochrannou vrstvou, kterou je třeba nejdříve odstranit (seškrábnout). Poté se kód z karty obvykle zadá ve správě účtu na internetu a herní doba by se měla ihned prodloužit.\n\nPředplacenou kartou se též rozumí karta, jejíž kód se používá pro dobití telefonního kreditu.\n\nPodobně jako herní karta se i tato kupuje v obchodě, nejlépe přímo u operátora, ale lze ji sehnat i v některých trafikách a samoobsluhách. Taková karta většinou stojí stejně jako hodnota kreditu, který dobíjí. Stejně jako u herních karet, i u těchto se musí seškrábnout ochranná vrstva, aby se objevil kód - ten je ovšem pro aktivaci nutné odeslat ve formě SMS na specifické telefonní číslo podle operátora.\n\nJe karta podobná kreditní kartě s tím rozdílem, že není vázána na konkrétní účet nějakého člověka a nepodléhá několika dalším \"omezením\". Zároveň je ovšem limitována výší peněžní částky vybírané do mínusu - to ve většině případů nejde - tedy jsou peníze, nebo nejsou peníze.\n\n\nPozor na reklamace karet, jako jsou herní a dobíjecí (kreditu) - většina prodejců se ohání tím, že karta bez ochranného povrchu je nereklamovatelná - mohl již být použit její kód. Pokud tedy se tedy někomu dostane do ruky \"nová\" karta s poškozeným ochranným povrchem, bude nejlepší jít ji co nejdříve reklamovat.\n\n"}
{"id": "547826", "url": "https://cs.wikipedia.org/wiki?curid=547826", "title": "Hannes Arch", "text": "Hannes Arch\n\nHannes Arch (22. září 1967, Leoben, Rakousko – 8. září 2016, u Heiligenblutu, Rakousko) byl rakouský letecký akrobat. V roce 2008 se stal celkovým vítězem seriálu mistrovství světa Red Bull Air Race. Zemřel při pádu vrtulníku.\n"}
{"id": "547828", "url": "https://cs.wikipedia.org/wiki?curid=547828", "title": "Jindřich I. Javorský", "text": "Jindřich I. Javorský\n\nJindřich I. Javorský († 1346) byl javorský kníže z rozrodu slezských Piastovců.\n\nByl synem svídnicko-javorského knížete Boleslava I. Surového a jeho ženy Beatrix Braniborské. V roce 1319 vstoupil do sporu s Janem Lucemburským o dědictví po braniborském markraběti Waldemarovi. Spor nakonec skončil podělením, Jan získal Budyšínsko a Jindřich Zhořelecko. Za pobytu krále Jana ve Vratislavi roku 1329 se sice 3. května Jindřich vzdal své části Zhořelecka ve prospěch českého krále, ale odmítl mu složit lenní hold. Javorsko se tak stalo součástí českého království až v roce 1368.\n"}
{"id": "547834", "url": "https://cs.wikipedia.org/wiki?curid=547834", "title": "Jurij Michajlovič Stěklov", "text": "Jurij Michajlovič Stěklov\n\nJurij Michajlovič Stěklov ( vlastním jménem Ovšij Moisejevič Nachamkis ; , Oděsa, Ruské impérium – 15. září 1941, Moskva, SSSR) byl sovětský historik a novinář.\n\nJurij Stěklov se narodil do židovské rodiny. Roku 1893 se stal revolucionářem. Hned o rok později byl vypovězen z Ruska. Později vstoupil do Ruské sociálně demokratické dělnické strany.\n\nV roce 1900 se seznámil s Leninem a stal se členem redakce v deníku \"Jiskra\". Po rozdělení strany roku 1903 přistoupil Stěklov k bolševikům. V roce 1905 se vrátil do Ruska a podporoval vznikající revoluci.\n\nV roce 1910 byl opět vyhnán z Ruska a stal se učitelem na Pařížské škole. V roce 1917 se vrátil do Ruska a stal se členem Petrohradského sovětu. V roce 1918 pracoval v komisi, která formovala ústavu RSFSR.\n\nBěhem ruské občanské války jezdil často na frontu. V roce 1925 odešel z funkce redaktora novin \"Izvestija\", v nichž působil od roku 1917. Místo toho začal působit v časopisu \"Nový svět\".\n\nStěklov pracoval také jako historik marxismu, sepsal knihy \"\"Internacionála 1984 – 1914\"\", \"\"Karel Marx\"\" a \"\"Bojovníci za socialismus\"\", v nichž popularizoval marxismus. Jeho práce byly částečně ovlivněny díly Nikolaje Černyševského a Michaila Bakunina.\n\nV roce 1938 byl Stěklov obviněn z protistátní činnosti a uvězněn. Ve vězení o dva roky později zemřel. Posmrtně byl rehabilitován.\n\n"}
{"id": "547853", "url": "https://cs.wikipedia.org/wiki?curid=547853", "title": "Therizinosauridae", "text": "Therizinosauridae\n\nTherizinosauridae či terizinosauridi („ještěři s kosou“, podle dlouhých drápů) byli poněkud zvláštní skupinou teropodních dinosaurů. Šlo zřejmě o druhotné všežravce nebo býložravce s dlouhými drápy na předních končetinách a neobvyklým tvarem těla. Žili na území dnešní Číny, Mongolska a USA, v budoucnu však mohou být jejich zkameněliny objeveny také jinde.\n\nNejvětším zástupcem byl nominotypický rod \"Therizinosaurus\" z Mongolska, který mohl dosahovat délky kolem 12 metrů a hmotnosti přes 5 tun. Jak ukázaly fosilie čínského rodu \"Beipiaosaurus\", někteří zástupci skupiny byli také opeření. Terizinosauři se vesměs podobali jakýmsi velkým pozemním lenochodům s mohutnou břišní dutinou, stále však patří mezi relativně málo prozkoumané teropody.\n\n\n"}
{"id": "547854", "url": "https://cs.wikipedia.org/wiki?curid=547854", "title": "Stacionář", "text": "Stacionář\n\nStacionář je zařízení poskytující sociální službu za úhradu dětem i dospělým lidem se sníženou soběstačností z důvodu zdravotního postižení,  chronického, duševního onemocnění či věku. Docházkový program je buď celodenní (denní stacionář) či týdenní spojený s ubytováním (týdenní stacionář).\nV České republice začala zařízení tohoto typu ojediněle vznikat již před rokem 1989. Byla to zdravotnická zařízení zaměřující se na pomoc lidem s duševními nemocemi nebo zařízení pro pobyt seniorů (tzv. domovinky). Ve větší míře se rozšířila až po roce 1989. Nestátní neziskové organizace začaly poskytovat komplexní služby pro děti a dospělé lidi s postižením i jejich rodiny. To souviselo s pozvolna měnící se tendencí v přístupu k lidem s postižením, kdy výraznou a cílenou segregaci, postupně nahrazovala snaha hledat cesty k maximální možné integraci znevýhodněných osob do většinové společnosti.\n\nV denních stacionářích se poskytují ambulantní služby, v týdenních stacionářích pobytové služby osobám, které mají sníženou soběstačnost z důvodu věku nebo zdravotního postižení, a osobám s chronickým duševním onemocněním, jejichž situace vyžaduje pravidelnou pomoc jiné fyzické osoby. Součástí péče jsou následující služby:\n\n\nNěkteré stacionáře zřizují pro své klienty i chráněné bydlení, chráněné pracovní dílny, sociálně terapeutické dílny, případně nabízejí programy i rodinám klientů.\n\nZa poskytování služeb v denních stacionářích hradí osoby úhradu za základní činnosti stanovené smlouvou. Maximální výši úhrady stanoví prováděcí právní předpis.\n\nPéčí se pro účely stanovení úhrady rozumí činnosti uvedené v § 46 a v § 47 zákona o sociálních službách. V týdenních stacionářích úhradu hradí osoba za ubytování, stravu a za péči poskytovanou ve sjednaném rozsahu. Úhrada za péči v týdenních stacionářích se stanoví maximálně ve výši 75 % přiznaného příspěvku. Osobě navštěvující týdenní stacionář musí zůstat po uhrazení ubytování a stravy, alespoň 25 % jejích příjmů.\n\nSociální zabezpečení v Česku\n\n\n"}
{"id": "547855", "url": "https://cs.wikipedia.org/wiki?curid=547855", "title": "Special Reconnaissance Regiment", "text": "Special Reconnaissance Regiment\n\nSpecial Reconnaissance Regiment, zkráceně SRR, je nejnovější složkou sloužící u Britských speciálních jednotek, např. vedle SAS. Pluk byl založen 6. dubna 2005 a velitelství sídlí v Herefordu. Úkolem jednotek je průzkum a podpora SAS nebo SBS.\nDo médií se jednotka dostala poté co se 22. července 2005 podílela na vraždě Brazilce Jeana Charlese de Menezea, který byl podezřelý z terorismu, což se však nikdy neprokázalo a v Brazílii čin zvedl vlnu odporu. 19. září byli dva členové jednotky uvězněni ve městě Basra. V roce 2009 byla jednotka nasazena do Severního Irska do bojů proti Pravé irské republikánské armádě.\n"}
{"id": "547858", "url": "https://cs.wikipedia.org/wiki?curid=547858", "title": "Cessna 208 Caravan", "text": "Cessna 208 Caravan\n\nCessna 208 Caravan je jednomotorový turbovrtulový celokovový vzpěrový hornoplošník určený k přepravě až 13 osob s dvoučlennou osádkou, nebo nákladu na krátké a regionální tratě postavený v USA. \n\nPrvní prototyp poprvé vzlétl 9. prosince 1982 a o dva roky později (1984) získal certifikaci od FAA.Pohonnou jednotku tvoří turbovrtulový motor Pratt & Whitney Canada PT6A-114A o výkonu 496 kW.\n\nCessna 208B se nabízí v mnoha konfiguracích podle přání zákazníka. K dispozici jsou i vojenské verze určené jako hlídkovací, záchranné a průzkumné stroje (U-27A). Existuje i varianta s plováky Wipline (hydroplán) - Cessna 208 Caravan Floatplane - ale také další s lyžemi, nebo širšími pneumatikami pro nezpevněná letiště.\n\nDoposud bylo vyrobeno více než 1500 kusů v různých provedeních.\n\nNejvětším komerčním uživatelem těchto letounů je společnost FedEx Express v počtu cca 253 kusů.\n\nÚdaje platí pro letoun Cessna 208 Grand Caravan\n\n\n"}
{"id": "547861", "url": "https://cs.wikipedia.org/wiki?curid=547861", "title": "Brazilské království", "text": "Brazilské království\n\nBrazilské království (portugalsky \"Reino de Brasil\") bylo autonomní království existující v rámci Spojeného království Portugalska, Brazílie a Algarve v letech 1815–1822 (de facto již od roku 1808). Existovalo na území dnešní Brazílie.\n\nV říjnu 1807 po obsazení Lisabonu vojskem Napoleona Bonaparta uprchl portugalský regent princ Jan spolu se svou matkou královnou Marií I. a dvorem s asi 15 000 dvořany do tehdejší portugalské kolonie Brazílie. Po tomto přesunu královského rodu do Brazílie bylo učiněno zrovnoprávnění brazilské kolonie s Portugalským královstvím a bylo utvořeno Spojené království Portugalska, Brazílie a Algarves. Tehdejší (knížectví) kolonie Brazílie byla pro všechny důvody resp. možnost že Napoleon upevní své pozice povýšeno do hodnosti království, aby mohlo symbolizovat postavení portugalského královského rodu jako stále vládnoucího. Toto nově vytvořené Spojené království Portugalska, Brazílie a Algarve byl jednotný stát třech rovných celků, jehož panovník měl nový titul: \"král Spojeného království Portugalska, Brazílie a Algarves\". Nařízení o vzniku vešlo v platnost 16. prosince 1815. Tím vzniklo autonomní a de facto nezávislé brazilské království, jehož králem se stal dosavadní portugalský král Jan VI.\n\nPo Napoleonově pádu v roce zasedla v Portugalsku prozatímní vláda, která v roce 1820 vyzvala krále Jana VI. k návratu. Ten byl po svém příjezdu nucen uznat novou ústavu, která nastolila konstituční monarchii. Králův syn Dom Pedro zůstal v Brazílii a převzal v ní regentství a funkci místokrále.\n\nPo návratu královské rodiny do Portugalska, v Lisabonu následně cortesy (lidové shromáždění) zrušily rovnoprávnost Portugalska a Brazílie a snažily se obnovit její koloniální status, což v Brazílii vedlo k hnutí za nezávislost, do jehož čela se postavil právě Dom Pedro, jenž byl vždy nakloněn liberálním myšlenkám. Dom Pedro nakonec vyhlásil nezávislost \"Brazilského království\" na Portugalsku a 12. října 1822 byl jako Pedro I. prohlášen císařem Brazílie. Titul císaře namísto krále, měl zdůraznit rozmanitost Brazílie a částečně emulovat Napoleona, jako liberála a revolucionáře, čímž Spojené království Portugalska, Brazílie a Algarves zaniklo, ovšem k nechuti Lisabonské vlády a parlamentu nezávislostí Brazílie.\n\n\"Dynastie Braganza\"\n\n\n"}
{"id": "547866", "url": "https://cs.wikipedia.org/wiki?curid=547866", "title": "Lenticularis", "text": "Lenticularis\n\nLenticularis (česky \"čočkovitý\", zkratka len) je jeden z oblačných tvarů. Může se vyskytovat u oblaků cirrocumulus, altocumulus a stratocumulus.\n\nLenticularis je oblak, který má tvar čočky či létajícího talíře. Při pozorování některých oblaků tvaru lenticularis se stává, že si je lidé pletou s UFO.\n\nTvar lenticularis je oblak vznikající orograficky, tj. díky nerovnostem zemského povrchu. Pokud proudící vzduch narazí např. na kopec, je vytlačován vzhůru. Při vstoupání se vzduch ochlazuje. Po vyvstoupání na určitou výšku a ochlazení na dostatečně nízkou teplotu dojde ke kondenzaci vodní páry a vzniká oblak.\n"}
{"id": "547874", "url": "https://cs.wikipedia.org/wiki?curid=547874", "title": "The Place of the Lion", "text": "The Place of the Lion\n\nThe Place of the Lion (česky volně Místo lva) je fantasy román sepsaný Charlesem Williamsem. Román byl vydán roku 1931.\n\nPříběh vypráví o starobylých archetypech, které se začínají objevovat po celé Anglii a vyvolávat zmatky. Na povrch postupně vycházejí duchovní síly, ale i nedostatky jednotlivých postav.\n\n\"The Place of the Lion\" v elektronické podobě na stránkách e-bookového Projektu Gutenberg Australia\n"}
{"id": "547882", "url": "https://cs.wikipedia.org/wiki?curid=547882", "title": "Škola Goldy Meirové", "text": "Škola Goldy Meirové\n\nŠkola Goldy Meirové (: \"Golda Meir School\"), dříve Fourth Street School, je veřejná škola okresu Milwaukee pro nadané a talentované žáky, nacházející se v Milwaukee ve státě Wisconsin ve Spojených státech. Škola byla přejmenována na počest izraelské premiérky Goldy Meirové, která zde v letech 1906 až 1912 studovala. Budova je zanesena v Národním seznamu historických míst (\"National Register of Historic Places\") a je Národní historickou památkou (\"National Historic Landmark\").\n\nSamotná budova školy byla postavena ve stylu románské architektury v letech 1889 až 1890 na základě návrhu architekta H. C. Kocha.\n\n"}
{"id": "547890", "url": "https://cs.wikipedia.org/wiki?curid=547890", "title": "Vladimír Hink", "text": "Vladimír Hink\n\nVladimír Hink (* 28. března 1957 Jihlava) je český politik ODS, počátkem 21. století primátor města Jihlavy, v letech 2006-2010 poslanec Poslanecké sněmovny za kraj Vysočina.\n\nMaturoval na SPŠ stavební. Po škole pracoval ve firmách Průmstav Praha a Průmyslové stavby Brno. V roce 1991 založil společnost TERNI s.r.o (později TERNI JIHLAVA CZ, s.r.o.), kde působil v letech 1991 - 1998 jako jednatel, a ve které je od roku 1994 společníkem. Mezi roky 1997 - 2005 zastával funkci člena představenstva firmy TENISCENTRUM JIHLAVA, a.s. a z toho poslední dva roky byl místopředsedou. V roce 2010 získal titul bakaláře v oboru veřejná správa na Vysoké škole finanční a správní v Praze za diplomovou práci \"Regionální politika v ČR ve vztahu k Regionu soudržnosti\". Je ženatý, má dvě děti.\n\nDo ODS vstoupil v roce 1991.\n\nV letech 1991–2009 byl členem MR ODS v Jihlavě a v letech 2007–2009 i předsedou OR ODS Jihlava. Dlouhodobě byl aktivní v místní politice. V komunálních volbách roku 1994 neúspěšně kandidoval do zastupitelstva města Jihlava za ODS. Zvolen sem byl v komunálních volbách roku 1998, komunálních volbách roku 2002 a komunálních volbách roku 2006. Profesně se k roku 1998 a 2002 uvádí jako vědecký podnikatel, v roce 2006 jako poslanec. V období 2002 - 2004 působil na postu náměstka primátora a mezi roky 2004 - 2006 byl primátorem Jihlavy, kterým se stal po rezignaci tehdejšího primátora Vratislava Výborného.\n\nV krajských volbách roku 2000 byl zvolen do Zastupitelstva Kraje Vysočina (původně oficiálně Jihlavského kraje) za ODS. Ve volbách v roce 2006 byl zvolen do poslanecké sněmovny za ODS (volební obvod Kraj Vysočina). V letech 2006-2009 zasedal ve sněmovním výboru pro bezpečnost, v letech 2007-2010 ve výboru pro veřejnou správu a regionální rozvoj a v roce 2010 také krátce v rozpočtovém výboru. Ve sněmovně setrval do voleb v roce 2010. Ve volbách 2010 kvůli tzv. kroužkování svůj mandát neobhájil.\n\nV březnu 2009, krátce před hlasováním o nedůvěře vládě Mirka Topolánka, havaroval poslanec Hink na silnici u jihočeských Nažidel. Při nehodě zemřel sedmatřicetiletý Rakušan. Hink byl zraněn, stejně jako jeho jedenapadesátiletá spolujezdkyně. Oba byli vrtulníkem dopraveni do nemocnice s podezřením na poranění páteře, trupu a končetin. Koalice tehdy řešila otázku případného párování při absenci poslance Hinka na klíčovém hlasování. I po odchodu ze sněmovny se angažoval v ODS a v prosinci 2012 byl na okresní konferenci ODS v Jihlavě zvolen do širšího okresního vedení strany. Profesně se nyní uvádí jako pracovník stavební firmy Terni.\n\nV komunálních volbách v roce 2014 byl za ODS opět zvolen zastupitelem města Jihlavy.\n"}
{"id": "547892", "url": "https://cs.wikipedia.org/wiki?curid=547892", "title": "Volby do Knesetu 1961", "text": "Volby do Knesetu 1961\n\nVolby do pátého Knesetu se v Izraeli konaly 15. srpna 1961. Výsledkem bylo vítězství levice vedené stranou Mapaj Davida Ben Gurion. Volební účast byla 79 %.\n\nNa počátku funkčního období pátého Knesetu vytvořil předseda vítězné strany Mapaj David Ben Gurion koaliční vládu, jež získala 2. listopadu 1961 důvěru v Knesetu. Tato koaliční vláda zahrnovala Národní náboženskou stranu, Achdut ha-Avodu, Poalej Agudat Jisra'el, Spolupráci a bratrství, Pokrok a rozvoj, a měla třináct ministrů. Předsedou Knesetu byl jmenován poslanec Mapaje Kadiš Luz. V pořadí desátá vláda padla 16. června 1963 poté, co premiér Ben Gurion rezignoval z osobních důvodů (ve skutečnosti byl rozhněvaný nedostatečnou podporou svých vládních kolegů). Později vystoupil ze strany Mapaj, kterou pomáhal zakládat a vytvořil Rafi.\n\nNovým premiérem se stal Levi Eškol, který zároveň stanul v čele Mapaje. Dne 26. června 1963 vytvořil staronovou koaliční vládu se stejnými koaličními partnery. Jediným rozdílem byl počet ministrů (měla o jednoho více). Vláda padla 10. prosince 1964, když někdejší premiér Ben Gurion požadoval po soudcích Nejvyššího soudu prošetření Lavonovy aféry.\n\nO týden později vytvořil Eškol v pořadí dvanáctou vládu, a to se stejnými koaličními partnery a ministry jako měla vláda předešlá. Důvěru získala vláda 22. prosince 1964.\n\nFunkční období pátého Knesetu bylo významné sjednocením dvou hlavních pravicových stran (Cherutu a Liberální strany) v jednotný volební blok (Gachal), který již byl schopen ovlivnit hegemonii Mapaje na izraelské politické scéně. Gachal, z něhož se později stal Likud nakonec porazil Mapaj (z níž se stala strana Ma'arach) ve volbách v roce 1977.\n\n\n"}
{"id": "547898", "url": "https://cs.wikipedia.org/wiki?curid=547898", "title": "Institut võruštiny", "text": "Institut võruštiny\n\nInstitut võruštiny (võrusky \"Võro Instituut\") je estonská státní výzkumná a rozvojová instituce určená k zachování võruského jazyka a kultury. \n\nInstitut byl založen estonskou vládou v roce 1995 a nachází se ve městě Võru v jižním Estonsku. První ředitelé ústavu byli Enn Kasak (1995–1997) a Kaido Kama (1997–2004), následovala Külli Eichenbaum a od roku 2010 je ředitelem Rainer Kuuba, výzkumy má v ústavu na starosti toponomastik Evar Saar a lexikolog Sulev Iva.\n\nInstitut se zabývá širokým spektrem činností, aby překonala problémy hrozící minoritním jazykům, zahrnující ustanovení školních programů, řízení lingvistického a regionálního výzkumu, zachovávání názvů míst a jejich příslušné historie (většinou pod vedením Evara Saara), publikování znalostí a školních učebnic võruštiny a organizování každoročních konferencí. Cílem těchto aktivit je podnícení Võrů, aby mluvili svým vlastním jazykem a uchovali si svůj charakteristický styl života.\n\n"}
{"id": "547903", "url": "https://cs.wikipedia.org/wiki?curid=547903", "title": "Volby do Knesetu 1969", "text": "Volby do Knesetu 1969\n\nVolby do sedmého Knesetu se v Izraeli konaly 28. října 1969. Výsledkem bylo vítězství levice vedené stranou Ma'arach Goldy Meirové. Volební účast byla 77,8 %.\n\nVolby v roce 1969 jsou významné skutečností, že aliance stran Ma'arach získala do té doby největší počet mandátu ve volební historii státu (57 ze 120). Tento úspěch může být připisován popularitě vlády po izraelském vítězství v šestidenní válce a skutečností, že byl Ma'arach tvořen čtyřmi nejpopulárnějšími levicovými stranami, jež souhrnně v minulých volbách získaly 51,2 %.\n\nJednalo se zároveň o poslední volby s tak rozhodnou většinou získanou levicí. Před následujícími volbami totiž proběhla jomkipurská válka, která poškodila důvěryhodnost Ma'arachu a její největší rival Gachal tak snížil rozdíl v zisku na pouhých dvanáct mandátů. \n\nGolda Meirová ze strany Ma'arach vytvořila v pořadí patnáctou vládu jako vládu národní jednoty. Kromě Ma'arachu zahrnovala strany Gachal, Národní náboženská strana, Nezávislí liberálové, Pokrok a rozvoj, Spolupráci a bratrství a celkem měla 24 ministrů.\n\nGachal opustil vládu 6. srpna 1970 poté, co se vláda rozhodla přijmout Rogersův plán (nakonec jej odmítla, ale Gachal se již nevrátil).\n\nSedmý Kneset patřil k jedněm z nejstabilnějších Knesetů v izraelské historii. Vznikla pouze jedna nová strana (ve skutečnosti se jednalo o přejmenování existující strany) a čtyři poslanci změnili své strany.\n\n\n"}
{"id": "547905", "url": "https://cs.wikipedia.org/wiki?curid=547905", "title": "Jaroslav Zástěra", "text": "Jaroslav Zástěra\n\nPhDr. Jaroslav Zástěra (21. března 1921 Crikvenica, Chorvatsko – 21. listopadu 2001 Brno) je znám jako badatel a historik, autor odvážné hypotézy, týkající se původu velkomoravských Mojmírovců, Přemyslovců, města Znojma, a dokládané z velké části rozborem symboliky unikátních nástěnných maleb v Rotundě sv. Kateřiny. Přestože jeho hypotézy byly historickou vědou přijaty rezervovaně či zamítavě, jejich publikováním vyvolal oživení zájmu o výzkum a zpřístupnění znojemské rotundy.\n\nNarodil se 21. března 1921 v chorvatské Crikvenici moravským rodičům, mládí prožil už na Jižní Moravě, gymnázium absolvoval v Hustopečích. Za druhé světové války působil v odboji, byl zatčen a odsouzen na 9 let, před popravou v Bayreuthu ho osvobodila americká armáda.\n\nPo 2. světové válce dokončil Právnickou fakultu Masarykovy univerzity v Brně. V roce 1952 byl v Brně v Pisárkách opět zatčen, obviněn z pokusu o ilegální opuštění republiky a odsouzen na 3 roky. Po propuštění v roce 1955 zastával různá povolání a v letech 1960 – 65 dálkově studoval dějiny pedagogiky na Filosofické fakultě UJEP v Brně. V roce 1968 byl rehabilitován a stal se nakrátko šéfredaktorem Brněnského večerníku. V období normalizace místo ztratil a byl i vyloučen ze Svazu novinářů\n\nPoprvé publikoval svou hypotézu v roce 1983 v populárním článku \"Co ukrývá znojemská rotunda\" v časopise \"Zápisník\". Časem publikoval další práce a stal se zakládajícím členem Moravského národního kongresu i Klubu přátel znojemské rotundy.\n\nZemřel v Brně dne 21. listopadu 2001 \n\nNa základě interpretace historických pramenů, vlastních výzkumů a úvah, a zejména rozboru symboliky nástěnných maleb ve znojemské rotundě, zformuloval Zástěra odvážnou teorii, která měla změnit pohled na naše nejranější dějiny. Jedná se o poměrně obsáhlou řadu hypotéz, nedostatečně doložených a sám Zástěra navrhl provést některé archeologické průzkumy, které by jeho hypotézu mohly podepřít. Hypotézy mimo jiné předpokládají:\n\n\nZástěrovy hypotézy byly odbornou veřejností přijaty spíše chladně, jejich hlavním kritikem se stal přední pražský historik, specialista na raný středověk, Dušan Třeštík. Přestože některé předpoklady (např. Metodějův hrob) nebyly archeologickým výzkumem potvrzeny, má Zástěra i dostatek pokračovatelů, soustředěných převážně okolo Klubu přátel znojemské rotundy, kteří jeho myšlenky dále rozvíjejí, nebo upravují v návaznosti na nové objevy.\n\nPřes sporný vědecký přínos zvýšily Zástěrovy hypotézy zájem laické i odborné veřejnosti o rotundu, do té doby i zvenku prakticky nepřístupnou, neboť stála uvnitř areálu znojemského pivovaru. Byl vybudován samostatný příchod k rotundě, byla otevřena pro veřejnost a s přispěním státních institucí i dobrovolníků se podařilo provést některé dokumentační a výzkumné práce.\n\n\n\n"}
{"id": "547915", "url": "https://cs.wikipedia.org/wiki?curid=547915", "title": "Soňa Balunová", "text": "Soňa Balunová\n\nProf.Soňa Balunová, rozená Buriánová, ( 8. června 1924 Brno - 1. únor 2013 Vídeň) byla československá reprezentantka ve volejbale, krasobruslení a atletice.\nVystudovala Masarykovu universitu v Brně aprobaci tělesná výchova a zeměpis. Provdala se v roce 1950 za MUDr.Miloslava Baluna. S manželem společně sportovali a později se věnovali trenérské práci. Kromě jiných, trénovali dva roky v Moskvě sovětské krasobruslaře. V roce 1955 se jim narodila dcera Soňa, která se stala také úspěšnou krasobruslařkou, 6x se stala mistryní Rakouska a zúčastnila se i ZOH 1972 v Sapporu.\n\nKrasobruslení bylo jejím hlavním sportem, věnovala se mu od svých osmi let po celý život jako závodnice a později jako trenérka. V roce 1948 vytvořila sportovní pár s Miloslavem Balunem, který se stal později i jejím manželem. Získali společně 6 titulů mistra republiky a podařilo se jim získat také bronzovou medaili na mistrovství Evropy 1954 v Bolzanu. Do roku 1961 vystupovali také v profesionální lední revue.\n\nPo ukončení kariéry se stala trenérkou mládeže v Praze, zde založila dětskou krasobruslařskou revue. Od roku 1967 začala trénovat v rakouském Linci, kde po srpnových událostech 1968 zůstala natrvalo a celých 30 let se zde úspěšně věnovala trenérské práci.\n\nReprezentovat začala hned v prvním poválečném mezistátním zápase žen v roce 1947, bylo to v utkání s Polskem. Během své sedmileté reprezentační kariéry získala bronzovou medaili na mistrovství Evropy 1950 a dvakrát 2.místo na Světových akademických letních hrách (1949 v Budapešti a 1951 v Berlíně.\n\nJako členka ÚDA Praha se stala dvakrát mistryní republiky.\n\nV lehké atletice se věnovala hodu oštěpem, Československo reprezentovala společně s Danou Zátopkovou v mezistátních zápasech s Rakouskem, Polskem a Ruskem.\n\n"}
{"id": "547916", "url": "https://cs.wikipedia.org/wiki?curid=547916", "title": "Võrové", "text": "Võrové\n\nVõrové (võrusky \"võrokõsõq\" [], estonsky \"võrukesed\") jsou obyvatelé historické země Võrumaa (\"Vana Võromaa\"), regionu v jihovýchodním Estonsku (kraje Võrumaa a Põlvamaa s částmi zasahujích do krajů Valgamaa a Tartumaa). Pojem je zejména používán zastánci regionální identity.\n\nV historické Võrumaa žije zhruba 70 000 lidí. Mnoho z nich se označují za Võry ačkoliv žijí mimo tuto oblast, většinou v Tartu nebo Tallinnu.\n\n"}
{"id": "547921", "url": "https://cs.wikipedia.org/wiki?curid=547921", "title": "Pikaia", "text": "Pikaia\n\nPikaia je vyhynulý živočich ze středního kambria, nalezený v burgesských břidlicích v Britské Kolumbii (asi před 530 miliony lety), považovaný obvykle za strunatce (např. bezlebečného či snad primitivního obratlovce), ačkoliv to je někdy zpochybňováno (koneckonců dříve byla řazena mezi mnohoštětinatce).\n\nJe známo asi sto fosilních exemplářů. Měl podlouhlé ze stran zploštělé tělo o rozměrech v řádku několika centimetrů, zdá se, že měl také chordu, nervovou trubici a segmentované svalstvo, což by nahrávalo jeho zařazení mezi strunatce. Od kopinatce se nicméně liší jiným počtem žaberních štěrbin a rozsahem chordy.\n"}
{"id": "547923", "url": "https://cs.wikipedia.org/wiki?curid=547923", "title": "Ustavobranitelé", "text": "Ustavobranitelé\n\nJako ustavobranitelé byla označována skupina politiků a úředníků, stojících v čele Srbska v první polovině 19. století (40. léta) a bojujících proti posilování moci panovníka, Miloše Obrenoviće I.\n\nUstavobranitelé se založili o předložení ústavy a zákonů, kterými byla omezena moc panovníka. Rovněž prosadili přijetí tzv. Turecké ústavy, stejně jako abdikaci Miloše (1839) a Michala Obrenoviće (1841). Největší roli získali za vlády Alexandra Karađorđeviće. Mezi hlavní ustavobranitele patřili Toma Vučić Perišić, Avram Petronijević, Stojan a Aleksa Simić, Milutin a Ilija Garašanin. A právě poslední z uvedených byl tvůrcem politického programu, na základě kterého chtěli ustavobranitelé směřovat zemi - tzv. Načertanija. Nejednalo se ovšem o skupinu liberálně smýšlejících politiků, jací se v této době prosazovali v dobře zavedených zemích Evropy; srbští ustavobranitelé byli byrokraté, kteří spravovali poměrně stabilní, ale oligarchický režim.\n"}
{"id": "547924", "url": "https://cs.wikipedia.org/wiki?curid=547924", "title": "Metropolitan State College of Denver", "text": "Metropolitan State College of Denver\n\nMetropolitan State College of Denver (známá též jako Metro State, či neformálně jako Metro či MSCD) je americká vysoká škola typu college nacházející se v Denveru ve státě Colorado ve Spojených státech. Má druhý nejvyšší počet zapsaných vysokoškolských studentů v Coloradu. Škola k roku 2010 nabízí padesát hlavních a osmdesát vedlejších široce zaměřených studijních oborů (např. učitelské obory, ekonomické, umělecké či vědecké). Samotná škola se nachází v kampusu Auraria společně s University of Colorado Denver a Community College of Denver. Byla založena v roce 1965 a studuje na ní přes 21 tisíc studentů.\n\n"}
{"id": "547928", "url": "https://cs.wikipedia.org/wiki?curid=547928", "title": "Smíš zůstat mrtev", "text": "Smíš zůstat mrtev\n\nSmíš zůstat mrtev je román Iva Fencla vydaný roku 2006 nakladatelstvím NAVA. Má 160 stran. Recenze byly většinou příznivé a kniha je rozebrána. První verzi knihy prosazoval v nakladatelství Hynek redaktor a spisovatel Jiří Navrátil už koncem devadesátých let, ale nakonec se rukopis ztratil a nakladatelství fakticky zaniklo. Nová verze je obsahově blízká ztracené (autor vyšel ze společné praverze), ale na radu kritika Vladimíra Novotného z ní byl vypuštěn celý předposlední díl, který dílo značně sunul ještě k silnější mystice. V těchto pasážích využila rodina hrdinů služebního vozu k odstranění Ivanou zavražděné postavy do hlubin jezírka nedaleko Bezvěrova, načež došlo k fantasknímu setkání hlavy rodiny a jeho nehmotného soka-ducha.\n\nSmíš zůstat mrtev, jak byl vydán, je spíš delší prozaický text než román. Děj je vyprávěn v první osobě hrdinou, který je ale hned v první větě zavražděn zpočátku neznámým pachatelem, když předčítá ze svého díla. Očividným motivem pro napsání prózy Smíš zůstat mrtev byla sublimace nenaplněné lásky, přičemž vypravěč je autorovým alter egem. Fantaskní příběh lze chápat jako zřetelnou metaforu a alegorii. Text odkazuje k řadě klasickým duchařským příběhům vč. filmů a neviditelný svět prostupující naším světem je přiznaně vylíčen podle dvou klasických povídek H. G. Wellse (mj. Ukradené tělo). Zavražděný hrdina Lorenc se stává jakýmsi duchem na území mezi životem a smrtí, která mu není umožněna následkem přetrvávajícího citu k Ivaně. Tu sleduje i včetně její rodiny, ale chtěje pomáhat najde pouze nepatrné šance kontaktu prostřednictvím orgánu v mozku nazývaného šišinka. Nelze nepostřehnout, jak se „duchova“ erotická touha posune následkem situace spíše k lásce k Ivaně jako matce. Lorenc se v marné snaze po doteku a proniknutí Ivanou stane novým plodem v hrdinčině těle a má dokonce pocit, že chtěl být takto milován už původně. Nemá se stát třetím Ivaniným synem, ale její první dcerou, přičemž autorem slibovaný druhý díl má být líčen jejíma očima a s jejími záblesky vzpomínek na předchozí život „v Lorencovi“. Kniha se odehrává v prostředí noční pošty a „voyeurským“ způsobem sleduje i život šťastné mladé rodiny. Navzdory poetickému charakteru těží text z velice pečlivé percepce asi 30 titulů pojednávajících o životě po smrti (vč. prvků ze známé knihy Raymonda Moodyho). Z této literatury autor vybral jen to, co mu připadalo nepravděpodobnější, a líčí jedinou verzi přechodu mezi životem a smrtí bez jakékoli alternativy, kterých jsou plny tyto místy nepříliš věrohodné prameny sestávající často z výpovědí svědků, kteří „se vrátili“ ze stavu klinické smrti či tzv. Moodyho tunelu.\n\nProvokativní složkou prózy pak je symbolická figura Ivanou zavražděného revizora a hrobníka v jedné osobě. Navzdory jistě možným výhradám, které si ale kritici většinou odpustili, jde o bez jakýchkoli postranních či komerčních úmyslů vzniklý text, o kterém se autor domnívá, že už v jeho životě nemůže být zřejmě ničím překonán. Kniha získala roku 2007 „Čestné uznání Ceny Bohumila Polana“, což představovalo druhé místo v roce, kdy se v téže kategorii ještě hodnotila i poezie, která tehdy také vyhrála. Z dnešního hlediska, kdy byly těžko souměřitelné kategorie už odděleny, by tedy byla kniha první.\nFabulačně se v podstatě jedná o (poněkud \"doslovnou\") variantu tzv. románu ztracených iluzí. \n\n"}
{"id": "547930", "url": "https://cs.wikipedia.org/wiki?curid=547930", "title": "Šezor", "text": "Šezor\n\nŠezor ( שְׁזוֹר‎, v oficiálním přepisu do angličtiny Shezor) je vesnice typu mošav v Izraeli, v Severním distriktu, v Oblastní radě Merom ha-Galil.\n\nLeží v nadmořské výšce 308 metrů v údolí Bejt ha-Kerem na pomezí Horní a Dolní Galileji. Vesnice je situována cca 26 kilometrů východně od břehů Středozemního moře.\n\nMošav se nachází cca 110 kilometrů severovýchodně od centra Tel Avivu a cca 37 kilometrů severovýchodně od centra Haify. Šezor obývají Židé, přičemž osídlení v tomto regionu je etnicky smíšené. V údolí Bejt ha-Kerem se rozkládají lidnatá sídla městského charakteru jako Nachf nebo bývalé město Šagor, která obývají izraelští Arabové, a přímo v blízkosti mošavu pak leží města Rama a Sadžur, ve kterých žijí i arabsky mluvící Drúzové. Jediným větším židovským sídlem v údolí je Karmiel cca 6 kilometrů západně odtud, další menší židovské vesnice se nacházejí na okolních kopcích.\n\nObec Šezor je na dopravní síť napojena pomocí dálnice číslo 85.\n\nVesnice Šezor byla založena roku 1953. Původně šlo o polovojenské sídlo typu Nachal, které tu vzniklo jako tehdy první židovský opěrný bod v jinak ryze arabské centrální části Galileji. V roce 1954 do vesnice dorazili židovští přistěhovalci z Maroka. Ti se zde ale neudrželi a později byl mošav znovu osídlen Židy z Íránu a Iráku.\n\nVesnice navazuje na starověké židovské sídlo stejného jména, které je zde připomínané v Talmudu a jehož název byl pak uchován ve jménu sousedního drúzského města Sadžur.\n\nMístní ekonomika je založena na zemědělství a turistickém ruchu. Část obyvatel za prací dojíždí. V Šezor je k dispozici zařízení předškolní péče o děti. Základní škola je ve městě Karmiel.\n\nObyvatelstvo Šezor je smíšené, tedy sekulární i nábožensky založené. Podle údajů z roku 2014 tvořili populaci v Šezor Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 300 lidí. Během roku 2014 populace klesla o 4,8 %.\n\n\n"}
{"id": "547932", "url": "https://cs.wikipedia.org/wiki?curid=547932", "title": "Jakub Novák", "text": "Jakub Novák\n\nJakub Novák (* 30. prosince 1990, Pardubice) je bývalý profesionální silniční cyklista. Byl členem týmu BMC Racing team, který patří mezi nejlepší týmy světa. \n\nV roce 2013 a 2014 byl členem týmu BMC development team a v půlce roku 2013 se stal jako takzvaný trainee členem týmu Pro Tour BMC team. Stal se několikanásobným mistrem ČR a reprezentantem na mistrovství světa. Byl také nominován jako náhradník na Letní olympijské hry v Londýně 2012 pro silniční závod s hromadným startem.\n\nJako důvod ukončení kariéry v mladém věku uvedl ztráta motivace k cyklistice a přehodnocení svých životních cílů.\n\n\n\n\n\n\n"}
{"id": "547933", "url": "https://cs.wikipedia.org/wiki?curid=547933", "title": "Michal Kubal", "text": "Michal Kubal\n\nMichal Kubal (* 12. října 1976 Stod) je český novinář, reportér a moderátor, v letech 2008 až 2012 působil jako zahraniční zpravodaj České televize v USA se sídlem ve Washingtonu, od roku 2013 vede zahraniční redakci ČT a od ledna 2016 moderuje i hlavní zpravodajský pořad \"Události\". Je nositelem Ceny Ferdinanda Peroutky a Novinářské křepelky.\n\nPo absolvování plzeňského gymnázia vystudoval Fakultu sociálních věd UK, v září roku 2003 se stal šéfem zahraniční redakce ČT, během své kariéry působil v řadě zemí, např. v Bosně a Hercegovině, Kosovu, Makedonii, Jugoslávii, Albánii, Pákistánu, Afghánistánu a Iráku. V roce 2004 byl spolu s kameramanem Petrem Klímou a redaktorem ČRo Vítem Pohankou unesen povstalci v Iráku, po čtyřech dnech 16. dubna 2004 byl propuštěn.\n\nV letech 2008 až 2012 byl zahraničním zpravodajem ČT v USA. Od ledna 2013 je opět vedoucím redaktorem zahraničního zpravodajství České televize. Od 1. ledna 2016 pak moderuje i hlavní zpravodajskou relaci ČT – pořad \"Události\" – když nahradil Anetu Savarovou, která pozici dočasně uvolnila ze zdravotních důvodů.\n\nMichal Kubal je ženatý. Jeho manželkou je Anetta Kubalová (roz. Petrovičová), bývalá zpravodajka ČT na Slovensku a od května 2014 moderátorka pořadu \"Objektiv\". Mají spolu tři děti – Zoju, Kryštofa a Šimona.\n\nDne 3. července 2019 měl premiéru film \"Spider-Man: Daleko od domova\", jehož děj se odehrává i v České republice. Ve snímku krátce vystupuje i Kubal, jenž v televizním vysílání česky informuje diváky o situaci v českém hlavním městě.\n"}
{"id": "547934", "url": "https://cs.wikipedia.org/wiki?curid=547934", "title": "Toma Vučić Perišić", "text": "Toma Vučić Perišić\n\nToma Vučić Perišić (Barič 1787/1789 – 1859 byl významnou osobností prvního i druhého srbského povstání, byrokrat a politik, představitel tzv. ustavobranitelů, vládnoucí třídy v Srbsku v polovině 19. století.\n\nBěhem povstání na počátku 19. století se pokoušel vzpouru obrátit i proti osmanské nadvládě, avšak tomuto úmyslu Miloš Obrenović zabránil, neboť se domníval, že je na to zatím brzy. V dobách vzpour během 20. a 30. let se postavil za knížete Miloše, v následujících letech se stal ovšem zuřivým obráncem ustavobranitelského režimu, stal se jedním z jeho hlavních představitelům. Ve své době patřil k nejbohatším Srbům. Po návratu Miloše Obrenoviće na trůn byl uvězněn, později nejspíše otráven.\n"}
{"id": "547940", "url": "https://cs.wikipedia.org/wiki?curid=547940", "title": "THRaKaTTaK", "text": "THRaKaTTaK\n\nTHRaKaTTaK je koncertní album britské rockové skupiny King Crimson. Bylo vydáno v červnu 1996 (viz 1996 v hudbě).\n\n\"THRaKaTTaK\" není běžné živé album, neboť je tvořeno výhradně instrumentálními improvizacemi. Ty sextet King Crimson hrál na koncertech na podzim 1995 v rámci skladby „THRAK“ ze stejnojmenného alba, jež skupina vydala v roce 1995. Hudebníci tedy nebyli obyčejnými koncertními hráči, ale i aktivními posluchači, neboť každý z nich improvizoval podle ostatních.\n\nSkladba „Fearless and Highly THRaKked“ je obsažena na živém albu \"King Crimson on Broadway\" (1999) vydaném v rámci King Crimson Collector's Club. Její alternativní verze se pod názvem „Biker Babes of the Rio Grande“ nachází i na koncertní desce \"VROOOM VROOOM\" (2001).\n\n"}
{"id": "547942", "url": "https://cs.wikipedia.org/wiki?curid=547942", "title": "Jan VI. Portugalský", "text": "Jan VI. Portugalský\n\nJan VI. Portugalský (portugalsky \"João Maria José Francisco Xavier de Paula Luís António Domingos Rafael de Bragança\"), zvaný \"Dobrotivý\", (13. května 1767, Lisabon, Portugalsko – 10. března 1826, Lisabon) byl v letech 1816–1822 králem Spojeného království Portugalska, Brazílie a Algarve a poté od roku 1822 do své smrti králem Portugalska a Algarve.\n\nBudoucí král Jan VI. se narodil z manželství portugalské královny Marie a portugalského krále manžela Petra III. Petr III. byl zároveň strýcem své manželky, Janovy matky Marie. Tento sňatek se uskutečnil z dynastických důvodů: následníkem Jana V. se totiž stal jeho starší syn Josef I., který měl čtyři dcery, ale žádného mužského potomka; stál tak před volbou, zda má trůn zdědit jeho nejstarší dcera Marie, nebo jeho mladší bratr Petr. Jejich sňatek, pro který z důvodu blízké příbuznosti bylo nutno získat papežský dispens, vyloučil všechny pochybnosti o následnictví.\n\nV roce 1785 se Jan oženil s desetiletou španělskou princeznou Carlotou, dcerou krále Karla IV. Tento sňatek byl dílem jejího děda Karla III. a jeho sestry, portugalské královny a Janovy babičky Mariany Viktorie. Cílem pochopitelně bylo obě země sblížit. Ke konzumaci manželství došlo v roce 1790. Z jejich manželství vzešlo devět dětí, šest dcer a tři synové; nejstarší ze synů však v šesti letech zemřel:\n\nManželé si povahově příliš nevyhovovali a Janovo náboženské založení Carlotu nudilo. Proslýchalo se, že přinejmenším mladší z jejích dětí mají jiného otce. Po roce 1806 žili manželé odděleně.\n\nKdyž v roce 1788 zemřel Janův starší bratr Josef, stal se princ následníkem své matky a jako takový přijal titul knížete brazilského. Z pozice následníka trůnu převzal v roce 1799 vládu jako regent své matky Marie I., která byla na pokraji duševní nemoci. Jeho otec král Petr III. zemřel v roce 1786.\n\nJeště za vlády Marie I. utekla královská rodina v roce 1807 do Brazílie před Napoleonovým vojskem, které obsadilo Portugalsko. Královská rodina pobývala v Riu de Janeiru. Krátce před smrtí své matky Marie I. nařídil Jan zákonem vytvoření Spojeného království Portugalska, Brazílie a Algarve a tím povýšení Brazílie na království. Toto nově vytvořené Spojené království Portugalska, Brazílie a Algarve byl jednotný stát třech rovných celků, jehož panovník měl nový titul: král Spojeného království Portugalska, Brazílie a Algarve. Nařízení o vzniku vešlo v platnost 16. prosince 1815.\n\nPo smrti své matky v roce 1816 se Jan stal králem tohoto soustátí. Po Napoleonově pádu v roce 1815 zasedla v Portugalsku prozatímní vláda, která v roce 1820 vyzvala krále Jana VI. k návratu. Ten byl po svém příjezdu nucen uznat novou ústavu, která nastolila konstituční monarchii. Králův syn Dom Pedro zůstal v Brazílii a převzal v ní regentství a funkci místokrále.\n\nV Portugalsku po návratu v roce 1821 přísahala vláda věrnost králi, ale mezitím se pokoušel převzít vládu králův druhorozený syn Michal, znovu pak v roce 1823. Král jeho povstání v roce 1824 za pomoci anglických vojsk potlačil a byl nakonec nucen prince Michaela vyhnat ze země.\n\nMezitím jeho prvorozený syn a dědic Petr vyhlásil dne 7. září 1822 samostatnost Brazílie a její nezávislost na Portugalsku a následně nedlouho poté byl prohlášen dědičným císařem jako Petr I. Král Jan IV. odmítal brazilskou nezávislost uznat až do 29. srpna 1825, kdy obnovil starý řád nástupnictví v přesvědčení, že se Brazílie a Portugalsko po jeho smrti spojí minimálně v personální nebo dokonce reálnou unii.\n\nJan IV. zemřel v Lisabonu 26. března 1826. Jako regentku Portugalska jmenoval před svou smrtí svou dceru Isabelu Marii, neurčil však svého následníka a nástupcce trůnu, čímž způsobil dlouholetou kriti a boje mezi svými dvěma syny – starším Petrem a mladším Michalem. Portugalským králem se nakonec stal jeho starší syn jako Petr IV. Portugalský, ten však vládl v Portugalsku pouze do roku 1828, neboť liberální brazilská ústava vylučovala personální unii s Portugalskem. Petr se tedy vzdal trůnu ve prospěch své nejstarší dcery Marie II. Ta ovšem musela svést o trůn boj v občanské válce se svým strýcem, vypovězeným Michalem I.\n\n"}
{"id": "547943", "url": "https://cs.wikipedia.org/wiki?curid=547943", "title": "Židovští uprchlíci", "text": "Židovští uprchlíci\n\nPod označením židovští uprchlíci se rozumí Židé, jenž byli nuceni opustit své bydliště v důsledku pronásledování z důvodu své etnické či náboženské příslušnosti. K tomu často docházelo v důsledku antisemitismu – druhu xenofobie a ideologického nepřátelství vůči Židům, jakožto etnické či náboženské skupině.\n\nMezi události, při kterých došlo k největším pohybům židovských uprchlíků patří vyhnání Židů z Palestiny Římany v letech 70 a 130 n. l., pronásledování Židů ze strany katolické církve ve středověké Evropě (například vyhnání Židů ze Španělska v roce 1492), pogromy v pásmu osídlení ruské říše, masové vyhánění a vraždění nacisty během holocaustu a pronásledování Židů v arabských zemích, vedoucí k židovskému exodu z arabských zemí.\n\nTouha Židů získat útočiště byla jedním z impulsů pro vznik sionistického hnutí a založení státu Izrael.\n\n\n"}
{"id": "547944", "url": "https://cs.wikipedia.org/wiki?curid=547944", "title": "4. návštěvní expedice (ISS)", "text": "4. návštěvní expedice (ISS)\n\n4. návštěvní expedice ( ) na Mezinárodní vesmírnou stanici (ISS) byla krátkodobá výprava tří kosmonautů – Sergeje Zaljotina, Franka De Winne a Jurije Lončakova – na stanici, jejímž hlavním úkolem byla záměna lodi Sojuz sloužící jako záchranný člun pro stálou posádku stanice.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly tehdy (do havárie Columbie) střídány raketoplány, jako záchranné čluny jim sloužily lodě Sojuz. Sojuzy bylo nutno po půl roce střídat a provést střídání byl hlavní úkol krátkodobých návštěvních expedic. Čtvrté střídání bylo naplánováno na přelom října a listopadu 2002.\n\nV květnu 2001 se ESA dohodla s Roskosmosem na pravidelné účasti evropských astronautů v návštěvních expedicích. K letu v říjnu–listopadu 2002 byl určen belgický astronaut ESA Frank De Winne, jeho mise dostala název „Odissea“.\n\nDe Winne zahájil výcvik ve Středisku přípravy kosmonautů (CPK) v Hvězdném městečku v srpnu 2001, od prosince 2001 společně se zkušeným Sergejem Zaljotinem, majícím za sebou dvouměsíční pobyt na Miru. třetím členem posádky měl být vesmírný turista – oficiálně účastník kosmického letu – hudebník, sólista americké skupiny 'N Sync James Lansten «Lance» Bass. Bass na jaře prošel lékařskými prohlídkami, od 4. července 2002 se připravoval na let v CPK, 7. srpna byl oficiálně jmenován třetím členem posádky, ale už 3. září byl vyřazen z přípravy kvůli neplnění finančních podmínek kontraktu. Dne 1. října 2002 byl na uvolněné místo vybrán velitel záložní posádky Jurij Lončakov, přičemž současně formálně zůstal v záložní posádce.\n\nTrojice Zaljotin, De Winne, Lončakov odstartovala do vesmíru 30. října 2002 z kosmodromu Bajkonur v lodi Sojuz TMA-1. Po dvou dnech samostatného letu se 1. listopadu v 5:01 UTC spojili se stanicí.\n\nPo spojení se kosmonauti uvítali se stálou posádkou ISS, vyložili náklad pro stanici a zahájili vědecký program.\n\nRuští kosmonauti v experimentu Akustika () studovali zatížení posádky ISS hlukem, program Uragan () sledoval rozvinutí metod pozorování přírodních a technogenních katastrof s cílem snížení jejich následků, v experimentu Diatomeja () se věnovali sledování moří a oceánů s cílem vytypování bioproduktivních oblastí, sledování biologické nebezpečnosti růstu plísní a mikroorganismů na palubě kosmické stanice bylo obsahem experimentu Biodegradacija (). Zdraví kosmonautů sledovaly experimenty Diurez () a Biotest ().\n\nFrank De Winne se v rámci programu Odissea věnoval řadě různorodých prací. V oblasti biotechnologie to byl soubor experimentů Aquarius-B skládající se z experimentu Vitamin D – sledování vlivu beztíže na mechanismus působení vitamínu D na kostní tkáň savců, experimentu Rhosignal – sledování vlivu beztíže na signální molekuly enzymu GTPasa u lidských fibroblastů typu RHOSIG a experiment Ramiros – sledování vlivu těžkých nabitých částic kosmického záření na nejdůležitější typy tkání savců v podmínkách kosmického letu. Dále experiment Message – sledování vlivu podmínek kosmického letu na mikrobiologickou pohyblivost a genetické procesy, příprava monokrystalů bílkovin metodou protiproudé difúze – experiment GCF-B () a sledování růstu bílkovin metodou protiproudé difúze – experiment Promiss.\nK pěti lékařskobiologickým experimentům patřily experiment Cardiocog – sledování změn srdečněcévního systému člověka v podmínkách beztíže, experiment Neurocog – vliv podmínek kosmického letu na vnímání a zapamatování si pohybů těla v prostoru, experiment Sympatho – sledování změn sympatetické části nervového systému člověka na základě rozboru žilní krve, experiment Virus – odběr slin pro zjišťování změn protivirové imunity člověka a experiment Sleep – zkoumání vlivu podmínek kosmického letu na spánek.\n\nDále se belgický astronaut věnoval sledování přenosu hmoty a koeficientu izotermální difúze ve dvou- a tříkomponentních směsích kapalin – experiment DCCO (), studiu tvorby nanoskopických vrstev zeolitů – experiment Zeogrid a sledování optických jevů v atmosféře a ionosféře Země vázaných na bouřkové a seismické jevy – experiment LSO-B ().\n\nProgram Odissea zahrnoval i popularizaci de Winneho letu při experimentu Video – pořízení videozáznamu jednoduchých fyzikálních experimentů v beztíži a experimentu Ariss – radioamatérskými spojeními s belgickými středními školami.\n\nPo týdenním pobytu na ISS se dne 9. listopadu 2002 ve 20:44 UTC posádka 4. návštěvní expedice v Sojuzu TM-34 odpoutala od stanice a 10. listopadu v 0:04 UTC přistála v severním Kazachstánu, 100 km severovýchodně od Arkalyku.\n"}
{"id": "547946", "url": "https://cs.wikipedia.org/wiki?curid=547946", "title": "Carl Mydans", "text": "Carl Mydans\n\nCarl Mydans (20. května 1907, Boston – 16. srpna 2004, Larchmont,\nNew York) byl americký fotograf, který pracoval pro agenturu Farm Security Administration a časopis \"Life\".\n\nMydans se začal věnovat fotografii na Bostonské univerzitě. Jako vysokoškolák pracoval pro \"The Boston Globe\" a \"Boston Herald\". Po vysoké škole odešel do New Yorku jako spisovatel pro \"americký Banker\" a v roce 1935 do Washingtonu, kde získal členství ve skupině fotografů Farm Security Administration. Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nV roce 1936 nastoupil do časopisu \"Life\" jako jeden z jeho prvních zaměstnaných fotografů (podobně jako Alfred Eisenstaedt, Margaret Bourke-White, Thomas McAvoy a Peter Stackpole) a průkopník fotožurnalistiky.\n\nMydans zaznamenával fotografický obraz o životě a smrti v celé Evropě a Asii během druhé světové války. V roce 1941 byl se svou ženou Shelley zatčen, když jako novinář dokumentoval Japonce na Filipínách, téměř rok byl v Manile, pak téměř další rok v Šanghaji v Číně až do doby kdy byli propuštěni v rámci výměny válečných zajatců.\n\nMydans byl poslán zpátky do války v Evropě do klíčových bitev v Itálii a Francii. Do roku 1944 byl Mydans zpátky na Filipínách aby dokumentoval MacArthurovo přistání, kde vznikly některé z jeho nejslavnějších obrazů.\n\nMezi jeho slavnější obrazy patří: bombardování Čchung-čchingu, japonská kapitulace na palubě USS Missouri v roce 1945; rozzlobení francouzští občané holící hlavy žen obviněných ze spaní s Němci během okupace v roce 1944, místnost plná vzrušených vznešených mladých lidí a jejich usedlých starších příbuzných v roce 1954 a portrét Douglase MacArthura kouřícího dýmku z roku 1950.\n\n\n\n"}
{"id": "547947", "url": "https://cs.wikipedia.org/wiki?curid=547947", "title": "Mémorial de la Shoah", "text": "Mémorial de la Shoah\n\nMémorial de la Shoah (česky \"Památník holokaustu\") je muzeum věnované pronásledování Židů během druhé světové války ve Francii. Nachází se v ulici \"Rue Geoffroy-l'Asnier\" č. 17 v Paříži ve 4. obvodu v historické čtvrti Marais, která je tradiční čtvrtí zdejší židovské komunity. Muzeum bylo otevřeno v lednu 2005, ovšem již v roce 1956 zde byl zřízen \"Památník neznámého židovského mučedníka\" (Mémorial du Martyr Juif Inconnu) na paměť umučených Židů během války. V muzeu sídlí archiv židovského dokumentačního centra (\"Centre de documentation juive contemporaine\") založeného již během války s cílem shromáždit listinné důkazy o likvidaci evropských Židů.\n\nNa této zdi jsou vyryta jména 76 000 Židů, z nichž je 11 400 dětí, kteří byli v rámci nacistického plánu vyhlazení Židů deportováni z Francie ve spolupráci s vládou ve Vichy. Jména jsou vytesaná do kamenů dovezených přímo z Jeruzaléma. Jména jsou seřazena podle dat deportace (1942–1944) a poté v abecedním pořadí. Pokud se podaří dohledat další jména lidí, kteří zemřeli během deportací, jejich jména jsou vyryta na konec seznamu pod nápisem \"Les Noms des déportés découverts après l'inscription\" (Jména deportovaných objevených po zápisu).\n\n14. června 2006 byla odhalena Zeď spravedlivých (Mur des Justes), která obsahuje jména 2693 osob z Francie, kteří byli poctěni titulem Spravedlivý mezi národy. Zeď je součástí \"Aleje Spravedlivých\" (Allée des Justes), což je krátká pěší zóna na severní straně vedle památníku mezi ulicemi \"Rue Geoffroy-l'Asnier\" a \"Rue du Pont-Louis-Philippe\".\n\nV suterénu památníku se nachází krypta. U jejího vchodu je umístěna velká Davidova hvězda. Tato hlavní místnost slouží jako symbolický hrob šesti miliónů vyhlazených Židů.\n\nV kryptě je výstava představující fotografie, videozáznamy nebo osobní věci deportovaných (žluté hvězdy, pracovní oděvy, deníky, falešné doklady totožnosti, doklady totožnosti označené razítkem „Židovka“ nebo „Žid“ apod.) Rovněž jsou zde vystaveny exponáty protižidovské nacistické propagandy.\n\nSoučástí muzea je rovněž knihkupectví, které nabízí velké množství literatury vztahující se k tématu holokaustu, antisemitismu a dějin židovského národa a jeho pronásledování.\n\nDne 23. září 2008 byl slavnostně otevřen tzv. „\"Rozšířený průchod\"“ (Le passage amplifié). Jedná se o zvukové umělecké dílo na památku 11 400 židovských dětí, z nichž 6 100 pocházelo z Paříže, které byly v letech 1942–1944 deportovány do vyhlazovacích táborů. Autory tohoto díla jsou Miriam Bäckström ze Švédska a Carsten Höller z Belgie. Průchod je umístěn v Allée des Justes a tvoří jej reproduktory, z nichž vycházejí zvuky, které narušují běžné zvuky ulice.\n\n\n"}
{"id": "547949", "url": "https://cs.wikipedia.org/wiki?curid=547949", "title": "Ejn al-Asad", "text": "Ejn al-Asad\n\nEjn al-Asad nebo Ajn al-Asad ( עין אל-אסד, عين الأسد, doslova „\"Lví pramen\"“, v oficiálním přepisu do  angličtiny Ein al-Asad) je vesnice v Izraeli, v Severním distriktu, v Oblastní radě Merom ha-Galil, kterou obývají izraelští Drúzové.\n\nLeží cca 30 kilometrů východně od břehů Středozemního moře v nadmořské výšce 562 metrů na strmých severních svazích údolí Bejt ha-Kerem, respektive jeho východní části zvané údolí Chananija na pomezí Horní a Dolní Galileji. Kopce, na kterých je vesnice situována, tvoří zároveň jižní okraj masivu Har Meron.\n\nVesnice se nachází cca 112 kilometrů severovýchodně od centra Tel Avivu a cca 42 kilometrů severovýchodně od centra Haify. Ejn al-Asad obývají izraelští Drúzové, přičemž osídlení v tomto regionu je etnicky smíšené.\n\nV údolí Bejt ha-Kerem se rozkládají lidnatá sídla městského charakteru jako Nachf nebo bývalé město Šagor, která obývají izraelští Arabové, a přímo v blízkosti vesnice pak i drúzská města Rama a Sadžur. Další drúzské obce leží na severozápadě (Bejt Džan a Peki'in). V regionu ale žijí i Židé (město Karmiel cca 10 kilometrů západně odtud a Safed cca 10 kilometrů na severovýchodě). V okolní krajině jsou pak rozptýlena další židovská sídla, většinou vesnického charakteru.\n\nObec Ejn al-Asad je na dopravní síť napojena pomocí místní komunikace, která sem odbočuje z lokální silnice číslo 866.\n\nVesnice Ejn al-Asad je jediné drúzské sídlo v Izraeli, které vzniklo až ve 20. století. Založili ji Drúzové z nedalekého města Bejt Džan, kteří se sem přestěhovali a k nimž se přidali další Drúzové původem z dnešního Libanonu a Sýrie. K založení vesnice došlo počátkem 20. století. Podle jiného zdroje už roku 1899. Nová vesnice byla situována poblíž pramene Ejn al-Asad, který ji dal jméno. Hluboko do 20. století šlo ale jen o malou osadu s řádově desítkami obyvatel.\n\nMístní ekonomika je založena zčásti na zemědělství. Část obyvatel pracuje v izraelské armádě a policii. Jiní obyvatelé za prací dojíždějí mimo obec. Ve vesnici fungují zařízení předškolní péče o děti i základní škola.\n\nObyvatelstvo Ejn al-Asad je tvořeno arabsky mluvícími Drúzy. Jde o menší sídlo vesnického typu s dlouhodobě mírně rostoucím počtem obyvatel. K 31. prosinci 2014 zde žilo 858 lidí. Během roku 2014 populace klesla o 0,6 %.\n\n\n"}
{"id": "547952", "url": "https://cs.wikipedia.org/wiki?curid=547952", "title": "Jaka Avšič", "text": "Jaka Avšič\n\nJaka Avšič (pseudonym Branko Hrast, 24. dubna 1896, Kleče u Lublani – 3. ledna 1978, Lublaň) byl generálpodplukovník Jugoslávské lidové armády a účastník národněosvobozeneckého boje.\n\nJako člen \"Preporoda\" (Obrození) byl vyloučen ze všech škol a odsouzen za velezradu. Výkon samotného trestu nenastoupil, neboť začala první světová válka, a tak byl poslán na ruskou frontu. V roce 1916 přeběhl, nejprve byl v táboře v Taškentu, poté vstoupil do dobrovolnického oddílu zřízeného v Oděse, který se zúčastnil bojů na soluňské frontě. V roce 1928 dokončil Vojenskou akademii v Bělehradě a studoval právní vědu. Po okupaci v roce 1941 se vrátil do Lublaně, kde se spolu s dalšími bývalými důstojníky jugoslávské armády zapojil do Osvobozenecké fronty. Ve stejné době je Dražou Mihailovićem jmenován velitelem Slovinska. Avšič se však této funkce vzdal. V květnu 1942 se připojil k partyzánům a v listopadu 1942 již byl zástupcem náčelníka hlavního štábu národněosvobozeneckých vojsk ve Slovinsku. Již v roce 1943 byl zvolen členem Slovinské národněosvobozenecké rady (SNOS) a zástupcem při AVNOJ. V říjnu 1945 byl jmenován vedoucím jugoslávské vojenské mise v Berlíně. Poté zastával funkci jugoslávské velvyslance ve Vídni. V letech 1949 až 1951 byl ministrem lesnictví Lidové republiky Slovinsko a poté ředitelem Hlavní správy lesnictví LR Slovinsko. V letech 1951 až 1953 byl starostou (předsedou městského lidového výboru) Lublaně.\n\nOd roku 1946 byl poslancem republikové skupščiny, v letech 1953 až 1958 pak i federálního parlamentu.\n\nDíky své hodnosti generálpodplukovníka patřil mezi nejvýše postavené Slovince v JNA. Byl nositelem Řádu národního osvobození a Řádu partyzánské hvězdy.\n\n"}
{"id": "547955", "url": "https://cs.wikipedia.org/wiki?curid=547955", "title": "Lotyši", "text": "Lotyši\n\nLotyši (lotyšsky \"latvieši\", livonsky \"laett\") jsou evropským národem, který patří k baltské jazykové skupině, původnímu obyvatelstvu východního Pobaltí. Občas na sebe poukazují starověkým jménem \"Latvji\", které může mít původ ve slově \"Latve\", což je název řeky, která pravděpodobně protékala územím dnešního východního Lotyšska. Baltofinsky mluvící kmen, známý jako Livové, se usadil mezi Lotyši a obměnil jejich jméno na \"Latvis\", což znamená \"čističi-lesů\", jak je také nazývali středověcí němečtí osadníci. Němečtí kolonizátoři změnili toto jméno na \"Lette\" a jejich původně malou osadu přezdívali \"Livland\". Latinská forma, \"Livonia\", se postupně vztahovala na celé území dnešního Lotyšska stejně jako na jižní Estonsko, které se dostalo pod německou nadvládu.\n\nLotyši a Litevci jsou jediní přežívající členové pobaltských národů a baltských jazyků indoevropské rodiny. Jejich národní jazyk je lotyština.\nV Rize se narodil nositel Nobelovy ceny za chemii Wilhelm Ostwald, stejně jako významný průkopník raketové techniky a kosmonautiky Friedrich Zander. Tzv. Waldenův zvrat objevil chemik Paul Walden. Prestižní Turingovu cenu získal informatik Juris Hartmanis. V sociálních a humanitních vědách vynikl rižský rodák a politický filozof Isaiah Berlin a také sociolingvista Max Weinreich.\n\nZakladatelem moderní lotyšské literatury je Rainis. Aleksandrs Čaks je vnímán jako první „městský“ lotyšský básník. Krišjānis Barons sesbíral stovky lidových písní. Nejvýznamnějším prozaikem je Rūdolfs Blaumanis. Nejpřekládanějším lotyšským autorem všech dob je Vilis Lācis. Nejslavnější spisovatelkou Aspazija.\n\nMezi výtvarnými umělci vynikli sochař Kārlis Zāle, malíř Vilhelms Purvītis a fotograf Philippe Halsman, emigrant do USA. Jedním z nejslavnějších baletních tanečníků všech dob se stal rodák z Rigy Michail Baryšnikov. Také legendární filmový režisér Sergej Michajlovič Ejzenštejn se narodil v lotyšském hlavním městě.\n\nKlasiky lotyšské hudby jsou Jāzeps Vītols, Alfrēds Kalniņš, Kārlis Baumanis a Emīls Dārziņš. Významnými hudebními skladateli současnosti jsou Raimonds Pauls a Pēteris Vasks. Slavným houslistou a dirigentem byl Gidon Kremer. Jako dirigent získal věhlas rovněž Mariss Jansons. Jako operní pěvkyně se prosadila Elīna Garanča. Elektronický hudebník DJ Lethal (Leors Dimants) proslul svou spoluprací se skupinou Limp Bizkit.\n\nKlíčovými politickými postavami meziválečného Lotyšska byli Kārlis Ulmanis a Jānis Čakste.\n\nCyklista Māris Štrombergs vybojoval dvě zlaté olympijské medaile. První olympijské zlato pro samostatné Lotyšsko vybojoval gymnasta Igors Vihrovs. Za časů Sovětského svazu vyhrála olympiádu oštěpařka Inese Jaunzeme či střelec Afanasijs Kuzmins. Dvojnásobným mistrem světa z časů SSSR je hokejový brankář Artūrs Irbe. Šachistovi Michailu Talovi se přezdívalo Čaroděj z Rigy. V Rize se narodil i představitel šachové moderny Aaron Nimcovič či šachista Alexej Širov.\n\nGarlieb Merkel, Imants Ziedonis, Vizma Belševica\nJanis Rozentāls\nAndris Nelsons, Imants Kalniņš, Jānis Ivanovs, Marija Naumova, Aija Andrejeva, Anmary\nJuris Alunāns, Elijahu Rips, Atis Kronvalds, Krišjānis Valdemārs\nErnests Gulbis, Māris Verpakovskis, Artjoms Rudņevs, Aleksandrs Cauņa, Kaspars Gorkšs, Marians Pahars, Vitālijs Astafjevs, Arkadij Naiditsch, Kārlis Skrastiņš, Larisa Neilandová, Andris Biedriņš, Martins Dukurs, Aleksandrs Koļinko, Ainārs Kovals, Juris Laizāns, Mārtiņš Rubenis, Andris Šics, Helmuts Balderis, Juris Šics, Jânis Dalinš, Viktors Ščerbatihs, Andrejs Rubins, Igors Stepanovs, Maigonis Valdmanis\n\nValdis Zatlers, Vaira Vīķe-Freiberga, Andris Bērziņš, Laimdota Straujuma, Gustavs Zemgals, Alberts Kviesis, Jukums Vācietis, Zigfrīds Anna Meierovics, Valdis Birkavs\nJānis Pujats\n\n"}
{"id": "547956", "url": "https://cs.wikipedia.org/wiki?curid=547956", "title": "Matija Murko", "text": "Matija Murko\n\nMatija Murko známý také jako Mathias Murko (10. února 1861 Drstelja – 11. února 1952 Praha) byl slovinský literární historik, etnolog, slavista a redaktor.\n\nMatija Murko, syn nevýznamného rolníka ze severovýchodního Slovinska navštěvoval základní školu v Drstniku a v Ptuji, kde navštěvoval také nižší stupeň klasického gymnázia. Vyšší stupeň poté navštěvoval v Mariboru. V roce 1880 nastoupil na Vídeňskou univerzitu, kde studoval germanistiku a slavistiku. Sblížil se se svým profesorem Miklošičem, kterému pomáhal v posledních letech v jeho vědecké práci. Proti Miklošičovým vědeckým názorům směřovaly útoky chorvatské publicistiky, a tak své první publicistické vystoupení \" věnoval právě obhajobě svého učitele. V roce 1886 byl Murko promován doktorem filozofie. V roce 1887 odjel studijně se zdokonalovat do Moskvy. \n\nJako skutečně jedinečný žák Miklošiče začal v letech 1880 rozšiřovat okruh vyučovacích metod svého učitele. Právě zde mu nepochybně pomohlo jeho studium germanistiky. Jeho první práce byla z oblasti německé filozofie a nejspíš právě potíže s německými lingvisty, na které při práci narážel, jej přivedly k tomu, aby se plně oddal studiu slavistiky. Jeho práce na téma enklitika ve slovinštině, na které pracoval pod vedením Miklosiče byla tím zlomovým okamžikem, při kterém se definitivně rozloučil se studiem germanistiky, nikoliv však s jejími metodami a kritérii. Poté spolupracoval s Miklosičem na jeho učebních publikacích. Po odchodu jeho učitele do důchodu, byl vtáhnut do vědeckého bádání Vatroslava Jagiče, který rezolutně odmítal úzkou specializaci mezi mladými slavisty. S Jagičovou pomocí získal v roce 1887 cestovní stipendium a odjel do Ruska studovat ruštinu a ruskou literaturu. Život v Rusku jej obohatil jak po stránce vědomostní tak i po stránce lidské. Seznámil se s Alexandrem Veselovskym, který měl významný vliv na jeho studium historie literatury a folklóru.\n\nPo návratu z Moskvy do Vídně se stal v roce 1897 prvním docentem slovanské filologie na Filozofické fakultě v rámci vídeňské univerzity. Nejprve se stal v roce 1902 řádným profesorem slovanské filologie na univerzitě v Grazu, kde působil patnáct let. Poté několik let od roku 1917 působil na Filozofické fakultě v Lipsku. \n\nMatija Murko byl prvním profesorem jihoslovanských jazyků a literatury v letech 1920–1931 na Filozofické fakultě Karlovy univerzity v Praze. Jeho pražská nástupní přednáška „O předchůdcích ilyrismu“ byla odpřednášena 23. října 1920. \n\nMurko byl mimo jiné jedním z prvních zakladatelů Slovanského ústavu, který se utvářel v rozmezí let 1932–1941 a kterému pak jako druhý předsedal. Slovanský ústav se pod jeho vedením stal významným vědeckým pracovištěm a centrem vědeckého života. \n\nMatija Murko pracoval s plným vědomím svých velkých fyzických sil, bystré mysli, čilého temperamentu a zdravých ambic po déle než půl století v těch nejvýznamnějších centrech Slovanských studií ve střední Evropě. Jeho dílo je odkazem jeho dalekosáhlého a neutuchajícího ducha. \n\nMatija Murko patřil k poslední generaci „renesančních“ slavistů, jakým byl např. v 19. století Pavel Josef Šafařík nebo Murkův předchůdce, první předseda Slovanského ústavu, Lubor Niederle. Murko jako všestranná osobnost přispěl do celé řady vědních oborů (lingvistika, literární věda, etnologie, folkloristika) a byl také organizátorem vědecké práce a pedagogem.\n\nPublicistické a vědecké práce začal psát a publikovat již jako student, psal až do konce svého života. Jeho poslední dílo \" 1951, vyšlo rok po jeho úmrtí u Slovinské matice v Lublani. Toto dílo bylo poté přeloženo do slovinštiny. Neocenitelný je jeho příspěvek spisů oblasti literární historie, etnologie a jeho filologický a knižní pojednání.\n\nByl redaktorem časopisu \"Slavia\". V prvním čísle I. ročníku tohoto časopisu pro slovanskou filologii formuloval své názory o pojetí slavistiky. Tento časopis založil společně s O. Hujerem, vydávali ho v letech 1922–1939 a dodnes vychází ve Slovanském ústavu.\n\n\n\n\n\n"}
{"id": "547957", "url": "https://cs.wikipedia.org/wiki?curid=547957", "title": "Dórština", "text": "Dórština\n\nDórština neboli dórský dialekt byla jedno z nářečí starořečtiny. Mluvilo se jí na Peloponésu, Krétě a Rhodu, dále na některých ostrovech na jihu Egejského moře, v některých pobřežních městech Malé Asie, v jižní Itálii a na Sicílii, v Épeiru a v Makedonii.\n\nZa místo jejího zrodu se pokládají pohoří Épeiru na severozápadě Řecka, které byly původně osídleny Dóry. \n"}
{"id": "547962", "url": "https://cs.wikipedia.org/wiki?curid=547962", "title": "Viskozimetr", "text": "Viskozimetr\n\nViskozimetr je přístroj k měření viskozity kapalin.\n\nVe viskozimetru se buď kapalina pohybuje přístrojem (kapilární viskosimetry) nebo část přístroje (kalibrovaná kulička, rotační část přístroje) kapalinou; přitom se měří vliv kapaliny na pohyb. Je přitom zapotřebí, aby Reynoldsovo číslo bylo nízké a docházelo k laminárnímu proudění.\n\nTypy viskozimetrů: výtokové, tělískové, rotační, ultrazvukové.\n\n"}
{"id": "547963", "url": "https://cs.wikipedia.org/wiki?curid=547963", "title": "Synagoga Cadet", "text": "Synagoga Cadet\n\nSynagoga Cadet (též nazývaná Synagoga Adas Yereim) je nejstarší ortodoxní synagoga v Paříži. Byla vystavěna židy z Německa a Alsaska a byla vysvěcena v roce 1893. Nachází se v 9. obvodu v ulici \"Rue Cadet\", po které nese své jméno. Je zasvěcena aškenázkému ritu.\n\nV 19. století vznikly v Paříži dvě náboženské společnosti, založené německými židy převážně z Alsaska – \"Société de l'étude talmudique\" (Společnost studia talmudu) a \"Société du patriarche Abraham\" (Společnost patriarchy Abraháma), které měly samostatné modlitebny. Po sloučení obou společností byla vystavěna společná synagoga v ulici \"Rue Cadet\" a 5. listopadu 1893 byla vysvěcena.\n\nSynagoga se nachází na uzavřeném dvoře, takže není vidět z ulice. Přístup z ulice \"Rue Cadet\" je přes obytný dům č. 10, nad jehož vchodem je nápis \"Beth Hakuesseth. Adass Yereim\" s Davidovou hvězdou uprostřed. Průchod vede domem do dvora, na jehož konci stojí obytný dům. Na jeho fasádě se nachází štít ukazující na mikvi pro muže. Na pravé straně vede schodiště do obytné části domu, na levé míří schody ke knihovně, za níž se až nachází samotná synagoga. Synagoga nemá vlastní fasádu.\n\nInteriér je zařízen jednoduše. Hlavní prostor je ze tří stran obklopen galerií pro ženy. Strop je opatřen velkým oknem ze skleněných cihel, v jehož středu je zobrazena Davidova hvězda. Aron ha-kodeš (výklenek se schránou na Tóru) se nachází pod velkou arkádou s hebrejským nápisem. Na zdi nad schránou je znázorněna Davidova hvězda.\n\nBima se nachází uprostřed hlavního prostoru. Veškeré vnitřní zařízení, jako jsou dřevěné lavice a část svícnu je původní, stejně jako hodiny, v jichž ciferníku jsou místo čísel hebrejská písmena. U vchodu pod galerií upomíná mramorová deska na padlé členy obce v první světové válce, druhá obsahuje jména obětí holokaustu.\n\n"}
{"id": "547965", "url": "https://cs.wikipedia.org/wiki?curid=547965", "title": "Karl Schmidt-Rottluff", "text": "Karl Schmidt-Rottluff\n\nKarl Schmidt-Rottluff (1. prosince 1884 v Rottluffu – 10. srpna 1976 v Berlíně) byl německý expresionistický malíř a grafik. \n\nV roce 1905 pomáhal založit skupinu Die Brücke, pro kterou získal některé další členy, jako Emila Noldeho nebo kunsthistoričku Rosu Schapire. Vystavoval také u Der Blaue Reiter. Před druhou světovou válkou byl nacisty zařazen do skupiny zvrhlých umělců, kteří nesměli v Německu tvořit. Schmidt-Rottluff začal znovu malovat až po válce.\n\nZ kolektivu Brücke měl nejblíže k Erichovi Hecklovi, s který se setkal už na gymnáziu v Chemnitzu. Na jeho tvorbu měl velký vliv také Nolde. Po rozpadu expresionistické skupiny Die Brücke si dokázal najít cest k dalším směrům, jako byl kubismus a futurismus. Pro malbu používal dynamické nanášení husté barvy. Z grafických technik ovládal dřevořez, litografii a lept.\n\n"}
{"id": "547966", "url": "https://cs.wikipedia.org/wiki?curid=547966", "title": "Richanija", "text": "Richanija\n\nRichanija ( רִיחָנִיָּה, adygejsky Рихьаные, الريحانية, v oficiálním přepisu do  angličtiny Reihaniyye, přepisováno též Rehaniya) je vesnice v Izraeli, v Severním distriktu, v Oblastní radě Merom ha-Galil, kterou obývají izraelští Čerkesové.\n\nLeží v nadmořské výšce 698 metrů v Horní Galileji na náhorní plošině obtékané na severu a západě údolím Nachal Dišon, situované cca 10 kilometrů jihozápadně od Chulského údolí a necelých 5 kilometrů od hranic s Libanonem. Severně od vesnice stojí hora Har Rejchan a dále na sever Har Almon. Nedaleko jižního okraje vesnice se terén svažuje do kaňonu vádí Nachal Chacor. Stojí tu také pahorek Har Ben Zimra.\n\nVesnice se nachází cca 125 kilometrů severovýchodně od centra Tel Avivu, cca 53 kilometrů severovýchodně od centra Haify a cca 10 kilometrů severně od Safedu. Richaniji obývají izraelští Čerkesové, přičemž osídlení v tomto regionu je převážně židovské (s Richanijí například přímo sousedí židovská vesnice Alma). Výjimkou je město Džiš cca 5 kilometrů jihozápadním směrem, které obývají izraelští Arabové.\n\nObec je na dopravní síť napojena pomocí lokální silnice číslo 886.\n\nVesnice Richanija je jedním ze dvou sídel v Izraeli obývaných Čerkesy (druhým je Kafr Kama v Dolní Galileji). Vznikla v roce 1878, kdy se tu usadilo 30 čerkeských rodin muslimského vyznání, které sem přesídlily z původní domoviny severně od Kavkazu v Rusku, kde čelily pronásledování. Svou vesnici postavili podle vlastních zvyků, s hustou zástavbou, která měla i obranné účely. Zpočátku noví osadníci měli problém se integrovat do života v tehdejší osmanské Palestině. Od konce 19. století mnozí Čerkesové začali působit jako strážci v nově zřizovaných židovských vesnicích.\n\nStyky mezi Židy a Čerkesy pak přerostly v otevřené spojenectví během izraelské války za nezávislost v roce 1948, kdy na straně Židů bojovala v rámci 7. brigády pod velením plukovníka Bena Dunkelmana i skupina Čerkesů. Od roku 1957 se pak Čerkesové dobrovolně přihlásili k vojenské službě v izraelské armádě.\n\nV Richaniji funguje muzeum zaměřené na čerkeskou lidovou kulturu. Menší část obyvatel vesnice se živí zemědělstvím. Někteří místní obyvatelé jsou zaměstnanci izraelské armády nebo policie, jiní za prací dojíždějí. Ve vesnici funguje mešita, obchod a zařízení předškolní péče o děti i základní škola. Některé místní děti dojíždějí do základní školy v kibucu Sasa.\n\nObyvatelstvo Richanija je tvořeno Čerkesy a některými rodinami arabských Beduínů. Jde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1175 lidí. Během roku 2014 populace stoupla o 1,6 %.\n\n\n"}
{"id": "547973", "url": "https://cs.wikipedia.org/wiki?curid=547973", "title": "Vznik a vývoj sluneční soustavy", "text": "Vznik a vývoj sluneční soustavy\n\nVznik a vývoj sluneční soustavy začal podle odhadů někdy před 4,55 až 4,56 miliardami let gravitačním smršťováním malé části obrovského molekulárního mračna. Většina hmoty se soustředila v jeho centru, kde vytvořila Slunce, zatímco zbytek kolem něj vytvořil plochý protoplanetární disk, z něhož pak vznikly planety, jejich měsíce, planetky a další tělesa.\n\nTento v současnosti široce přijímaný model, známý jako mlhovinová hypotéza, byl poprvé popsán v 18. století Emanuelem Swedenborgem, Immanuelem Kantem a Pierrem Simonem de Laplace. Studiem následujícího vývoje sluneční soustavy se zabývali vědci nejrůznějších disciplín, zejména astronomie, fyziky, geologie a planetologie. Vytvořené modely musely být s přibývajícími poznatky několikrát upraveny, a to zejména s příchodem kosmického věku v 50. letech a s objevem extrasolárních planet v 90. letech 20. století. Mnohé cizí planetární systémy jsou však natolik odlišné, že při jejich vývoji musely hrát roli i jiné procesy, než při formování sluneční soustavy.\n\nSluneční soustava se od svého vzniku vyvíjí neustále. Z prachoplynových disků kolem planet vzniklo mnoho měsíců, jiné se pravděpodobně vytvořily nezávisle a planety je později zachytily svou gravitací. Další, jako například Měsíc obíhající kolem Země, mohou být výsledkem obrovských kolizí. Oběžné dráhy planet se také často měnily a planety si vyměňovaly i svá místa v soustavě. Na vývoji sluneční soustavy v jejích počátcích se zřejmě do velké míry podílela právě tato planetární migrace.\n\nV průběhu příštích 5 miliard let se Slunce ochladí, mnohokrát zvětší svůj objem a stane se rudým obrem, který pak odvrhne své vnější vrstvy, a vytvoří tak planetární mlhovinu. Zbytek Slunce se promění v bílého trpaslíka. Ve velmi vzdálené budoucnosti ho pak gravitace míjejících hvězd připraví o jeho planety. Některé mohou být zničeny, jiné vymrštěny do mezihvězdného prostoru, a Slunce tak během biliardy (10) let zůstane bez jakýchkoliv oběžnic.\n\nSnaha o vysvětlení původu a osudu světa vysvítá již z nejstarších známých spisů, avšak až do poměrně nedávné doby nebyly známé žádné pokusy o propojení těchto teorií s existencí sluneční soustavy, částečně i proto, že ani neexistovalo obecné povědomí o sluneční soustavě, jak ji chápeme dnes. Prvním krokem v tomto směru bylo přijetí teorie heliocentrismu, která umisťovala Slunce do středu celé soustavy a Zemi na jeho oběžnou dráhu. Ačkoliv tuto koncepci navrhoval již Aristarchos ze Samu někdy kolem roku 600 př. n. l., širokého uznání se jí dostalo až na konci 17. století.\n\nDnes široce přijímanou hypotézu o mlhovinovém původu sluneční soustavy poprvé formulovali Emanuel Swedenborg, Immanuel Kant a Pierre Simon de Laplace již v 18. století a od té doby několikrát prošla fázemi obliby i zavržení. Její kritici poukazovali hlavně na fakt, že teorie nevysvětlovala, proč má rotující Slunce menší moment hybnosti než okolní planety. Na začátku 80. let 20. století však různé studie mladých hvězd ukázaly, že tyto bývají obklopeny chladným prachoplynovým diskem, přesně jak předpovídá mlhovinová hypotéza.\n\nPro pochopení dalšího vývoje Slunce bylo nutné především porozumět zdroji jeho energie. Když Arthur Stanley Eddington potvrdil platnost Einsteinovy teorie relativity, astrofyzikové si uvědomili, že energie Slunce by mohla pocházet z termonukleárních reakcí, probíhajících v jeho jádře. Roku 1935 šel Eddington ještě dále a prohlásil, že různé chemické prvky by rovněž mohly pocházet z nitra hvězd. Na tento předpoklad navázal Fred Hoyle, který přišel s myšlenkou, že v jádrech rudých obrů se tvoří chemické prvky těžší než vodík a helium.\n\nMlhovinová hypotéza říká, že sluneční soustava byla vytvořena gravitačním kolapsem malé části obrovského molekulárního oblaku. Tento oblak měl průměr asi 20 parseků (přibližně 65 světelných let), kolabující část pak měřila napříč asi 1 parsek (něco přes 3 světelné roky). Pokračující kolaps vedl k vytvoření hustého jádra o velikosti 0,01 až 0,1 parseku (2000 až 20 000 astronomických jednotek). Tato oblast měla hmotnost jen o málo větší, než je hmotnost Slunce, a rovněž její složení bylo přibližně stejné, jako je složení dnešního Slunce. 98 % veškeré její hmoty tvořil vodík s heliem a stopovým množstvím lithia (jako pozůstatku po tzv. kosmologické nukleosyntéze). Zbývající 2 % byla tvořena těžšími prvky, vytvořenými nukleosyntézou v raných generacích hvězd, které je v pozdních fázích svého života vyvrhovaly do mezihvězdného prostoru.\n\nAstronomové původně předpokládali, že Slunce se zformovalo v poměrné izolaci, ovšem rozbory složení některých velmi starých meteoritů odhalily stopy izotopů s relativně krátkou dobou životnosti, jako např. izotop železa Fe, které se tvoří pouze v explodujících supernovách. Z toho lze usoudit, že v době, kdy se tvořila sluneční soustava, se v blízkosti nacházela nějaká supernova. Je možné, že kolaps molekulového mračna způsobila rázová vlna pocházející právě z této supernovy. Protože do stádia supernovy dospívají pouze velmi hmotné hvězdy s krátkou životností, muselo k tomu dojít v nějaké rozsáhlé oblasti, kde takové hvězdy vznikají, podobné jako je Velká mlhovina v Orionu. Studie struktury Kuiperova pásu a materiálu, z něhož je tvořen, naznačují, že Slunce vzniklo v nějaké hvězdokupě o průměru 6,5 až 19,5 světelného roku a souhrnné hmotnosti 500–3000násobku Slunce. Některé simulace, při nichž se mladé Slunce v průběhu stovek miliónů let dostává do interakcí s jinými hvězdami procházejícími v jeho blízkosti, ukazují, že právě takto mohly být vytvořeny anomální oběžné dráhy některých těles sluneční soustavy, jako například vzdálených objektů tzv. odděleného disku.\nJak vyplývá ze zákona zachování hybnosti, kolabující mlhovina rotovala stále rychleji. Protože materiál, z něhož byla tvořena, stále houstl, jednotlivé atomy do sebe začaly narážet stále častěji, a tak měnily její energii na teplo. Střed mlhoviny, v němž se soustředila většina hmoty, byl mnohem teplejší než disk, který ho obklopoval. V průběhu přibližně 100 000 let se mlhovina vlivem společného působení gravitace, tlaku, magnetismu a rotace zploštila do rotujícího protoplanetárního disku o průměru asi 200 AU. V jeho centru se vytvořila horká hustá protohvězda (tj. hvězda, která ještě nezažehla svou fúzní reakci).\n\nV této fázi svého vývoje bylo Slunce zřejmě proměnnou hvězdou typu T Tauri. Studie těchto hvězd ukazují, že často bývají obklopeny protoplanetárními disky s hmotnostmi 0,001–0,1 hmotnosti Slunce, které se rozpínají do vzdálenosti několika stovek AU (Hubblův vesmírný dalekohled pozoroval protoplanetární disky v oblastech tvorby nových hvězd, jako mlhovina v Orionu, o průměru až 1000 AU) a které jsou poměrně chladné – dosahují teplot nejvýše 1000 kelvinů. V této době Slunce zářilo především v infračervené oblasti spektra. V průběhu dalších 50 milionů let rostl tlak a současně vystoupala teplota v jádře Slunce až na 7 milionů kelvinů. Následně se zažehla vodíková fúze, která vytvořila dostatek vnitřní energie působící proti dalšímu gravitačnímu smršťování, takže Slunce dosáhlo hydrostatické rovnováhy. V této chvíli začalo znatelně zářit i ve viditelném spektru a započala nejdelší fáze jeho života, označovaná jako hlavní posloupnost. Hvězdy hlavní posloupnosti získávají svou energii jadernou fúzí, při níž ve svém jádru mění vodík na helium. V této fázi se Slunce nachází i dnes.\n\nPlanety se zrodily ze sluneční mlhoviny, prachoplynového disku, který obklopoval nově utvořené Slunce. Jako nejpravděpodobnější způsob jejich vzniku se v současné době považuje tzv. akrece, to jest vznik z prachových částic obíhajících centrální protohvězdu. Původní hmota v prachoplynovém disku obsahovala jen několik málo minerálů, ovšem žár, který zalil okolí Slunce po zažehnutí jaderné fúze v jeho nitru, dal vzniknout krystalům řady minerálů nových. Mezi ně patřily především první železo-niklové slitiny, sulfidy, fosfidy, oxidy a křemičitany. Svědectví o nich nám podávají utuhlé kapky kdysi roztavené horniny (tzv. chondruly) uvnitř starých meteoritů. Tyto částice se dostávaly do kontaktu a začaly tvořit shluky o průměru až 200 metrů, které se dále srážely a vytvářely větší tělesa, zvaná planetesimály, dosahující rozměrů až kolem 10 kilometrů. Jejich velikosti se dalšími srážkami nadále zvětšovaly, a to rychlostí několika centimetrů ročně po dobu několika milionů let.\n\nVnitřní část sluneční soustavy, to jest oblast do vzdálenosti asi 4 astronomických jednotek, byla příliš teplá na to, aby zde molekuly prchavých látek jako voda nebo methan mohly kondenzovat, takže planetesimály se zde mohly formovat pouze z látek s vysokým bodem tání, jako jsou kovy a křemičitany. Jakmile velikosti některých z nich přesáhly 150 kilometrů, došlo v jejich nitru k částečnému natavení materiálu a k jejich rozvrstvení, včetně vzniku na kovy bohatého jádra. K tomu se ještě přidružily tepelné a mechanické šoky během jejich srážek a chemické reakce s částečkami vody, která pronikala do jejich trhlin. Tyto podmínky vedly k další tvorbě nových minerálů, jejichž celkový počet se již pohyboval kolem 250. Protože materiály, z nichž vznikaly planetesimály ve vnitřní části sluneční soustavy, jsou ve vesmíru poměrně vzácné a v původní mlhovině tvořily pouze 0,6 % její hmoty, nemohla tato tělesa dorůst příliš velkých rozměrů. Zárodky terestrických planet měly asi 5 setin hmotnosti dnešní Země a další materiál přestaly akumulovat asi 100 000 let po vzniku Slunce. Tělesa se nadále srážela a spojovala, což vedlo ke vzniku terestrických planet (Merkuru, Venuše, Země a Marsu) současných rozměrů.\n\nV průběhu svého vzniku byly terestrické planety stále ponořeny v prachoplynovém disku. Teplota, hustota a tlak plynu v disku se vzrůstající vzdáleností od hvězdy klesají. Tlak, rotace a gravitace plynu jsou v rovnováze a vlivem toho plyn obíhá o něco pomaleji, než pevná tělesa. Mezi pomalejším plynem a planetami docházelo k přenosu momentu hybnosti, takže planety se dostávaly na nové dráhy.\n\nPlynní obři (Jupiter, Saturn, Uran, a Neptun) vznikli ve větší vzdálenosti, za takzvanou sněžnou čárou, kde hmota již byla natolik chladná, že i prchavé látky mohly zůstat v pevném stavu. Jádra budoucích plynných obrů tedy byla vytvořena z ledových materiálů, kterých bylo mnohem větší množství než kovů a křemičitanů vytvářejících terestrické planety, takže mohla dosáhnout hmotnosti, která jim umožňovala zachycovat z okolí vodík a helium, nejlehčí a současně i nejběžnější prvky. Během 3 milionů let tělesa v této oblasti dorůstala do hmotnosti až čtyř Zemí. Dnes čtyři plynní obři tvoří 99 % veškeré hmoty obíhající kolem Slunce. Astronomové věří, že to není žádná náhoda, že Jupiter leží poměrně nedaleko za sněžnou čárou. Na zárodky planet obíhajících v plynném prostředí protoplanetárního disku totiž působí dva protichůdné vlivy. Plyn, který obíhá na vnější straně jejich dráhy, je pomalejší, takže je brzdí, a naopak plyn na vnitřní straně jejich dráhy je rychlejší, takže je popohání. Vnější oblast je ale větší, a proto její vliv dominuje, takže planetární embryo postupně ztrácí energii a po spirále se přibližuje k centrální hvězdě. U sněžné hranice se však akumulovalo velké množství vody vypařené z materiálu padajícího dovnitř sluneční soustavy, takže když se zárodek budoucího Jupiteru dostal až sem, začal ho pohánět poměrně silný „vítr“ do zad od rychle obíhajících částic v této oblasti, díky čemuž se jeho oběžná dráha stabilizovala. Zárodek budoucího plynného obra nadále přitahoval z okolního prostředí vodík a rostl velkou rychlostí; za 1000 let mohl dosáhnout až poloviny své konečné hmotnosti.\n\nVznik Jupiteru usnadnil vznik dalších plynných obrů. V jeho blízkosti totiž vznikla v obíhajícím plynu velká mezera, jejíž vnější okraj měl podobný vliv jako sněžná čára: rozdíl tlaku urychloval obíhající plyn, a tím byla zastavena migrace dalšího z planetárních embryí směrem do středu soustavy. Rozdíly ve velikosti plynných obrů patrně souvisí s dobou jejich vzniku – Saturn je mnohem menší než Jupiter, protože vznikal o několik milionů let později a v disku na něj již nezbylo tolik materiálu.\n\nHvězdy typu T Tauri, jakým bylo i mladé Slunce, mívají mnohem silnější hvězdný vítr než mnohem stabilnější a starší hvězdy. Uran a Neptun se zformovaly až po Jupiteru a Saturnu, kdy již sluneční vítr odvál většinu materiálu. Důsledkem bylo, že tyto planety nashromáždily jen málo vodíku a helia – ne více, než činí hmotnost Země. Hlavním problémem teorií popisujících vznik těchto planet je doba jejich vzniku. V oblastech, kde se nyní nacházejí, by trvalo miliony let, než by akrecí vznikla jejich jádra, takže by to nemohly před odvátím plynu slunečním větrem stihnout. To znamená, že se Uran i Neptun musely zformovat mnohem blíže Slunci, poblíž Jupiteru a Saturnu, možná i mezi nimi, a poté migrovaly směrem ven. V době planetesimál se tělesa ve sluneční soustavě nepohybovala vždy jen směrem ke Slunci. Vzorky prachu, které přinesla sonda z ohonu komety , naznačují, že materiál z raných fází vznikající sluneční soustavy migroval z teplejších vnitřních oblastí do oblasti Kuiperova pásu.\n\nPo 3 až 10 milionech let sluneční vítr odvál všechen plyn a prach protoplanetárního disku do mezihvězdného prostoru, a tak další růst planet ukončil.\n\nV minulých staletích se předpokládalo, že planety se zformovaly na svých současných oběžných drahách, nebo alespoň v jejich blízkosti. V současné době však převládá názor, že sluneční soustava krátce po svém vzniku vypadala zcela odlišně: ve vnitřní části obíhalo větší množství protoplanet nejméně tak hmotných jako Merkur, vnější části byly mnohem kompaktnější a Kuiperův pás byl mnohem blíže Slunci.\n\nNa konci období formování planet byla vnitřní část sluneční soustavy osídlena 50–100 protoplanetami, jejichž velikosti se pohybovaly někde mezi rozměry dnešního Měsíce a Marsu. Další růst byl možný pouze prostřednictvím jejich vzájemných srážek a následných splynutí, což trvalo dalších 100 milionů let. Tato tělesa na sebe navzájem gravitačně působila, vlivem tohoto působení měnila své oběžné dráhy, až se nakonec srazila. Výsledkem byly čtyři terestrické planety, které známe dnes. Během jedné z těchto kolizí se zřejmě zformoval také pozemský Měsíc, jiná zase zbavila Merkur části jeho svrchního pláště.\n\nNevyřešenou otázkou u tohoto modelu zůstává, jak se původní oběžné dráhy proto-terestrických planet, které musely být velmi výstřední (jinak by se nemohly srážet), změnily na pozoruhodně stabilní a téměř kruhové, jaké pozorujeme dnes. Podle jedné z hypotéz se zformovaly v plynovém disku, který stále ještě nebyl od Slunce odvát. Tento zbytkový plyn pak prostřednictvím tzv. gravitačního tření snížil energii planet a upravil jejich oběžné dráhy. Pokud ovšem tento plyn v době vzniku terestrických planet existoval, neměly by se na tyto výstřední dráhy vůbec dostat. Podle jiné hypotézy nedocházelo ke gravitačnímu tření mezi planetami a zbytkovým plynem, ale mezi planetami a jinými malými tělesy. Když se velké těleso prodíralo mezi tělesy mnohem menšími, tato malá tělesa byla přitahována jeho gravitací a vytvářela za ním jakousi brázdu o vyšší hustotě než byla hustota okolí. Tyto hustší oblasti pak gravitačně na velké těleso působily, zpomalovaly ho a postupně dostávaly na pravidelnější oběžnou dráhu.\n\nHlavním pásem asteroidů se nazývá vnější okraj oblasti terestrických planet ležící mezi 2 a 4 astronomickými jednotkami od Slunce. Pás asteroidů původně obsahoval více než dostatek hmoty k tomu, aby se zde zformovaly 2 až 3 planety podobné velikosti jako Země a i zde vývoj započal tvorbou velkého počtu planetesimál. Planetesimály se pak dále spojovaly a vytvořily 20 až 30 protoplanet, které se svými rozměry pohybovaly někde mezi dnešními velikostmi Měsíce a Marsu. Vývoj této oblasti však nabral zcela jiný směr poté, co se zformovala obří planeta Jupiter, k čemuž došlo asi 3 miliony let po vzniku Slunce. Vlivem Jupiterovy gravitace docházelo k urychlování některých objektů, a v následných kolizích pak docházelo spíše k jejich tříštění než k akreci.\n\nPodle některých simulací se oběžná dráha Jupiteru vlivem interakce s planetesimálami, z nichž řadu odmrštil do Kuiperova pásu, mírně posunula směrem ke středu sluneční soustavy, a to asi o 0,45 astronomické jednotky. Jak se Jupiter posunoval směrem dovnitř sluneční soustavy, jeho vliv dále postupoval napříč pásem asteroidů. Důsledkem bylo zvýšení vzájemné rychlosti zdejších těles, a vymrštění planetesimál ven z pásu asteroidů nebo zvýšení sklonu a výstřednosti jejich oběžných drah. Některé z nich také putovaly do vnitřních částí sluneční soustavy, kde pak sehrály roli v závěrečné fázi akrece terestrických planet. Na konci tohoto období zůstala v pásu asteroidů hmota rovná méně než 1 % hmotnosti Země, která byla tvořena hlavně malými planetesimálami. Stále to však ještě bylo asi 10 až 20krát více, než jaká je jeho současná hmotnost. Další fáze, která pro pás asteroidů znamenala další ztrátu materiálu, následovala poté, co se planety Jupiter a Saturn dostaly do vzájemné dráhové rezonance 2:1 (viz níže).\n\nSrážky Země s tělesy pocházejícími z raného pásu asteroidů pravděpodobně hrály významnou roli při tvorbě pozemských zásob vody. Voda je příliš prchavá na to, aby mohla být na Zemi přítomna již v době jejího vzniku, takže se na ni musela dostat až později, a to ze vzdálenějších a chladnějších částí sluneční soustavy. Je velmi pravděpodobné, že ji sem dopravily právě planetární embrya a malé planetesimály vymrštěné Jupiterem z pásu asteroidů. Populace komet obíhajících uvnitř pásu asteroidů, která byla objevena roku 2006, rovněž naznačuje, že pozemské zdroje vody by mohly pocházet právě odsud. Komety pocházející z Kuiperova pásu mohly na Zemi doručit nejvýše 6 % z jejích vodních zásob. Podle teorie panspermie byly tímto způsobem na Zemi dopraveny i zárodky života, tato myšlenka však mezi vědci nezískala širokou podporu. Podobným způsobem asteroidy zřejmě dopravovaly vodu i na jiné terestrické planety, například na Mars.\n\nPodle mlhovinové hypotézy nemohly vnější planety vzniknout na místech, kde obíhají nyní. Uran a Neptun (označovaní též jako „ledoví obři“) se vyskytují v oblasti, kde by menší hustota sluneční mlhoviny a delší oběžná doba činily jejich stvoření vysoce nepravděpodobným. Astronomové se místo toho domnívají, že tyto planety vznikly na oběžných drahách blíže Jupiteru a Saturnu, kde bylo dostupné větší množství materiálu, a teprve později migrovaly směrem ven na své současné oběžné dráhy. Tato migrace trvala nejméně stovky milionů let.\nMigrace vnějších planet je také vysvětlením podoby nejvzdálenějších oblastí sluneční soustavy. Za Neptunem sluneční soustava přechází v Kuiperův pás, rozptýlený disk a Oortovo mračno, což jsou tři oblasti řídce osídlené malými ledovými tělesy, o nichž se soudí, že z nich pochází též většina pozorovaných komet. V této vzdálenosti od Slunce byla akrece příliš pomalá na to, aby se tu mohly zformovat planety dříve, než došlo k rozptýlení sluneční mlhoviny. Kuiperův pás leží ve vzdálenosti 30 až 55 astronomických jednostek (AU) od Slunce, vzdálenější rozptýlený disk sahá až vzdálenosti více než 100 AU a Oortovo mračno začíná až ve vzdálenosti 50 000 AU. Původně však byl Kuiperův pás mnohem hustší a blíže Slunci, přičemž jeho vnější okraj končil přibližně ve vzdálenosti 30 AU a vnitřní okraj býval hned za dnešními oběžnými drahami Uranu a Neptunu. Tyto zase byly mnohem blíže Slunci (pravděpodobně někde mezi 15–20 AU) a na rozdíl od současné situace býval Uran dále od Slunce než Neptun.\n\nPoté, co se sluneční soustava zformovala, oběžné dráhy plynných obrů se dále pomalu měnily a ovlivňovaly velké množství zbývajících planetesimál. Asi po 500–600 milionech let (tj. asi před 4 miliardami let) se planety Jupiter a Saturn dostaly do vzájemné rezonance 2:1 (na dva oběhy Jupiteru připadal 1 oběh Saturnu). Důsledkem byl gravitační tlak proti ostatním vnějším planetám, který způsobil, že Neptun byl vytlačen až za Uran a zakousl se do tehdejšího Kuiperova pásu. Zatímco se obě planety pohybovaly směrem ven, svým vlivem vychýlily většinu malých ledových těles Kuiperova pásu směrem dovnitř. Když se však planetesimály dostaly do interakce s Jupiterem, jehož obrovská gravitace je vysílala na vysoce eliptické dráhy nebo je dokonce vyrážela ven ze sluneční soustavy, byly důsledky opačné – dráha Jupiteru se posunula o něco více dovnitř. Tělesa, která Jupiter katapultoval na velmi eliptické dráhy pak vytvořila tzv. Oortovo mračno; tělesa vymrštěná méně silně Neptunem vytvořila současnou podobu Kuiperova pásu a rozptýleného disku. Tento scénář také vysvětluje, proč v současné době Kuiperův pás a rozptýlený disk obsahují tak málo hmoty. Některá z rozptýlených těles, včetně Pluta, se dostala do gravitačního vlivu Neptunu a následně do rezonance oběžných dob. Gravitační tření mezi těmito planetami a okolními planetesimálami pak opět upravilo jejich dráhy do kruhové podoby.\n\nVnitřní planety, na rozdíl od planet vnějších, v průběhu dosavadního vývoje sluneční soustavy své oběžné dráhy významně neměnily a po éře pozdního velkého bombardování již tyto dráhy zůstaly stabilní.\n\nMigrující plynní obři svou gravitací změnili oběžné dráhy velkého množství planetek, které se tak dostaly do vnitřních částí sluneční soustavy. Důsledkem bylo vyprázdnění původního pásu asteroidů na jeho současnou nízkou úroveň. Je možné, že právě tyto planetky byly původcem tzv. pozdního velkého bombardování, které se odehrálo přibližně před 4 miliardami let, tj. 500–600 milionů let po vzniku sluneční soustavy. Éra velkého bombardování trvala několik stovek milionů let a zanechala po sobě svědectví v podobě množství kráterů, které jsou stále viditelné na geologicky neaktivních tělesech ve vnitřní části sluneční soustavy – Měsíci a Merkuru. Nejstarší známý důkaz života na Zemi pochází z doby před 3,8 miliardami let, tj. velmi krátkou dobu po ukončení velkého bombardování. I poté však ještě Země dostala několik velmi citelných zásahů, které podle studie z roku 2008 mohly významným způsobem ovlivnit tvorbu kontinentů.\n\nDopady vesmírných těles jsou neoddělitelnou součástí vývoje sluneční soustavy, třebaže v současné době se vyskytují poměrně řídce. Příkladem relativně nedávné kolize může být impaktní kráter Meteor Crater v Arizoně, který vznikl asi před 50 tisíci lety. Astronomové měli také možnost pozorovat srážky vesmírných těles s Jupiterem, a sice komety v roce 1994 nebo blíže neznámého tělesa v roce 2009. Z toho plyne, že proces akrece stále není ve sluneční soustavě ukončen, a může být též potenciální hrozbou pro život na Zemi. Kromě srážek s většími tělesy však povrch těles sluneční soustavy formuje také sluneční vítr a nárazy mikrometeoritů.\n\nVývoj pásu asteroidů byl po ukončení éry pozdního velkého bombardování určován především vzájemnými kolizemi. Tělesa s velkou hmotností mají dostatečně velkou gravitaci na to, aby si udržela svůj materiál i po silné srážce, což však nebyl případ těchto planetek. Důsledkem bylo, že mnoho z nich se zcela roztříštilo a někdy se z jejich pozůstatků poskládala nová tělesa. Vznik asteroidních měsíců lze vysvětlit pouze opětnou konsolidací materiálu, který byl vyvržen z mateřského tělesa silou, jež nepostačovala k úplnému úniku z dosahu jeho gravitace, takže zůstal na jeho oběžné dráze.\n\nVětšina planet a mnoho dalších těles sluneční soustavy má na svých oběžných drahách měsíce. Tyto přirozené satelity mohly vzniknout jedním ze tří následujících způsobů:\n\nJupiter a Saturn mají na svých oběžných drahách velké měsíce, jakou jsou Io, Europa, Ganymed či Titan, které mohly vzniknout z prachoplynných disků kolem svých mateřských těles stejným způsobem, jakým se i tyto obří planety zformovaly z disku kolem Slunce. Tento původ naznačují jak jejich velké rozměry, tak i malá vzdálenost od mateřské planety, což jsou okolnosti, které by nemohly nastat v případě, že by se tyto satelity zachytily na oběžné dráze planet později. Plynný charakter planet zase zcela vylučuje možnost vytvoření z materiálu vyvrženého při kolizi. Vnější měsíce plynných obrů jsou spíše malé a mají poměrně výstřední dráhy s nahodilými sklony, což jsou zase vlastnosti typické pro zachycená tělesa. Většina takových satelitů navíc obíhá v opačném směru, než v jakém rotuje jejich planeta. Největší satelit, o němž se astronomové domnívají, že je zachyceným tělesem, je Neptunův měsíc Triton, který byl zřejmě původně tělesem Kuiperova pásu.\n\nSatelity těles sluneční soustavy, která mají pevný povrch, byly vytvořeny buď při kolizi nebo zachycením. Například oba malé měsíce Marsu, Deimos a Phobos, jsou pravděpodobně zachycenými planetkami. Pozemský Měsíc zase byl zřejmě vytvořen při jedné obrovské kolizi. Těleso, které se srazilo se Zemí, mělo zřejmě hmotnost srovnatelnou s Marsem, a tato srážka se pravděpodobně udála na konci éry velkého bombardování. Srážkou byla na oběžnou dráhu Země vymrštěna část kůry dopadnuvšího tělesa, která se pak opět poskládala, a dala tak vzniknout Měsíci. Tato kolize byla zřejmě poslední ze série velkých srážek, které formovaly Zemi. Existují také hypotézy, podle nichž se v jednom z libračních center soustavy Země–Slunce (buď L nebo L) zformovalo těleso velikosti Marsu, které později změnilo svou dráhu.\n\nRovněž Charon, satelit obíhající Pluto, mohl vzniknou v důsledku velké srážky. Soustavy Pluto–Charon a Země–Měsíc jsou jediné ve sluneční soustavě, v nichž hmotnost satelitu obíhajícího kolem planety či trpasličí planety dosahuje alespoň 1 % její hmotnosti.\n\nPodle současných znalostí se sluneční soustava nebude nijak dramaticky měnit až do doby, kdy Slunce přemění všechny své zásoby vodíku v jádře na helium, a následně se začne ve svém vývoji posouvat z hlavní posloupnosti směrem k fázi rudého obra. Přesto však její vývoj ani v tomto období neustane.\n\nSluneční soustava je chaotická a v oběžných dráhách planet mohou nastat dlouhodobé odchylky. Jedním takovým známým případem je vztah planet Neptun a Pluto, které obíhají ve vzájemné dráhové rezonanci 3:2. Ačkoliv samotná rezonance je stabilní, je zcela nemožné předpovědět přesnou pozici, v níž se bude Pluto nacházet za 20 milionů let, což je s ohledem na stáří sluneční soustavy poměrně krátká doba. Dalším příkladem může být sklon zemské osy, jehož změnu nelze díky tření uvnitř zemského pláště vyvolávaném slapovým působením Měsíce vypočítat dopředu na dobu delší než asi 1,5 až 4,5 miliardy let.\n\nOběžné dráhy vnějších planet jsou z dlouhodobého hlediska rovněž chaotické. Ljapunovův čas (tj. čas, za který se tyto dráhy odchýlí od vypočtených hodnot 2,7krát) se u nich pohybuje mezi 2 a 230 miliony let. Dlouhodobě není možné předpovědět přesnou pozici planety na její oběžné dráze (což mimo jiné činí nemožným také předpovědi změn ročních období) a velmi dramaticky se může měnit i samotná oběžná dráha. Nejsilněji se tento chaos projevuje ve změnách výstřednosti drah, které mohou nabývat eliptičtější (nebo méně eliptické) podoby. Některé modely však dokáží předpovědět např. pohyb Země až na 50 miliónů let od současnosti. \n\nSluneční soustava je však velmi stabilní v tom ohledu, že žádné z planet se v průběhu několika příštích miliard let nedostanou do vzájemné kolize. O něco později, asi během 5 miliard let, se však může výstřednost oběžné dráhy Marsu zvětšit až na hodnotu 0,2 a překřížit tak oběžnou dráhu Země, což by potenciálně mohlo vést ke srážce. Během téže doby by se mohla ještě znatelněji zvýšit výstřednost oběžné dráhy Merkuru, který by se tak dostal do blízkosti Venuše a výsledkem tohoto setkání by bylo buď jeho vystřelení ven ze sluneční soustavy nebo změna oběžné dráhy, která by ho dostala na kolizní kurs s Venuší či se Zemí.\n\nVývoj přirozených oběžnic planet je do značné míry poháněn slapovými silami. Slapové jevy jsou důsledkem faktu, že obíhající satelit působí na přivrácenou stranu svého mateřského tělesa větší gravitační silou než na stranu odvrácenou. Pokud měsíc obíhá ve stejném směru, v jakém rotuje obíhaná planeta, a tato planeta současně rotuje rychleji, než je oběžná doba měsíce, potom slapové dmutí postupuje před obíhajícím měsícem. Moment hybnosti rotujícího mateřského tělesa se pak přenáší na obíhající satelit, který díky tomu získává energii a po spirále se vzdaluje, zatímco rotace mateřské planety postupně zpomaluje.\n\nZemě a její Měsíc mohou sloužit jako příklad takové konfigurace. Rotace Měsíce je vázaná, což znamená, že jeden jeho oběh (v současné době 29 dní) je roven jednomu jeho otočení kolem vlastní osy, takže Zemi nastavuje stále stejnou tvář. Měsíc se od Země postupně vzdaluje a otáčení Země se zpomaluje. Asi za 50 miliard let (pokud přežijí expanzi Slunce) se vázanou stane rotace obou těchto těles, přičemž Měsíc Zemi oběhne jednou za 47 dní a obě tělesa se otočí kolem svých os za stejnou dobu, takže budou k sobě natočeny stále stejnými polokoulemi. Jiným příkladem mohou být Galileovy měsíce na oběžných drahách kolem Jupiteru (stejně jako i mnohé z menších Jupiterových satelitů) a většina z větších měsíců Saturnu.\n\nJiný scénář může nastat, pokud měsíc obíhá kolem své mateřské planety rychleji, než tato rotuje, nebo obíhá v opačném směru. V obou těchto případech slapové dmutí postupuje za obíhajícím měsícem a ten se naopak pomalu po spirále přibližuje k planetě. Nakonec je buď slapovými silami zcela roztrhán, což může vést k vytvoření prstence kolem planety, nebo se s ní srazí. Tento osud čeká měsíc Marsu Phobos (za 30 až 50 milionů let), měsíc Neptunu Triton (asi za 3,6 miliardy let), měsíce Jupiteru Metis a Adrastea,\n\nPokud jsou planeta a její oběžnice vzájemně gravitačně vázané, dochází ke slapovému dmutí přímo pod měsícem, takže moment hybnosti se nepřenáší a oběžná doba se nemění. Příkladem této konfigurace mohou být Pluto a jeho měsíc Charon.\n\nStáří prstenců Saturnu zůstává stále nejasné. Podle některých teorií pochází již z prvních fází vývoje sluneční soustavy, podle jiných jsou staré nejvýše několik stovek milionů let. Prstence zkoumala sonda Cassini–Huygens a podle jejích údajů jsou v nich 10 km široké shluky ledového materiálu, které se opakovaně rozpadají a zase sdružují, a tak prstence stále udržují. Prstence Saturnu jsou mnohem masivnější než prstence jiných plynných obrů, a právě tato jejich obrovská hmota je pravděpodobně důvodem, proč jsou tak dobře zachovalé ještě i 4,5 miliardy let po vzniku planety, a zřejmě tedy vydrží ještě i další miliardy let.\n\nZ dlouhodobého hlediska vývoj sluneční soustavy nejvíce ovlivní vývoj samotného Slunce. Když Slunce přemění většinu své zásoby vodíku, zvýší se jeho teplota a zbytek vodíku se vypotřebuje ještě rychleji. Důsledkem toho se jasnost Slunce zvětšuje asi o 10 % každé 1,1 miliardy let. Asi za miliardu let se zářivý výkon Slunce zvýší a tzv. obyvatelná zóna se od něj posune dále. Země bude natolik horká, že se na ní nebude vyskytovat voda v tekutém stavu, takže život na ní nebude možný. Vodní pára je silným skleníkovým plynem, takže vypařování oceánů by mohlo také zvyšovat teplotu zemského povrchu, a možná tak život na Zemi ukončit ještě dříve. Je možné, že v tomto období postupně stoupne povrchová teplota Marsu, takže se do jeho atmosféry uvolní oxid uhličitý a voda, které jsou v současné době ve zmrzlém stavu v jeho půdě. Následný skleníkový efekt by mohl planetu ohřát natolik, že by na ní vznikly podmínky srovnatelné s dnešní Zemí. Za 3,5 miliardy let budou podmínky na Zemi podobné těm, jaké dnes vládnou na Venuši.\nAsi za 5,4 miliard let se zvýší teplota slunečního jádra natolik, že se zažehne vodíková fúze i v okolních vrstvách. Následkem toho dojde ke znatelné expanzi vnějších vrstev Slunce a hvězda vstoupí do nové fáze svého života nazývané rudý obr. Během 7,5 miliard let bude poloměr Slunce měřit 1,2 astronomické jednotky, tj. 256násobek jeho současné hodnoty. Na špičce větve rudých obrů bude povrch Slunce v důsledku obrovského nárůstu jeho plochy mnohem chladnější (okolo 2600 K), než je nyní, a jeho zářivost bude mnohem vyšší, až 2700násobek jeho současné zářivosti. Během části období rudého obra povane směrem od Slunce silný sluneční vítr, který odnese asi 33 % jeho hmoty. Je možné, že v této době se zvýší povrchová teplota Saturnova měsíce Titanu natolik, že na něm bude moci existovat život.\n\nBěhem své expanze Slunce pohltí planetu Merkur a s největší pravděpodobností též Venuši. Osud Země je méně jasný; okraj Slunce se sice dostane až za její oběžnou dráhu, ovšem protože Slunce ztratí velkou část své hmotnosti (a tudíž se zmenší jeho gravitace) bude Země ve svém oběhu nadále pokračovat. Pokud by se do hry nevložily další faktory, Země a možná i Venuše by svému zničení unikly, ovšem studie z roku 2008 předpovídá, že Slunce nakonec obě zcela pohltí v důsledku slapových interakcí s jeho svrchními vrstvami.\n\nV důsledku vodíkové fúze ve vrstvách kolem slunečního jádra se hmotnost jádra bude zvyšovat, až nakonec dosáhne asi 45 % současné hmotnosti celého Slunce. V tomto okamžiku budou jeho hustota a teplota již tak vysoké, že se jadernou fúzí začne spalovat helium na uhlík, což se projeví jako tzv. heliový záblesk; Slunce se smrskne ze svého poloměru, který bude asi 250násobkem jeho současného rozměru na pouhý 11násobek. Zářivost přitom poklesne z 3000násobku současné hodnoty na 54násobek a povrchová teplota se zvýší asi na 4770 kelvinů. Slunce se stane hvězdou tzv. horizontální větve, která bude ve svém jádře spalovat helium podobným způsobem, jako dnes spaluje vodík. Tato fáze heliové fúze bude trvat jen 100 milionů let. Nakonec se Slunce znovu vrátí ke spalování zbytků vodíku a helia ve svých vnějších vrstvách a dojde tak k jeho druhé expanzi, přičemž se promění v hvězdu asymptotické větve obrů. Slunce opět zvýší svůj zářivý výkon, který dosáhne 2090násobku jeho současné hodnoty, a ochladí se asi na 3500 K. Tato fáze bude trvat asi 30 milionů let. Během následujících 100 tisíc let bude Slunce odvrhovat obrovská množství hmoty do prostoru, kde vytvoří mračno nazývané (poněkud zavádějícím způsobem) planetární mlhovina. Vyvržený materiál bude obsahovat především helium a uhlík vzniklé během slunečních jaderných reakcí, a bude tak přispívat dalšímu obohacení mezihvězdného prostoru o těžké prvky.\n\nTato přeměna bude poměrně klidnou vesmírnou událostí, která bude mít daleko do efektního výbuchu supernovy, na který není Slunce dostatečně hmotnou hvězdou. Případný pozorovatel by byl svědkem masivního nárůstu rychlosti slunečního větru, který by však nebyl dostatečně silný, aby zničil zbývající planety. Úbytek hmotnosti Slunce by však mohl způsobit chaos v jejich oběžných drahách, takže některé by se mohly vzájemně srazit, jiné být vymrštěny ze sluneční soustavy nebo roztrhány působením slapových interakcí. Posledním pozůstatkem Slunce bude bílý trpaslík, tj. malá a neobyčejně hustá hvězda, která bude mít asi 54 % své původní hmotnosti, ovšem svými rozměry bude srovnatelná se Zemí. Zpočátku může být 100krát zářivější, než je nyní Slunce. Sestávat bude z degenerovaného uhlíku a kyslíku, ovšem nedosáhne již takové teploty, která by mohla zažehnout fúzi těchto těžkých prvků. Tento bílý trpaslík bude postupně chladnout a temnět.\n\nBěhem závěrečných fází života Slunce bude jeho gravitační vliv na obíhající tělesa, jako jsou planety, komety a planetky, vlivem ztráty hmotnosti slábnout. Oběžné dráhy zbývajících planet se vzdálí; pokud by v té době ještě existovaly Venuše, Země a Mars, pak dráha Venuše by ležela přibližně ve vzdálenosti 1,4 astronomické jednotky, Země ve vzdálenosti 1,9 AU a Marsu 2,8 AU. Tyto i ostatní zbývající planety by se staly temnými studenými tělesy zcela nevhodnými pro jakokoliv formu života. Jejich oběžná rychlost se zmenší vlivem zvětšené vzdálenosti od hvězdy a jejího menšího gravitačního působení. O dvě miliardy let později, když Slunce vychladne na 6000 až 8000 kelvinů, uhlík a kyslík v jeho jádře zmrznou a více než 90 % jeho hmoty získá krystalickou strukturu. Po uplynutí několika bilionů let nakonec Slunce přestane zářit úplně a stane se černým trpaslíkem.\n\nSluneční soustava cestuje Galaxií osamocená po přibližně kruhové dráze ve vzdálenosti asi 8500 parseků (téměř 28 000 světelných let) od galaktického jádra. Její rychlost je asi 230 km/s. Galaktický rok, to jest doba, kterou sluneční soustava potřebuje k dokončení jednoho oběhu, trvá něco mezi 220 a 250 miliony let. Od svého vzniku takto oběhla již 20krát.\n\nŘada vědců spekulovala, zda právě cesta sluneční soustavy Galaxií nemůže být tím faktorem, který stál za periodicky se opakujícími obdobími hromadných vymírání, o nichž poskytují svědectví fosilní záznamy. Podle jedné z hypotéz se Slunce během oběhu kolem galaktického jádra periodicky pohybuje nahoru a dolů vzhledem k rovině Galaxie, a tím pádem touto rovinou pravidelně prochází. Když se sluneční soustava díky těmto oscilacím během svého oběhu nachází mimo galaktický disk, je vystavena menšímu vlivu galaktických slapových sil. Když však jednou za 20 až 25 milionů let vstoupí do galaktického disku, vliv slapů zesílí, což podle matematických modelů zčtyřnásobí příval komet z Oortova mračna do nitra sluneční soustavy, čímž se velmi výrazně zvýší pravděpodobnost ničivých srážek vesmírných těles.\n\nJiní vědci však upozornili, že Slunce se právě nyní nachází v blízkosti roviny Galaxie, a přitom od posledního vymírání uběhlo již 15 milionů let. Proto navrhují jinou hypotézu, podle níž za periodickým vymíráním nestojí vertikální pozice Slunce, ale průchody Slunce přes galaktická ramena. V těchto ramenech se nachází jednak velká množství molekulárních mračen, jejichž gravitace by mohla zapůsobit na Oortův oblak, a jednak vysoké koncentrace tzv. modrých obrů, kteří žijí relativně krátkou dobu, po jejímž uplynutí zanikají v mohutných explozích jako supernovy.\n\nAčkoliv se drtivá většina galaxií ve vesmíru od té naší vzdaluje, galaxie M31 (známá též jako galaxie v Andromedě), největší člen Místní skupiny galaxií, míří přímo k ní, a to rychlostí kolem 120 km/s. Za 4 miliardy let se tak tyto galaxie srazí. Slapové síly pak zřejmě způsobí, že si obě galaxie vzájemně zdeformují ramena do slapových ohonů. Pokud taková situace nastane, je podle výpočtů asi 12 % šance, že sluneční soustava skončí v jednom z těchto ohonů, a asi 3 % šance, že opustí naši galaxii a stane se součástí galaxie M31. Po tomto úvodním setkání se obě galaxie od sebe na vzdálí, ovšem pak se začnou opět přibližovat. Během následující série několika takových setkání pravděpodobnost vymrštění sluneční soustavy do slapového ohonu velmi vzroste; již při druhé srážce bude činit 30 %. Rovněž dojde ke splynutí masivních černých děr, nacházejících se v jádrech obou galaxií. Přibližně za 7 miliard let Galaxie a M31 splynou a vytvoří obrovskou eliptickou galaxii. Pokud by v ní byl dostatek mezihvězdného plynu, zvýšená gravitace by způsobila, že by se shromáždil v centru této tvořící se eliptické galaxie. To by vedlo ke krátkému období intenzivní tvorby nových hvězd. Plyn padající do centra galaxie by se navíc stával potravou nově zformované obrovské černé díry, což by vedlo ke vzniku aktivního galaktické jádra. Síla těchto interakcí by pravděpodobně vytlačila sluneční soustavu do vnějšího hala nové galaxie, kde by mohla přežít relativně bez pohromy způsobené silným zářením z těchto kolizí.\n\nVelmi běžným omylem je, že tyto kolize naruší oběžné dráhy planet ve sluneční soustavě. I když je pravda, že gravitace míjející hvězdy může planetu vymrštit do mezihvězdného prostoru, vzdálenosti mezi hvězdami jsou tak velké, že pravděpodobnost podobného setkání hvězd během kolize galaxií je zcela nepatrná. Ačkoliv sluneční soustava jako celek by těmito událostmi byla ovlivněna, samotné Slunce a planety by jimi nebyly nijak narušeny.\n\nPřestože zmíněnou srážku s galaxií v Andromedě by sluneční soustava zřejmě přežila bez úhony, s postupujícím časem šance na setkání s cizí hvězdou roste, takže odtržení planet od Slunce je nakonec stejně nevyhnutelné. Za předpokladu, že se nenaplní scénáře Velkého křachu nebo Velkého roztržení, pak výpočty naznačují, že gravitace míjejících hvězd obere mrtvé Slunce o jeho zbývající planety během jedné biliardy (10) let. Zatímco existenci samotného Slunce a jednotlivých planet to nemusí ohrozit, pro sluneční soustavu jako celek to bude znamenat definitivní konec.\n\nČasové rozmezí vzniku sluneční soustavy bylo určeno za použití metod radiometrického datování. Vědci odhadují, že stáří sluneční soustavy může být 4,6 miliardy let. Nejstarší známé horniny na Zemi pochází přibližně z doby před 4,4 miliardy let. Takto staré horniny jsou na Zemi velmi vzácné, neboť zemský povrch se neustále mění vlivem eroze, vulkanismu a deskové tektoniky. K odhadům věku sluneční soustavy se proto používají meteority, které vznikly již v jejích raných fázích. Téměř všechny meteority jsou staré asi 4,6 miliardy let, což naznačuje, že i sluneční soustava musí být nejméně takto stará.\n\nStanovit časový průběh vývoje sluneční soustavy rovněž pomáhají studie disků kolem jiných hvězd. Hvězdy, jejichž stáří dosahuje 1 až 3 milionů let, bývají obklopené disky bohatými na plyn, zatímco disky kolem hvězd starších než 10 milionů let obsahují jen málo nebo vůbec žádný plyn, což znamená, že v nich již byla ukončena fáze tvorby plynných obrů.\n\nVšechny časové údaje v následujícím přehledu vývoje sluneční soustavy jsou uvedeny pouze s řádovou přesností.\n\n\n\n"}
{"id": "547974", "url": "https://cs.wikipedia.org/wiki?curid=547974", "title": "Janez Hribar", "text": "Janez Hribar\n\nJanez Hribar (pseudonym Tone Pogačnik; 3. září 1909 Lož – 23. říjen 1967 Vrhnika u Lože) byl slovinský komunista, politik a národní hrdina.\n\nHribar patři před válkou mezi představitele zemědělsko-dělnického hnutí. V roce 1939 vstoupil do Komunistické strany Jugoslávie. Kvůli své politické činnosti byl zatčen a vězněn. Po okupaci Jugoslávie patřil mezi první organizátory národněosvobozeneckého boje. Byl zvolen do pléna Osvobozenecké fronty a byl členem slovinské delegace na druhé zasedání AVNOJe.\n\nPo druhé světové válce zastával různé politické funkce. V první slovinské vládě zastával funkci ministra zemědělství. Poté byl ministrem bez portfeje (do 1949), v letech 1951 až 1952 byl předsedou rady zemědělství a lesnictví Lidové republiky Slovinsko. V období let 1945 až 1966 zastával vrcholné funkce v Socialistickém svazu pracujícího lidu a ve Svazu komunistů Slovinska. Byl členem předsednictva ústředního výboru Svazu komunistů Jugoslávie.\n\nByl nositelem Řádu národního hrdiny, Řádu národního osvobození, Řádu partyzánské hvězdy, Řádu zásluh o národ, Řádu bratrství a jednoty a Řádu za hrdinství.\n"}
{"id": "547975", "url": "https://cs.wikipedia.org/wiki?curid=547975", "title": "Indriovití", "text": "Indriovití\n\nIndriovití (Indriidae) je čeleď nejprimitivnějších primátů, má tři rody: avahi (\"Avahi\"), indri (\"Indri\") a sifaka (\"Propithecus\").\n\nPatří mezi endemity, vyskytující se na Madagaskaru. Žijí ve vlhkých i suchých tropických lesích, galeriových lesích i subtropické savaně. Obývají jak rozlehlé pralesní oblasti, tak i osamocené zbytky lesů.\n\nJsou to poloopice s dlouhou srstí, která může být barvy bělavé, načervenalé až po šedou a černou. Kulaté ušní boltce jsou malé a zakryté srstí. Zadní končetiny s protistojným palcem jsou asi o třetinu delší a silnější než přední se štíhlými dlouhými rukama a prsty s nehty. Mají zbytky po bláně spojující hrudník s předními končetinami a umožňující klouzavý let při skocích. Mají uzpůsobené oči pro noční vidění, zažívací ústrojí má zvětšené tlusté i slepé střevo pro zlepšení trávení rostlinné potravy, kterému napomáhají také výkonné slinné žlázy.\n\nVelikostně jsou značně rozdílní. Zástupce rodu avahi je veliký asi jen 30 cm a váží okolo 1 kg, indri naopak měří až 1 m a váží okolo 10 kg, což je největší s poloopic. Rody avahi a sifaka mají ocasy dlouhé zhruba jako tělo, kdežto rod indri má z ocasu jen pahýl. U indriů a sifaků jsou samice o něco větší, u avahiů pohlavní dimorfismus není patrný.\n\nIndriovití jsou býložravci, jejich hlavní potravou jsou listy, čerstvé výhonky, plody, semena a květy, pro doplnění živin okusují kůru stromů nebo lížou jíl. Krmí se prakticky po celý den, mezi jídly však mají časté přestávky pro strávení objemné nevýživné stravy.\n\nPoloopice rodu avahi jsou noční, kdežto indri a sifaka jsou denními živočichy. Všechny druhy žijí na stromech, ačkoliv příležitostně se pohybují i po zemi krátkými kroky po zadních končetinách se zdviženými předními. Na zem sestupují za lákavou krmi nebo pro přesun za potravou do jiné oblasti. Ve větvích stromů se pohybují velice rychle, umí dobře skákat, odrážejí se a dopadají na zadní končetiny. Dokáži dobře šplhat i po svislém kmeni a následně bočně odskočit na jiný kmen nebo větev (tzv. vertikální lpění a skákání).\n\nAvahiové a indriové se zdržují v menších skupinkách po 2 až 5 jedincích, kdežto sifakové tvoří asi 10 členné skupiny. Svá území si označují pachovými žlázami, které samice mají u řitního otvoru a samci na hrudi, tyto pachové signály také informují o připravenosti k rozmnožování i postavení jedince ve skupině. Spolu také jednotlivé druhy komunikují akusticky a to jak v rodinných skupinách, tak i při střetu s cizími.\n\nIndriovití žijí monogamně po mnoho let. Samice mají estrální cyklus krátký, asi jen 10 až 36 hodin, tehdy jim oteče a zrůžoví okolí pohlaví. Páří se většinou v prosinci nebo v lednu. Po čtyř až pětiměsíční březostí, většinou na konci období sucha, vrhne samice jedno mládě o hmotnosti asi 0,2 % hmotnosti matky. Rodí se plně osrstěné a je schopno se na matku zavěsit, ta ho kojí asi pět až šest měsíců. Pohlavní dospělosti dosahují asi po 3 až 5 létech života, pak většinou odcházejí z rodinných skupin a zakládají nové.\n\nPodle IUCN jsou považováni za:\nsifaka Deckenův, sifaka malý,\navahi Cleesův, avahi západní, indri indri, sifaka Coquerelův, sifaka černohlavý, sifaka Milne-Edwardsův, sifaka Tattersallův, sifaka velký,\nsifaka bílý, sifaka Perriersův.\n\nMístní obyvatelé indriovité nezabíjejí, vzhledem k výrazu jejich obličeje a ruce podobné lidské je považují za příbuzné svých předků. Jsou ale ohrožováni rychlým úbytkem přirozených biotopů. Menší druhy a mláďata jsou lovena cibetkovitou šelmou fosa nebo jestřáby.\n\nrod avahi (\"Avahi\") Jourdan, 1834\nrod indri (\"Indri\") É. Geoffroy et G. Cuvier, 1796\nrod sifaka (\"Propithecus\") Bennett, 1832\n\n"}
{"id": "547979", "url": "https://cs.wikipedia.org/wiki?curid=547979", "title": "LeVar Burton", "text": "LeVar Burton\n\nLeVar Burton (* 16. února 1957 Landstuhl, Západní Německo), vlastním jménem Levardis Robert Martyn Burton, Jr., je americký herec.\n\nLeVar Burton se narodil americkým rodičům v Západním Německu. Jeho matka Erma Jean byla sociální pracovnicí, úřednicí a učitelkou, otec Levardis Robert Martyn pracoval jako fotograf pro United States Army Signal Corps, které tehdy sídlily v německém Landstuhlu. Burton se svými dvěma sestrami ale vyrůstal v péči matky v kalifornském Sacramentu, kde ve věku 13 let vstoupil do semináře, aby se stal knězem, k čemuž však nikdy nedošlo.\n\nOd roku 1977 začal působit v herecké oblasti, objevil se např. v americkém fantasy seriálu \"Fantasy Island\". V roce 1983 vymyslel pro stanici Public Broadcasting Service dětský pořad \"Reading Rainbow\", jehož se stal výkonným producentem.\n\nJeho zřejmě nejznámějšími rolemi jsou mladý otrok Kunta Kinte v televizním seriálu \"Kořeny\" (1977) a kormidelník a později šéfinženýr Geordi La Forge v seriálu \"\", který byl vysílán mezi lety 1987 a 1994. Jako LaForge se Burton objevil i ve filmech \"\" (1994), \"\" (1996), \"\" (1998) a \"\" (2002). Hostoval též v jedné epizodě seriálu \"\".\n\nLeVar Burton působí i jako režisér. Režíroval mnoho dílů seriálů ze světa Star Treku, dále epizody seriálů \"Čarodějky, JAG, \" či \"Soul Food\".\n\nS manželkou Stephanie, se kterou má dceru narozenou v roce 1994, žije v Sherman Oaks v Kalifornii.\n\nMá hvězdu na Hollywoodském chodníku slávy.\n\n"}
{"id": "547984", "url": "https://cs.wikipedia.org/wiki?curid=547984", "title": "John Dillwyn Llewelyn", "text": "John Dillwyn Llewelyn\n\nJohn Dillwyn Llewelyn (12. ledna 1810, Swansea, Wales – 24. srpna 1882, Londýn) byl britský botanik a průkopník fotografie.\n\nNarodil se ve Swansea, Wales jako nejstarší syn Lewise Westona Dillwyna a Mary Dillwynové. V dospělosti zdědil po svém dědečkovi Johnu Llewelynovi panství Penllergaer a Ynysygerwn, nedaleko Swansea, a také své další příjmení Llewelyn. Vzdělání absolvoval soukromě, díky svému otci, který byl členem Royal Society, Linnean Society a také člen parlamentu, poznal mnoho významných mužů své doby. Například sira Davida Brewstera, Michaela Faradaye nebo Charlese Wheatstona.\n\nLlewelynovy nefotografické počiny zahrnují pomoc Wheatstonovi při jeho prvních pokusech v podmořské telegrafii v Mumbles v jižním Walesu, pohon člunu na elektromotor a při vytváření první soukromého orchidejového domu s nasimulovanými původními podmínkami jihoamerických džunglí včetně vyhřívaného vodopádu. \n\nV roce 1833 se oženil s Emmou Thomasinou Talbotovou, dcerou Thomase Mansela Talbota a lady Mary Lucyové, dívčím jménem Fox Strangwaysové. Thomas byl příbuzný s Williamem Davenportem Talbotem a Marie byla sestrou Elisabeth Talbotové, rodičů významného fotografa Williama Henryho Foxe Talbota. Henry Talbot se přes své botanické zájmy přátelil s Lewisem Westonem Dillwynem a trávil během svých dospívajících let svůj čas v Penrice, domově velšských Talbotů, kteří také navštěvovali Penllergaer. \nV lednu 1839, po oznámení vynálezu fotografického procesu dvou expertů – Williama Henryho Foxe Talbota a Louise Jacqua Mandé Daguerra začal sám Llewelyn s podporou Henryho Talbota experimentovat. Talbot psal svému příteli Llewelynovi o svém údivu nad schopností takto snímané fotografie zachytit vlny na hladině, vítr nebo kouř. O dva roky později (1854) už sám Llewelyn ohromil na Světové výstavě v Londýně svými „instantními“ fotografiemi, zaznamenávajícími vlny na vodní hladině, lidi v pohybu, mraky a příboj tříštící se o pobřeží, kouř vycházející z lodního komína apod.\n\nSnažil se dávat všechny procesy k dispozici veřejnosti. Jeho nejranější daguerrotypie je datována rokem 1840. Žádná z jeho prvních fotogenických kreseb se pravděpodobně nedochovala, ale některé z přibližně tisícovky kalotypií a kolodiových negativů stále existují v soukromých i veřejných sbírkách a jsou uchovávány v jeho rodině. \n\nKdyž byla v roce 1853 založena Královská fotografická společnost, byl Llewelyn jedním z těch, kteří se podíleli na založení společnosti Society of Arts v Londýně a několik let byl členem rady. Pravidelně také vystavoval na výstavách společnosti, například v Dundee, Manchesterské Art Treasures exhibition a na Světové výstavě v Paříži v roce 1855. Na této výstavě získal stříbrnou medaili za své „pohybové série“.\n\nV roce 1856 prý zveřejnil vlastní oxymelový proces, který umožnil uchovávat mokré kolodiové negativy mnoho dní. Pořizoval také stereo obrázky pomocí fotoaparátu, který koupil k narozeninám své dceři Thereze se v roce 1856. \n\nPoslední snímky pořídil na konci padesátých let 19. století, pravděpodobně kvůli špatnému zdravotnímu stavu. Je zajímavé, že nikdy nefotografoval mimo Británii, i když rodina často navštěvovala Evropu. Většina jeho snímků byla pořízena v okolí jeho nemovitosti v Penllergaer, nedaleko od Swansea, a na velšském pobřeží. Existuje také množství snímků z Cornwall z průběhu několika let, dále z Bristolu, včetně některých zvířat a ptáků v Cliftonské zoologické zahrady, Yorkshire, Derbyshire a něco málo ze Skotska. Ze svého okruhu přátel portrétoval například: Philipa Henryho Delamotteho, Roberta Hunta, Hugha Welche Diamonda a obzvláště svého vzdáleného příbuzného Calverta Richarda Jonese. Přátelil se také s Antoinem Claudetem, se kterým prováděl experimenty na daguerrotypickém procesu.\nAčkoli sám nikdy nevydal žádnou fotografickou knihu, přispěl do díla \"The Sunbeam\" svého přítele Philipa Henryho Delamotteho a dalších knih.\n\nLlewelyn zemřel v srpnu 1882 ve svém domě v Londýně, Atherton Grange. Emma zemřela o rok dříve a oba jsou pohřbeni v kostele Penllergaer, původně postavený Llewelynem pro jeho rodinu.\n\nJohn Ivory Talbot (1687-1772) z Lacock Abbey Wiltshire, si vzal ctihodnou Mary Manselovou (1696–1735) dceru Thomase, 1. lorda Mansela z Margamu, Glamorgan. Měli spolu tři děti: Johna, Thomase a Marthu Talbotovi.\n\n\n\n\n\n\n"}
{"id": "547986", "url": "https://cs.wikipedia.org/wiki?curid=547986", "title": "The Silent Force", "text": "The Silent Force\n\nThe Silent Force je třetí studiové album nizozemské symfonic metalové kapely Within Temptation vydané 16. listopadu 2004.\n\n"}
{"id": "547990", "url": "https://cs.wikipedia.org/wiki?curid=547990", "title": "Core dump", "text": "Core dump\n\nCore dump (výpis paměti) je v informatice záznam stavu pracovní paměti běžícího programu (tj. procesu) v daném čase, zpravidla při abnormálním ukončení programu. Je často používán k diagnostice nebo ladění chyb v počítačových programech. Na mnoha operačních systémech vyvolá fatální chyba v programu automatický zápis \"core\" do souboru.\n\nPři vytvoření záznamu paměti jsou ve stejný okamžik uloženy do souboru různé klíčové údaje definující stav programu – registry procesoru, které mohou obsahovat programový čítač a ukazatele na vrchol zásobníku, informace o nastavení správy paměti a další informace o operačním systému a procesu (viz PCB).\n\nNázev \"core dump\" pochází z původního označení základní feritové paměti v počítači, přičemž později se stal žargonem k označení jakéhokoli ukládání velkého množství neupravených dat.\n\nPůvodně byl výpis paměti chápán jako papírový výtisk, který byl uspořádán ve sloupcích v osmičkovém nebo hexadecimálním tvaru. Doplňující sloupce mohly obsahovat odpovídající instrukce strojového kódu, odpovídající textové řetězce, decimální čísla nebo čísla s plovoucí desetinnou čárkou.\n\nVe starších dobách byl strojový čas počítače velmi drahý, takže na nich nebylo možné interaktivně pracovat, jako je to možné v současné době, kdy má každý svůj vlastní počítač (více viz Dějiny počítačů, 2. a 3. generace počítačů). Na sálových počítačích (mainframe) byly úlohy zpracovávány v dávkách a programátoři často pracovali na jednoúčelových strojích. Proto programátor dostal výpis na papíře, který mohl studovat bez potřeby pracovat přímo s drahým a obtížně dostupným počítačem.\n\nV současné době je na novějších operačních systémech výpis paměti (\"core dump\") označením pro soubor obsahující obraz paměti (nebo její části) konkrétního procesu společně s dalšími informacemi jako jsou hodnoty registrů procesoru a údaje o stavu procesu (tzv. PCB). Soubor lze zobrazit v čitelném textovém formátu podobném původnímu papírovému výtisku pomocí nástrojů jako je objdump, GDB atp.\n\nVýpis paměti je typicky využíván jako podpora při ladění i v mnoha jiných situacích. Na počátku samostatného nebo dávkového zpracování umožňuje uživateli ladit program bez nutnosti vlastnit velmi drahé výpočetní zařízení pro ladění. Na sdílených počítačích (serverové systémy, časově sdílené apod.) umožňuje výpis paměti ladění v offline módu, takže takový systém může být okamžitě zpět v provozu. Výpis paměti umožňuje uživateli uložit havárii programu pro pozdější analýzu nebo porovnání s jinými pády. Pro vestavěné systémy může být nepraktické podporovat ladění, proto je možné využít výpis paměti při ladění na jiném počítači. Některé operační systémy (např. první verze Unixu) neumožňovaly spuštění debugeru na běžícím procesu, takže coru dump byly nezbytné k běhu debugeru na obsahu paměti procesu. Výpis paměti může být také využit pro uložení dat při uvolňování dynamicky alokované paměti a je tedy možné využít data z programu, který ukončil svojí činnost. Při absenci interaktivního debugeru může být výpis paměti využit k přímému zjištění chyby programátorem.\n\nVe starších operačních systémech měl každý proces souvislý adresní prostor, takže soubor s výpisem paměti byl binární soubor se sekvencí bytů či slov o velikosti adresního prostoru. V moderních operačních systémech, nemusí být adresní prostor procesu souvislý a může mít neobsazené mezery nebo sdílet stránky s jinými procesy či soubory, a proto jsou používány propracovanější formáty souboru, které mohou zahrnovat i další informace o stavu programu v okamžiku vzniku souboru s výpisem paměti (jako např. formát ELF)\n\nV UN*X systémech, se pro výpis paměti používá standardní spustitelný formát:\n\n\nWindows podporuje mnoho různých formátů paměťových výpisů:\n\nProgram Voyager byl pravděpodobně první, který obsahoval družici využívající \"core dump\". Výpis paměti je povinný pro telemetrické funkce, protože bylo prokázáno možné snížení nákladů za systémovou diagnostiku. Vesmírné plavidlo Voyager používal výpisy v paměti pro zjištění, které části paměti byly poškozeny kosmickým zářením. Vesmírné mise jsou založeny na využití existujících nástrojů pro konkrétní procesor, avšak během konání mise mohla být funkčnost výpisu paměti pozměněna dle aktuálních potřeb.\n\nHex dump nebo hexdump je zobrazení počítačových dat v šestnáctkové soustavě (hexadecimální). Každý bajt (8 bitů) je reprezentován jako dvoumístné hexadecimální číslo (0 - 9, A - F). Výpis může být uspořádán do řádků z osmi nebo šestnácti bajtů, jednotlivé bajty nebo jejich dvojice oddělené mezerami, na začátku řádku může být adresa paměti a na konci kontrolní součet a často další sloupec obsahuje odpovídající překlad v ASCII textu. Některý software může zobrazovat i v osmičkové nebo desítkové soustavě.\n\nPříklad hexdumpu s ASCII překladem:\n\nDatabázový dump obsahuje záznam se strukturou databázové tabulky, může obsahovat samotná data většinou ve formě SQL příkazů. Nejčastěji se využívá pro zálohování databáze pro případ ztráty dat.\nDatabázový dump většinou bývá uvolňován jako svobodný software se svobodným obsahem, což umožňuje jeho další větvení.\n\n\n\npřípony souborů\n"}
{"id": "547991", "url": "https://cs.wikipedia.org/wiki?curid=547991", "title": "Pink TV", "text": "Pink TV\n\nPink TV je francouzský televizní kanál, se sídlem ve městě Boulogne-Billancourt, který se zaměřuje na gay komunitu. Pink TV vysílá především pořady, seriály a filmy s LGBT tematikou. Televize zahájila vysílání 25. října 2004. Je přístupná ve většině francouzských kabelových sítích a v satelitních nabídkách. V Evropě se jedná o druhý nejstarší televizní kanál (po italské televizi GAY.tv) s touto tematikou. Kanál je placený, měsíční předplatné činí 9 €.\n\nTelevize začala vysílat 25. října 2004 jako kabelový a satelitní kanál. Dne 12. března 2007 francouzská Rada pro rozhlasové a televizní vysílání (Conseil supérieur de l'audiovisuel) přijala změnu v televizním vysílání z důvodu špatných hospodářských výsledků. Vysílání mělo být rozděleno na dvě samostatné sekce. Denní program s obvyklou náplní (kulturní a zábavné pořady a informativní pořady o životě homosexuálů) a noční program vysílající pornografii. Nicméně tato změna nakonec nebyla provedena z důvodu navýšení kapitálu kanálu. Do společnosti majetkově vstoupily soukromé televize TF1 a Canal+. Od 4. září 2007 Pink TV vysílala jen dvě hodiny denně (od 22 hodin do půlnoci) a jednalo se pouze o reprízy předchozích pořadů. Od října 2008 se hospodaření společnosti zlepšilo, takže se kanál vrátil k původní skladbě programů (hrané a dokumentární filmy, seriály, zábavné a informativní pořady), ovšem doba vysílání zůstala i nadále jen na dvou hodinách denně.\n\nPink TV vedla o svůj název soudní spor s kanálem France 2 francouzské veřejnoprávní televize, který od 27. prosince 1999 do roku 2000 vysílal pořad s názvem Programme d' Information Non Konformiste (Program nekonformní informace).\n\n\n"}
{"id": "547992", "url": "https://cs.wikipedia.org/wiki?curid=547992", "title": "The Heart of Everything", "text": "The Heart of Everything\n\nThe Heart of Everything je čtvrté studiové album od nizozemské symfonic metalové kapely Within Temptation. Album vyšlo v roce 2007 u vydavatelství Roadrunner Records.\n\n"}
{"id": "547994", "url": "https://cs.wikipedia.org/wiki?curid=547994", "title": "Rudolf Hribernik", "text": "Rudolf Hribernik\n\nRudolf Hribernik (pseudonym Svarun; 10. dubna 1921, Horjul – 10. ledna 2002, dálnice u Logatce) byl slovinský generál, historik, politik, komunista a jugoslávský národní hrdina.\n\nHribernik pracoval před druhou světovou válkou jako kameník. Do národněosvobozeneckého boje (NOB) se zapojil v prosinci 1941. V roce 1942 vstoupil do Komunistické strany Jugoslávie. Na konci války byl náčelníkem štábu a zástupcem velitele 31. divize. Funkce zastával i posléze ve strukturách Jugoslávské lidové armády. Po válce také studoval Vojenskou akademii generálního štábu OS SSSR K. J. Vorošilova v Moskvě a v roce 1955 ukončil studium na vojenské akademii Jugoslávské lidové armády v Bělehradě. Věnoval se studiu partyzánského boje ve Slovinsku. Byl autorem čtyřsvazkové monografie \"Dolomiti v NOB\", ve které se věnoval boji Slovinců za svobodu.\n\nJako vysoký armádní důstojník byl velitelem armádní divize, velitelem záhřebského a skopského armádního okruhu, slovinským sekretářem (ministrem) národní obrany a náčelníkem Teritoriální obrany ve Slovinsku.\n\nPo válce byl členem Lidové skupščiny Lidové republiky Slovinsko, poté byl slovinským sekretářem obrany a stálým členem konference Svazu komunistů Slovinska.\n\nByl nositelem Řádu národního hrdiny, Řádu zásluh o národ, Řádu bratrství a jednoty, Řádu lidové armády, Řádu partyzánské hvězdy, Partyzánské pamětní medaile 1941, polského Řádu grunwaldského kříže a bulharské Medaile Vlastenecké války.\n\nZemřel při automobilové nehodě 10. ledna 2002, když jeho vozidlo jelo v protisměru.\n"}
{"id": "547996", "url": "https://cs.wikipedia.org/wiki?curid=547996", "title": "Nachal Dišon", "text": "Nachal Dišon\n\nNachal Dišon (: נחל דישון) je vádí v Izraeli, v Horní Galileji.\n\nPramení na severních úbočích masivu Har Meron, západně od vrchu Har Sifsof a vesnice Kfar Chošen. Směřuje pak k severu a postupně se zařezává do okolního terénu, přičemž z východu míjí vesnici Civ'on. Za ní přijímá zleva vádí Nachal Civ'on. V oblasti soutoku prochází lesním komplexem les Bar'am a zprava přijímá z prostoru okolo města Džiš vádí Nachal Chalav a Nachal Guš Chalav (poblíž stojí hora Har Pu'a). V následujícím úseku prochází hlubokým zalesněným kaňonem, do kterého od vesnice Bar'am přichází vádí Nachal Bar'am, od vesnice Kerem Ben Zimra vádí Nachal Ben Zimra a Nachal Rejchan a od obce Jir'on Nachal Jir'on. Na levé straně údolí lemuje výšina Ramat Bar'am (688 m n. m.), na protější straně vrch Har Rejchan (708 m n. m.) a Har Almon (728 m n. m.).\n\nNedaleko vesnice Avivim přijímá zleva tok Nachal Aviv, z protější strany Nachal Almon, a pokračuje hluboce zaříznutým údolím k východu. Údolí je zde na severu sevřeno masivem Har Avivim a bočním vrcholem Har Dišon (667 m n. m.). U vesnice Dišon se stáčí k jihovýchodu do hlubokého údolí, které se severu lemují kopce Har Jachmur (549 m n. m.) a Har Cvi (531 m n. m.), na jihu pak strmý sráz masivu Ramat Alma (626 m n. m.). Vádí zde prudce klesá směrem do údolí řeky Jordán, respektive do Chulského údolí, do kterého vstupuje jižně od vesnice Sde Eli'ezer. Před vyústěním do údolí ještě zprava přijímá vádí Nachal Kacijon a Nachal Marot.\n\nPak pokračuje k východu přímým, regulovaným korytem skrz zemědělsky intenzivně využívanou oblast podél Jordánu, do kterého ústí jihovýchodně od kibucu Chulata. Kvůli využívání vod pro hospodářské účely klesá v Nachal Dišon po část roku průtok na nulu.\n\nNa středním toku je část toku Nachal Dišon a okolního údolí vyhlášena za přírodní rezervaci, kde se na ploše 11 dunamů (1,1 hektaru) rozkládá původní biotop ale i ruiny starého mlýnu.\n\n\n"}
{"id": "548001", "url": "https://cs.wikipedia.org/wiki?curid=548001", "title": "Volby prezidenta Republiky Slovinsko 2002", "text": "Volby prezidenta Republiky Slovinsko 2002\n\nVolby prezidenta Republiky Slovinsko se konaly ve dvou kolech: první proběhlo 10. listopadu 2002, druhé 1. prosince 2002. Ve druhém kole byl zvolen dosavadní premiér Janez Drnovšek. Volební účast v prvním kole byla 72,07 %, ve druhém 65,39 %.\n\n"}
{"id": "548004", "url": "https://cs.wikipedia.org/wiki?curid=548004", "title": "Volby prezidenta Republiky Slovinsko 2007", "text": "Volby prezidenta Republiky Slovinsko 2007\n\nVolby prezidenta Republiky Slovinsko se konaly ve dvou kolech: první proběhlo 21. října 2007, druhé 11. listopadu 2007. Ve druhém kole byl zvolen Danilo Türk. Volební účast v prvním kole byla 57,67 %, ve druhém 58,46 %.\n\n"}
{"id": "548007", "url": "https://cs.wikipedia.org/wiki?curid=548007", "title": "Jordanka Blagoevová", "text": "Jordanka Blagoevová\n\nJordanka Blagoevová (bulharsky: Йорданка Благоева; * 19. ledna 1947 Gorno Cerovene, Montanská oblast) je bývalá bulharská atletka, jejíž specializací byl skok do výšky.\n\nPrvní úspěch zaznamenala v roce 1965 na světové letní univerziádě v Budapešti, kde získala zlatou medaili. O tři roky později reprezentovala poprvé na Letních olympijských hrách v Ciudad de México, neprošla však sítem kvalifikace. O rok později na posledním ročníku evropských halových her v atletice v Bělehradu vybojovala stříbro. Na prvním halovém ME ve Vídni v roce 1970 obsadila ve finále čtvrté místo. V roce 1972 skončila bronzová na HME ve francouzském Grenoblu. V témže roce získala stříbrnou medaili na letní olympiádě v Mnichově. Ve finále překonala 188 cm a nestačila jen na západoněmeckou výškařku Ulrike Meyfarthovou, která skočila 192 cm, čímž vyrovnala tehdejší světový rekord Rakušanky Ilony Gusenbauerové.\n\n24. září 1972 v Záhřebu vytvořila výkonem 194 cm nový světový rekord. 24. srpna 1974 v Berlíně rekord vyrovnala Rosemarie Ackermannová, která následně 8. září skočila v Římě 195 cm.\n\nV roce 1973 se stala v nizozemském Rotterdamu halovou mistryní Evropy. Ve finále se jako jediná dostala přes 190 cm a výkonem 192 cm vytvořila nový halový světový rekord. Druhá Rita Gildemeisterová a třetí Milada Karbanová shodně překonaly 186 cm. Poslední výrazný úspěch zaznamenala v roce 1976 na Letních olympijských hrách v kanadském Montrealu, kde vinou jedné opravy na výšce 191 cm skončila na bronzové pozici. Stříbro získala Italka Sara Simeoniová, která stejnou výšku překonala napoprvé. Olympijskou vítězkou se stala Rosemarie Ackermannová z NDR, která skočila 193 cm. Reprezentovala také na letní olympiádě v Moskvě 1980, kde však neprošla kvalifikací.\n\n"}
{"id": "548008", "url": "https://cs.wikipedia.org/wiki?curid=548008", "title": "Divadlo evropských regionů", "text": "Divadlo evropských regionů\n\nDivadlo evropských regionů je divadelní festival, který je počátkem léta (posledních deset dní června) každoročně pořádán ve městě Hradci Králové – v roce 2011 se konal jeho již 17. ročník. Pravidelně se ho účastní divadelní soubory až dvanácti zemí a odehrají se na dvě stovky představení, většina z nich venkovních („Open Air“). Například v roce 2009 se ho zúčastnilo zhruba 55 tisíc návštěvníků.\n\n"}
{"id": "548010", "url": "https://cs.wikipedia.org/wiki?curid=548010", "title": "Anglo-americký vyšetřovací výbor", "text": "Anglo-americký vyšetřovací výbor\n\nAnglo-americký vyšetřovací výbor (: \"Anglo-American Committee of Inquiry\") byl společný výbor Spojených států amerických a Spojeného království vzniklý v roce 1946, jehož úkolem bylo nalézt shodu nad politikou přijímání Židů do Palestiny. Výbor byl pověřen, aby s arabskými a židovskými představiteli v mandátní Palestině konzultoval problémy s nimiž se potýkají, a aby vypracoval doporučení britské a americké vládě. Doporučení výboru se zabývalo otázkou přistěhovalectví a budoucí vlády v Palestině. Přestože se jednalo o jeden z mnoha vyšetřovacích výborů, který se situací v Palestině zabýval, byl Anglo-americký vyšetřovací výbor jediným, který taktéž zkoumal podmínky Židů v Evropě.\n\nVýbor tvořilo celkem dvanáct vybraných osob, šest za americkou a šest za britskou stranu. Mezi jeho členy patřili diplomaté, pedagogové a politici. Kromě Palestiny výbor navštívil i uprchlické tábory v Německu a Rakousku. Jeden z jeho členů, labouristický poslanec Dolní sněmovny Richard Crossman, si po návštěvě tábora o přeživších polských židovských uprchlících poznamenal:\nSvou jednomyslně schválenou zprávu výbor předložil 20. dubna 1946. Požadoval v ní zrušení ustanovení Bílé knihy z roku 1939 o omezení prodeje půdy Židům a okamžitě vydala povolení pro 100 tisíc Židů ke vstupu do Palestiny. Americký prezident Harry S. Truman se po zveřejnění zprávy vyjádřil ve prospěch povolení odchodu zmíněného počtu do Palestiny, zatímco britská vlády závěry výboru odmítla. Neústupnost Spojeného království v souvislosti s povolením příchodu Židů přeživších holocaust vedla k radikalizaci jišuvu (židovského obyvatelstva mandátní Palestiny). Sionisté provedli řadu protibritských operací, jmenovitě například Noc mostů. Britové odvetně pozatýkali většinu židovského vedení během tzv. Černého šabatu. Této události ve spirále rostoucích násilností následoval bombový útok na hotel Krále Davida provedený revizionistickým Irgunem.\n\nRůst násilností částečně britskou politiku ovlivnil, a tak Britové společně s Američany ustanovili novou, tzv. Morrison-Gradyho komisi, která 24. července téhož roku představila své závěry. Komise, jenž Palestinu ani nenavštívila, navrhla rozdělení mandátu do tří částí (britská, arabská a židovská) s tím, že by všechny zůstaly pod britskou správou. Závěry komise, jenž byly z části v rozporu se závěry Anglo-amerického vyšetřovacího výboru, byly bezprostředně odmítnuty jak Araby, tak Židy. Všechna jednání se nakonec ukázala být neprůchodná, a tak v únoru 1947 britský ministerský předseda Ernest Bevin oznámil, že Spojené království předá celý problém k vyřešení Organizaci spojených národů.\n\n"}
{"id": "548011", "url": "https://cs.wikipedia.org/wiki?curid=548011", "title": "Alí Akbar Sálehí", "text": "Alí Akbar Sálehí\n\nAlí Akbar Sálehí je íránský vědec a politik, který byl čtyři roky reprezentantem Íránu v Mezinárodní agentuře pro atomovou energii. Od prosince 2010 je ministrem zahraničních věcí Íránu. Sálehí je absolventem Americké univerzity v Bejrútu, doktorský titul získal na Massachusettském technologickém institutu.\n\nJe vyznavačem islámu, patří mezi dvanáctníky.\n"}
{"id": "548013", "url": "https://cs.wikipedia.org/wiki?curid=548013", "title": "Horka (České středohoří)", "text": "Horka (České středohoří)\n\nHorka je zalesněný nefelinitový vrch na východním okraji města Chlumec asi osm kilometrů severozápadně od Ústí nad Labem. Nevysoký (287 m) eliptický kužel protažený ve východozápadním směru se nachází v Chomutovsko-teplické pánvi, konkrétně v geomorfologickém okrsku Chabařovická pánev.\n\nNejstarší známky osídlení v okolí Chlumce pocházejí ze 6.–5. století před Kristem a jsou doloženy nálezy střepů z vrcholu Horky. Pozdějšími nálezy keramických zlomků je doloženo raně středověké hradiště mezi 11. a polovinou 13. století. O osídlení Chlumce v té době víme také z Kosmovy kroniky (roky 1040, 1107 a 1126) a ze zakládací listiny litoměřické kapituly z roku 1057. Středověký slovanský hrádek, který pravděpodobně stával na Horce, sloužil k ochraně zemské hranice a výběru cla u Srbské nebo také Chlumecké stezky, která vedla z Prahy přes Lovosice, Chabařovice a Chlumec do Drážďan a Míšně. Strážní hrad na Horce nesl už od 11. století jméno Chlumec. Chlumec je zdrobnělina od slova \"chlum\", které označuje kopec se zalesněným vrcholem. Zřejmě ve 13. století byla na úpatí Horky založena vesnice stejného jména.\n\nNa vrcholu Horky nechal hrabě Jan František Kolovrat Krakovský v letech 1690–1691 postavit kapli. Byl to jeho výraz vděku za to, že chlumecké panství se v roce 1680 vyhnula morová rána, která postihla větší část Čech. Autorem návrhu kaple je významný francouzský architekt Jan Baptista Mathey, představitel vrcholného baroka a autor mnoha církevních památek na českém území. Je pravděpodobné, že to byl také učitel ještě slavnějšího Jana Blažeje Santiniho-Aichela.\n\nKaple má netradiční trojboký půdorys symbolizující Boží Trojici, které je zasvěcena. Nad hlavních vchodem je nika s mramorovou sochou Krista. Vnitřek kaple je vyzdoben nástěnnými freskami, které ilustrují píseň Te Deum. V roce 1838 nechal hrabě Josef Klement Westphalen postavit pod kaplí rodinnou hrobku. Ta se stala několikrát cílem zlodějů a vykradačů hrobů. Fresky v kapli byly restaurovány v roce 1901, kaple prošla celkovou rekonstrukcí v letech 1993–1994.\n\nNa vrchol Horky vede křížová cesta. Začíná u kostela sv. Havla na chlumeckém náměstí a  pak pozvolně stoupá a spirálově se otáčí kolem Horky až na její vrchol. Čtrnáct zastavení křížové cesty tvoří výklenkové kapličky, kde byly původně umístěny keramické reliéfy, vyrobené v Meyerově uměleckém ústavu v Mnichově. Při oslavách některých významných svátků nebo výročí bitev bývají ve výklencích umístěny malované výjevy z Kristova života na dřevěných deskách.\n\nNa jihovýchodním úpatí Horky poblíž silnice I/13 byl roku 1913 postaven jubilejní památník napoleonské bitvy u Chlumce, která se odehrála v širším okolí Chlumce 29. a 30. října 1813. Spojenecká armáda rakouských, ruských a pruských vojáků zde porazila francouzskou armádu a předznamenala tak porážku Napoleona u Lipska v říjnu téhož roku. Horka byla spolu s Chlumcem hned na začátku bitvy obsazena francouzskou armádou jako strategický bod a zřejmě sloužil jako hlavní stan generála Vandamma.\n\nNa vrchol vede odbočka ze žlutě značené turistické trasy, která spojuje památníky bitvy u Chlumce.\n\nMístní legenda hovoří o tajné podzemní chodbě spojující kostel sv. Havla a kapli Nejsvětější Trojice na Horce.\n\n\n"}
{"id": "548014", "url": "https://cs.wikipedia.org/wiki?curid=548014", "title": "David Bloch Blumenfeld", "text": "David Bloch Blumenfeld\n\nDavid Bloch Blumenfeld (1884 – 27. listopadu 1947), : דוד בלוך-בלומנפלד, byl sionistický politik v britské mandátní Palestině a druhý starosta Tel Avivu.\n\nNarodil se jako Efrajim Blumenfeld v tehdejší Ruské říši (v dnešním Bělorusku). V mládí byl aktivní v levicové organizaci Poalej Cijon. Do Palestiny přišel Bloch roku 1912 v rámci druhé alije. Stal se odborářským a politickým funkcionářem. Zastupoval odbory v Židovské národní radě. Byl zakládajícím členem levicové strany Achdut ha-Avoda a odborové centrály Histadrut.\n\nOd roku 1923 působil Bloch i jako místostarosta Tel Avivu. V květnu 1925 se v Tel Avivu konaly komunální volby, které vyhrála se 17 mandáty (z celkových 41) Achdut ha-Avoda vedená dosavadním starostou Meirem Dizengoffem. Už 24. prosince 1925 ale Dizengoff oznámil svou rezignaci, ke které ho přiměl postoj jeho spolustraníků, kteří souhlasili s omezením vzdělávacích aktivit města. Na jeho místo byl jmenován David Bloch Blumenfeld. 26. ledna 1927 Bloch obhájil svůj mandát v komunálních volbách, do nichž šel jako kandidát odborové centrály Histadrut. Už v roce 1928 ho ale ve funkci vystřídal staronový starosta Meir Dizengoff.\n\nV 60. letech 20. století byla po Blochovi pojmenována vesnice Dovev v severním Izraeli, jejíž název je utvořen z akronymu DBB.\n\n"}
{"id": "548016", "url": "https://cs.wikipedia.org/wiki?curid=548016", "title": "Volby předsedy Předsednictva Republiky Slovinsko 1990", "text": "Volby předsedy Předsednictva Republiky Slovinsko 1990\n\nVolby předsedy Předsednictva Republiky Slovinsko se konaly ve dvou kolech: 8. a 22. dubna 1990. Volební účast ve druhém kole byla 76,9 %. \n\n"}
{"id": "548018", "url": "https://cs.wikipedia.org/wiki?curid=548018", "title": "Natanz", "text": "Natanz\n\nNatanz (persky نطنز) je město v centru Íránu, v Isfahánské provincii asi 225 km jihovýchodně od Teheránu V roce 1999 mělo necelých čtyřicet tisíc obyvatel.\n\nAsi třicet kilometrů od města na severoseverovýchod se nachází podle města pojmenovaná továrna zabývající se obohacováním uranu.\n"}
{"id": "548020", "url": "https://cs.wikipedia.org/wiki?curid=548020", "title": "Kevin Anderson (tenista)", "text": "Kevin Anderson (tenista)\n\nKevin Anderson (* 18. května 1986 Johannesburg) je jihoafrický profesionální tenista a finalista z US Open 2017 i Wimbledonu 2018. Ve své dosavadní kariéře vyhrál na okruhu ATP World Tour šest turnajů ve dvouhře a jeden turnaj ve čtyřhře. V rámci ATP Challenger Tour získal tři tituly ve dvouhře a pět ve čtyřhře.\n\nNa žebříčku ATP byl ve dvouhře nejvýše klasifikován v červenci 2018 na 5. místě a ve čtyřhře pak v listopadu 2014 na 58. místě. Trénuje ho americký kouč Brad Stine.\n\nNa nejvyšší grandslamové úrovni se v mužské dvouhře nejdále probojoval do finále newyorského US Open 2017, kde jej porazila světová jednička Rafael Nadal ze Španělska. Také z druhého finále ve Wimbledonu 2018 odešel poražen od Srba Novaka Djokoviće.\n\nV jihoafrickém daviscupovém týmu debutoval v roce 2008 utkáním zóny Evropy a Afriky proti Finsku, v němž porazil Juho Paukku. Do dubna 2018 v soutěži nastoupil k pěti mezistátním utkáním s bilancí 8–1 ve dvouhře a 1–0 ve čtyřhře.\n\nJihoafrickou republiku reprezentoval na Letních olympijských hrách 2008 v Pekingu, kde v mužské dvouhře vypadl ve druhém kole s patnáctým nasazeným Němcem Nicolasem Kieferem. Do mužské čtyřhry nastoupil s Jeffem Coetzeem. Soutěž opustili po prohře v úvodním kole od španělských turnajových pětek Nicoláse Almagra a Davida Ferrera.\n\nPo finálové účasti na Tennis Channel Open 2008 v Las Vegas, kde podlehl Samu Querreymu, se 10. března 2008 stal poprvé nejvýše postaveným Jihoafričanem v žebříčku ATP. Premiérovou trofej na okruhu ATP World Tour vybojoval z únorového SA Tennis Open 2011 v rodném Johannesburgu, když v boji o titul přehrál Inda Somdeva Devvarmana. Druhý titul získal na únorovém Delray Beach International Tennis Championships 2012 po závěrečné výhře nad Australanem Marinkem Matosevicem. V rozmezí dalších tří sezón následovala šňůra šesti finálových porážek, když postupně odešel poražen v Sydney, Casablance, Atlantě, Delray Beach, Acapulcu, Memphisu a také v londýnském Queen's Clubu nenašel recept na Brita Andyho Murrayho.\n\nAž na březnovém Winston-Salem Open 2015 přerušil sérii finálových porážek a po vítězství nad Francouzem Pierrem-Huguesem Herbertem dobyl třetí trofej. Přestože vypadl s Gillesem Müllerem v úvodním kole tokijského Rakuten Japan Open Tennis Championships 2015, v následném vydání žebříčku ATP z 12. října 2015 byl poprvé klasifikován jako člen elitní světové desítky, kterou uzavíral 10. místem. Stal se tak prvním Jihoafričanem v nejlepší desítce tenistů po osmnácti letech.\n\nČtvrtý titul z túry ATP přišel na premiérovém ročníku New York Open 2018, prvním turnaji v historii ATP hraném na černém povrchu. V boji o titul zdolal americkou turnajovou dvojku Sama Querreyho po třísetovém průběhu. Bodový zisk jej posunul na nové kariérní maximum, když mu 19. února 2018 patřila 9. příčka.\n\nDo prvního grandslamového finále postoupil na newyorském US Open 2017 po výhře nad dvanáctým nasazeným Španělem Pablem Carreñem Bustou. Z pozice turnajové osmadvacítky v něm nestačil na světovou jedničku Rafaela Nadala po hladkém třísetovém průběhu.\n\nPodruhé odešel jako poražený grandslamový finalista z Wimbledonu 2018, kde svedl pětisetové bitvy ve čtvrtfinále i semifinále. Mezi poslední osmičkou hráčů vyřadil světovou dvojku, osminásobného šampiona turnaje a obhájce titulu Rogera Federera, přestože v žádném ze čtyř předchozích vzájemných utkání neuhrál ani jednu sadu a v průběhu utkání prohrával již 0–2 na sety. Ve třetím setu pak odvrátil Švýcarovi mečbol a průběh otočil, s výsledným poměrem gamů 13–11 v pátém rozhodujícím dějství. Vítězné semifinále proti Američanovi Johnu Isnerovi trvalo 6.36 hodin a pátá sada skončila vysokým poměrem 26–24. Po duelu Isner–Mahut z Wimbledonu 2010 tak představovalo druhý nejdelší wimbledonský zápas a třetí nejdelší v celé tenisové historii. Přemožitele nalezl až ve finále, v němž podlehl dvacátému prvnímu hráči žebříčku Novaku Djokovićovi ve třech setech. Do wimbledonského finále se probojoval jako první reprezentant Jihoafrické republiky, respektive Jihoafrické unie, od roku 1921, kdy do boje o titul postoupil Brian Norton (jihoafrický finalista z roku 1985 Kevin Curren reprezentoval Spojené státy). Vytvořil také wimbledonský rekord v počtu odehraných gamů ve dvouhře během jednoho ročníku, když jich odehrál 349 a překonal Roddickův výkon 331 her z roku 2009. Bodový zisk jej poprvé posunul do elitní světové pětky, jíž uzavíral na 5. místě.\n\nV úvodním kole vídeňského Erste Bank Open 2018 odvrátil mečbol Gruzínci Nikolozi Basilašvilimu a utkání vyhrál. Následně si připsal páté turnajové vítězství a první z kategorie ATP 500, když ve finále zdolal japonskou turnajovou pětku Keie Nišikoriho po dvousetovém průběhu. Bodový zisk mu zajistil debutový start na Turnaji mistrů jako prvnímu Jihoafričanovi po 23 letech, od účasti Wayna Ferreiry. Šestou trofej si odvezl z lednového Maharashtra Open 2019, když ve finále porazil chorvatskou světovou stovku Iva Karloviće. Všechny sady rozhodly až zkrácené hry. Oba shodně zahráli 111 vítězných míčů. Ve statistice es dominoval chorvatský tenista v poměru 36–21. Karlović odvrátil všech osm brejkbolů a Jihoafričan nečelil žádnému. Anderson měřící 203 cm a Karlović s výškou 211 cm odehráli „nejvyšší“ finále v historii ATP, když v žádném předchozím boji o titul se neobjevila vyšší dvojice hráčů.\n\nRoku 2011 se oženil se svou spolužačkou, golfistkou Kelsey O'Nealovou a přestěhovali se do Delray Beach na Floridě; od té doby trvale žije ve Spojených státech. Pro výuku tenisu provozuje od června 2016 webové stránky Realife Tennis a vede tenisové kursy.\n\n"}
{"id": "548021", "url": "https://cs.wikipedia.org/wiki?curid=548021", "title": "Black Symphony", "text": "Black Symphony\n\nBlack Symphony je záznam koncertu od nizozemské kapely Within Temptation vydaný v roce 2008.\n\n\n\nVideoklipy\n\n\n\n"}
{"id": "548022", "url": "https://cs.wikipedia.org/wiki?curid=548022", "title": "Kevin Anderson", "text": "Kevin Anderson\n\nJméno a příjmení Kevin Anderson nosí více osobností:\n\n"}
{"id": "548025", "url": "https://cs.wikipedia.org/wiki?curid=548025", "title": "Leutasch", "text": "Leutasch\n\nLeutasch je obec na severu rakouské spolkové země Tyrolska v politickém okrese Innsbruck venkov. Obec se rozkládá v Leutaschském údolí při hranici s německou spolkovou zemí Svobodným státem Bavorsko. Katastrem obce protéká říčka Leutascher Ache.\n\nObec Leutasch je sice tvořena jen jedním katastrálním územím, na němž se však nachází 26 různě velkých osad: Moos, Obern, Klamm, Plaik, Platzl, Ostbach, Aue, Kirchplatzl, Obere Wiese, Gasse, Lehner, Ahrn, Puitbach, Reindlau, Lochlehn, Unterkirchen, Burggraben, Schanz, Weidach, Föhrenwald, Emmat, Seewald, Neuleutasch, Lehenwald, Boden Niederlög.\n\nObecní úřad se nachází v osadě Kirchplatzl, v níž se nachází i barokní farní kostel svaté Máří Magdaleny. Turistickým centrem obce je však osada Weidach, v níž se nachází řada hotelů.\n\nObec je obklopena mnoha vysokými horami, z nichž některé leží přímo na hranici s Německem. U osady Weidach se nachází zdejší zábavní park i jezero Weidachsee. Na zdejší říčce Leutascher Ache se nachází turisticky atraktivní soutěska Leutascher Geisterklamm, která svojí nejsevernější částí zasahuje do sousedního Bavorska.\n\n"}
{"id": "548027", "url": "https://cs.wikipedia.org/wiki?curid=548027", "title": "Devonský vápenec", "text": "Devonský vápenec\n\nVápenec – CaCO (uhličitan vápenatý) vznikl usazováním a postupnou přeměnou vápenitých schránek zemřelých prehistorických vodních živočichů a jejich petrifikací v masivní usazený kámen – horninu – nerost – vápenec v ložisku.\n\nSkotský geolog sir Roderick Impey Murchison (1782–1871), jako jeden z čelných představitelů geologické vědy 19. století, definoval a stanovil staroprvohorní útvar devon. Tento geolog navštívil 9. srpna 1847 Čelechovice na Moravě, kde v doprovodu ruského hraběte A. Kayserlinga a francouzských geologů P. E. P. de Verneuila a J. Barranda ustanovil zdejší charakteristické temné vápencové vrstvy plné korálů do základního definičního souboru devonského útvaru. Devonské vápence se svým vzhledem a faunou skutečně odlišují už na první pohled a Murchison to přesně odhadl a dobře definoval. Vápence byly uloženy v ordovicko-devonském období, v němž převažovala tvorba a ukládání kalcitu. Analogické období je známo pouze z jury-křídy a zcela se liší od aragonitových období v nejmladším proterozoiku až kambriu, karbonu až permu nebo v třetihorách přes čtvrtohory až po dnešek. Tato období lze dobře srovnávat s nejvíce vyhlazenou křivkou změn výšky mořské hladiny v historii Země, a to tak, že kalcitová období se vyznačují dlouhodobě vysokou hladinou moří, aragonitová naopak.\n\nDevonští obyvatelé mořských břehů díky svým larvám okupovali široká pásma kolem celé zeměkoule. Mořské proudy jim umožňovaly přemísťování z jedné mělčiny na druhou. Je známo několik desítek devonských korálových druhů s celosvětovým rozšířením. Tehdy již ani larvy žijící nejdéle (tj. několik týdnů) nedokázaly v proudech přesídlit z ostrova na ostrov. V devonských teplých a špatně prokysličených mořích žilo na dně množství sinic, drobných vláken a chomáčků, které měly vlastnosti a schopnosti bakterií i řas. Vody byly poněkud kyselejší než dnes, protože v nich byl rozpuštěn oxid uhličitý, v atmosféře hojný. Denní výkyvy ve slunečním osvitu, metabolizmus řasových koberců, a tím i konzumace nebo vydechování oxidu uhličitého způsobovaly srážení jemných krystalků vápence. Mnoho jich vznikalo také činností bakterií v dutinkách uloženin. Další drobná zrnka produkovali měkkýši, houby i jiné organizmy rozežírající odumřelé kostřičky korálů. Za bouří se celá pásma vápencových mělčin i pruhy zasahující daleko do otevřených moří naplnila zvířeným vápencovým kalem útesového mléka (v mnohem větší míře, než jak to známe dnes).\nDnešní podrobný výzkum vápenců Moravského krasu také ukazuje, jak neobvykle velké je zde množství jemného zkamenělého vápencového kalu. Ten většinou vlivem tmelení a stálého překrystalovávání karbonátu na mořském dně záhy ztuhl a vytvořil tlusté vrstvy a kupy. Většina zdejších vápenců je tmavě šedá, protože usazeniny nebyly dobře prokysličeny. Mikroorganizmy z těchto uloženin nestačily všechnu organickou hmotu vstřebat a dostat ji znovu do vlastní živé biosféry. Souvisí to s mnoha zvláštnostmi devonského údobí. Devonští koráli byli považováni pouze za prvohorní evoluční záležitost, která neměla pokračování. Dnes jsou však z moří známy formy velmi podobné jak stromatoporám, tak tabulátům, a je velmi pravděpodobné, že jsou přímými příbuznými a snad i pokračovateli těchto dávných skupin. Zvláště stromatopory a chetetidi byli velmi hojní ještě v druhohorách, najdeme je spolu s novodobými šestičetnými korály v jurských vápencích (Stránská skála u Brna). Stromatopory dnes řadíme k mořským houbám – demospongiím. V devonských vápencích můžeme nalézat stále nové organizmy. Jen z každé ze tří hlavních korálotvorných skupin (tabulátů, rugóz a stromatopor) byla již určena skoro stovka druhů. To, co známe jako hojnější zkameněliny, jsou skutečně jen organizmy, které byly dostatečně početné, žily v prostředí vhodném pro dochování, a zároveň vytvářely tkáně umožňující zkamenění (fosilizaci) a nejspíše to bude jen zlomek procenta všech organizmů, které tehdy žily.\n\nVápenec je intenzívně těžen, neboť má mnohostranné využití. Slouží jednak jako štěrk, stavební kámen, zajímavě zbarvené odrůdy jsou žádaným a hledaným dekoračním kamenem. Dominantní a nejefektivnější využití pak nachází ve stavebním průmyslu při výrobě cementu a vápna. V hutnictví je tzv. vysokoprocentní vápenec velmi důležitou struskotvornou přísadou. Další široké využití nachází v chemickém a potravinářském průmyslu. V cukrovarnictví je zdrojem potřebného CO.\n\nZdrojem vápenců v Českém masívu jsou zejména devonské vápence (Barrandien, Moravský kras, Zábřeh (Vitošovský vápenec), Hranice, Mokrá, ad.). Nakupeniny těchto karbonátů z doby před 380–400 miliony let jsou obrovské. V zemské kůře jich je v nepřeměněné nebo překrystalované podobě asi 1,2 milionu km. Většina moravských devonských vápenců je překryta jinými usazeninami a horninovými celky, které se přesunuly při pohybech zemské kůry. Jen malá část jich vyčnívá na povrch. Severně od Brna, v Moravském krasu nebo na Hané a u Hranic na Moravě vystupují rozlehlejší celky hornin a tvoří jedinečný muzeální relikt historie devonských vápenců. Krasové žleby a rozsáhlé jeskynní trakty skýtají unikátní přehled jednoho z údobí paleozoika. Asi tak bude skutečnost vnímat každý, kdo si bedlivě prohlédne navětralé stěny starých lomů a spatří pozůstatky bohaté korálové zvířeny. \n\nJsou typovými přírodními útvary vzniklými právě na devonských vápencích.\n\nMoravský kras je největší a nejvýznamnější krasovou oblasti České republiky. Je tvořen především vápenci středního devonu až spodního karbonu. Moravský kras vyplňuje střední část Drahanské vrchoviny. Je vyvinut v 3 – 6 km širokém a 25 km dlouhém pruhu devonských vápenců, který se táhne od městských částí Brna – Líšně a Maloměřic, severním směrem ke Sloupu a Holštejnu. Jde o nejrozsáhlejší a nejvíce zkrasovělé území České vysočiny o ploše cca 100 km. Krasový proces je vázán výlučně na devonské vápence, především lažanecké a vilémovické. Téměř plochý povrch vápencového území o průměrné nadmořské výšce kolem 500 m je mírně ukloněn k jihu. Typickým tvarem reliéfu Moravského krasu jsou zarovnané povrchy neboli plošiny.\n\nNejblíže Plzni můžeme silurské a devonské horniny pozorovat v jižním okolí Berouna. Asi 17 km dlouhá trasa zahrnuje i největší krasový systém v Čechách - Koněpruské jeskyně, které jsou největším jeskynním systémem v Čechách. Mají mimořádný význam geologický, paleontologický i archeologický. Jeskyně vznikly v nitru vrchu Zlatý kůň působením srážkové vody, prosakující komplexem suchomastských a koněpruských vápenců. Tvoří je systém tří pater a dómů o celkové délce asi 2 km a hloubce 70 m. Jsou poměrně velmi staré, střední patro vápenců vzniklo již ve třetihorách. Prostory modelované korozí jsou zaplněny bloky rozsáhlých závalů a nánosy hlín a jsou vyzdobeny krápníky několika generací.\n\nNa území Prahy zasahují devonské vápence od jihozápadu. U Hlubočep se hlavní synklinorium devonských vrstev uzavírá a na pravý břeh Vltavy zasahují jen menší výskyty odkryté ve vápencových lomech v Podolí a Braníku. Zvláště Branická skála s malebně uloženými mocnými lavicemi kalových vápenců dříve nazývaných branickými (dnes dvorecko prokopské) patří k pražským dominantám a důležitým SZ výběžkům Českého krasu, který zde zasahuje až do Prahy. V okolí Prahy tvoří skalní podklad silurské a zčásti devonské vápence pražské pánve a ordovické jílovité břidlice s vulkanickou příměsí a podřízeně i křídové sedimenty. Silurské vápence jsou většinou velmi čisté se silikátovou příměsí do 10 %, ani dolomity nepřesahují toto procento. Severně od Prahy jsou okrajové sedimenty křídové pánve uloženy jako opuky.\n\nBranická skála je zbytkem mohutného masivu silurských a devonských vápenců, těžených v minulosti v několika lomech. Školní vrch je malou skalní stepí na vápenci, rovněž narušenou malým lomem.\n\n\n\nRozvoj krasu v Bouzovské vrchovině (podcelek Zábřežské vrchoviny) a na Třesínském prahu začal již v paleogénu, když zvolna se zahlubující toky počaly vnikat do vápenců \"\"konicko-mladečského devonu\"\" a vytvářet v nich jeskynní soustavy nejvyšší úrovně. Její součást - Kosíř- geomorfologicky se jedná o hrást, což znamená, že vznikl vyzdvižením podle zlomů v zemské kůře. Geologický podklad je velmi různorodý: prekambrické fylity a granodiority, patřící mezi nejstarší horniny Moravy vystupují v okolí Studence a Kaple. Devonské vápence s nálezy zkamenělin (stáří 350 milionů let) v okolí Čelechovic a Slatinek. Z období karbonu pocházející břidlice, slepence a tzv. kosířské droby, tvořící samotný hřbet Velkého Kosíře patřící rovněž k Zábřežské vrchovině. Zvláštní postavení v rámci devonských sedimentů mají trnávecké břidlice, vystupující v okolí Městečka Trnávky. Tyto fylitické břidlice se zachovalými zbytky střednodevonské fauny spočívají v nadloží hornin zábřežského krystalinika a v podloží tzv. \"mírovského kulmu\", který tvoří pruh flyše SZ od kladeckých fylitů podloží brunovistulika JZ od Mohelnice. Tato část komplexu drobů, slepenců a břidlic se někdy též označuje jako \"mohelnické souvrství\" a je kladena rovněž do devonu. Mnozí z geologů je ale považují za součást spodnokarbonského flyše, čemuž by nasvědčovala přítomnost valounů patrně devonských vápenců.\n\n\nJedná se o Tortonské příbojové vápence uložené na devonských vápencích hranického paleozoika. Na jihu hranického devonu vystupují jižně od propasti světlé plástevnaté vápence zejména u Černotína (lom u Černotína).\nPůvodní devonské vápence byly v teplém třetihorním klimatu denudovány a vytvořily se takzvané mogoty - izolované hory. V neogénu proniklo na toto území moře a tyto hory se ztratily pod jílovitými uloženinami. Jeskynní systémy v této oblasti jsou vázány na korozivní účinky minerálních vod vystupujících z hlubin systémem puklin vzniklých v době alpinského vrásnění.\nHranická propast je na nejaktivnější puklině a byla rozpouštěna odzdola minerální vodou, a tak její hloubka bude kopírovat mocnost vápenců tj. asi 900 m.Klasické propasti vznikají borcením stropů dutin a nemohou být takto hluboké.\n\nCelá oblast hranického paleozoika se rozpadá na několik příčných ker oddělených od sebe většinou synsedimentárně fungujícími dislokacemi směru SZ-JV. Jednotlivé kry jsou rozděleny přesmyky a liší se od sebe svým stratigrafickým vývojem v závislosti na rychlosti jejich subsidence.\n\n\n\n"}
{"id": "548028", "url": "https://cs.wikipedia.org/wiki?curid=548028", "title": "Ha-Bonim Dror", "text": "Ha-Bonim Dror\n\nHa-Bonim Dror (: ) je židovské mládežnické hnutí dělnického sionismu, vzniklé v roce 1982 spojením mládežnických hnutí \"ha-Bonim\" (Budovatelé) a \"Dror\" (Svoboda). Sesterským hnutím je v Izraeli \"ha-No'ar ha-oved ve-ha-lomed\" (tj. doslova „Pracující a studující mládež“).\n\nHnutí operuje v celkem osmnácti státech světa. V Severní Americe například organizuje letní tábory pro židovské studenty.\n\n"}
{"id": "548034", "url": "https://cs.wikipedia.org/wiki?curid=548034", "title": "Nachal Amud", "text": "Nachal Amud\n\nNachal Amud (: נחל עמוד) je vádí v severním Izraeli, v Galileji.\n\nPramení v nadmořské výšce cca 800 metrů na náhorní plošině Ramat Dalton v Horní Galileji, východně od masivu Har Meron. V prostoru mezi vesnicí Dalton a menším městem Džiš se zde rozkládá umělá vodní plocha jezera Ma'agar Dalton a okolo ní se sbíhají jednotlivé pramenné zdroje. Nachal Amud pak směřuje k jihu a jeho koryto se prudce zařezává do okolní krajiny. Protéká západně od města Safed podél hory Har Mesarvim, kde přijímá zprava toky Nachal Meron a Nachal Livnim, zleva Nachal Sechvi a Nachal Akbara, a směřuje do Dolní Galileji, přičemž stále klesá do příkopové propadliny při Galilejském jezeru. Severně od vesnice Chukok údolí kříží potrubí, kterým prochází Národní rozvaděč vody. V nejspodnějším úseku svého toku vstupuje Nachal Amud do zemědělsky intenzivně obdělávané nížiny při Galilejském jezeru, do kterého vtéká severně od kibucu Ginosar.\n\nV délce 22 kilometrů je trasa Nachal Amud vyhlášena za přírodní rezervaci, jednu z největších v Izraeli. Zejména na středním toku se nacházejí četné vodopády, jimiž vádí překonává mimořádný výškový rozdíl, který mezi pramenem a ústím přesahuje 1000 metrů. Jsou tu také skalní útvary a jeskyně. V roce 1925 zde došlo k nálezu kosterních pozůstatků prehistorického člověka se stářím přes 230 000 let. Další kostru ze starší doby kamenné zde objevili japonští archeologové v 60. letech 20. století.\n\n\n"}
{"id": "548042", "url": "https://cs.wikipedia.org/wiki?curid=548042", "title": "An Acoustic Night at the Theatre", "text": "An Acoustic Night at the Theatre\n\nAn Acoustic Night at the Theatre je záznam koncertu od nizozemské kapely Within Temptation vydaný v roce 2009.\n\n"}
{"id": "548044", "url": "https://cs.wikipedia.org/wiki?curid=548044", "title": "Strategic Arms Reduction Treaty", "text": "Strategic Arms Reduction Treaty\n\nStrategic Arms Reduction Treaty (zkratka START) je anglický oficiální název více smluv do češtiny překládaný jako \"Dohoda o snížení počtu strategických zbraní\": \n\n\n"}
{"id": "548046", "url": "https://cs.wikipedia.org/wiki?curid=548046", "title": "In Extremo Gold", "text": "In Extremo Gold\n\nGold je studiové album od německé kapely In Extremo.\n\n"}
{"id": "548048", "url": "https://cs.wikipedia.org/wiki?curid=548048", "title": "Hameln (album)", "text": "Hameln (album)\n\nHameln je studiové album od německé kapely In Extremo.\n\n"}
{"id": "548049", "url": "https://cs.wikipedia.org/wiki?curid=548049", "title": "Seznam osobností Turnova", "text": "Seznam osobností Turnova\n\nZde je seznam osobností, které se v Turnově narodily, studovaly, bydlely nebo zde prožily významnou část svého života.\n\n"}
{"id": "548052", "url": "https://cs.wikipedia.org/wiki?curid=548052", "title": "Illja Marčenko", "text": "Illja Marčenko\n\nIllja Marčenko ukr. \"Ілля Марченко\" / \"Ill’ja Marčenko\" (* 8. září 1987, Dniprodzeržynsk (dnes Kamjanske, Ukrajina), tehdy Sovětský svaz) je ukrajinský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na turnajích typu Challenger zaznamenal 1 finálové vítězství ve dvouhře. Jeho nejvyšším umístěním na žebříčku ATP ve dvouhře bylo 77. místo (5. duben 2010) a ve čtyřhře 403. místo (13. říjen 2008).\n\nŽádného finále na ATP se nezúčastnil.\n\nIllja Marčenko se zúčastnil 4 zápasů v Davisově poháru za tým Ukrajiny s bilancí 3-2 ve dvouhře.\n\n\n"}
{"id": "548053", "url": "https://cs.wikipedia.org/wiki?curid=548053", "title": "Sto zvířat", "text": "Sto zvířat\n\nSto zvířat je česká klubová kapela hrající hudbu obvykle žánrově zařazovanou jako ska. Byla založena roku 1990 v Praze na základech rock'n'rollového bandu Matěj Čech. Objíždí mnohé festivaly (např. Zámostí).\n\n\n\n"}
{"id": "548054", "url": "https://cs.wikipedia.org/wiki?curid=548054", "title": "Tišice", "text": "Tišice\n\nObec Tišice (název obce se dle místní zvyklosti skloňuje v pomnožném tvaru) se nachází v okrese Mělník, kraj Středočeský. Rozkládá se asi jedenáct kilometrů jihovýchodně od Mělníka a tři kilometry severovýchodně od města Neratovice. Leží na pravém břehu Labe, 10 km od Mělníka při silnici Mělník – Stará Boleslav. Žije zde obyvatel.\n\n\nPrvní písemná zmínka o obci pochází z roku 1400. Obec Tišice v dnešní organizační podobě ale vznikla až v roce 1960 sloučením tří historických obcí – Tišic, Chrástu a Kozel. Nejstarší částí jsou, alespoň podle dochovaných zápisů, Kozly. První písemná zmínka o nich je už z roku 1052. Původně knížecí majetek věnoval tohoto roku kníže Břetislav I. právě jím založené kapitule staroboleslavské. V držení církve byly Kozly až do husitských válek. Potom se vystřídala řada majitelů, až je v roce 1584 koupil císař Rudolf II. a věnoval je panství brandýskému. O Chrástu je první písemná zpráva z roku 1380 a o Tišících rovněž kolem roku 1400. Osídlení celého území je však o mnoho starší. Svědčí o tom četné archeologické nálezy, některé světově unikátní a uznávané. Nejstarší jsou z doby cca 2000 let před n. l.\n\nZdejší kostel Všech svatých byl postaven v roce 1352 v raně gotickém slohu. Jeho dnešní podoba pochází z roku 1822, kdy byla postavena věž a upraven půdorys. Kostel je státem chráněnou památkou. V posledních třech letech prošel generální opravou celé ho exteriéru – nová střecha i fasáda, a tím zapadl do celkové rekonstrukce místního hřbitova, v jehož středu se nachází.\n\nNejvýznamnější osobností, která měla blízký vztah k Tišícím byla operní pěvkyně, sólistka Národního divadla v Praze, Marie Podvalová. V raném dětství se s rodiči přistěhovala do Chrástu a do rodinného domku se ráda vracela až do své smrti.Je zde také pohřbena.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tišice \"(660 obyvatel)\" byly v roce 1932 evidovány tyto živnosti a obchody: 2 holiči, 3 hostince, kolář, kovář, krejčí, půjčovna masek, mlýn, 3 obuvníci, 2 pekaři, 2 rolníci, řezník, 5 obchodů se smíšeným zbožím, trafika, 3 velkostatky (Lobkowitz, Svoboda, Šára), zahradnictví.\n\nV obci Chrást \"(623 obyvatel, samostatná obec se později stala součástí Tišic)\" byly v roce 1932 evidovány tyto živnosti a obchody: výroba cementového zboží, holič, 2 hostince, kolář, krejčí, obuvník, vývoz ovoce a zeleniny, povozník, 2 řezníci, 10 rolníků, obchod se semeny, 3 obchody se smíšeným zbožím, švadlena, trafika, truhlář, zámečník, vývoz zeleniny.\n\nVe vsi Kozly \"(520 obyvatel, přístav, katol. kostel, samostatná ves se později stala součástí Tišic)\" byly v roce 1932 evidovány tyto živnosti a obchody: 2 holiči, 2 hostince, 2 kováři, krejčí, obuvník, 6 obchodů s vocem a zeleninou, pekař, povozník, 4 rolníci, 3 řezníci, 3 obchody se smíšeným zbožím, Spořitelní a záložní spolek pro Kozly, 2 švadleny, trafika, truhlář, obchod s velocipedy.\n\nDopravní síť\nVeřejná doprava 2012\n\nNa západním okraji vesnice se nachází přírodní památka Písčina u Tišic. Do správního území obce zasahují přírodní památka Jiřina a přírodní rezervace Úpor–Černínovsko.\n\n"}
{"id": "548055", "url": "https://cs.wikipedia.org/wiki?curid=548055", "title": "Levousy", "text": "Levousy\n\nLevousy je vesnice, část obce Křesín v okrese Litoměřice. Nachází se asi 2 km na jih od Křesína. V roce 2009 zde bylo evidováno 251 adres. V roce 2011 zde trvale žilo 96 obyvatel.\n\nLevousy je také název katastrálního území o rozloze 3,96 km².\n\nNejstarší písemná zmínka pochází z roku 1273.\n\nNa jižním okraji vesnice se nachází pozůstatky raně středověkého hradiště Levousy. Ve stráni nad Ohří ve východní části hradiště stával ve čtrnáctém a patnáctém století hrad Šebín, ze kterého se dochovaly pouze terénní relikty opevnění a malý fragment zdiva.\n\nJižně od vesnice se v lese Borová (též Tobolka, částečně v katastrálním území Horka u Libochovic) nachází mohylové pohřebiště z období knovízské kultury. Tvoří ho 42 předpokládaných mohyl a jejich pozůstatků. Většina mohyl je postavena z opuky. Jejich podorys má průměr od jednoho do jedenácti metrů a výška se pohybuje od 0,1 do 1,4 metru. Část mohyl byla poškozena vybíráním kamene chataři. V jediné prozkoumané mohyle byly nalezeny pozůstatky spálených kostí a zlomky keramických nádob s bronzovým terčíkem. Při archeologickém výzkumu z roku 1974 byly prozkoumány další mohyly, z nichž jedna pochází z období šítarské kultury. Jiná mohyla se žárovým štítarským hrobem byla postavena na místě staršího pohřbu knovízské kultury. Kromě mohyl byly odkryty dva popelnicové hroby knovízké kultury a v jedné z mohyl byl zdokumentován skříňkový hrob s kostrovým pohřbem z doby bronzové až doby doby halštatské.\n\n"}
{"id": "548056", "url": "https://cs.wikipedia.org/wiki?curid=548056", "title": "Vojnice (Koštice)", "text": "Vojnice (Koštice)\n\nVojnice jsou vesnicí v okrese Louny, kraj Ústecký, zhruba 8 km SZZ od Libochovic a 2,5 km severně od Koštic, pod které správně spadají.\n\nVesnice je obklopena chmelnicemi produkujícími žatecký chmel, který se zde rovněž upravuje pro další zpracování. Převážná část obyvatelstva se zabývá zemědělskou výrobou, k dispozici je hostinec a prodejna smíšeného zboží.\n\nZhruba kilometr severozápadním směrem leží vesnice Vojničky.\n\nPrvní zmínka o Vojnicích pochází z roku 1226, kdy ji bratři Častolov a Jindřich ze Žitavy prodali doksanskému klášteru.\n\nPřímo ve vesnici se ve dvorech usedlostí čp. 8 a 16 nachází studny, ve kterých se od poloviny devatenáctého století jímala středně až silně mineralizovaná voda s vysokým obsahem sodíku, hořčíku a vápníku. Voda se plnila do kameninových džbánů a používala se při léčbě očních nemocí.\n\nVýskyt minerálních pramenů u Vojnic souvisí s hořkými vodami jímanými u Zaječic. Geologické podloží, ve kterém dochází k mineralizaci vody u Vojnic, je tvořené svrchnoturonskými slínovci s nižším obsahem dolomitu a vyšším obsahem sodíku v sorpčním komplexu.\n\n"}
{"id": "548057", "url": "https://cs.wikipedia.org/wiki?curid=548057", "title": "Velká Bystřice", "text": "Velká Bystřice\n\nVelká Bystřice (německy \"Groß Wisternitz\") je město vzdálené pouze 3 km od východního okraje Olomouce a rozkládající se na území 9,21 km². Žije zde obyvatel. Velká Bystřice patří do sdružení obcí mikroregionu Bystřička, které zahrnuje 11 obcí a jehož je sídlem. Obcí prochází železniční trať číslo 310 z Olomouce do Opavy.\n\nOrganizují se zde tradiční akce s hojnou účastí, např. masopust s tradiční zabijačkou, Lidový rok, Bílý kámen (cykloturistická akce ve vojenském újezdu Libavá), Bystřické Banjo (přehlídka trampské a country hudby), Hanácké pupek světa, pravá Hanácká svatba, Hanácké Woodstock atd.\n\nV latinsky psaných pramenech je Velká Bystřice jmenována Bystricz (1275) či Bistricz major (1336), v českých zápisech se uvádí jako Bystřice (1446), Hrubá Bystřice (1839) či Velká Bystřice (1893), německy byla nazývána Fistricz (1524) a Gross Wisternicz (1939).\n\nPrvní písemná zmínka o obci pochází z roku 1275. Pošta zde byla založena 1. února 1867.\n\nDo roku 1995 byly součástí obce Mrsklesy. Od 1. června 1998 je Velká Bystřice městem.\n\n\nV obci se nachází Masarykova ZŠ. Jedná se o úplnou školu s devíti postupnými ročníky. Výuka ve škole probíhá podle školního vzdělávacího programu „Učíme se pro sebe“. Zaměřuje se zejména na výuku tělesné výchovy.\n\nV roce 2013 proběhlo výročí všech tří školních budov (přední budova – dříve obecná škola oslavila 140 let, zadní budova – dříve Masarykova měšťanská škola oslavila 80 let, tzv. nová budova oslavila 30 let).\n\nLidový rok je mezinárodní folklórní festival lidových obyčejů pořádaný vždy na začátku září, od roku 1989 ve městě Velká Bystřice. Jediným rokem, kdy se přehlídka nekonala byl rok 2009, kdy bylo přestavováno náměstí ve Velké Bystřici. Folklórní festival je pořádaný pod záštitou města a několika členů Folklórního souboru Haná Velká Bystřice. Každoročně se festivalu účastní několik tuzemských a zahraničních souborů, ale také všech pět domácích velkobystřických souborů (Haná, Mladá Haná, Krušpánek, Kanafaska a Čekanka)\n\n\n"}
{"id": "548058", "url": "https://cs.wikipedia.org/wiki?curid=548058", "title": "Saoirse Ronanová", "text": "Saoirse Ronanová\n\nSaoirse Ronan (* 12. dubna 1994, New York) je irsko-americká herečka. Jméno Saoirse znamená v irštině \"Svoboda\". Za svůj herecký výkon získala několik ocenění, včetně Zlatého glóbu a čtyř nominací na Oscara a pěti nominací na Filmovou cenu Britské akademie.\n\nPoprvé se na televizní obrazovce objevila v medicínském dramatickém seriálu \"The Clinic\" v roce 2003 a na filmovém plátně ve vedlejší roli v romantické komedii \"I Could Never Be Your Woman\" v roce 2007. Zlom v kariéře přišel s filmem \"Pokání\" (2007). Za roli třináctileté Brion Tallisové získala první nominaci na Oscara v kategorii nejlepší ženský herecký výkon ve vedlejší roli. Následovaly role ve filmech \"Pevné pouto\" (2009), \"Hanna\" (2011) a \"Grandhotel Budapešť\" (2014), Kritické uznání získala za roli irské dívky v romantickém filmu \"Brooklyn\" (2015) a za roli puberťačky ve filmu \"Lady Bird\" (2017). V roce 2018 získala Zlatý glóbus v kategorii nejlepší ženský herecký výkon (drama) a nominace na Oscara v kategorii nejlepší ženský herecký výkon v hlavní roli za oba výše zmíněné filmy.\n\n"}
{"id": "548059", "url": "https://cs.wikipedia.org/wiki?curid=548059", "title": "Hluk (okres Uherské Hradiště)", "text": "Hluk (okres Uherské Hradiště)\n\nHluk (německy \"Hulken\") je město v okrese Uherské Hradiště ve Zlínském kraji, 10 km jihovýchodně od Uherského Hradiště na potoce Okluky. Žije zde obyvatel.\n\nPrvní písemná zmínka o obci pochází z roku 1294. Město nese svůj název podle hlučně tekoucí vody potoka Okluky, který městem protéká. Jiné výklady tvrdí, že obyvatelé města při nebezpečí zapalovali na návrší ohně a dělali velký hluk, aby upozornili lid; případně spojují název se středověkou Luckou provincií, jejímž střediskem Hluk možná byl.\n\n\n\nMěsto je proslaveno tradiční jízdou králů, která se koná každé tři roky první víkend v červenci (nejbližší Jízda králů připadá na rok 2017). Tato lidová tradice připomíná historickou událost, kdy král Matyáš Korvín po prohrané bitvě prchal skrze Hluk v ženském přestrojení.\n\nV současnosti je tradice udržována stylem, kdy přes město je na opentlených a ozdobených koních vezen malý chlapec v ženském hluckém kroji v doprovodu krojovaných legrutů. Průvod je doplněn o několik stovek krojovaných občanů města, okolních obcí, zahraničních a domácích folklorních souborů.\n\nS jízdou králů je také spojen každoroční festival dechových hudeb (pořádán vždy v sobotu v prvním týdnu v červenci) a folklorní festival (pořádán vždy v neděli). v Hluku také působí řada dalších kapel či cimbálových muzik. Mezi nejznámější patří DH Šarovec a DH Kosenka. Dále pak CM Babica, CM Ženičky, CM Šefranica.\n\nV Hluku působí široké spektrum souborů, spolků, kroužků a dalších zájmových oblastí. Mezi ně kapely a cimbálové muziky patří také folklorní soubory pracující buďto při Základní škole Hluk nebo pracující za podpory města Hluk. Jmenovitě to jsou: ženský pěvecký sbor Ženičky, Mužský pěvecký sbor, Folklorní soubor Okluky, Folklorní soubor Dolňácko a dále pak dětské folklorní soubory od nejmenších to jsou DFS Košuláčci, DFS Žarůžek, DFS Hluboček. Dětské soubory pracují při ZŠ Hluk.\n\nV roce 1933 byl v Hluku založen klub esperantistů (součást Svazu československých esperantistů), jehož členové udržovali korespondenční kontakty s mluvčími esperanta v mnoha zemích světa a pozvali do Hluku několik významných cestovatelů, kteří přednášeli v esperantu s tlumočením do češtiny před místním publikem (Henrik Seppik přednášel o Laponsku, Erika Seppiková o Estonsku, Joseph R. Scherer z USA o cestě po Přední Indii, černoch Kola Ajayi o Africe). Každoročně se také konaly večírky s bohatým česko-esperantským programem a v roce 1937 byla sehrána divadelní hra \"Jízdní hlídka\" s legionářskou tematikou od Františka Langera v esperantském překladu \"Kavaleria patrolo\".\nAutopal je továrna na výrobu automobilové osvětlovací a klimatizační techniky, vyráběné v nadnárodní společnosti Hanon systems.\n\nZávod v Hluku je nazýván „Závod 3“ který se specializuje na chladicí a klimatizační techniku. Dřívější výroba se zabývala měděnými chladiči pod výrobním označením „Coclica“ (Koklisa) která sem byla přivezena z Mexika a jednalo se zcela o ruční pájení. Dále tu byla výroba Sofica, ta se specializovala na výrobu lisovaných chladičů a topení pro automobilky: Škoda Auto, Opel, Zetor aj. V Dnešní době je tam moderní automatizovaná výroba s označením „CAB“ - Controlled Atmosphere Brazing (což v překladu znamená: Pájení na tvrdo v řízené atmosféře, tady se konkrétně pájí hliník, v dusíkové atmosféře). Ve výrobě „CAB“ se vyrábí hliníkové chladiče pro automobilky: Audi, Citroen, Ford, Jaguar, Mazda aj. A klimatizace pro automobilky: Ford, Citroen, Mazda, Jaguar atd. Vyrábějí se zde i tepelné výměníky EGR - Exhaust Gas Recirculation (což v překladu znamená: Recirkulace spalin). EGR výměníky pod emisní limity EURO IV a zkušebně EURO V. Výroba EURO V se má naplno rozeběhnout v roce 2010. Výroba je pro automobiky Ford, PSA Peugeot Citroën a BMW. V letech 2013-2015 závod rozšířil svou výrobu, nyní má několik výrobních hal: CAB, Hvězda (Star), Naděje (Hope), EGR, Heat.\n\n\n"}
{"id": "548061", "url": "https://cs.wikipedia.org/wiki?curid=548061", "title": "Alexandr Fjodorovič Poleščuk", "text": "Alexandr Fjodorovič Poleščuk\n\nAlexandr Fjodorovič Poleščuk (rusky Полещук, Александр Фёдорович) se narodil 30. října 1953 v Šeremenkovu, Irkutsk, SSSR). Je ruský kosmonaut z oddílu kosmonautů TKK Eněrgija. Do vesmíru letěl v roce 1993 jako 286 člověk ze Země.\n\nVysokou školu se zaměřením na strojírenství absolvoval v Moskvě, na Moskovskij Aviacionnyj Indy. Im. S.Ordžonikidze, zde získal titul inženýra. Do NPO Energija byl zařazen jako zkušební inženýr roku 1977, jako kosmonaut výzkumník o dva roky později. Oženil se s Irinou Petrovou, rozenou Čisťjakovou, mají spolu dceru Ljubov Alexandrovnu (* 1979) a žijí v Kaliningradu.\n\nVe svých 39 letech se Alexandr Poleščuk dostal do vesmíru na palubě kosmické lodě Sojuz TM-16. Byl zde palubním inženýrem, velitelem mu byl Gennadij Manakov. Oba odstartovali 24. ledna 1993 z kosmodromu Bajkonur a připojili se k mezinárodní kosmické stanici Mir. Zde Poleščuk strávil téměř půl roku jako člen 13. základní posádky. Mj. absolvoval dva výstupy EVA mimo stanici kvůli montáži solárních panelů na Kvant. Na Zem se vrátil ve stejné lodi, se kterou na Mir přiletěli po 179 dnech 22. července 1993.\n\n"}
{"id": "548065", "url": "https://cs.wikipedia.org/wiki?curid=548065", "title": "Quartier du Parc-de-Montsouris", "text": "Quartier du Parc-de-Montsouris\n\nQuartier du Parc-de-Montsouris (\"čtvrť Park Montsouris\") je 54. administrativní čtvrť v Paříži, která je součástí 14. městského obvodu. Má rozlohu 135,7 ha, z čehož téměř čtvrtinu (32,4 ha) tvoří veřejná zeleň. Jedná se převážně o obytnou čtvrť. Čtvrť vymezují ulice Boulevard périphérique na jihu, \"Rue de la Tombe-Issoire\", \"Rue Émile-Faguet\" a \"Rue du Professeur-Hyacinthe-Vincent\" na západě, \"Boulevard Saint-Jacques\" na severu a \"Rue de la Santé\", \"Rue de l'Amiral-Mouchez\" a \"Avenue Pierre-de-Coubertin\" na východě.\n\nČtvrť nese jméno podle parku Montsouris. Až do roku 1937 se čtvrť nazývala \"Quartier de la Santé\" podle názvu ulice \"Rue de la Santé\" (nikoliv podle vězení La Santé, které se nachází už v sousední čtvrti Montparnasse).\n\nÚzemí dnešní čtvrtě patřilo do roku 1860 k městu Gentilly. V tomto roce však byla Paříž rozšířena a připojena i tato oblast. Tehdy se jednalo o venkovské předměstí, kudy vedla silnice z Paříže do Gentilly, stála zde Nemocnice sv. Anny (hôpital Sainte-Anne) a několik dalších budov.\n\nPo druhé světové válce se zde kvůli snadné dostupnosti pozemků vystavěla nová sídliště. Rozsáhlá výstavba probíhala zejména v 70. letech 20. století.\n\n"}
{"id": "548066", "url": "https://cs.wikipedia.org/wiki?curid=548066", "title": "Stadion FK Chmel Blšany", "text": "Stadion FK Chmel Blšany\n\nStadion FK Chmel Blšany je fotbalový stadion, který se nachází v Blšanech. V letech 1998–2006 se zde hrála nejvyšší ligová soutěž. Jeho současná kapacita je 2 300 sedících diváků, před přestavbou to bylo 4 500 diváků.\n\nPřed rekonstrukcí v roce 2003, stadion pojal 4 500 diváků. V průběhu rekonstrukce hrál téměř celou sezónu 2003/04 v příbramském azylu Na Litavce, a to kvůli špatnému rozměru blšanské hrací plochy. Mimo úpravy hřiště byly na stadionu vyměněny sedačky, vytvořen zadní vstup na hlavní tribunu, a zrenovovány šatny pro hráče, rozhodčí a delegáty. Rekonstrukce byla dokončena v únoru 2004.\n\nDalší stěhování čekal blšanský klub v pozdější fázi roku 2004 a to kvůli chybějícímu umělému osvětlení. V průběhu jejich instalace hrály Blšany v dočasném azylu na pražském Žižkově.\n\n"}
{"id": "548073", "url": "https://cs.wikipedia.org/wiki?curid=548073", "title": "Quartier de la Goutte-d'Or", "text": "Quartier de la Goutte-d'Or\n\nQuartier de la Goutte-d'Or (česky doslova \"čtvrť Zlatá kapka\") je 71. administrativní čtvrť v Paříži, která je součástí 18. městského obvodu. Má rozlohu 109 ha, z čehož ale 49 ha zabírá Severní nádraží. Její hranice tvoří ulice \"Boulevard de la Chapelle\" na jihu, \"Boulevard Barbès\", \"Rue des Poissonniers\" a \"Avenue de la Porte-des-Poissonniers\" na západě, Boulevard périphérique na severu a \"Rue Marx-Dormoy\", \"Rue de la Chapelle\" a \"Avenue de la Porte-de-la-Chapelle\" na východě.\n\nNa tomto území do roku 1860 existovala samostatná obec La Chapelle, která byla toho roku připojena k Paříži. V oblasti dnešní čtvrtě se do 18. a 19. století rozkládaly vinice. Také název čtvrti - „\"Goutte d'Or\"“ je odvozen od označení jednoho druhu bílého vína, které se zde vyrábělo.\n\nProtože postupem času zdejší bydlení nevyhovovalo moderním nárokům, byl v roce 1983 přijat plán na rozsáhlou rekonstrukci celé čtvrtě. Bylo postupně zbořeno více než 100 budov a na jejich místě vyrostly obytné domy se sociálními byty. Postupná obnova probíhá doposud, i když se v posledních letech značně zpomalila.\n\nČtvrť patří k oblastem s nejvyšším podílem přistěhovalců. Od 80. let 20. století vzrostl poměr imigrantů na 30 %, přičemž průměr v Paříži činí 17,5 %. Nejvíce osob je původem z Maghrebu a subsaharské Afriky.\n\nVe svém románu \"Zabiják\" Émile Zola umístil děj právě do této čtvrti.\n\n"}
{"id": "548075", "url": "https://cs.wikipedia.org/wiki?curid=548075", "title": "V. Volodarskij", "text": "V. Volodarskij\n\nV. Volodarskij (rusky \"В. Володарский\", 11. prosince 1891, Ostropol, Ruské impérium – 20. června 1918, Petrohrad, Rusko), narozen jako Moisej Markovič Goldštejn (\"Моисей Маркович Гольдштейн\"), byl ruský revolucionář a politik.\n\nVladimir Volodarskij se narodil v Ostropolu v židovské rodině. Za revoluce v roce 1905 působil v Litvě, Polsku a Rusku. Po porážce revoluce se Volodarskij připojil k menševikům.\n\nV roce 1911 byl deportován do Archangelsku, roku 1913 však byl amnestován a emigroval do Spojených států. Během první světové války se Volodarskij začal menševikům vzdalovat. V roce 1916 začal přispívat do novin \"Novyj Mir\".\n\nV roce 1917 se Volodarskij vrátil do Ruska, připojil se k Mežrajoncům a byl zvolen do Petrohradského sovětu. V srpnu téhož roku se připojil k bolševikům.\n\nVolodarskij nebyl spolu s Grigorijem Zinověvem a Lvem Kameněvem velkým zastáncem říjnové revoluce. I přesto se však Volodarskému podařilo získat kontrolu nad některými novinami.\n\nVolodarskij byl dne 20. června 1918 zastřelen Grigorijem Semjonovem, členem strany Eserů, během cesty do Petrohradského sovětu.\n"}
{"id": "548076", "url": "https://cs.wikipedia.org/wiki?curid=548076", "title": "Weckt die Toten!", "text": "Weckt die Toten!\n\nWeckt die Toten! je studiové album od německé kapely In Extremo.\n\n"}
{"id": "548077", "url": "https://cs.wikipedia.org/wiki?curid=548077", "title": "Die Verrückten sind in der Stadt", "text": "Die Verrückten sind in der Stadt\n\nDie Verrückten sind in der Stadt je záznam koncertu od německé kapely In Extremo.\n\n"}
{"id": "548078", "url": "https://cs.wikipedia.org/wiki?curid=548078", "title": "Seznam pruských panovníků", "text": "Seznam pruských panovníků\n\nSeznam pruských panovníků zahrnuje postupně vládnoucí pruské vévody, krále, pruské krále vládnoucí jako německé císaře a pretendenty pruského trůnu po roce 1918.\n\nVelmistr Řádu německých rytířů Albrecht Braniborský z Ansbašské linie Hohenzollernů provedl v roce 1525 sekularizaci řádového území, přijal reformaci a prohlásil se světským vévodou (knížetem). Pruské vévodství se stalo polským lénem. Když v roce 1618 zemřel jeho syn Albrecht Fridrich bez mužských dědiců, zdědil pruské vévodství braniborský kurfiřt. Od té doby byly Prusy knížecí spojeny s Braniborským markrabstvím, kde vládli rovněž Hohenzollernové v jeden stát (Braniborsko-Prusko) se silně německým charakterem.\n\nV roce 1701 se dosavadní pruský vévoda Fridrich I. a braniborský kurfiřt Fridrich III. prohlásil pruským králem resp. \"králem v Prusku (König in Preußen)\" se svolením římsko-německého císaře a polského krále.\n\nV roce 1772 získal Fridrich II. západní resp. tzv. královské Prusko, čímž se mohlo konečně titulovat jako \"král Pruska\" a tak změnil svůj titul na \"krále Pruského (König von Preußen)\".\n"}
{"id": "548079", "url": "https://cs.wikipedia.org/wiki?curid=548079", "title": "Verehrt und Angespien", "text": "Verehrt und Angespien\n\nVerehrt und Angespien je studiové album od německé kapely In Extremo. Je obecně považováno za jedno z nejlepších alb skupiny.\n\n\n\n"}
{"id": "548080", "url": "https://cs.wikipedia.org/wiki?curid=548080", "title": "Jindřich Metelka", "text": "Jindřich Metelka\n\nJindřich Metelka (11. srpna 1854 Svémyslice – 9. září 1921 Praha) byl český středoškolský profesor, kartograf a politik. Poslanec Říšské rady a Revolučního národního shromáždění. Zasazoval se o české menšiny v pohraničí severozápadních Čech.\n\nNarodil se ve Svémyslicích u Brandýsa nad Labem. Na pražské univerzitě studoval geografii a historii a v roce 1883 získal titul doktora filozofie.\n\nV odborné činnosti se profiloval především jako kartograf, který cestoval po Evropě, Asii i Africe a je autorem několika prací z této oblasti. V roce 1894 se podílel na založení české zeměpisné společnosti (pod názvem \"Česká společnost zeměvědná\") a stal se jejím tajemníkem. V rámci společnosti se stal jedním z prvních redaktorů \"Sborníku České společnosti zeměvědné\", který pod různými názvy vychází do současnosti. Podnítil rovněž vznik ediční řady \"Knihovny České společnosti zeměpisné\", která vydávala rozsáhlejší odborné práce. Již v roce 1892 vyšla Metelkova studie \"O Komenského mapě Moravy\" a v roce 1895 pojednání \"O mapě kardinála Mikuláše Cusy z prostředka XV. století\". Základem jeho odborné práce však byla redakce českého atlasu světa (\"Ottův zeměpisný atlas\"), pro jehož úvod napsal dějiny kartografie. Na tomto díle pracoval od roku 1900, konečného vydání v roce 1924 se však již nedožil.\n\nZastal se oproti kritice od Františka Palackého díla Václava Hájka z Libočan. Faktické omyly přičítal nikoliv Hájkově fabulaci ale dobovému nedostatku jasných pramenů. Metelka měl nabídnutu habilitaci na profesora, ale z neznámých důvodů (jak uvádí jeho nekrolog) z toho sešlo.\n\nDruhou oblastí, ve které byl Jindřich Metelka činný, byly národnostní poměry české menšiny v pohraničí. Významná byla především jeho podpora v úsilí o zakládání českých škol. Byl členem sboru Matice české. V roce 1909 usedl do výboru Ústřední matice školské a roku 1912 se stal jejím předsedou.\n\nPoliticky aktivní byl již za Rakouska-Uherska. Angažoval se v Národní straně svobodomyslné (mladočeské). V roce 1909 se stal poslancem Říšské rady (celostátní parlament), kam byl zvolen za okrsek Čechy 004 (Praha-Nové Město). Nastoupil 7. května 1909 místo Karla Černohorského jako společný kandidát všech stran. Usedl do poslanecké frakce Český klub. Ve vídeňském parlamentu setrval do konce funkčního období sněmovny, tedy do roku 1911.\n\nPůsobil i jako poslanec Českého zemského sněmu, kam byl zvolen v doplňovacích volbách v prosinci 1911 v městské kurii za obvod Mnichovo Hradiště, Turnov, Bělá pod Bezdězem. Byl kandidátem mladočechů. Zemský sněm se ale v té době kvůli trvalým česko-německým obstrukcím již fakticky nescházel ve svém plénu a roku 1913 byl rozpuštěn.\n\nRoku 1901 ho zemský výbor vyslal do zemské školní rady. Ve své politické činnosti se zaměřil na pomoc českému obyvatelstvu v severočeském pohraničí, zejména na Teplicku. Během 1. světové války byl činný v protirakouském odboji. Od roku 1917 se podílel na činnosti radikálního listu \"Národ\", který se vymezoval proti linii Národních listů, v té době loajálních vůči Rakousku-Uhersku. V květnu 1917 byl zvolen předsedou výkonného výboru mladočeské strany.\n\nPo vzniku samostatného Československa se stal poslancem Revolučního národního shromáždění Republiky československé za Českou státoprávní demokracii, respektive za z ní vzniklou Československou národní demokracii. Jako poslanec Revolučního národního shromáždění prosadil menšinový školský zákon z 3. dubna 1919, který podpořil zakládání českých škol v převážně etnicky německém pohraničí a který byl terčem ostrého nesouhlasu tamních Němců. V roce 1918 se stal zemským školním radou.\nZemřel v Praze 9. září 1921 a je pochován v Turnově. Jeho jméno nese i Základní škola na Metelkově náměstí v Teplicích.\n\n\n"}
{"id": "548081", "url": "https://cs.wikipedia.org/wiki?curid=548081", "title": "Mlsná", "text": "Mlsná\n\nMlsná je CD vydané skupinou Divokej Bill v roce 2009.\n\n"}
{"id": "548082", "url": "https://cs.wikipedia.org/wiki?curid=548082", "title": "Sünder ohne Zügel", "text": "Sünder ohne Zügel\n\nSünder ohne Zügel je studiové album od německé kapely In Extremo.\n\n"}
{"id": "548084", "url": "https://cs.wikipedia.org/wiki?curid=548084", "title": "Finská rallye 1989", "text": "Finská rallye 1989\n\nFinská rallye 1989 byla devátou soutěží mistrovství světa v rallye 1989. Vítězem se stal Mikael Ericsson na voze Mitsubishi Galant VR-4. Trať měřila 1447,3 km a měla 43 rychlostních zkoušek. Soutěž trápilo špatné počasí.\n\nZa tým Lancia nastoupil již jistý mistr světa Miki Biasion, dále Markku Alen a Didier Auriol. Za největšího soupeře byl považován tým Toyota, jehož jezdci byli Juha Kankkunen, Carlos Sainz a Kenneth Eriksson. S vozy týmu Mitsubishi Ralliart nastoupili Ari Vatanen a Mikael Ericsson.\n\nZpočátku vedl Kankkunen před Alenem, Vatanenem a Sainzem. Kankkunen ale musel kvůli poruše převodovky zpomalit, přesto vedení udržel do konce první etapy. Pátý byl Ericsson, šestý Timo Salonen a sedý Biasion. Odstoupit musel Auriol, který měl defekt, narazil do kamenu a utrhl zavěšení kola. Hannu Mikkola měl poruchu převodovky a ta jej také vyřadila ze soutěže.\n\nI v druhé etapě nejprve vedl Kankkunen a zvyšoval svůj náskok. V devatenácté rychlostní zkoušce povolilo těsnění hlavy válců u Alenova vozu. Hned v dalším testu se porouchalo turbodmychadlo na Vatanenově voze. Nakonec odstoupil i Kankkunen, protože v motorovém prostoru jeho vozu vypukl požár. Do čela se tak dostal Sainz, ale měl potíže s řazením a propadl se na třetí místo. Na prvním místo se posunul Ericsson před Salonenem, Sainzem a Biasionem.\n\nVe třetí etapě Ericsson udržoval svůj náskok. Biasion měl také problémy s převodovkou a propadl se na šestou pozici. Salonen byl druhý a Sainz třetí.\n\nPoprvé zde startovaly závodní vozy Škoda Favorit a posádka Aho/Hakkala vy třídě do 1300 cm zvítězila a skončila na celkové 25. pozici. Druhé místo ve třídě a 35. celkově získal se stejným vozem Ladislav Křeček se spolujezdcem Bořivojem Motlem.\n\nTeprve podruhé v historii byl proveden po skončení soutěže dopingový testy pro vybrané jezdce a spolujezdce. Výsledky byly bez pozitivního nálezu.\n\n"}
{"id": "548086", "url": "https://cs.wikipedia.org/wiki?curid=548086", "title": "Atlas Copco", "text": "Atlas Copco\n\nAtlas Copco je švédská průmyslová společnost, která vyrábí a distribuuje průmyslové stroje a vybavení - kompresory, vzduchotechniku, obráběcí a stavební stroje, generátory, čerpadla, elektrické nářadí, montážní systémy apod. Společnost byla založena v roce 1873, má sídlo ve Stockholmu ve Švédsku a má celosvětový dosah přes 180 zemí. V roce 2017 dosáhla společnost Atlas Copco příjmů 86 BSEK (9 BEUR) a přibližně 43 000 zaměstnanců.\n\nAB Atlas a Nya AB Atlas\n\nAktiebolaget Atlas vznikl v roce 1873, u zrodu stáli André Oscar Wallenberg a Edvard Fränckel. Společnost vybudovala dílny v současném Atlasu ve Vasastadenu ve Stockholmu, stejně jako dílnu v Södertälje. Dílny ve Stockholmu se nacházejí hned vedle hlavní budovy a od začátku vyráběly materiály pro železnici, vozy, převody, gramofony, parní stroje, zapalovací motory, kompresory a lokomotivy, ale i děla. V roce 1876 zakoupila firmu Brynäsvarvet v Gävle.\n\nV osmdesátých letech 19. století byl rozvoj železnice na ústupu; společnost trpěla nedostqatkem odbytu a musela se reorganizovat a přeorientovat na jiné výrobky. Nová společnost byla pojmenována Nya AB Atlas, rozšířila portfolio výrobků o lokomotivy, centrální vytápění, obráběcí nástroje a pneumatické nástroje. Počátkem 20. století se stlačený vzduch stal stále důležitějším produktem. Prvními produkty byly pneumatická kladiva a dláta. V 10.-20. letech byly přidány různé typy vrtacích strojů.\n\nAB Diesel Motors a Atlas Diesel AB\n\nSpolečnost Diesels Motors vznikla v roce 1898 z iniciativy Marcuse Wallenberga, který koupil licenci na výrobu vznětového motoru vyvinutého německým inženýrem Rudolfem Dieselem.\n\nV roce 1898 společnost koupila dva velké pozemky v Sickle v západní části obce Nacka. Zde byla postavena továrna, ale také pracovní domy v současném Tallbackenu. První motory byly dodány v roce 1899. Výroba byla zpočátku poměrně malá, ale společnost investovala hodně do vývoje. V roce 1907 vyrobila reverzibilní vznětový motor, použitelný k pohonu lodí, vyvinutý pod vedením Jonase Hesselmana.\n\nV roce 1917 se firma Diesel Motors spojila s Atlasem a vytvořily AB Atlas Diesel. Společnost soustředila veškerý svůj provoz do dílen v Sickle v roce 1927 a obytné budovy byly stavěny v továrně Vasastaden. Současně bylo v Sickle vybudováno několik nových budov, včetně tzv. \"Letecké společnosti\". V dalších letech se podnik rozrostl.\nKompresorová technika\n\nTato oblast vyrábí produkty pro ropný, plynárenský a zpracovatelský průmysl. Výrobky zahrnují zejména průmyslové kompresory, expanzní turbíny, procesní kompresory, systémy řízení stlačeného vzduchu a zařízení pro úpravu vzduchu a plynu.\n\nVakuová technika\n\nVakuová technologie byla oddělena od kompresorové technologie a stala se vlastní obchodní oblastí v roce 2017. Vyrábí vakuové systémy, mimo jiné pro zajištění čistého prostředí při výrobě například polovodičů.\n\nPrůmyslové systémy\n\nTato oblast vyrábí především montážní systémy, produkty zajišťující kvalitu, software a průmyslové nástroje pro průmysl, jako jsou vozidla, dílna a údržba a servis vozidel.\n\nStavební inženýrství\n\nTato divize vyrábí např. přenosné kompresory, generátory, kompaktory, stavební nástroje, lehké převody, čerpadla a asfaltovací zařízení.\n\nSpolečnost Atlas-Copco a její předchůdci mají od svého založení v roce 1873 následující generální ředitele / manažery skupiny.\n\n\nV roce 1984 firma poskytla výbavu australským paleontologům při expedici na lokalitu Dinosaur Cove. Nově objevený dinosaurus byl pak na počest firmy pojmenován \"Atlascopcosaurus\".\n\n"}
{"id": "548087", "url": "https://cs.wikipedia.org/wiki?curid=548087", "title": "Live (album, In Extremo)", "text": "Live (album, In Extremo)\n\nLive je záznam koncertu od německé kapely In Extremo.\n\n"}
{"id": "548088", "url": "https://cs.wikipedia.org/wiki?curid=548088", "title": "Sieben (album)", "text": "Sieben (album)\n\nSieben je studiové album od německé kapely In Extremo.\n\n"}
{"id": "548089", "url": "https://cs.wikipedia.org/wiki?curid=548089", "title": "Quartier de la Maison-Blanche", "text": "Quartier de la Maison-Blanche\n\nQuartier de la Maison-Blanche (\"čtvrť Bílý dům\") je 51. administrativní čtvrť v Paříži, která je součástí 13. městského obvodu. Má rozlohu 223,2 ha a ohraničují ji ulice Boulevard périphérique na jihu, \"Rue de l'Amiral-Mouchez\" a \"Rue de la Santé\" na západě, \"Boulevard Auguste-Blanqui\" na severu a \"Avenue de Choisy\" na východě.\n\nPůvodně zemědělská oblast patřila k městu Gentilly, ale v roce 1860 byla připojena k Paříži. Název čtvrti je odvozen od pomístního jména. Malá osada, která se zde rozkládala, se nazývala „\"Maison Blanche\"“ podle názvu zdejšího hostince.\n\nPo spojení s Paříží se zde začal rozvíjet především kožedělný průmysl, ale na volných pozemcích vznikaly i další továrny, např. čokoládovna nebo továrna na výrobu motorů. Také zavedení železnice ovlivnilo vývoj čtvrti do počátku 20. století. V první polovině 20. století probíhala ve čtvrti rozsáhlá urbanizace, při níž vznikaly obytné domy s nízkým nájemným.\n\nDruhá polovina 20. století byla poznamenána naopak bouráním některých oblastí, které byly považovány za zastaralé a na jejich místech vznikla v rámci projektu Italie 13 sídliště tvořená výškovými budovami. Vznikly zde první mrakodrapy jako např. \"Super-Italie\", \"Chambord\" nebo \"Antoine et Cléopâtre\". Tuto výstavbu charakterizuje především výstavba kolem náměstí Place d'Italie. Čtvrť tak postupně ztratila svůj průmyslový řemeslný charakter. Její část se také změnila s příchodem imigrantů z Asie, kteří poblíž Porte de Choisy vytvořili asijskou čtvrť.\n\n"}
{"id": "548091", "url": "https://cs.wikipedia.org/wiki?curid=548091", "title": "Mein Rasend Herz", "text": "Mein Rasend Herz\n\nMein Rasend Herzn je studiové album od německé kapely In Extremo.\n\n"}
{"id": "548092", "url": "https://cs.wikipedia.org/wiki?curid=548092", "title": "Pilatus PC-12", "text": "Pilatus PC-12\n\nPilatus PC-12 je jednomotorový turbovrtulový letoun vyrobený firmou Pilatus Aircraft ve Švýcarsku.\nPC-12 je poháněn jedním motorem Pratt & Whitney Canada PT6 a je certifikován pro jednopilotní provoz.\n\nJe určen pro přepravu osob i nákladu.\n\n\n\n\n\n"}
{"id": "548093", "url": "https://cs.wikipedia.org/wiki?curid=548093", "title": "Paula Radcliffová", "text": "Paula Radcliffová\n\nPaula Jane Radcliffová, MBE (* 17. prosince 1973, Northwich) je britská atletka, běžkyně, která se věnuje dlouhým tratím. V současnosti drží časem 2.15:25 hod. světový rekord na maratónské trati. Drží také několik dalších světových rekordů na méně oficiálních tratích či v neoficiálních mezičasech.\n\nČtyřikrát reprezentovala na letních olympijských hrách (Atlanta 1996, Sydney 2000, Athény 2004, Peking 2008). Největších úspěchů dosáhla na prvních dvou olympiádách. V roce 1996 v Atlantě dokončila běh na 5000 metrů v čase 15:13,11 na 5. místě. O čtyři roky později v australském Sydney skončila ve finále běhu na 10 000 metrů v čase 30:26,97 na 4. místě. Na bronzovou medaili, kterou vybojovala Portugalka Fernanda Ribeirová ztratila více než čtyři sekundy.\n\nV roce 2002 se stala vítězkou ankety Atlet světa.\n\n\n"}
{"id": "548094", "url": "https://cs.wikipedia.org/wiki?curid=548094", "title": "Livonci", "text": "Livonci\n\nLivonci neboli Lívové (livonsky \"līvlizt\", lotyšsky \"lībieši\", \"līvi\", estonsky \"liivlased\", latinsky \"Livones\") jsou původní obyvatelé Livonska a velké části dnešního severozápadního Lotyšska a jihozápadního Estonska. Na rozdíl od Lotyšů, Litevců a většiny národů Evropy nemluví indoevropským jazykem, ale ugrofinským, livonštinou, který je blízce příbuzný estonštině a finštině.\n\nHistorické, sociální a ekonomické faktory, spolu s etnicky rozptýlenou populací, mají za následek pokles livonské populace. Dnes již přežívá jen malá skupina lidí. Podle sčítání lidu v roce 2000 bylo v Lotyšsku pouze 176 Livonců.\n\n"}
{"id": "548097", "url": "https://cs.wikipedia.org/wiki?curid=548097", "title": "Bronisław Komorowski", "text": "Bronisław Komorowski\n\nBronisław Maria Komorowski (* 4. června 1952, Oborniki Śląskie, Polsko) je polský politik, mezi roky 2010–2015 prezident Polska. V letech 2000–2001 zastával úřad ministra obrany, od 5. dubna 2007 byl maršálkem Sejmu, dolní komory parlamentu. Z titulu této funkce plnil od 10. dubna do 8. července 2010 roli prozatímního prezidenta republiky. Před nástupem funkce voleného prezidenta dne 6. srpna 2010 byl členem politické strany Občanská platforma, poté své členství dočasně ukončil.\n\nRoku 1977 vystudoval historii na Univerzitě ve Varšavě. Ve stejném roce se oženil s Annou Dembowskou, se kterou žije dodnes. Mají pět dětí - Zofiu Aleksandru, Tadeusze Jana, Mariu Annu, Piotra Zygmunta a Elżbietu Jadwigu.\n\nSvůj původ odvozuje od polské vyšší šlechty. Jeho příbuznou je hraběnka Anna Komorowská, která je matkou brabantské vévodkyně Mathildy, manželky belgického krále Philippa.\n\nNaopak není příbuzný generála Tadeusze Bora Komorowského, mj. vrchního velitele odbojové Zemské armády v době druhé světové války.\n\nDne 10. dubna 2010 došlo k letecké havárii, při které zemřel polský prezident Lech Kaczyński. Z titulu maršálka Sejmu se Komorowski stal podle Ústavy úřadujícím prezidentem. 8. července 2010 na funkci maršálka Sejmu rezignoval, čímž přestal vykonávat prezidentské pravomoci. Úřadujícím prezidentem se poté stal Bogdan Borusewicz, maršálek Senátu, horní komory polského parlamentu.\n\nJako kandidát Občanské platformy postoupil do červencového druhého kola, v němž vyhrál nad protikandidátem Jarosławem Kaczyńskym, bratrem zesnulého Lecha Kaczyńského. 6. srpna 2010 nastoupil do prezidentského úřadu.\n\nV prezidentských volbách v květnu 2015 obhajoval Komorowski svůj mandát. V prvním kole byl až druhý za europoslancem Andrzejem Dudou (34,5%), avšak s výsledkem 33,1% postoupil do druhého kola. Ani ve druhém kole ale Komorowski neuspěl (získal 48% hlasů), takže 6. srpna 2015 opustil úřad polského prezidenta. Novým prezidentem se stal Andrzej Duda.\n\n"}
{"id": "548103", "url": "https://cs.wikipedia.org/wiki?curid=548103", "title": "Raue Spree", "text": "Raue Spree\n\nRaue Spree je záznam koncertu od německé kapely In Extremo.\n\n"}
{"id": "548106", "url": "https://cs.wikipedia.org/wiki?curid=548106", "title": "Livonská vlajka", "text": "Livonská vlajka\n\nLivonská vlajka je vlajka používaná k reprezentaci Livonského národa. Poměr barev vlajky je stejný jako u lotyšské vlajky, tedy 2:1:2, a poměr výšky a šířky vlajky je stanoven na 1:2. Zelená barva reprezentuje lesy, bílá pobřeží a modrá moře. To odkazuje na livonskou kulturu rybaření, kdy se rybář dívá z moře na pobřeží. Vlajku zavedla Livonská unie a byla poprvé použita v roce 1923.\n\n"}
{"id": "548119", "url": "https://cs.wikipedia.org/wiki?curid=548119", "title": "Barum rallye 1990", "text": "Barum rallye 1990\n\nBarum rallye 1990 (oficiálně 20. Barum Rallye) byla soutěží Mistrovství Evropy, Mistrovství Rakouska, Mitropa Cupu a Mistrovství ČSSR v rallye 1990. Soutěž měřila 859,5 km a 36 rychlostních zkoušek. Vítězem se stal Nicolas Sundström s vozem Mazda 323 4WD.\n\nÚvodní zkouškou byl Slušovický okruh, který obsahoval divácky atraktivní skok. Na něm poškodil podvozek svého vozu Audi 200 Quattro Fischer. Do vedení se odpočátku dostal Ferjancz s vozem Lancia Delta HF Integrale. Největšími konkurenty mu byli Bosch s vozem BMW M3 a Sundström s vozem Mazda 323 4WD. Zpočátku o vítězství bojoval i Raimund Baumschlager na továrním voze Volkswagen Golf II GTI 16V, ale měl problémy se vstřikovacím čerpadlem a držáky agregátu a ze soutěže odstoupil. Před tím ale stihl vyhrát jeden test. Po prvním dnu vedl Ferjancz před Sundströmem, Boschem, Harrachem, Fischerem a Goetlicherem. Na desátém místě byl domácí jezdec Blahna, kterého trápily problémy s posilovačem. Odstoupit musel i Pavel Sibera s vozem Škoda Favorit, který ztratil olejový filtr.\n\nV sobotní etapě se do čela dostal Sundström. Ferjancz navíc udělal jezdeckou chybu, zhasl mu motor a propadl se i za Bosche. Sundströmovi se zablokoval diferenciál, ale přesto udržel náskok před Boschem. Další český jezdec Ladislav Křeček s Favoritem měl problémy s tlakem oleje.\n\n"}
{"id": "548120", "url": "https://cs.wikipedia.org/wiki?curid=548120", "title": "Júlio César Soares Espíndola", "text": "Júlio César Soares Espíndola\n\nJúlio César (* 3. září 1979 Duque de Caxias), celým jménem Júlio César Soares Espíndola, je brazilský fotbalista, hráč klubu Benfica Lisabon. Také hráč brazilské reprezentace. Hraje na pozici brankáře.\n\nOd ledna 2000 do léta 2004 stál Julio Cesar v bráně brazilského klubu Flamengo a podílel se na tehdejším úspěchu klubu. V roce 2005 byl vyměněný do fotbalového klubu Inte Milan Itálii, kde si zvykal na evropské prostředí. Od léta 2012 je brankářem Queens Park Rangers. V roce 2014 byl vyslán na hostování do kanadského týmu Toronto FC hrajícího Major League Soccer.\n\nV srpnu 2014 přestoupil do portugalského klubu Benfica Lisabon, kde podepsal dvouletý kontrakt.\n\nZúčastnil se MS v roce 2010 v Jihoafrické republice a předcházejícího Konfederačního poháru FIFA 2009 v téže zemi (Konfederační pohár je brán jako „generálka“ na Mistrovství světa). Ve finále Konfederačního poháru Brazílie zdolala 3:2 USA. Chytal i na Konfederačním poháru FIFA 2013 v Brazílii, kde domácí brazilský tým získal zlaté medaile po vítězství 3:0 ve finále nad Španělskem.\n\nTrenér Luiz Felipe Scolari jej vzal na domácí Mistrovství světa 2014 v Brazílii. Na šampionátu byl brankářskou jedničkou. V semifinále proti Německu sedmkrát inkasoval a byl tak u historického brazilského debaklu 1:7. Velký díl viny padá ale také na chaotickou obranu, která v prvním poločase dovolila Němcům do 29. minuty pětkrát skórovat. Brazilci obsadili konečné čtvrté místo a zůstali bez medaile.\n\n"}
{"id": "548123", "url": "https://cs.wikipedia.org/wiki?curid=548123", "title": "Kein Blick Zurück", "text": "Kein Blick Zurück\n\nKein Blick Zurück je best of album od německé kapely In Extremo.\n\n\n"}
{"id": "548124", "url": "https://cs.wikipedia.org/wiki?curid=548124", "title": "Paříž–Roubaix", "text": "Paříž–Roubaix\n\nPaříž–Roubaix je jednorázový cyklistický závod, který se jezdí v severní Francii nedaleko belgických hranic. Od svého počátku v roce 1896 až do roku 1967 byl start v Paříži a cíl v Roubaix (odtud název), od roku 1968 se start posunul do města Compiègne, asi 60 km severovýchodně od centra Paříže, zatímco cíl je stále v Roubaix. Závod patří mezi nejznámější cyklistické závody, je zařazen do volné kategorie \"evropské monumentální klasiky\", je součástí seriálu závodů UCI. Jeho specialitou jsou dlouhé úseky silnic s povrchem z dlažebních kostek, podobně jako další dva jarní klasické závody Kolem Flander a Gent-Wevelgem. Závod bývá označovaný jako \"Peklo severu\" (protože po 1. světové válce vedla jeho trasa podél bývalých frontových linií), \"pekelná neděle\", \"Queen of Classics\" nebo \"La Pascale: Velikonoční závod\". Závod se jede tradičně každý rok v polovině dubna.\n\nPrvní ročník se pořádal v roce 1896, u příležitosti otevření nového velodromu v Roubaix, na popud podnikatele Théodora Vienna.\nPaříž–Roubaix je jedním z nejstarších cyklistických závodů. Od roku 1977 dostává vítěz závodu Paříž–Roubaix cenu ve tvaru dlažební kostky. Trasa závodu vede po úzkých dlážděných silnicích mezi poli, což při deštivém počasí způsobuje množství bláta a ještě více zvyšuje obtížnost. Pro tento závod jsou vyvinuta i speciální kola odolná proti otřesům, i přesto dochází k častým pádům a mechanickým závadám na kolech. - I přes velkou slávu závodu někteří slavní cyklisté v historii považovali závod pro jeho obtížnost za nepovedený žert. V historii závodu došlo i k několika problematickým situacím a kontroverzním diskvalifikacím. V roce 1983 vznikla skupina nadšenců, Les Amis de Paris-Roubaix, kteří se starají o údržbu povrchu silnic, tak aby byla zachovaná jeho obtížnost a zároveň i bezpečnost pro jezdce.\n\n"}
{"id": "548136", "url": "https://cs.wikipedia.org/wiki?curid=548136", "title": "Sängerkrieg", "text": "Sängerkrieg\n\nSängerkrieg je studiové album od německé kapely In Extremo.\n\n"}
{"id": "548137", "url": "https://cs.wikipedia.org/wiki?curid=548137", "title": "Marengo", "text": "Marengo\n\nMarengo je mykaná nebo česaná příze z černých vlněných vláken s příměsí 3-5 % jemného bílého materiálu.\nZ marengové příze se vyrábí tkaniny v plátnové nebo keprové vazbě. Po valchování a dekatování se na tmavošedém až černém podkladu tkaniny vytváří pevný vlas s nepatrným bílým ojíněním. \n\nPod označením marengo se tkaniny používají především na pánské svrchní ošacení, méně známé jsou marengo příze na ruční pletení. \n\n"}
{"id": "548140", "url": "https://cs.wikipedia.org/wiki?curid=548140", "title": "Tone Dolinšek", "text": "Tone Dolinšek\n\nTone Dolinšek (pseudonym Metod; 14. leden 1910, Lublaň – ?) byl slovinský komunista a účastník národněosvobozeneckého boje.\n\nVyučil se soustružníkem a před druhou světovou válkou pracoval v kovodělném průmyslu. V roce 1936 se stal členem Komunistické strany Jugoslávie, angažoval se také v odborovém hnutí. Od podzimu 1939 do června 1941 byl tajemníkem okresního výboru slovinských komunistů v Lublani. Po okupaci se stal členem vojenské komise ústředního výboru Komunistické strany Slovinska (KPS) a tajemníkem vojenského výboru v Lublani, kde vedl organizování vojenských oddílů a odjezd partyzánů. Od prosince 1941 byl tajemníkem krajského výboru KPS v Kraňsku. V březnu 1942 byl zatčen, rok strávil ve vězení. V březnu 1943 byl převezen do koncentračního tábora Mauthausen.\n\nPo osvobození se věnoval politickým funkcím. Byl mimo jiné předsedou vedení slovinských odborů a členem předsednictva slovinské Ústavodárné skupščiny. V roce 1954 odstoupil ze svých funkcí a až do důchodu pracoval jako soustružník.\n\n"}
{"id": "548141", "url": "https://cs.wikipedia.org/wiki?curid=548141", "title": "Olympus rallye 1988", "text": "Olympus rallye 1988\n\nOlympus rallye 1988 byla sedmou soutěží mistrovství světa v rallye 1988. Tým Lancia zde vyhrál šampionát značek. Vítězem se stal Miki Biasion na voze Lancia Delta Integrale. \n\nNejvětšími favority byli jezdci tovární Lancie Biasion a Alessandro Fiorio. Další jezdci na soukromých Deltách byli Paolo Alessandrini, Giovanni del Zoppo a Jorge Recalde. Mezi favority patřili i Georg Fischer s vozem Audi 200 Quattro, Rod Millen s vozem Mazda 323 4WD a John Buffum s Audi Quattro. Ve skupině do 1300 cm měl dominovat Suzuki World Rallye Team s vozy Suzuki Cultus GTI. Tým Ralliart zde poprvé představil soutěžní vůz Mitsubishi Galant VR-4. \n\nPrvní dva testy vyhrál Alessandrini, který ale poté udělal jezdeckou chybu, vyjel z trati a ze soutěže odstoupil. Na sedmém a desátém místě se držely vozy Suzuki, jež řídili Nobuhiro Tajima a Jutaka Avacuhura. Buffum dostal penalizaci za pozdní příjezd na parkoviště. \n\nVe druhé etapě vedl Biasion před Fioriem a del Zoppem. Kvůli potížím s turbodmychadlem se propadl Recalde a kvůli jezdecké chybě Millen. Tajima se posunul na šesté místo.\n\nVe třetí etapě si Biasion hlídal vedení před Fioriem. Na třetí místo se po zrušení penalizace posunul Buffum. O čtvrté místo bojoval del Zoppo a Recalde.\n\n"}
{"id": "548147", "url": "https://cs.wikipedia.org/wiki?curid=548147", "title": "Franciszek Gągor", "text": "Franciszek Gągor\n\nFranciszek Gągor (8. září 1951, Koniuszowa, Polsko - 10. dubna 2010, Pečersk, Rusko) byl generál pozemních sil polské armády, mezi lety 2006-2010 náčelník generálního štábu polské armády. Tragicky zahynul při letecké havárii u letiště Smolensk 10. dubna 2010. Posmrtně obdržel Velkokříž Řádu Polonia Restituta (\"\").\n\nRoku 1969 absolvoval \"I Liceum Ogólnokształcącego im. Jana Długosza\" v Nowem Sączi. Mezi léty 1969-1973 studoval na Vysoké škole důstojnické mechanizovaných vojsk (\"Wyższa Szkoła Oficerska Wojsk Zmechanizowanych\") ve Vratislavi. Vystudoval také anglickou filologii na Univerzitě Adama Mickiewicze (\"Uniwersytet im. Adama Mickiewicza\") v Poznani. V roce 1998 obhájil na půdě \"Akademie Obrony Narodowej\" svoji práci \"Mezinárodní mírové operace a jejich místo v současné doktríně obrany Republiky polské\" (\"Międzynarodowe operacje pokojowe oraz ich miejsce we współczesnej doktrynie obronnej Rzeczypospolitej Polskiej\") a získal titul doktora vojenských věd (\"doktor nauk wojskowych\"). V roce 2002 dokončil postgraduální studium na \"National Defense University\" v USA.\n\n"}
{"id": "548150", "url": "https://cs.wikipedia.org/wiki?curid=548150", "title": "Masters Tournament", "text": "Masters Tournament\n\nMasters Tournament je jeden ze čtyř hlavních grandslamových golfových turnajů mužského okruhu. Na rozdíl od ostatních grandslamů se hraje každý rok na stejném místě, v Augusta National Golf Clubu ve městě Augusta, Georgie. Na turnaji hraje menší počet hráčů než na ostatních (v roce 2017 nastoupilo 93 hráčů). K účasti je nutné obdržet pozvánku od místního klubu.\n\nTurnaj má několik tradic. Hraje se vždy druhý týden v dubnu. Vítěz získává jako jednu z cen zelené sako,které musí po roce vrátit zpět do klubovny. V úterý, před zahájením turnaje se koná „večeře šampiónů” , kam jsou pozváni minulí vítězové a někteří členové správní rady Augusta National Golf Clubu . Další den, tj. ve středu dopoledne , mají bývalí mistři právo prvního čestného odpalu na první jamce.\nNejvíce titulů, celkem šest, získal mezi lety 1963 až 1986 Jack Nicklaus. Pětkrát vyhrál Tiger Woods a čtyřikrát Arnold Palmer. Prvním vítězem, který nepocházel ze Spojených států byl Gary Player z Jižní Afriky v roce 1961. Pořadatelé občas mění délku jednotlivých jamek a umístění bunkrů, aby turnaj oživili.\nGolfový klub Augusta National založili legendární golfista Bobby Jones a investiční bankéř Clifford Roberts. Založení klubu oznámili 15. července 1931. V prosinci 1932 se na hřišti poprvé hrálo, a v lednu 1933 bylo slavnostně otevřeno. Původním záměrem bylo uspořádat na hřišti US Open, ale nakonec se zakladatelé rozhodli pro vlastní výroční turnaj. První ročník se konal v roce 1934. Členové klubu přesvědčili k účasti i Bobbyho Jonese, přestože ten v roce 1930 ukončil kariéru. Jones skončil na děleném 13. místě, a tento výsledek už při žádné z dalších 11 účastí nepřekonal.\n\nHřiště tvoří osmnáct jamek. První rok se začínalo hrát na dnešní jamce číslo 10, ale od sezóny 1935 bylo pořadí devítek obráceno. Původní jamky 1-9 jsou dnes jamkami 10-18, a opačně. Každá jamka má kromě číselného označení i název podle rostliny, která je v jejím okolí vysázena (v případě jamky „Pampa“ jde o vysokou trávu). Tabulka uvádí názvy platné v dubnu 2017 (některé jamky byly v minulosti přejmenovány).\n\nTrojice jamek 11,12 a 13 je nazývána Amen Corner - tento název jim dal v roce 1958 redaktor časopisu Sports Illustrated Herbert Warren Wind, inspirován jazzovou skladbou \"Shoutin' in That Amen Corner\". Kolem jamek protéká potok \"Rae's Creek\", který jim dodává na obtížnosti. Jamky 11 a 12 jsou druhou, resp. čtvrtou nejobtížnější jamkou hřiště. Říká se, že Masters se rozhoduje v neděli na druhé devítce, a \"Amen Corner\" je její klíčovou součástí. Toto rčení potvrdil například Rory McIlroy v roce 2011. Po třech kolech vedl o čtyři rány, a ještě po deváté jamce finále držel solidní skóre +1 na kolo. Následně ale zahrál na jamkách 10-12 celkem 6 ran nad par, a po dalším bogey na patnáctce skončil kolo s 80 ranami a propadl se na dělené patnácté místo. I Sergio García, vítěz z roku 2017, zažil na Amen Corner krizový moment finálového kola, když zahrál bogey na jamkách 10 a 11, a první ranou na třináctce skončil mezi stromy.\nK získání pozvánky na Masters vede několik cest. Tradičně mají doživotní právo startu všichni minulí vítězové. Dalšími možnostmi zisku pozvánky jsou:\nKlub má také možnost udělit komukoliv divokou kartu.\n\nMasters má stejný formát, jako ostatní turnaje PGA Tour. Hrají se čtyři kola hry na rány, od čtvrtka do neděle, přičemž se hodnotí celkový součet ran. Po druhém, pátečním kole následuje, stejně jako na ostatních turnajích, tzv. \"cut\" - snížení počtu hráčů pro závěrečná kola. Pravidlo pro cut od roku 2013 zní: „do posledních dvou kol postoupí hráči, kteří jsou po druhém kole nejhůře na 50. místě (včetně dělených míst). Zároveň postoupí všichni hráči, kteří na vedoucího hráče ztrácí nejvýše 10 ran.“\n\nPokud není na konci čtvrtého kola rozhodnuto o vítězi, hraje se tzv. play-off na dalších jamkách. Na rozdíl od ostatních major turnajů jde (od roku 1979) o systém „náhlá smrt“, tj. jakmile některý z hráčů dosáhne na jamce horšího skóre než ostatní, je vyřazen. Play-off se hraje střídavě na jamkách č. 18 a 10. V roce 2017 rozhodla první play-off jamka o vítězství Sergia Garcíi na Justinem Rosem.\n\nKromě finančních odměn získávají nejlepší hráči na Masters i věcné a symbolické odměny. Jméno vítěze a hráče na druhém místě je vyryto na podstavec stálé trofeje Masters - stříbrného modelu klubovny, která byla vyrobena v roce 1961.\n\n\n\nNejlepší z amatérských hráčů získává stříbrný pohár, ovšem pouze za podmínky, že projde cutem do víkendových kol.\n\n"}
{"id": "548154", "url": "https://cs.wikipedia.org/wiki?curid=548154", "title": "Havárie Tu-154 u Smolenska", "text": "Havárie Tu-154 u Smolenska\n\nK havárii polského letounu Tu-154M Lux blízko Smolenské letecké základny ve Smolenské oblasti nedaleko Smolenska u vsi Pečersk došlo 10. dubna 2010 v 10:41 moskevského času. Letoun přepravoval vysoké vojenské a politické představitele, kteří letěli z Varšavy do Ruska uctít památku obětí Katyňského masakru při příležitosti jeho 70. výročí. Havárii nikdo z osob na palubě nepřežil, zemřelo 96 osob (89 cestujících a 7 členů posádky), mimo jiné prezident Lech Kaczyński s manželkou Marií a prakticky celé nejvyšší velení polské armády – náčelník generálního štábu a velitelé pozemních, leteckých, speciálních i námořních sil.\n\nPiloti se pokoušeli přistát na Smolenskou leteckou základnu v husté mlze, viditelnost byla snížena na asi 500 metrů. Letoun sestoupil hluboko pod normální dráhu přiblížení, zasáhl stromy a narazil do země, dopadl v zalesněné oblasti jen kousek od ranveje.\n\nJak ruské, tak polské oficiální vyšetřování nenalezly žádné technické závady na letadle a dospěly k závěru, že posádka neprovedla přistání bezpečným způsobem v daných klimatických podmínkách a vybavení letiště. Polské orgány zjistily závažné nedostatky v organizaci a školení příslušné jednotky letectva, která byla následně rozpuštěna. Několik vysoce postavených členů polské armády rezignovalo pod tlakem politiků a médií.\n\nO havárii se objevily různé konspirační teorie, například že byla politickou vraždou. Polské i mezinárodní vyšetřování však nenalezly žádné důkazy podporující tuto verzi.\n\nLetoun sovětské výroby Tupolev Tu-154M Lux, sériového čísla 90A837, provozovaný 36. speciálním plukem letecké dopravy, byl vyroben 14. dubna 1990 a polské armádě dodán v témže roce. Za dobu provozu nalétal 5143 hodin, od poslední generální opravy, ze které se vrátil 23 prosince 2009, nalétal 139 hodin. Během opravy v Samarském závodě Aviakor došlo k zásadní modernizaci avioniky a letoun byl mimo jiné vybaven americkým systémem plánování a optimalizace letu FMS (UNS1-D), varování před nárazem do terénu TAWS a navigačním GPS. Podle webových stránek výrobce, \"Universal Avionics Systems\", však systém neobsahoval model terénu v blízkosti letiště.\nPřitom byl zřejmě demontován navigační systém RSBN, používaný na vojenských letištích zemí Varšavské smlouvy. Protože to byl první letoun ze dvou Tu-154M, který podstoupil tuto modernizaci, je možné, že posádka neměla rutinně zažitou obsluhu nového navigačního vybavení. K letounu polská strana nedoložila vyšetřovatelům platný průkaz letové způsobilosti.\n\nV provozní letové příručce má letoun Tu-154M Lux stanovena minima dohlednosti a výšky rozhodnutí (pod níž nesmí pilot klesat, dokud nemá vizuální kontakt s přistávací dráhou) pro různé postupy přiblížení:\nPřed letem natankoval letoun 19,5 t paliva, což při spotřebě okolo 5 t/h dostačovalo s rezervou i na zpáteční let.\n\nPodobně jako letoun, neměla ani posádka nalétáno mnoho hodin:\nPosádka neabsolvovala pravidelný výcvik na trenažérech pro případ mimořádných situací a u jednotky nebyly zpracovány postupy pro spolupráci 4členné posádky.\n\nSmolenská letecká základna je bývalé vojenské letiště, na kterém bylo původně dislokováno stíhací letectvo, později Krasnoselský gardový dopravní letecký pluk, který zde provozoval tři desítky nákladních letounů Il-76. Letiště nikdy nesloužilo civilní dopravě a není pro to vybaveno. Na letišti je jedna betonová vzletová a přistávací dráha s orientací 08/26 (RWY 26), délky 2500 m. Kromě systému RSBN (obdoba DME/VOR), dvou nesměrových majáku NDB/MKR a přibližovacích světel byl na letišti k dispozici přesný (tzn. schopný měřit i výšku) přibližovací radar. Původně se spekulovalo, zda byl na letišti ještě přístrojový naváděcí systém KGS (vojenská obdoba ILS), prezidentský letoun však stejně neměl na palubě potřebnou výbavu. Už při přípravách akce varovala ruská strana Poláky, že letiště není příliš kvalitně vybaveno a pro letoun Tu-154 není schopno zajistit stoprocentně bezpečné přistání. Nabídku na přistání na letišti v 250 km vzdáleném Brjansku však náměstek ministra zahraničních věcí Andrzej Kremer a generální tajemník Rady na ochranu památky bojů a utrpení Andrzej Przewoźnik odmítli a obvinili Rusy z pokusu o kladení překážek vzpomínkové akci. V březnu byla tedy provedena technická prověrka zařízení letiště včetně kontrolního technického letu a letiště shledáno vhodným pro přistání Tu-154 na RWY 26, což bylo 5. dubna potvrzeno pro minima dohlednosti 1000 m a výšku rozhodnutí 100 m (minimální výška nad letištěm, na kterou smí pilot sklesat, a pokud v tuto chvíli nemá vizuální kontakt s přistávací dráhou, musí ihned zahájit proceduru nezdařeného přiblížení, mj. zahájit stoupání).\n\nKrátce před nehodou se počasí prudce zhoršilo, v 7:00 (UTC) uváděla místní meteorologická stanice dohlednost sníženou na 500 m, hustou mlhu, jihovýchodní vítr 10,8 km/h, teplotu 1 °C, rosný bod 1 °C a vlhkost 98 %.\n\nZ toho důvodu byl odkloněn na záložní letiště Moskva-Vnukovo ruský vládní letoun Il-76, který měl krátce před příletem Poláků na letišti přistát.\n\nLet z Varšavy do Smolenska zajišťoval vládní Tu-154M Lux již podruhé v průběhu tří dnů. 7. dubna 2010 sem dopravoval polského premiéra Donalda Tuska, který letěl, společně s ruským premiérem Vladimírem Putinem, uctít památku katyňských obětí. Stojí za zmínku, že následujícího dne strávil tento letoun několik hodin na ruzyňském letišti, zatímco polský premiér večeřel společně s dalšími představiteli států bývalého východního bloku, s prezidentem Barackem Obamou, na americké ambasádě. Při návratu, krátce po vzletu, došlo ke střetu letounu s ptákem. Místo předepsaného přistání a kontroly posádka pokračovala v dalším letu. Tento incident neměl přímý vliv na následující události.\n\nPolský prezident svoji návštěvu Katyně naplánoval na 10. dubna 2010. Jedna osoba, prezidentova poradkyně Zofia Kruszyńska-Gustová, se nedostavila k odbavení. Původně měl letět i bratr zemřelého prezidenta Jarosław Kaczyński, nakonec však cestu kvůli matčině špatnému zdravotnímu stavu zrušil. Letoun s prezidentem a mnoha dalšími významnými osobnostmi na palubě vzlétl s 27minutovým zpožděním z letiště Frédérica Chopina ve Varšavě v 7:27 hod. (5:27 UTC). Letoun letěl ve výšce 8 tisíc m rychlostí 800 km/h. Krátce před tím již přistál ve Smolensku jiný vládní speciál, Jakovlev Jak-40, na jehož palubě byli převážně polští novináři, kteří měli podávat zpravodajství z průběhu celé akce. Obě letiště jsou od sebe vzdálena přibližně 800 km, což včetně vzletu a přistání obnáší o něco více než hodinu letu převážně vzdušným prostorem Běloruska. Očekávaný přílet na cílové letiště byl cca 8:42. Okolo 8:20 vstoupilo letadlo do ruského vzdušného prostoru. O několik minut později začala posádka manévr klesání a v cca 500metrové výšce stroj letiště obletěl severně, aby mohl přistát z východní strany. Komunikace s ATC Minsk a Moskva probíhala v angličtině, s dispečery ze Smolenska pak v ruštině.\n\nPrvní informaci o nedostatečné dohlednosti ve Smolensku (400 m) obdrželi piloti od ATC Minsk v 6:14 UTC. Po navázání spojení s letištěm (v 6:25 UTC) obdrželi od tamního dispečera řízení letového provozu informaci o podmínkách bránících přistání a doporučení přistát na některém záložním letišti, buď v asi 320 km vzdáleném Minsku nebo v asi 350 km vzdálené Moskvě. Pilot letadla však toto doporučení nerespektoval. Podle ruských leteckých předpisů mají \"kapitáni zahraničních letadel provozovaných v Rusku rozhodovat samostatně o možnosti vzletu … a přistání na cílových letištích a za toto rozhodnutí převzít plnou odpovědnost\". Prostřednictvím radiové komunikace byli piloti opakovaně varováni i posádkou druhého vládního letounu Jak-40, že mlha houstne každou minutu, že ruskému Il-76 se už nepodařilo přistát ani na druhý pokus a i od nich obdrželi doporučení divergovat na některé záložní letiště. Naposledy je jejich kolegové varovali a odhadovali dohlednost na 200 m v 6:37 UTC; 4 minuty před nehodou. I tato varování se však minula účinkem.\n\nPosádka požádala o pokusné přiblížení, což bylo dispečerem povoleno a při třetí (předposlední) zatáčce zopakována instrukce, že při dosažení výšky 100 m musí být okamžitě připraveni provést manévr nezdařeného přiblížení. Dispečer zahájil radarové navádění, posádka však nereagovala, a tak pouze na obrazovce radaru sledoval konečné přiblížení letounu a informoval posádku o vzdálenosti. Povolení k přistání zatím nevydal, posádku pouze informoval, že dráha je volná a přistání eventuálně povolí později.\nPiloti se strojem s vysunutými vztlakovými klapkami, podvozkem a motory na volnoběh prudce klesali mlhou, řízeni autopilotem. Ve vzdálenosti přibližně 2,4 km od prahu dráhy dosáhli výšky 100 m, ale pokračovali v rychlém klesání vstříc postupně se zvedajícímu svahu, přestože systém TAWS opakovaně varoval, že terén je blízko, a to několikrát i signálem PULL UP (přitáhni). Těsně před střetem s větvemi stromů posádka zahájila proceduru nezdařeného přiblížení a snažila se nabrat výšku. Reakce proudových motorů na otevření přípustí však nebyla dost rychlá; navíc, vzhledem k vysoké rychlosti klesání, se u Tu-154M Lux objevuje v této situaci citelné prosednutí.\nLetoun proletěl vlevo podél nesměrového radiomajáku (na mapě ), přičemž postupně lámal tenčí větve na stromech v dráze letu (na obrázku vlevo pod číslem 1). Když se však levé křídlo setkalo s kmenem břízy o průměru 30–40 cm (2, na mapě ), došlo k jeho destrukci a oddělení (3), letoun získal silný levý náklon, vybočil ze směru osy dráhy doleva pod úhlem asi 15°, ještě stačil přeletět silnici (4) a dopadl tvrdě na záda (5, místo nárazu ) v areálu letiště asi 150 m vlevo od osy přistávací dráhy. Při dopadu (v 6:41:06 UTC) došlo k odlomení ocasní části, úplné destrukci trupu a na několika místech k vznícení paliva podchlazeného letem ve výšce. Trosky byly rozptýleny na ploše o délce několika set metrů, část se jich zaryla do měkké hlíny.\n\nPosledních 5–6 s letu poté, kdy se oddělila část levého křídla se sloty i s křidélkem a došlo k porušení všech tří hydraulických okruhů, se stalo letadlo prakticky neovladatelným. Rozdíl vztlaků mezi zachovalým pravým a levým pahýlem křídla způsobil samovolnou rotaci okolo podélné osy stroje, které piloti již nemohli zabránit.\n\nPřesné příčiny nehody se staly předmětem šetření, které vedly ve spolupráci MAK (Mezistátní letecký výbor) a polské vyšetřovací orgány. Všechny černé skříňky byly nalezeny – hlasový, dva datové i třetí, polský nechráněný zapisovač. Přepis záznamu černé skřínky z pilotní kabiny byl později 1. června polskou vládou zveřejněn na internetu.\n\nDo čela vyšetřování byl jmenován premiér Vladimir Putin, na vyšetřování se přímo podílejí ministr pro mimořádné situace Sergej Šojgu a šéf vyšetřovatelů prokuratury Alexandr Bastrykin. Prezident Dmitrij Medveděv nařídil vyšetřujícím orgánům vést vyšetřování v těsné spolupráci s polskými úřady, ruská diplomacie vyjádřila, v souladu s doporučeními ICAO, ochotu okamžitě přijmout polské odborníky.\n\nV lednu 2011 uzavřel MAK vyšetřování s tím, že vinu za havárii nese posádka letounu, která podle vyšetřovací zprávy nedbala výstrah o špatném počasí a přistávacích podmínkách ve Smolensku, kdy nebyly v mlze vidět pozemní orientační body. Za neštěstí podle zprávy mohla série chyb polských pilotů, kteří vlastně vůbec nedostali povolení k přistání, nereagovali na výzvy operátorů k nepřistávání a ani na výzvy systému včasné výstrahy, že je stroj příliš nízko a klesá příliš rychle. Piloti měli být podle komise navíc stresovaní negativní reakcí prezidenta Lecha Kaczyńského na návrh přistání na náhradním letišti v Moskvě nebo Minsku, což ovlivnilo jejich úsudek pokračovat v riskantním přistání. Navíc kapitán Protasiuk měl neblahou zkušenost, když v roce 2008 letěl jako druhý pilot do Ázerbájdžánu (v té době probíhala občanská válka). Kapitán letu odmítl přistání jak v Baku, tak i v Tbilisi. Téměř okamžitě přišel o místo v polském letectvu. Tlak prezidenta má dokládat to, že v kabině byl nalezen velitel polského vojenského letectva Andrzej Błasik s 0,6 promile alkoholu v krvi. Dalšími příčinami měla být skutečnost, že posádka nebyla dobře vycvičena – navigátor 5 měsíců neseděl v letadle a pilot nebyl vycvičen na přistání v mimořádných povětrnostních podmínkách.\n\nBezprostřední příčinou nehody se jeví nedodržení předepsaných postupů pro konečné přiblížení, zejména sklesání pod tzv. výšku rozhodnutí DH, jestliže pilot neměl vizuální kontakt s přistávací dráhou. Velitel výcviku polských vzdušných sil, gen. Anatol Czaban, uvedl, že bez ohledu na výsledek se pilot vědomým pokusem o přistání při daných meteorologických podmínkách vystavoval nebezpečí trestního stíhání. Rovněž potvrdil výše uvedená minima pro Tu-154.\n\nProč se kapitán rozhodl pro tak nestandardní postup, je otázkou šetření i předmětem spekulací. Jako faktory, které k tomu mohly přispět, jsou zmiňovány například malá zkušenost členů posádky, nedostatečné seznámení se s výškovým profilem terénu, komunikace v ruštině a především snaha vyplnit za každou cenu přání prezidenta. Z analýzy černých skříněk vyplynula přítomnost cizích osob v kokpitu, jedna z nich byla identifikována jako velitel polských leteckých sil Andrzej Błasik a další, která pobyla v kokpitu jen krátce, jako Mariusz Kazana, ředitel diplomatického protokolu polského Ministerstva zahraničí. Podle šéfa polské státní komise pro vyšetřování leteckých nehod, Edmunda Klicha, byl kurs letounu řízen autopilotem, zatímco klesání ručně ovládal kapitán a posádka vědomě pokračovala v klesání pod povolenou výšku. Systém varování před nárazem do terénu TAWS byl v průběhu konečného přiblížení zapnutý a několikrát piloty varoval.\nVrchní polský vyšetřovatel Andrzej Seremet uvedl, že v současném stavu vyšetřování neexistují žádné informace, že by pilota k přistání někdo nutil. Podle slov exprezidenta Wałęsy však bylo obvyklé, že v podobných situacích odešel pilot dozadu (mimo dosah mikrofonů černé skříňky) informovat prezidenta a prodiskutovat další postup. Mezi okolnostmi, které vyvíjely tlak na přistání ve Smolensku, mohla hrát významnou roli i skutečnost, že pro záložní letiště (podle letového plánu Minsk a Vitebsk), nebyla polským Úřadem pro ochranu vlády (BOR) zajištěna logistika – nebyl tam nikdo, kdo by zajistil bezpečnost a odvezl téměř stočlennou delegaci ke katyňskému památníku. Nedostatečnou úroveň organizace a předletové přípravy dokládá i fakt, že letiště Vitebsk bylo vybráno jako záložní, ačkoliv bylo v té době sezónně mimo provoz.\n\nMezi možnými faktory, které k nehodě mohly přispět, jsou v médiích zmiňovány parametry a vybavení letiště, možné selhání výškoměru letadla, desítky zapnutých mobilních telefonů na palubě, narůstající stres pilota, a v neposlední řadě i jeho nedostatečná znalost chování letounu, u kterého při přechodu z klesání rychlejšího než 6 m/s na vodorovný let dochází k výraznému prosednutí (ztrátě výšky).\n\nDne 14. července 2010 byly polskými úřady zveřejněny výsledky analýzy černých skříněk. Podle nich měl krátce před havárií pilot prohlásit: „Když nepřistanu, zabijí mě“. To by potvrzovalo, že pilot byl pod tlakem, aby neodletěl na jiné, záložní letiště.\n\nJiž v březnu Moskva upozorňovala Varšavu, že letiště ve Smolensku není v dobrém stavu, a žádala, aby si přílet rozmysleli.\n\n19. dubna zveřejnila MAK předběžné výsledky vyšetřování a 20. října 2010 oznámila ukončení vyšetřování a koncept závěrečné zprávy předala polské straně k vyjádření. Varšava odmítla akceptovat tento první návrh závěrečné zprávy, premiér Donald Tusk vytkl dokumentu povrchnost, chyby a neopodstatněnost některých závěrů. Zpráva měla 210 stránek, výhrady Poláků 148.\n\nMAK zveřejnila na svých stránkách Závěrečnou zprávu v ruské a anglické verzi 12. ledna 2011, poté, co se ke zprávě vyjádřila polská strana. Současně s ní uveřejnila i polský komentář a další dokumenty.\nVyšetřovatelům se podařilo objektivně zrekonstruovat dráhu letounu před havárií, a to nejen na základě dat uložených v zapisovači FDR, ale rovněž s pomocí dat získaných s pomocí polských techniků z polského nechráněného kazetopáskového zapisovače a také s pomocí amerických specialistů z dat, získaných z pamětí elektronických navigačních přístrojů. Pro závěrečné fáze letu měli vyšetřovatelé ještě k dispozici analýzu, vycházející z olámání větví na stromech v dráze letu. Mezi takto získanými daty nebyly zjištěny významné rozdíly. Pro vyhodnocení řečové komunikace byl k dispozici vícestopý palubní zapisovač CVR, stejně jako vícestopý zapisovač na pracoviští řídícího. Byla provedena kontrola dokumentů o letounu a jeho údržbě, přípravě posádky, prozkoumání trosek, ohledání ostaků a mnoho dalších úkonů. Na základě získaných dat došla komise mj. k následujícím závěrům:\n\nPolskému Jak-40 s novináři, který přistával krátce před Tu-154, dal dispečer instrukci na přerušení přiblížení. Posádka instrukci neuposlechla a dosedla bez povolení k přistání. Později kapitán uvedl, že instrukci neslyšel. Nebyl to ojedinělý případ, stížnosti na nekázeň pilotů přicházely už dříve z různých částí světa.\n\nBěhem války o Jižní Osetii, 12. srpna 2008, letěl Kaczyński do Gruzie podpořit tamějšího prezidenta Saakašviliho. Při tomto letu odmítl kapitán letadla Grzegorz Pietruczuk, v souhlasu s druhým pilotem, kterým byl kapitán osudového letu do Smolenska, Arkadiusz Protasiuk, riskovat navzdory nátlaku prezidenta přistání v Tbilisi a přistál na plánovaném letišti v Ganže v Ázerbájdžánu. V letadle s Kaczyńským cestovali ještě prezidenti tří pobaltských států a Ukrajiny.\nKaczyński proti tomu rozezleně protestoval, poukazoval na svou teoretickou pravomoc nejvyššího velitele ozbrojených sil a před novináři na palubě kritizoval pilota. Navzdory Kaczyńského kritice byl Grzegorz Pietruczuk později za svůj odpovědný přístup jako kapitán letadla opozičním ministrem vnitra vyznamenán.\n\nDne 23. ledna 2008 při přistání polského armádního dopravního letounu CASA C-295M na letiště Mirosławiec došlo k nehodě, která měla mnoho společných znaků. Letiště bylo podobně přístrojově vybaveno, byla rovněž hustá mlha a na palubě byli vysocí důstojníci polské armády. Letoun během nezvládnutého konečného přiblížení narazil do země 300 m vlevo a 1 300 m před prahem dráhy RWY30. Došlo k destrukci letounu spojené s požárem, všichni na palubě zahynuli.\n\nDne 4. července 1943, ve 23:07, zemřel při letecké nehodě polský exilový předseda vlády, Władysław Sikorski. Letoun Liberator II, označení AL 523, který pilotoval československý důstojník Eduard Prchal, padl do moře 16 sekund po vzletu z Gibraltarského letiště. Při nehodě zahynulo 16 osob, mimo jiné Sikorského dcera a šéf úřadu vlády, zachránil se pouze pilot. Příčiny nehody nebyly nikdy objasněny, vznikla řada nepotvrzených konspiračních teorií, například že byl Brity odstraněn, aby nebránil vzniku britsko-sovětského spojenectví. Sikorski se rovněž angažoval ve věci vyšetření katyňského masakru.\n\nReakce polské strany na Závěrečnou zprávu MAK byla zpracována v polštině s překladem do ruštiny, přičemž v případě rozporu je závazný polský originál. Ruská strana požádala o závazný text v některém z oficiálních jazyků ICAO. Polský dokument nenabídl žádné alternativní vysvětlení nehody či jiný scénář událostí, jeho těžištěm je zpochybňování údajů uvedených v Závěrečné zprávě, často i formálních, nebo okrajových (např. o přesném počtu odlétaných hodin členy posádky, zda čtvrtá stewardka patřila či nepatřila k posádce atd.). Je zde mimo jiné na mnoha stranách podroben kritice stav letiště (osvětlení dráhy atd.) nebo rozsáhle rozebírány nepřesnosti v hlášení dispečera, které jsou uvedeny v Závěrečné zprávě. Celkově dokument nikterak nezpochybňuje fatální chyby posádky, většina rozborů se pouze snaží prokázat větší či menší nedostatky v práci jiných (MAK, dispečer, provozovatel letiště), aniž objasňuje jejich příčinný vztah s nehodou.\nPodle ČT24 chtěli Poláci \"Závěrečnou zprávu\" pravděpodobně kritizovat i nadále, jelikož se v ní vůbec nehovořilo o ruském podílu. Polská strana mluvila o špatném stavu smolenského letiště nebo nejasnostech o roli ruských dispečerů. Poláci dodnes nedostali záznam hovoru mezi dispečery, podle ruské strany byly buď smazány nebo záhadně zmizely (přepisy byly zveřejněny na stránkách MAK 18.1.2011; je tam také prohlášení, že nahrávky byly předány polské straně). Právník rodin obětí katastrofy zprávu považuje za skandální, Jarosław Kaczyński pak řekl, že si zpráva dělá z Polska legraci. Premiér Donald Tusk se rozhodl ihned přerušit svou dovolenou a ve čtvrtek 13. ledna 2011 se sešel s prezidentem Bronisławem Komorowskim a společně připravili stanovisko ke zprávě. Edmund Klich, polský zástupce u ruského Mezistátního leteckého výboru (MAK), tvrdil, že zpráva není kompletní a zamlčuje pravdu o tom, co dělali kontroloři na věži na smolenském letišti. Ti podle něj vydávali chybné pokyny, navíc kontroloři podle něj měli být pod nátlakem. Tvrdil také, že z materiálů, které má k dispozici polská strana, vyplývá, že byli v kontaktu s jakýmsi generálem.\nZ polské strany se ovšem ozývaly i další projevy nedůvěry k vyšetřování: V červnu ruská strana uznala pravdivost obvinění, že několik vojáků z ostrahy letiště ukradlo z kapes Andrzeje Przewoźnika kreditní karty a podařilo se jim vybrat v přepočtu desetitisíce korun. Začátkem srpna 2010 obvinili polští vyšetřovatelé ruské vyšetřovatele, že jim nechtějí poskytnout záznamy související s možnou poruchou na letišti a že Rusové špatně zkompletovali tělo Lecha Kaczynského. V polovině září našla na místě katastrofy polská výprava motorkářů lidské kosti a na začátku října zde Rusové zadrželi polské novináře kvůli údajnému ilegálnímu vniknutí do uzavřeného prostoru.\n\nPolská strana se rozhodla vést vlastní vyšetřování a 29. července 2011 zveřejnila Komise pro vyšetřování nehod státních letadel více než 300 stránkovou Závěrečnou zprávu se závěry šetření. Ve zprávě komise vyjmenovává 163 různých pochybení, ke kterým došlo v souvislosti s přípravou a osudovým letem. Jako příčinu vlastní nehody zpráva uvádí:\n\nJako další okolnosti, které k nehodě přispěly, je ve zprávě vyjmenováno:\n\nNa zprávu reagovala MAK prohlášením, že obě strany shodně považují za příčinu nehody sklesání pod výšku rozhodnutí, že obě strany shodně uvádějí i nedostatky na straně smolenského letiště a řízení provozu, nicméně MAK je toho názoru, že nejsou v příčinné souvislosti s nehodou. MAK neporozuměla, jak polská strana došla k závěru, že piloti neměli vůbec v úmyslu přistávat a že na vznik nehody neměla vliv přítomnost vysokého důstojníka v kokpitu.\n\nZačátkem roku 2012 zveřejnila polská vojenská prokuratura vlastní výsledky zkoumání zvukového záznamu rozhovorů v kokpitu. Záznam obsahuje některé ne příliš významné rozdíly v časování jednotlivých dialogů a rovněž řadu dialogů interpretuje poněkud jinak, než předchozí verze MAK a verze zveřejněná polskou vládou. Pokud by byl přepis věrný, dokazoval by vědomé porušování předpisů polskou posádkou. Druhý pilot údajně varoval před nebezpečím (příliš rychlé klesání, klesající terén), kapitán vědomě podklesal výšku rozhodnutí – když klesali pod 100 m, měl říci \"Ještě chvilku a odletíme\". Výsledky šetření byly však zastíněny obviněním prokuratury z neetického chování k novinářům a následným pokusem vojenského prokurátora o sebevraždu.\n\nV říjnu 2012 šéf vojenské prokuratury Jerzy Artymiak uvedl, že na sedačkách a křídlech letadla byly nalezeny stopy látek podobných výbušninám. Deník Rzeczpospolita pak napsal, že na částech vraku havarovaného letadla byly nalezeny stopy nitroglycerinu a trinitrotoluenu. Už po týdnu se ukázalo, že nešlo o pravdivou informaci a byl odvolán šéfredaktor Tomasz Wroblewski, autor článku a další dva zaměstnanci. Kontroverzní článek tehdy totiž podnítil u části polské veřejnosti napětí, když jí vnukl domněnku, že havárii způsobili Rusové. Jarosław Kaczyński tehdy hovořil o vraždě svého bratra. Polská centrální kriminalistická laboratoř přesto provedla analýzu a 17. ledna 2014 informovala polská vojenská prokuratora o tom, že nebyly nalezeny žádné stopy výbušnin.\n\nNa podzim 2016 vyslovili někteří členové polské vládní strany Právo a spravedlnost podezření, že za havárií mohl stát výbuch na palubě letadla. V listopadu 2016 chtěli exhumovat některá těla a hledat stopy výbušnin. 17 z 96 rodin příbuzných s exhumací nesouhlasilo a poslaly vládě otevřený dopis s protestem. Jako první mělo být 14. listopadu exhumováno tělo prezidenta Lecha Kaczyńského, který je pohřbený v Krakově. Strana Právo a spravedlnost má za to, že za havárií nestojí počasí, ale nedbalost vlády Donalda Tuska nebo ruský terorismus.\n\nVyšetřovací podkomise, kterou vedl bývalý ministr obrany Anton Miacierewicz, uvedla v roce 2018 ve své zprávě, že letadlo zničily nejméně dvě exploze před jeho zřícením. Jeden výbuch zničil levé křídlo a druhý poničil levou část trupu. Příčiny explozí nejsou dosud známé.\n\nV souladu s polskou ústavou se po smrti prezidenta dočasným úřadujícím prezidentem stal maršálek Sejmu Bronisław Komorowski. Jeho povinností bylo do čtrnácti dnů oznámit datum prezidentských voleb, které 21. dubna 2010 stanovil na 20. června 2010. Prezidentské volby se tím posunuly jen o pár měsíců – podle původních plánů se měly konat v řádném termínu na přelomu září a října. V letadle u Smolenska zahynuli hned dva uvažovaní kandidáti plánovaných podzimních voleb, kromě Lecha Kaczyńského, který měl v plánu funkci jako kandidát strany Právo a spravedlnost obhajovat, zemřel i kandidát Svazu demokratické levice Jerzy Szmajdziński. Řada vdov obětí se posléze rozhodla vstoupit do politiky, aby pokračovaly v politice svých manželů.\n\nV letadle nebyli žádní ministři, takže funkce polské vlády ovlivněna nebyla. Polská armáda ztratila značnou část vedení, pravomoce zemřelých velitelů automaticky převzali jejich zástupci.\n\nPolská veřejnost reagovala na zprávu o neštěstí spontánním smutkem, ještě týž den se před varšavským prezidentským palácem zastavily desítky tisíc lidí, aby položily věnec, květinu nebo zapálily svíčku. Byl vyhlášen oficiální týdenní státní smutek.\n\nPozději, 18. dubna, byl v rámci státního obřadu Kaczyński spolu s manželkou pohřben v katedrále na Wawelu, kde jsou pochováni i polští králové. Tato pocta ovšem už nebyla polskou veřejností přijímána zcela jednomyslně a vyvolávala kontroverze.\n\nPolská reakce na oficiální šetření MAK byla velmi odmítavá, když však k podobným závěrům došlo i polské vyšetřování, následovala okamžitá rezignace ministra obrany Bogdana Klicha (1. srpna 2011) a krátce nato odvolání tří generálů a deseti důstojníků. Funkci opustil i náměstek ministra obrany Czeslaw Piatas.\n\nKromě toho vláda rozhodla o rozpuštění celé vládní letky a prodeji jejich strojů. Přepravu politiků mají nadále zajišťovat polské aerolinie LOT.\n\nMnožství států vyhlásilo v reakci na událost den státního smutku, představitelé dalších států a organizací a mnohé další osobnosti oficiálně vyjádřili soustrast. Sedmidenní státní smutek byl 10. dubna vyhlášen v Polsku, později byl prodloužen na 9 dní. V Litvě byl 11. dubna vyhlášen třídenní státní smutek a čtvrtý den smutku byl vyhlášen na den pohřbu. Třídenní státní smutek vyhlásila Brazílie. Česká republika nejprve ohlásila den smutku na den pohřbu, později prezident změnil rozhodnutí na dvoudenní smutek v sobotu a neděli 17. a 18. dubna. Jednodenní smutek vyhlásily Bulharsko, Černá Hora, Estonsko, Gruzie, Chorvatsko, Kanada, Kapverdy, Lotyšsko, Maďarsko, Moldávie, Rumunsko, Rusko, Srbsko, Slovensko, Španělsko, Turecko a Ukrajina. Rada Evropy vyhlásila 12. dubna dnem smutku.\n\nŘada světových státníků také vyjádřila úmysl zúčastnit se Kaczyńského pohřbu, ovšem později svůj úmysl změnili z důvodu omezení leteckého provozu kvůli erupcím sopky Eyjafjallajökull. Z Prahy dorazil vlakem prezident Václav Klaus i se svou manželkou, premiér Jan Fischer a arcibiskup Dominik Duka.\n\nO skoro dva roky později, 9. ledna 2012, se pokusil o sebevraždu zastřelením vojenský prokurátor Mikołaj Przybył, když během tiskové konference v emotivním projevu odmítl obvinění, podle něhož vojenská prokuratura bez potřebného rozhodnutí soudu žádala od telefonních operátorů, aby odtajnili obsah textových zpráv novinářů a prokurátorů. Pak požádal o přestávku, během níž opustili novináři místnost. V místnosti zůstal pouze Przybył, který vytáhl pistoli a střelil se do hlavy, avšak toto těžké zranění přes veškeré komplikace přežil. Důvodem jeho jednání prý byl nesouhlas s plánem podřídit vojenskou prokuraturu civilní prokuratuře. Podle něj to otvírá prostor pro organizovaný zločin.\n\nNa palubě letadla byli tito významní cestující:\n\nMaršálek Sejmu Bronisław Komorowski, na něhož přešly pravomoci prezidenta Polské republiky, udělil 16. dubna 2010 tragicky zesnulým Řád Polonia Restituta – v prvním stupni osmi osobám, ve druhém stupni šestnácti, ve třetím pětadvaceti, ve čtvrtém stupni dvanácti a v pátém stupni třiceti osobám. Prezident Lech Kaczyński, poslední exilový prezident Ryszard Kaczorowski, aktivistka Anna Walentynowiczová a generál Stanisław Komornicki řád neobdrželi, neboť již byli nositeli jiných polských státních vyznamenání.\n\nNa místě tragédie byl nejprve vybudován skromný kamenný pomník s deskou s nápisem. Jeho podoba se ale změnila, když ruské úřady nechaly z nápisu na pomníku vypustit zmínku o tom, že pasažéři havarovaného letadla mířili na pietní akt k připomenutí katyňského masakru. Vedlo to k diplomatické roztržce.\n\nV dubnu 2011 se prezidenti Polska a Ruska Bronisław Komorowski a Dmitrij Medveděv dohodli na tom, že obětem neštěstí vybudují reprezentativnější památník. O jeho podobě měla jednat mezinárodní komise. Představy obou stran o podobě nového památníku se ale rozcházely. Poláci navrhovali rozsáhlý areál obsahující 115 metrů dlouhý pomník, věž a muzeum, to vše na pozemku o rozloze 100 tisíc metrů čtverečních, tedy větší než Rudé náměstí v Moskvě. Tak rozsáhlý pozemek ale ruská strana odmítla poskytnout.\n\nJiné pomníky a pamětní desky připomínají událost na řadě míst v Polsku, například na katedrální bazilice ve Włocławku, u kostela sv. Srdce v Piszi, v Mariánské bazilice v Gdaňsku, na kostele sv. Rocha v Białystoku nebo na vojenském hřbitově ve Varšavě. Kříž v kostele sv. Anny ve Varšavě byl po katastrofě původně vztyčen před prezidentským palácem.\n\n\n"}
{"id": "548156", "url": "https://cs.wikipedia.org/wiki?curid=548156", "title": "Me'ir Dizengoff", "text": "Me'ir Dizengoff\n\nMe'ir Dizengoff, , (25. února 1861 – 23. září 1936) byl ruskožidovský sionistický aktivista, později jeden z iniciátorů založení města Tel Aviv v tehdejší turecké Palestině a nakonec v letech 1921–1925 a 1928–1936, během britského mandátu v Palestině, i prvním starostou Tel Avivu.\n\nNarodil se ve vesnici Akimoviči poblíž města Orhei v dnešním Moldavsku, tehdy součásti Ruského impéria. V mládí se zapojil do revolučních organizací a v roce 1885 byl carskými úřady zatčen. Aktivní byl i v organizaci Chovevej Cijon. Studoval inženýrskou školu ve Francii se zaměřením na výrobu skla.\n\nJeho manželkou byla Zina Dizengoffová, po které je pojmenováno Dizengoffovo náměstí v Tel Avivu.\n\nRoku 1892 ho baron Edmond James de Rothschild vyslal do tehdejší turecké Palestiny, aby v rámci podnikatelského a osadnického komplexu, který Rotschild v Palestině budoval, pomohl se založením továrny na sklo v Tantuře. Podnik ale byl v roce 1894 zrušen, když se ukázalo, že místní písek není vhodný pro produkci skla. Dizengoff se roku 1897 vrátil do Ruska a usadil ve v Oděse a zapojil se do sionistického hnutí. Účastnil se sionistických kongresů. Podporoval britský ugandský program (návrh zřídit židovský stát v Africe), ale roku 1904 založil také organizaci Ge'ula, zaměřenou na výkup pozemků v Palestině do židovského vlastnictví. V roli ředitele této společnosti se v září roku 1905 vrátil do Palestiny v rámci imigrační vlny zvané druhá alija. Usadil se v tehdy převážně arabském městě Jaffa.\n\nRoku 1909 byl Dizengoff mezi 66 rodinami, které se rozhodly založit severně od Jaffy novou židovskou čtvrť nazvanou Tel Aviv a v prosinci roku 1910 stanul v čele místní samosprávné rady. Jeho dům v Tel Avivu se stal střediskem místního společenského života. Během první světové války se zpočátku snažil deklaroval loajalitu k turecké říši (dokonce začal na veřejnosti nosit turecký fez), ale v průběhu války byl stejně nakonec osmanskými úřady deportován do Damašku, kde zůstal až do závěru války.\n\nV letech 1917–1919 byl členem sionistické exekutivy a zodpovídal za její odbor pro obchod a průmysl. Založil také politické hnutí ha-Ezra, které mělo sdružovat středostavovské židovské vrstvy v Palestině. V té době byl Dizengoff kritizován Itamarem ben Avim spolu s několika dalšími sionistickými předáky, že si ponechal své původní jméno a nenásledoval trend jeho hebraizace. Na druhou stranu, když do Jaffy v červenci 1920 dorazil vysoký komisař britského mandátu Herbert Samuel, přivítal ho Dizengoff hebrejským proslovem, třebaže původní dohoda s arabskými hodnostáři zněla, že se bude používat angličtina.\n\nSetrvale se snažil docílit faktického i oficiálního (administrativního) osamostatnění Tel Avivu od převážně arabské Jaffy. Tento cíl se naplnil v roce 1921, kdy se Tel Aviv stal samostatným městem. V tom roce také došlo k arabským násilnostem v Jaffě, po nichž velká část Židů z Jaffy odešla do Tel Avivu, jenž tak začal prudce narůstat v skutečné město a Dizengoff byl zvolen jeho prvním starostou. Po osamostatnění Tel Avivu nechal Dizengoff ustavit městskou policii tvořenou 25 strážníky.\n\nV roce 1921 navštívil Tel Aviv ministr kolonií Spojeného království Winston Churchill. Večer před jeho příjezdem se vedení města rozhodlo do písečných záhonů poblíž Dizengoffova domu, kde se měla konat slavnostní recepce, nasázet stromy, které byly pokáceny a přivezeny sem. Shluk lidí na ulici ale pak během Churchillovy návštěvy způsobil, že jeden ze stromů se vyvrátil a celá věc byla odhalena. Churchill prý reagoval se slovy:„\"Pane Dizengoffe, bez kořenů to nebude fungovat\".“\n\nStarosta si udržoval vysokou popularitu a účastnil se například pravidelných průvodů o svátcích Purim. 31. prosince 1923 ovšem do jeho kanceláře pronikl nespokojený obyvatel města Ša'ul Levi a starostu fyzicky napadl. V lednu 1924 byl útočník odsouzen k měsíčnímu vězení nebo pokutě. Dizengoff považoval rozsudek za příliš mírný a nabídl svou rezignaci, kterou se mu ale podařilo jeho kolegům rozmluvit.\n\nV roce 1925 nabídl architektu Patrickovi Geddesovi, aby zpracoval územní plán Tel Avivu, podle kterého se pak v následujících desítkách let řídila proměna zahradního předměstí Jaffy v židovské velkoměsto.\n\nV květnu 1925 se v Tel Avivu konaly komunální volby, které vyhrála se 17 mandáty (z celkových 41) Achdut ha-Avoda a Dizengoff je po volbách potvrzen ve funkci. Už 24. prosince 1925 ale oznamuje svou rezignaci, ke které ho přiměl postoj jeho kolegů k omezení vzdělávacích aktivit města. Na jeho místo byl jmenován David Bloch Blumenfeld. 26. ledna 1927 Bloch obhájil svůj mandát v komunálních volbách, do nichž šel jako kandidát odborové centrály Histadrut. Dizengoff se mezitím od listopadu 1926 zapojil jako funkcionář do chodu sionistické exekutivy, kde opět vedl odbor pro obchod a průmysl. V květnu 1927 byl zároveň zvolen do městské rady v Jaffě, kde stále existovala silná židovská voličská skupina.\n\nV roce 1928 se nicméně Me'ir Dizengoff vrátil do křesla telavivského starosty. Vynesly ho tam výsledky komunálních voleb v prosinci 1928, ve kterých posílila pravice a politický střed. 6. ledna 1929 pak byl slavnostně uveden do úřadu. V něm zůstal až do své smrti roku 1936.\n\nV polovině 30. let 20. století po vypuknutí arabského povstání v Palestině, prosazoval projekt zřízení nového přístavu v Tel Avivu, který by byl nezávislý na dosavadním přístavišti v arabské Jaffě. Po celá 30. léta 20. století také opakovaně bojoval proti předsudkům vůči Tel Avivu, který byl mnohými sionistickými politiky a publicisty považován za méně hodnotné osidlovací dílo než zemědělské kolektivní osady.\n\nV roce 1934 byl po Dizengoffovi pojmenován jeden z hlavních severojižních bulvárů v Tel Avivu (Dizengoffova ulice). V hebrejském slangu se pak ujalo sloveso Lehizdangef, להזדנגף – \"korzovat\"). Ulice a náměstí pojmenované po prvním starostovi Tel Avivu se nacházejí v mnoha izraelských městech.\n\nDům, ve kterém v Tel Avivu žil, odkázal Dizengoff ještě za svého života telavivskému muzeu umění. Muzeum zde svou expozici otevřelo v dubnu 1932. 14. května 1948 byla v této budově vyhlášena nezávislost státu Izrael.\n\nNa jeho počest je též pojmenována Dizengoffova cena, udílená každoročně od roku 1937 jako uznání umělcům na poli malířství a sochařství.\n"}
{"id": "548158", "url": "https://cs.wikipedia.org/wiki?curid=548158", "title": "Janusz Kurtyka", "text": "Janusz Kurtyka\n\nJanusz Kurtyka (13. srpna 1960 Varšava – 10. dubna 2010) byl polský historik, který stál v letech 2005 až 2010 v čele polského Institutu národní paměti \"(Instytut Pamięci Narodowej)\".\n\nZahynul při letecké nehodě u Smolenska spolu s polským prezidentem a dalšími předními osobnostmi země. Posmrtně obdržel Velkokříž řádu Polonia Restituta (\"\").\n\n"}
{"id": "548162", "url": "https://cs.wikipedia.org/wiki?curid=548162", "title": "Ferdo Kozak", "text": "Ferdo Kozak\n\nFerdo Kozak, rodným jménem Ferdinand Kozak (18. října 1894, Lublaň, Rakousko-Uhersko – 8. prosince 1957, Lublaň, Jugoslávie) byl slovinský spisovatel, dramatik a politik.\n\nNarodil se v Lublani. Jeho starší bratr Juš Kozak byl proslulý spisovatel a literární kritik, zatímco jeho mladší bratr Vlado Kozak komunistický politik.\n\nV roce 1913 se přidal k radikální mládežnické organizaci ', která byla zapojena do protirakouské a do projugoslávské činnosti a ve své činnosti spolupracovala také například s Mladou Bosnou. Gymnázium absolvoval v Lublani. Během první světové války byl povolán do rakousko-uherské armády a bojoval na východní frontě. Po válce studoval na Filozofické fakultě Univerzity Karlovy v Praze, kde získal doktorát. V roce 1926 se přestěhoval do Bělehradu, kde pracoval jako knihovník. V roce 1929 se vrátil do Lublaně, kde do roku 1942 s krátkou přestávkou pracoval jako pedagog na lublaňském klasickém gymnáziu. Krátká přestávka na počátku třicátých let byla způsobena nuceným přestěhováním do Novo mesta, neboť se veřejně stavěl proti Alexandrově královské diktatuře. Byl také odpůrcem jugoslávského centralismu a nacionalismu. Patřil mezi zakladatele levicového liberálního deníku ', který redigoval společně s Josipem Vidmarem, Franěm Albrehtem a Stankem Lebenem. Časopis podporoval slovinskou autonomii v rámci demokratické a federativní Jugoslávie. V letech před druhou světovou válkou byl patrný posun ke komunistické straně. Po okupaci Jugoslávie v dubnu 1941 se zařadil mezi zakladatele Osvobozenecké fronty. V roce 1942 byl zajat Italy. Po italské kapitulaci se stal za jugoslávské partyzány členem spojenecké vojenské mise na Bari. V roce 1944 se vrátil do Slovinska a byl jmenován tajemníkem pro kulturu ve Slovinské národněosvobozenecké radě (SNOS). Po osvobození působil jako slovinský ministr kultury (1945 až 1947). Nikdy nebyl členem komunistické strany.\n\nZemřel v Lublani, jeho syn Primož Kozak byl také proslulý dramatik a esejista.\n\nByl nositelem Řádu práce, Řádu zásluh o národ, Řádu bratrství a jednoty a Partyzánské pamětní medaile 1941.\n\n \n"}
{"id": "548165", "url": "https://cs.wikipedia.org/wiki?curid=548165", "title": "Život (Hvězdná brána: Hluboký vesmír)", "text": "Život (Hvězdná brána: Hluboký vesmír)\n\nŽivot (v originále Life) je 1. řady americko-kanadského sci-fi seriálu .\n\nZatímco Scott a Wray použijí komunikační kameny k návštěvě blízkých zpět na Zemi, posádka, která zkoumá \"Destiny\", učiní zásadní objev.\n\nPomocí komunikačních kamenů, poručík Scott a Camile Wrayová využít svůj volný čas k vrácení na Zemi na návštěvu těch, které na Zemi nechali. Camile vrací domů trávit čas se svou partnerkou a snaží se, aby se podivné okolnosti jejího příchodu jevily jako normální. Mezitím poručík Scott pozná, že vztah, který měl v minulosti, neskončil tak, jak si myslel.\n\nMezitím na \"Destiny\" Dr. Rush řídí zkoumání neobydlených částí lodě, když narazí na kus antické technologie, která jim může pomoci dostat se domů.\n"}
{"id": "548166", "url": "https://cs.wikipedia.org/wiki?curid=548166", "title": "Milan Šmíd (poslanec)", "text": "Milan Šmíd (poslanec)\n\nMilan Šmíd (* 8. ledna 1952 Kamenice nad Lipou) je český politik ODS, v letech 2006-2010 poslanec Parlamentu ČR za Kraj Vysočina.\n\nPo maturitě na SVVŠ v Jindřichově Hradci v roce 1970 nastoupil na Pedagogickou fakultu v Českých Budějovicích, kterou ukončil v roce 1974 s aprobací zeměpis, tělesná výchova. Mezi lety 1975 - 1990 učil na základní škole v Žirovnici, kde se od září do prosince 1990 stal ředitelem.\n\nJe rozvedený, má syny Martina a Milana.\nDo ODS vstoupil v roce 1991.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl za ODS zvolen do zastupitelstva města Žirovnice. Profesně se k roku 1998 uvádí jako učitel, následně k roku 2002 a 2006 coby starosta, v roce 2010 jako místostarosta. V letech 1990-2006 působil jako starosta Žirovnice, kde byl od roku 2006 do roku 2010 neuvolněným místostarostou. V roce 2010 se opět stal starostou.\n\nV krajských volbách roku 2000 byl zvolen do Zastupitelstva Kraje Vysočina za ODS. Mandát krajského zastupitele opětovně získal v krajských volbách roku 2004. Zasedal zde do roku 2008.\n\nVe volbách 2006 se stal členem dolní komory českého parlamentu, kde se angažoval ve Výboru pro veřejnou správu a regionální rozvoj, Volebním výboru a v letech 2008-2010 i ve Výboru pro vědu, vzdělání, kulturu, mládež a tělovýchovu. Ve sněmovně setrval do voleb v roce 2010. Ve nich svůj mandát neobhájil.\n"}
{"id": "548167", "url": "https://cs.wikipedia.org/wiki?curid=548167", "title": "Kino Centrál (Hradec Králové)", "text": "Kino Centrál (Hradec Králové)\n\nKino Centrál je královéhradecké artové kino, třetí nejnavštěvovanější kino v Česku. Stalo se jedním z nejdříve digitalizovaných kin republice, od roku 2009 díky výrazné finanční podpoře města vlastní 4K projektor CINEALTA od firmy Sony s 3D systémem RealD, ozvučeno je v kvalitě Dolby Digital EX. Má celkem tři promítací prostory, klasický velký sál (384 míst), pro menší projekce studio Garsonka (30 míst) a videokavárnu pro přednášky (35 míst).\n\nV roce 2008 bylo organizací Europa Cinemas vyhlášeno nejlepší evropským kinem pro mladé publikum.\n\n"}
{"id": "548168", "url": "https://cs.wikipedia.org/wiki?curid=548168", "title": "Smolenská letecká základna", "text": "Smolenská letecká základna\n\nVojenské letiště Smolensk-Severnyj (rusky военный аэродром \"Смоленск-Северный\") je letecká základna ve Smolenské oblasti v Rusku vzdálená čtyři kilometry severně od Smolenska. Ranvej je betonová, dlouhá dva a půl kilometru s orientací 8/26.\nU jihovýchodního konce letiště leží letecká továrna.\n\nLetiště vzniklo ve dvacátých letech dvacátého století. Během studené války zde byly umístěny MiGy 23 401. stíhacího leteckého pluku, v roce 1994 zde byly provozovány i stroje Suchoj Su-27 a později v roce 2003 i MiGy 29 871. stíhacího leteckého pluku. V říjnu 2009 byl rozpuštěn zdejší 103. Krasnoselský gardový dopravní letecký pluk, který zde provozoval letadla Iljušin Il-76. Letiště rovněž slouží jako zkušební pro Smolenský letecký závod, občas je vyžíván pro komerční lety, zejména nákladní. Několikrát ročně ho využívají také letouny s různými politiky a delegacemi.\n10. dubna 2010 nedaleko letiště došlo k havárii letadla polské delegace, která letěla uctít památku obětí Katyňského masakru. Všichni cestující letadla, ve kterém letěli mimo jiné i prezident Lech Kaczyński s manželkou, zahynuli.\n"}
{"id": "548169", "url": "https://cs.wikipedia.org/wiki?curid=548169", "title": "4K", "text": "4K\n\nSpojení číslice 4 a písmene K může mít různé významy:\n"}
{"id": "548172", "url": "https://cs.wikipedia.org/wiki?curid=548172", "title": "2K", "text": "2K\n\nSpojení číslice 2 a písmene K může mít různé významy:\n"}
{"id": "548179", "url": "https://cs.wikipedia.org/wiki?curid=548179", "title": "CodePlex", "text": "CodePlex\n\nCodePlex je internetový projekt společnosti Microsoft určený k hostování otevřeného softwaru. CodePlex byl založen v květnu 2009. K repozitářům lze přistupovat pomocí verzovacích systémů Team Foundation Server nebo Subversion. Uživatelé mají dále k dispozici nástroje pro sledování požadavků, chyb, podporu RSS, statistiky, diskuzní fóra, vlastní Wiki atd. Ač se většina zdejších projektů týká .NET Frameworku, včetně ASP.NET a Microsoft SharePointu, jsou zde projekty zabývající se SQL, WPF a Windows Forms a další.\n\n\n"}
{"id": "548192", "url": "https://cs.wikipedia.org/wiki?curid=548192", "title": "Andrzej Karweta", "text": "Andrzej Karweta\n\nAndrzej Karweta (11. červen 1958, Jaworzno, Polsko – 10. duben 2010, Pečersk, Rusko) byl viceadmirál Námořnictva Polska a od listopadu 2007 velitelem Námořnictva Polska.\n\nNarodil se ve vesnici Jeleń (od roku 1977 část Jaworzna). V roce 1977 začal studium na Polské námořní akademii v Gdyni, kterou dokončil v roce 1982 v hodnosti podporučíka ('). Službu zahájil v roce 1982, v letech 2002 až 2005 působil při vrchním velitelství spojeneckých sil v Atlantiku (SACLANT). V roce 2005 se vrátil do Polska. V roce 2007 byl povýšen do hodnosti viceadmirála (').\n\nZahynul při leteckém neštěstí u ruského Smolensku 10. dubna 2010.\n"}
{"id": "548195", "url": "https://cs.wikipedia.org/wiki?curid=548195", "title": "Hermiona (jméno)", "text": "Hermiona (jméno)\n\nHermiona je křestní jméno řeckého původu. Jméno je vytvořeno od řeckého boha – poslíčka Herma a znamená v řečtině \"mohylu a hromadu kamení\". V řecké mytologii byla Hermioné dcera Menelaa a Heléne. Též to bylo jméno Leontesovi manželky v Shakespearově hře Zimní pohádka (1610).\n\nZdrobněliny jména můžou být Hermionka, Mia, Hermi, Miona, Mina.\n\n\n\n"}
{"id": "548197", "url": "https://cs.wikipedia.org/wiki?curid=548197", "title": "Titan Quest", "text": "Titan Quest\n\nTitan quest je počítačová RPG hra odehrávající se ve starověkém Řecku, Egyptě a Hedvábné stezce. Hra má jednoduché ovládání pomocí myši, případně i klávesnice.\n\nTitáni měli být věčně uvězněni, ale přetrhali svá pouta a nyní plení celou zemi. Sotva hráč zvítězí na Olympu, už ho čekají další problémy – tentokrát v podsvětí. V pochmurné Hádově říši totiž povstali další nepřátelé.\n\nNa začátku si hráč vytvoří postavu – vybere si pohlaví a barvu tuniky. Hra začíná v Řecku ve vesnici Hélos, prvním úkolem hráče je zachránit jednomu rolníkovi koně. Druhý úkol zadá starosta města. Úkol je splněn zabitím obávaného satyrského šamana.\n\nOd druhé úrovně si hráč může vybrat mistrovství. Další si může vybrat na osmé úrovni.\n\nImmortal throne – odehrává se v podsvětí. Do tohoto datadisku byly dodány nové věci, úkoly a mnoho dalšího.\n\nRagnarök – odehrává se v zemích seveřanů a Asgardských bohů. Do tohoto datadisku byly dodány nové věci, úkoly a mnoho dalšího.\n\nAtlantis – odehrává se v mýtickém království Atlantis. Do tohoto datadisku byly dodány nové věci, úkoly a mnoho dalšího.\n\nKaždý hráč si pro svou postavu může vybrat dvě povolání neboli mistrovství (celkem jich je osm, devět s datadiskem).\n\nPokud se hráči nějaká schopnost nelíbí, může si ji kdykoli vyměnit u nehráčské postavy s modrou značkou za velké peníze.\n\n\n\nBossové ve všech úrovní\n\nNa tohoto telkina narazíte za minotaurovým bludištěm v Řecku na Knóssu.\n\nS tímto telkinem se utkáte v Egyptě v Ramsesově hrobce\n\nPoslední telkin vám uteče do hory Wusao v Orientě.\n\nS Tyfónem se utkáte na hoře Olymp\n\nPro Háda si půjdete do jeho vlastního paláce\n\nBossové v epické\nNa tyto bossy narazíte pouze na obtížnosti Epic\n\nNa tento kolos narazíte před Mínovým palácem na Knóssu\n\nMantikoru objevíte v hluboké jeskyni v oáze Fayum\n\nNa liche narazíte blízko Čanganu\n\nNPC postavy, které vám poskytují různé služby. Například prodávají léčivé lahvičky a můžete jim prodat nalezené věci.\n\n\n\n\n\n\n"}
{"id": "548205", "url": "https://cs.wikipedia.org/wiki?curid=548205", "title": "Amélie Nothombová", "text": "Amélie Nothombová\n\nAmélie Nothombová (* 9. července 1966, Etterbeek, Brussel) je francouzsky píšící belgická spisovatelka.\n\nPochází z rodiny významných belgických politiků, je především praneteří Charlese-Ferdinanda Nothomba, belgického ministra zahraničních věcí v letech 1980–1981 a prapravnučkou spisovatele a politika Pierra Nothomba.\n\nPrvních pět let svého života strávila jako dcera belgického diplomata v Japonsku. Zde se stihla naučit japonsky. Poté kvůli povolání svého otce žila po několik dalších let v Čínské lidové republice, New Yorku, Bangladéši, Barmě a Laosu, než se ve svých 17 letech poprvé stěhovala do Evropy. Na Université Libre de Bruxelles vystudovala obor filologie. Po absolutoriu se vrátila zpět do Japonska a pracovala v Tokiu pro velkou obchodní společnost. Zážitky z této doby jí později posloužily jako téma pro její román \"Strach a chvění\" (francouzsky \"Stupeur et tremblements\", vydáno 1999, v češtině v nakladatelství Motto v roce 2004).\n\nV roce 1992 se vrátila zpět do Belgie a téhož roku publikovala svoji první knihu \"Hygiène de l’assassin\" (česky jako \"Vrahova hygiena\" v nakladatelství Paseka v roce 2001). Už díky tomuto debutovému dílu započala její úspěšná spisovatelská kariéra, přičemž tvůrčímu psaní se od této doby věnovala na profesionální úrovni a publikovala v zásadě každý rok jednu novou knihu.\n\n\n\n"}
{"id": "548208", "url": "https://cs.wikipedia.org/wiki?curid=548208", "title": "Van Canto", "text": "Van Canto\n\nVan Canto je německá metalová hudební skupina založená v roce 2006.\n\nKrátce po založení skupina vydala své první album \"A Storm to Come\". Inga Scharf, zakládající členka skupiny, se rozhodla hrát bez hudebních nástrojů jako jsou kytary, klávesy a tyto nástroje napodobovat pouze hlasy. Ke skupině se přidal pouze bubeník a poskytl jí dodatečnou tvrdost. Hudební skupina vynikla tím, že se pustila do heavy metalu, v němž je tento způsob produkce hudby neobvyklý. Na dalších albech \"Hero, Tribe of Force \"a\" Break the Silence\" si vybrali skladby od heavymetalových hudebních legend Deep Purple, Blind Guardian, Manowar, Iron Maiden, Black Sabbath, Nightwish, Sabaton a Metallica. Poté vydala concept album 'Voices of Fire' vytvořené ve spolupráci se spisovatelem Christoph Hardebusch, se kterým společně sepsali stejnojmenný román obsahující texty písní z tohoto alba. \n\n\n\nOficiální stránky: van Canto\n"}
{"id": "548209", "url": "https://cs.wikipedia.org/wiki?curid=548209", "title": "Letiště Frédérica Chopina", "text": "Letiště Frédérica Chopina\n\nMezinárodní letiště Frédérica Chopina, Varšava - Okęcie (IATA: WAW, ICAO: EPWA; polsky: \"Lotnisko Chopina w Warszawie\") je mezinárodní veřejné civilní letiště, nacházející se v Okęcie, čtvrti Varšavy, hlavního města Polské republiky. Letiště je pojmenováno po polsko-francouzském hudebním skladateli Frédéricu Chopinovi. Jedná se o nejrušnější polské letiště. Jde přes něj skoro 50 % polské osobní letecké dopravy. Nejbližším letištěm je letiště Varšava-Modlin, které je vzdálenější od centra a létají tam především nízkonákladové aerolinie.\n\nVaršavské mezinárodní letiště zpracovává přibližně 100 pravidelných letů denně. K nejrušnějším mezinárodním spojům patří lety do Londýna, Paříže, Frankfurtu a Amsterdamu, mezi nejrušnější vnitrostátní destinace patří Krakov, Vratislav a Gdaňsk.\n\nV roce 2018 letiště odbavilo 17,7 milionu cestujících.\n\nV roce 1924, při rozšiřování městské zástavby okolo varšavského letiště Pole Mokotowskie začalo Ministerstvo železnic v důsledku růstu letectví nakupovat půdy u obce Okęcie ke stavbě nového letiště. V roce 1933 převzalo toto nově vzniklé letiště veškerý provoz z Pole Mokotowskie. Během druhé světové války bylu letiště často používáno jako bitevní pole mezi německými a polskými vojáky a bylo prakticky zničeno. Po osvobození zahájily svůj provoz na letišti Okęcie polské aerolinie LOT. V roce 1956 převzala vláda správu letiště místo LOTu. V roce 1969 byl otevřen nový mezinárodní terminál s kapacitou 1 000 000 cestujících ročně. Vnitrostátní lety byly stále vedeny ve staré předválečné budově. V roce 1992 byl otevřen nový terminál T1 s kapacitou 3,5 milionů cestujících ročně, který nahradil stávající komplex z komunistické éry. V březnu 2001 bylo Varšavské letiště pojmenována na počest polsko-francouzského pianisty a skladatele Frédéricu Chopinovi (ačkoli toto jméno se téměř nevyužívá v praxi a většina uživatelů zná letiště jako Okęcie). Od roku 2007 je v provozu nový terminál T2, který postupně přebírá významnou část provozu.\n\nV roce 2010 se struktura letiště radikálně změnila a z obou komplexů Terminálů 1 a 2 se stal jeden nový terminál – Terminál A, rozdělený na pět odbavovacích úseků (check-inů) (A, B, C, D, E) ve dvou hlavních halách. V komplexu je rozmístěno 45 vstupních bran, z nichž 27 slouží jako nástupní mosty.\n\nJižní hala, v níž se nachází odbavovací úseky A a B (původní \"Terminál 1\"), které jsou aktuálně uzavřeny kvůli probíhající rekonstrukci, byla postavena v roce 1992 s kapacitou pro 3.5 milionu cestujících ročně, aby nahradila stárnoucí komplex z komunistické éry. Kapacita haly zpočátku plně vyhovovala poptávce. V roce 2005 byla zrekonstruována a otevřena příletová hala ze 70. let 20. století, a pod přezdívkou \"Etiuda\" se stala dočasným terminálem pro nízkonákladové dopravce. V březnu 2009 byla hala opět uzavřena a dopravci v ní působící, hlavně členové skupiny SkyTeam, se přestěhovali do terminálu 1.\n\nLetiště spojuje s varšavskými obvody pět veřejných autobusových linek procházejících klíčovými komunikačními uzly hlavního města a největších hotelů. Letiště je kromě toho obsluhováno dvěma linkami rychlé městské železnice (SKM Szybka Kolej Miejska) S2 a S3.\n\n\"a mnoho dalších...\"\n\n\n"}
{"id": "548214", "url": "https://cs.wikipedia.org/wiki?curid=548214", "title": "Ryszard Kaczorowski", "text": "Ryszard Kaczorowski\n\nRyszard Kaczorowski (26. listopadu 1919, Białystok, Polsko – 10. dubna 2010, Pečersk, Rusko) byl polský státník, poslední exilový prezident Polska (1988-1990).\n\nVystudoval obchodní školu. Již od útlého věku působil ve skautské organizaci.\n\nV roce 1940 byl zatčen NKVD a odsouzen k trestu smrti. Trest mu byl snížen na deset let v táboru Kolyma. Po uzavření dohody Sikorski-Majski v roce 1941 byl propuštěn a narukoval do armády generála Władysława Anderse. V té době dokončil střední školu. Účastnil se bojů o Monte Cassino. Po druhé světové válce zůstal ve Spojeném království jako politický emigrant. Do roku 1986 pracoval jako účetní. Byl také předsedou polské exilové skautské unie.\n\nKaczorowski se angažoval v polském politickém exilu. V roce 1986 se stal ministrem domácích záležitostí exilové vlády. Polská exilová vláda fungovala podle polské ústavy z roku 1935, která umožňovala, aby prezident jmenoval svého nástupce pro případ, že se prezidentský úřad uprázdní za války. Kazimierz Sabbat jmenoval Kaczorowskiho za svého nástupce v lednu 1988. Když Sabbat 19. července 1989 zemřel, stal se Kaczorowski polským prezidentem v exilu. 22. prosince 1990 předal Kaczorowski insignie prezidenta do rukou Lecha Wałęsy, který převzal úřad ve vlasti.\n\nKaczorowski žil v Londýně a byl čestným občanem téměř třiceti polských měst. Zahynul při leteckém neštěstí u ruského Smolensku 10. dubna 2010.\n\n"}
{"id": "548216", "url": "https://cs.wikipedia.org/wiki?curid=548216", "title": "Pedro Duque", "text": "Pedro Duque\n\nPedro Duque (* 14. března 1963 v Madridu, Španělsko) je španělský inženýr, v letech 1992–2007 člen oddílu astronautů Evropské kosmické agentury (ESA). Roku 1998 absolvoval krátkodobý kosmický let v americkém raketoplánu Discovery (mise STS-95) a o pět let později v ruském Sojuzu navštívil Mezinárodní vesmírnou stanici (ISS) jako člen 5. návštěvní expedice. Celkem v kosmu strávil 17 dní, 42 hodin a 42 minut. Po odchodu z ESA roku 2007 je ředitelem společnosti Deimos Imaging SL.\n\nPedro Duque pochází ze španělské metropole Madridu, roku 1986 absolvoval Vysokou technickou školu leteckých inženýrů () při Madridské polytechnické univerzitě ().\n\nPo škole získal zaměstnání v Evropském středisku vesmírných operací v Darmstadtu, kde pracoval ve skupině určující oběžné dráhy družic.\n\nRoku 1991 se přihlásil do 2. náboru Evropské kosmické agentury (ESA), dostal se mezi pět španělských finalistů a 25. května byl zařazen do oddílu astronautů ESA. Vlastní přípravu v Evropském astronautickém středisku () v Kolíně nad Rýnem zahájil v červnu 1992, konec roku 1992 strávil na stáži ve Středisku přípravy kosmonautů (CPK) v Hvězdném městečku. Od srpna 1993 se spolu s dalším třemi kolegy z oddílu ESA v CPK připravoval k letům na ruskou kosmickou stanici Mir. V květnu 1994 byl jmenován náhradníkem Ulfa Merbolda pro let Euromir 94 (říjen–listopad 1994), během letu pracoval ve Středisku řízení letů (CUP) jako koordinátor spojení s posádkou.\nV květnu 1995 byl jmenován náhradníkem specialisty pro užitečné zatížení pro let STS-78 raketoplánu Columbia, v květnu 1995 – červnu 1996 se připravoval v Johnsonovu vesmírném středisku v Houstonu. Při vlastním letu sloužil opět jako spojař.\n\nOd srpna 1996 společně s astronauty 16. náboru NASA prodělal výcvik letového specialisty raketoplánu. V listopadu 1997 byla oznámena jeho účast v letu STS-95. Do vesmíru odstartoval v raketoplánu Discovery 29. října 1998, let trval 8 dní, 21 hodin a 44 minuty. \n\nV prosinci 2002 byl jmenován palubním inženýrem 5. návštěvní expedice na Mezinárodní vesmírné stanici (ISS) s plánovaným startem v dubnu 2003. Po havárii Columbie a zrušení letů raketoplánů byl program letů radikálně změněn. Nově byl zařazen jako jediný člen 5. návštěvní expedice se startem v říjnu 2003. ESA let pojmenovala Cervantes.\n\nDo vesmíru vzlétl na lodi Sojuz TMA-3 18. října 2003 společně se členy nové základní posádky – Alexandrem Kalerim a Michaelem Foalem, od 20. října pracoval na ISS, přistál s vystřídanou posádkou 28. října 2003. Ve vesmíru strávil 9 dní, 21 hodin a 2 minuty. \n\nV létě 2007 odešel z ESA a stal se ředitelem společnosti Deimos Imaging SL, zabývající se designem a provozováním družice pro dálkový průzkum Země Deimos 1, vypuštěné v červenci 2009.\nPedro Duque je ženatý, má tři děti.\n\n"}
{"id": "548218", "url": "https://cs.wikipedia.org/wiki?curid=548218", "title": "Votové", "text": "Votové\n\nVotové (votsky \"vadjalaizõt\", rusky \"водь\") jsou ugrofinský národ žijící v severozápadním Rusku jihozápadně od Petrohradu, konkrétně ve čtyřech vesnicích: Kurovicy (\"Kukkuzi\"), Krakolje (\"Jõgõperä\"), Lužicy (\"Luuditsa-Liivtšülä\") a Mežniki (\"Rajo\").\n\nPodle dochovaných písemných památek jsou Votové nejstarším národem Ingrie. První zmínky o Votech jsou z 9. století, kdy byli nazýváni jménem Čudové, podobně jako Vepsové nebo Estonci. První písemné informace o nich jsou však až v ruských kronikách z 11. století, kde jsou už označováni pod jménem \"водь\" („voď“). Ačkoliv byli Votové v této době ještě svobodní, postupně se dostávali pod nadvládu Novgorodského knížectví. V roce 1069 se pokusili osvobodit a s polockým knížetem napadli Novgorod, nicméně byli poraženi. V roce 1149 se však již na straně Novgorodu zúčastnili tažení proti Jemům, obyvatelům dnešní finské provincie Häme. Po Votech byla také pojmenována jedna ze správních území Novgorodu, Votská pětina.\n\nBěhem 12. století Novgoroďané obraceli Voty z jejich původního náboženství na křesťanskou víru. Ve 13. století se pozornost katolické církve začala zaměřovat na Ingrii. V roce 1240 uspořádal Řád mečových bratří válečné tažení do Ingrie a založili zde pevnost Koporje. Další výprava proběhla v letech 1444–1447 pod velením Heidenreicha Vinke von Overberg z řádu německých rytířů a vzal s sebou votské válečné zajatce, které následně transportoval na stavbu hradu do města Bauska v Lotyšsku. Této skupině Votů se později začalo říkat Krévinci a z Lotyšska vymizeli v průběhu 19. století, kdy se asimilovali s původním obyvatelstvem.\n\nPo pádu Novgorodu přešlo území obývané Voty do rukou Moskevského knížectví. Mnoho Votů bylo vyhoštěno a jejich území bylo postupně osídlováno Rusy, což se dělo hlavně v letech 1484–1488. Během této vlády se začal také rozšiřovat vliv pravoslavné církve. Poté, co si novgorodský arcibiskup Makarius stěžoval moskevskému velkovévodovi, že Votové ještě nadále uctívají své staré bohy, byla roku 1534 zahájena jejich další christianizace. Makarius dostal oprávnění poslat k Votům mnicha jménem Ilja, jehož úkolem bylo zničit pohanské svatyně, posvátné lesy a obětní kameny. Konverze nicméně nepřinesla očekávaný výsledek, neboť roku 1548 vyslal tehdejší novgorodský arcibiskup Feodosius za stejným úkolem kněze Nikifora. Postupně se christianizace stávala úspěšnou a Votové se stali oddanými ortodoxními křesťany.\n\nBěhem 17. století, kdy byla Ingrie pod švédskou nadvládou, byly snahy převést Voty a ostatní pravoslavné obyvatelstvo Ingrie na luteránství, což se ve větší míře nesetkalo s úspěchem, avšak mělo to za následek významnou skupinu pravoslavných věřících roztroušených po Rusku. Do Ingrie se také začali stěhovat luteráni z východního Finska. Nově příchozí Finové a domorodí Votové se navzájem lišili ve svém náboženském vyznání, a proto se nebrali mezi sebou a mísili se tak většinou s Ižory nebo Rusy. Votové začali upadat do nevolnictví, které účinně zabraňovalo jejich rozvoji jakožto národu.\n\nNa začátku 20. století byly pro votštinu sepsány mluvnice i slovníky, avšak od 30. let se už jazyk nepřenášel na další generace. Votštinou se v této době zabýval Dmitrij Cvetkov, který jako jeden z mála Votů dosáhl vysokoškolského vzdělání. Během druhé světové války byla velká část Votů spolu s ostatními baltofinskými národy Ingrie evakuována do Finska. Votům se však nepodařilo začlenit do finské společnosti tak dobře jako Ižorům a kvůli svému náboženství se setkali s rusofobií. Část evakuovaných Votů také zůstala v Estonsku. Po Stalinově smrti v roce 1953 zasílali Votové mnoho žádostí do Moskvy o vrácení se do své rodné země, což jim bylo v roce 1956 povoleno. Jejich bývalá bydliště však už byla obsazena Rusy, a tak se usidlovali v menších vesnicích poblíž velkých měst.\n\nV roce 1997 založila Tatiana Jefimova ve vesnici Krakolje votské muzeum.\n\nVůbec první čísla zaznamenal v roce 1848 ruský geograf Peter von Köppen, podle něhož žilo ve 37 vesnicích 5 148 Votů. V prvním celoruském sčítání lidu v roce 1897 však byli Votové počítáni jako luteránští Finové, přestože vyznávali jako svou víru pravoslaví. Roku 1926 už bylo v ruském sčítání lidu možné vyplnit votskou národnost a přihlásilo se k ní 705 lidí, avšak roku 1939 byla opět zrušena. Od této doby existovaly o počtu Votů jen sporné odhady, které se např. k roku 2002 pohybovaly od 15 do 100 000 lidí podle toho, zda byly založeny na počtu mluvčích votštiny, nebo na etnickém původu obyvatelstva. Podle sčítání lidu z roku 2002 se v Rusku k votské národnosti přihlásilo 73 Votů, z nichž pouze 12 žilo v Leningradské oblasti. V roce 2010 se zde k votské národnosti přihlásilo už jen 64 lidí.\n\nO území obývaném Voty se zmiňují už novgorodské kroniky, které jej označují pod jménem \"Watland\" nebo \"Watlandia\". Tento název se používal i v církevních dokumentech, např. v papežských bulách. Původně Watlandia zahrnovala především území severní a západní Ingrie, ale přibližně ve 12. století se Votové rozšířili dál na východ až po řeku Ižoru. Dnes je Watlandia nazývána votsky \"Vaďďamaa\" (příp. \"Vađđamaa\") nebo estonsky \"Vadjamaa\" a její hranice se táhne od řeky Narvy až po severovýchod Finského zálivu. Toto území spolu s Voty obývali i další dva baltofinské národy, Ižorové a Ingrijští Finové. Voty nejhustěji osídlená oblast byla okolo řeky Lugy, poblíž které se nachází i poslední čtyři vesnice obývané Voty.\n\nPo celou svoji historii byli Votové multilingvní a kromě svého národního jazyka, votštiny, mluvili plynně rusky a ižorsky. Dnes je votština zařazena v Atlasu ohrožených jazyků UNESCO a počet jejich mluvčích je k roku 2008 odhadován na 20 lidí. Ačkoliv sami Votové používají ke komunikaci ruštinu, snaží se svůj jazyk obnovit a zabránit jeho vymření. Spolu s finštinou a ižorštinou patří mezi baltofinské jazyky a je jazykem aglutinačním. Votština nikdy nebyla kodifikována a každý mluvčí tedy mluví svým vlastním idiolektem. Z původně čtyř nářečí existuje dnes už jen jedno, západní vaipoolské, kterým se mluví ve vesnicích Lužicy a Krakolje.\n\nO původním náboženství Votů není známo mnoho, ale předpokládá se, že bylo podobné původním náboženstvím ostatních baltofinských národů. Ke křesťanství konvertovali Votové během 12. století. Jakožto příslušníci pravoslavné církve se nebrali s jazykově příbuznými luteránskými Finy, což významně přispělo k asimilaci s Rusy. Votové měli různá posvátná místa, která souvisela s uctíváním různých svatých. Těmito místy byly například studně, stromy, ruiny kaplí a místa, kde kdysi stávaly kříže. Zvyk uctívání posvátných stromů se však ještě vyskytoval na začátku 20. století ve vesnici Babino. Kolem stromu se postavila ohrada z dřevěných kůlů, ve které se konala oslava. O jiných posvátných místech se věřilo, že mají léčivou moc. Ve vesnici Korvetino na kamenných ruinách vyrostl ořešák, před který se šlo při výskytu nemoci poklonit.\n\nMezi národní symboly Votů patří votský znak a vlajka, které byly vytvořeny 15. prosince 2002 ruským výtvarníkem Alexandrem Gurinovem. Vlajka i znak se skládají z dvou modrých trojúhelníků, mezi nimiž je vsunutý bílý klín s červeným křížem. Modré trojúhelníky představují Čudské jezero a Finský záliv, mezi kterými se nachází Vaďďamaa, zobrazená jako bílý klín. Červený kříž symbolizuje vícero věcí, mezi nimi je např. paměť předků Votů, kteří bránili svou zemi, nebo věčnost.\n\nPřed sestavením těchto symbolů existovala i neoficiální votská vlajka navržená Ferencem Váloczym. Je založená na finské vlajce a skládá se ze zeleného kříže na modrém pozadí.\n\n\n\n"}
{"id": "548220", "url": "https://cs.wikipedia.org/wiki?curid=548220", "title": "Jerzy Szmajdziński", "text": "Jerzy Szmajdziński\n\nJerzy Andrzej Szmajdziński (9. duben 1952, Vratislav, Polsko – 10. duben 2010, Pečersk, Rusko) byl polský politik.\n\nByl absolventem Ekonomické univerzity ve Vratislavi. V sedmdesátých a osmdesátých letech byl členem Socialistického svazu polské mládeže a v letech 1986 až 1989 byl jeho předsedou. Od roku 1990 byl členem polského Sejmu. V letech 2001 až 2005 byl ministrem národní obrany. Od listopadu 2007 byl místopředsedou dolní komory parlamentu ('). V prosinci 2009 byl vybrán jako stranický kandidát pro prezidentské volby, které se měly konat na podzim 2010. Szmajdziński zahynul při leteckém neštěstí u ruského Smolensku 10. dubna 2010. Posmrtně obdržel Velitelský kříž s hvězdou Řádu Polonia Restituta (').\n"}
{"id": "548226", "url": "https://cs.wikipedia.org/wiki?curid=548226", "title": "Quartier du Petit-Montrouge", "text": "Quartier du Petit-Montrouge\n\nQuartier du Petit-Montrouge (\"čtvrť Malý Montrouge\") je 55. administrativní čtvrť v Paříži, která je součástí 14. městského obvodu. Má rozlohu 134,6 ha a ohraničují ji ulice Boulevard périphérique na jihu, \"Avenue de la Porte-de-Châtillon\", \"Rue des Plantes\" a \"Rue Gassendi\" na západě, \"Rue Daguerre\", \"Place Denfert-Rochereau\" a \"Boulevard Saint-Jacques\" na severu a \"Rue de la Tombe-Issoire\" na východě.\n\nČtvrť byla pojmenována podle obce Montrouge, která do těchto míst zasahovala do roku 1860. Tehdy byla její menší část uvnitř městských hradeb připojena k Paříži a zbývající větší část zůstala jako samostatné město Montrouge, které tvoří předměstí Paříže. Odtud označení \"Petit-Montrouge\" neboli \"Malý Montrouge\"). Čtvrť je také známá jako \"čtvrť Alésia\" podle ulice Alésia, která jí prochází, a stanice metra Alésia.\n\nStřed čtvrti tvoří křižovatka Alésia, kde se křížily dvě staré cesty, které vedly do Chartres a do Orléans. Síť ostatních více či méně navzájem kolmých ulic odráží pozdní urbanizaci. Ta nastala po roce 1840, kdy se zde začalo ve velkém stavět na volných pozemcích. Zastoupena je architektura období Druhého císařství, na jihu čtvrtě, převážně v pásmu bývalého opevnění, jsou stavby ze 30. let 20. století a nacházejí se zde i stavby poválečné. Jedním z rysů čtvrti je výrazné zastoupení individuálního bydlení, které tvoří domky a vily se zahradami. Velké kancelářské nebo obytné komplexy se zde téměř nevyskytují, s výjimkou nejjižnější části sousedící s městem Montrouge.\n\nVe východní části čtvrtě byl uskutečněn pilotní projekt „\"zelená čtvrť\"“ (quartier vert), při kterém došlo k omezení automobilové dopravy a posílení veřejné dopravy a dále ke zvýšení veřejných zelených ploch. Tento experiment byl později aplikován i v dalších částech hlavního města (např. rozdělení uživatelů automobilů na rezidenty, automobilisty a obchodníky).\n\nAž do 60. let 20. století tvořili obyvatelstvo čtvrtě převážně dělníci, zaměstnanci, obchodníci a příslušníci střední třídy. V současnosti se stává vyhledávanou rezidenční čtvrtí pro množství obchodů, zeleně a původní architekturu.\n\n\n"}
{"id": "548227", "url": "https://cs.wikipedia.org/wiki?curid=548227", "title": "Oblastní rada Megido", "text": "Oblastní rada Megido\n\nOblastní rada Megido ( מועצה אזורית מגידו, \"Mo'aca azorit Megido\", \"Megiddo Regional Council\") je oblastní rada v Severním distriktu v Izraeli.\n\nČlenské obce se nacházejí na jihozápadním okraji Jizre'elského údolí a na přilehlých kopcích masivu Ramat Menaše jihovýchodně od Haify. Území oblastní rady je zhruba ohraničeno městy Afula, Umm al-Fachm a Jokne'am, přičemž tato města ale pod jurisdikci oblastní rady nespadají. Sídlo úřadů oblastní rady leží poblíž vesnice Megido. Starostou oblastní rady je חנן ארז - Chanan Erez. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách. V hranicích oblastní rady fungují tři základní školy a regionální střední škola umístěná v Ejn ha-Šofet.\n\nNázev oblastní rady odkazuje na starověké město Megido, jehož zbytky se tu nacházejí.\n\nOblastní rada Megido byla založena roku 1945, tedy ještě před vznikem státu Izrael, jako jedno z prvních podobných regionálních sdružení židovských vesnických sídel. V té době již zde byla pokročilá síť židovských vesnic, z nichž nejstarší byl Mišmar ha-Emek založený roku 1926. V době svého založení sdružovala pět vesnic a měla celkovou populaci 3000 obyvatel. Během první arabsko-izraelské války v roce 1948 probíhaly v této oblasti četné boje (zejména o osadu Mišmar ha-Emek), na jejichž konci ale celý region ovládla izraelská armáda. Arabské osídlení v prostoru nynější oblastní rady tehdy skončilo.\n\nPůvodně se nazývala Oblastní rada Harej Efrajim (מועצת הרי אפרים). Současné pojmenování získala roku 1952 (kvůli průtahům při schvalování odsouhlaseno až roku 1954). V té době byla díky druhé vlně zakládání židovských vesnic po vzniku státu Izrael prakticky dokončena sídelní struktura v tomto regionu. Nejmladší členskou obcí zůstává Midrach Oz z roku 1952.\n\nOblastní rada Megido sdružuje devět kibuců, dva mošavy, jednu společnou osadu (\"jišuv kehilati\") a jednu mošavu.\n\nK 31. prosinci 2014 žilo v Oblastní radě Megido 11 300 obyvatel. Z celkové populace bylo 10 800 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 11 200.\n\n"}
{"id": "548229", "url": "https://cs.wikipedia.org/wiki?curid=548229", "title": "Krzysztof Putra", "text": "Krzysztof Putra\n\nKrzysztof Jakub Putra (4. červenec 1957, Józefów, Polsko – 10. duben 2010, Pečersk, Rusko) byl pravicový polský politik.\n\nV letech 1975 až 1994 pracoval jako dělník v Białystoku. Byl členem Solidarity, za kterou v letech 1989 až 1991 zasedal v Sejmu. Poslancem byl i v letech 1991 až 1993 a od roku 2007. V letech 2005 až 2007 byl členem a místopředsedou senátu. Putra byl v roce 2007 kandidátem Práva a spravedlnosti na funkci maršálka Sejmu, prohrál a předsedou se stal Bronisław Komorowski. Druhého dne – 6. listopadu 2007 – byl zvolen místopředsedou dolní komory polského parlamentu (\").\n\nZahynul při leteckém neštěstí u ruského Smolensku 10. dubna 2010. Posmrtně obdržel Velitelský kříž s hvězdou Řádu Polonia Restituta (\").\n"}
{"id": "548231", "url": "https://cs.wikipedia.org/wiki?curid=548231", "title": "Myoepitel", "text": "Myoepitel\n\nMyoepitel je epiteliální tkáň schopná stahu (kontrakce). Obvykle se vyskytuje v exokrinních žlázách, kde pomáhá vylučovat sekret dané žlázy. Myoepitelové buňky jsou ektodermálního původu, mívají hvězdicovitý nebo vřetenovitý tvar a uvnitř obsahují velké množství myofilament a mimoto také enzymy alkalickou fosfatázu a adenylcyklázu. S ostatními buňkami zajišťují spojení dezmozomy. \n\nŘízení zajišťuje vegetativní nervová soustava. Myoepitel se v lidském těle vyskytuje kupříkladu ve slinných žlázách či v mléčných žlázách, ale i v duhovce nebo v juxtaglomerulárním aparátu v přívodních tepénkách glomerulů.\n\n"}
{"id": "548234", "url": "https://cs.wikipedia.org/wiki?curid=548234", "title": "Operace Exporter", "text": "Operace Exporter\n\nOperace Exporter byla vojenskou operací druhé světové války. Vedli ji Spojenci proti jednotkám Vichistické Francie v oblasti Levanty. Příčinou byla obava ze zdejší přítomnosti a vlivu Němců, zejména že by zdejší letiště mohla posloužit pro mezipřistání letadel Luftwaffe tak jako při nedávném povstání v Iráku. Operace se účastnil i 11. československý pěší prapor - Východní. Boje skončily uzavřením příměří a odchodem vichistů, z nichž se část (přibližně jedna sedmina) přidala k svobodným Francouzům.\n\n\n"}
{"id": "548235", "url": "https://cs.wikipedia.org/wiki?curid=548235", "title": "Władysław Stasiak", "text": "Władysław Stasiak\n\nWladyslaw Augustyn Stasiak (15. březen 1966, Vratislav, Polsko – 10. duben 2010, Pečersk, Rusko) byl polský politik.\n\nNarodil se ve Vratislavi. Vystudoval historii a veřejnou správu na Vratislavské univerzitě. V letech 1993 až 2002 pracoval na Nejvyšším kontrolním úřadu. Od listopadu 2002 byl náměstkem primátora Varšavy – Lecha Kaczyńského. Od listopadu 2005 do května 2006 byl státním podtajemníkem na ministerstvu vnitra. Od srpna 2006 byl náčelníkem Úřadu národní bezpečnosti (BBN) a tajemník Rady národní obrany. V období srpna až listopadu 2007 byl ministrem vnitra ve vládě Jarosława Kaczyńského. Od listopadu 2007 byl opět náčelníkem BBN. V lednu 2009 byl z této funkce odvolán a byl jmenován vedoucím Kanceláře prezidenta republiky.\n\nZahynul při leteckém neštěstí u ruského Smolensku 10. dubna 2010. Posmrtně obdržel Velitelský kříž s hvězdou Řádu Polonia Restituta (\"\"). Byl pochován na hřbitově, 'Cmentarzu Wojskowym na Powązkach', ve Varšavě.\n"}
{"id": "548241", "url": "https://cs.wikipedia.org/wiki?curid=548241", "title": "36. speciální pluk letecké dopravy", "text": "36. speciální pluk letecké dopravy\n\n36. speciální pluk letecké dopravy (polsky \"Specjalny Pułk Lotnictwa Transportowego\") byl zvláštní pluk polského vojenského letectva založený v roce 1945 a zrušený v roce 2011. Sídlil na letišti Frédérica Chopina ve Varšavě. Všechny jeho letouny sloužily veřejné přepravě, zejména přepravě polských politiků.\n\n10. dubna 2010 havaroval při pokusu přistát na Smolenské letecké základně letoun Tu-154M s polskou delegací včetně prezidenta Lecha Kaczyńského a vysokých politických a vojenských představitelů Polska. Nehodu nikdo nepřežil.\n\nKrátce po zveřejnění polských výsledků šetření smolenské havárie bylo polskou vládou rozhodnuto o rozpuštění pluku a rozprodeji letounů. Zpráva uvádí velké množství zásadních nedostatků v úrovni výcviku, letové přípravě i celkové provozní praxi, včetně rutinního porušování předpisů a falšování údajů.\n\nNadále by měly polské činitele přepravovat polské aerolinie LOT.\n"}
{"id": "548244", "url": "https://cs.wikipedia.org/wiki?curid=548244", "title": "Mína", "text": "Mína\n\nMína je ženské křestní jméno. Mína, Mina či Minnie jsou zdrobněliny německého ženského jména Wilhelmina (\"rytíř velké přilby\") a Hermina (\"pán vojska, válečník\"). Dalšími variantami jsou \"Vilma\", \"Wilma\" a \"Willa\".\nMina též znamená \"ryba\" v Sanskrtu.\n\n\n\n"}
{"id": "548246", "url": "https://cs.wikipedia.org/wiki?curid=548246", "title": "Julius von Payer", "text": "Julius von Payer\n\nJulius Johannes Ludovicus von Payer (2. září 1841 Teplice Šanov – 19. srpna 1915 Bled) byl teplický rodák, horolezec, polárník, objevitel, kartograf a malíř.\n\nNarodil se v Šanově (dnes část Teplic), v domě \"U Jitřenky\" v ulici U Hadích lázní. Otec Franz Anton Rudolf Payer byl důstojníkem v penzi. Julius byl ve věku deseti let poslán do kadetního ústavu v Łobzówě u Krakova. Jeho otec zemřel ještě před tím, než mladý Julius stačil dokončit školu. V letech 1856–1859 pokračoval ve studiu na Tereziánské vojenské akademii ve Vídeňském Novém Městě, odkud vyšel jako podporučík 2. třídy. Poté byl přidělen ke 36. pěšímu pluku do Verony. V Itálii působil s přestávkami několik let, za prusko-rakouské války se vyznamenal v bitvě u Custozzy (1866).\nV té době se už intenzivně věnoval vysokohorským výstupům v Alpách, s nimiž začal v roce 1863. O rok později vystoupil na vrcholy pohoří Adamello-Presanella (přes 3500 m n. m.), načež brzy poté vyhotovil mapu celé oblasti v měřítku 1 : 56 000. Obdobně v letech 1865–1868 zmapoval Ortleské Alpy. Za tu dobu vystoupil na více než 100 vrcholů v obou pohořích, z toho 43 prvovýstupů. Díky výtečné kartografické práci získal v roce 1868 místo ve \"Vojenském zeměpisném ústavu\" ve Vídni a také byl osloven k účasti na arktické expedici (jako topograf a vedoucí saní), kam jej navrhl německý kartograf a zeměpisec August Petermann. S ním spolupracoval dlouhodobě předtím i potom: v přílohách \"Petermanns Geographische Mitteilungen\" publikoval obsáhlé zprávy o svých alpských výstupech. Arktickou expedici vedl Karl Koldewey a byla to v pořadí již druhá německá plavba do ledové oblasti východně od Grónska. Přes ztrátu plachetnice \"Hansa\" a následné útrapy se výpravě podařilo zmapovat pobřeží severovýchodního Grónska mezi 74.–77. stupněm severní šířky. I sám Payer však později píše, že skončila nezdarem. Po návratu byl Juliu Payerovi udělen rakouský Řád železné koruny (1870) a stal se všeobecně populárním.\n\nV roce 1871 se zúčastnil další polární výpravy, tentokrát ke Špicberkům. Výprava měla průzkumný charakter a spolu s Payerem ji vedl Karl Weyprecht. Hlavním mecenášem tohoto podniku byl hrabě Hans Wilczek. Payer a Weyprecht dosáhli na plachetnici \"Isbjörn\" 78. stupně severní šířky a zpět se vrátili s řadou poznatků. Payerovi byla po návratu udělena další ocenění, jako např. Řád italské koruny (1872) apod. Úspěch expedice podnítil novou (hlavní) cestu, tentokrát s dvacetinásobnými náklady, která proběhla v letech 1872–1874. Vedli ji opět Payer a Weyprecht. Cílem bylo najít cestu ze Severního přes Barentsovo moře až do Beringova průlivu. Loď Admiral Tegetthoff plula kolem Laponska k Nové Zemi a dále podél jejího severního pobřeží. Ačkoli se nepodařilo proplout \"severní cestou\", došlo alespoň k objevu neznámého souostroví, které Payer pojmenoval na počest císaře Zemí Františka Josefa. Také vyhotovil podklady pro první mapu. Po návratu (20. září 1874) byl spolu s Weyprechtem oceněn Leopoldovým řádem, ale zároveň došlo k veřejnému zpochybňování výsledků výpravy. To vedlo k tomu, že se Payer vzdal vojenské služby a zřekl se všech hodností. Až na bohatou přednáškovou činnost se stáhl do ústraní a začal pracovat na knize o polární expedici. Krátce po vydání knihy byl v říjnu 1876 povýšen do rytířského stavu.\n\nPozději se Julius Payer oženil a vystěhoval do Frankfurtu nad Mohanem. Začal studovat malířství a ve studiích pokračoval v Mnichově. Tam také vytvořil obrazový cyklus o arktické expedici, který byl vystavován v řadě světových měst. V 80. letech 19. století žil Payer v Paříži, kde se narodily jeho dvě děti a také tam v důsledku infekce přišel o oko (1884). Přesto pokračoval v malířské tvorbě, za niž získával řadu ocenění. V roce 1890 bylo jeho manželství rozvedeno. V 90. letech Julius Payer usiloval o uspořádání malířské výpravy k břehům Grónska. K tomu účelu pořádal sérii přednášek, ale nepodařilo se mu získat finanční prostředky. Z důvodu životní nouze požádal v Rakousku o přiznání penze. V roce 1899 mu byla vyměřena ve výši 400 zlatých ročně. Na počátku 20. století pobýval Payer často v Bledu. Tam jej zastihla v roce 1912 mozková mrtvice, po níž částečně ochrnul a tam také v srpnu 1915 zemřel. Tělesné ostatky byly později převezeny do Vídně.\n\nSvé polární zážitky zachytil teplický rodák v rozsáhlém malířském díle. Jeho jméno nese Payerův ostrov v Zemi Františka Josefa. Na počest svého rodného města zde pojmenoval (německy) \"Teplický záliv\" a \"Šanovský ostrov\". Dobrodružství ze svých výprav k severu rovněž popsal v knize, jejíž zredukovaná verze vyšla v češtině pod názvem V ledovém zajetí. V Teplicích je na jeho rodném domě v ulici U Nových lázní (lázeňský dům Julius Payer je kulturní památka) jemu věnovaná pamětní deska.\n\n\nPamětní deska na hotelu Payer v Teplicích, který rovněž nese jeho jméno.\nV prosinci 2017 mu byla odhalena socha Jana Koblasy na křižovatce v Lípové ulici v Teplicích.\n\n\n"}
{"id": "548247", "url": "https://cs.wikipedia.org/wiki?curid=548247", "title": "Dalija", "text": "Dalija\n\nDalija ( דַּלִיָּה, v oficiálním přepisu do angličtiny Daliyya, přepisováno též Dalia) je vesnice typu kibuc v Izraeli, v Severním distriktu, v Oblastní radě Megido.\n\nLeží v nadmořské výšce 204 metrů, v horách Ramat Menaše, cca 15 kilometrů východně od břehů Středozemního moře. Je situována v zemědělsky využívané a jen z menší části zalesněné pahorkatině. Jižně od obce probíhá vádí Nachal Dalija, do kterého tu zprava ústí vádí Nachal Šelef. Dále na jih vede krajinou též vádí Nachal Raz.\n\nObec se nachází cca 63 kilometrů severovýchodně od centra Tel Avivu a cca 25 kilometrů jihojihovýchodně od centra Haify. Daliji obývají Židé, přičemž osídlení v tomto regionu je etnicky převážně židovské. Oblast vádí Ara, kterou obývají izraelští Arabové, leží cca 7 kilometrů jižním směrem. Hřbet horského masivu Karmel, na kterém stojí drúzská sídla, se nachází 10 kilometrů severně odtud.\n\nObec Dalija je na dopravní síť napojena pomocí lokální silnice číslo 672, jež propojuje všechny vesnice na Ramat Menaše a vede k severu, kde ústí do dálnice číslo 70.\n\nPřímo na místě nynějšího kibucu se do roku 1948 rozkládala arabská osada Dalijat al-Rawha. V roce 1931 zde žilo 163 lidí a stálo tu 46 domů.\n\nVe 30. letech 20. století byly pozemky okolo této vesnice vykoupeny do židovského vlastnictví a brzy na to vyrostlo vedle arabské vesnice i židovské sídlo. Kibuc Dalija byl založen v roce 1939. Šlo o opevněnou osadu typu Hradba a věž. Jejími zakladateli byla skupina členů mládežnické levicové organizace ha-Šomer ha-ca'ir z Rumunska a Německa. Jméno kibucu je odvozeno od názvu sousední arabské osady.\n\nBěhem války za nezávislost byl zdejší region dobyt izraelskými silami a důsledku toho skončilo arabské osídlení v sousední vesnici Dalijat al-Rawha, jejíž zástavba pak byla v červnu 1948 zbořena.\n\nKoncem 40. let 20. století měl kibuc Dalija rozlohu katastrálního území 3 964 dunamů (3,964 kilometrů čtverečních). Dalija byla jedním z prvních kibuců, který začal rozvíjet průmyslové podnikání. Funguje tu například podnik Zohar (זהר) na výrobu mýdel a saponátů a další firmy. Kibuc se rovněž zabývá zemědělstvím.\n\nV obci fungují zařízení předškolní péče. Základní škola je v nedaleké vesnici Ejn ha-Šofet.\n\nObyvatelstvo kibucu Dalija je sekulární. Podle údajů z roku 2014 tvořili populaci v Daliji Židé – cca 700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 800 osob).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 784 lidí. Během roku 2014 populace stoupla o 2,1 %.\n\n\n"}
{"id": "548249", "url": "https://cs.wikipedia.org/wiki?curid=548249", "title": "Zara (rozcestník)", "text": "Zara (rozcestník)\n\nSlovo Zara může mít více významů:\n\n"}
{"id": "548251", "url": "https://cs.wikipedia.org/wiki?curid=548251", "title": "Amélie", "text": "Amélie\n\nAmélie je ženské křestní jméno latinského původu. Dalšími variantami jsou Amelia, Amilia, Emílie, Emilia. Amélie slaví jmeniny 24. listopadu spolu s Emílií, se kterou má společný původ. Amélie pochází z latinského slova „aemilianus“, které znamená pracovitý, horlivý či soutěživý. Někdy bývá mylně považována za variantu jména i Amálie, která má ovšem jiný základ. I přesto se občas, právě pro svou podobnost, objevuje v kalendáři 10. 7. spolu s Amálií.\n\nZdrobnělinami jména Amélie jsou Amélka, Aminka, Amy, Amka, Amča, Mel, Meli, Mélinka, Lienka, Lia.\n\n\n"}
{"id": "548255", "url": "https://cs.wikipedia.org/wiki?curid=548255", "title": "Jan Strakatý", "text": "Jan Strakatý\n\nJan Strakatý (22. října 1835 Praha – 10. června 1891 Praha) byl český právník, politik a ochotnický divadelník. Publikoval i pod zkratkou J. St. a pseudonymem Jan Pestrý.\n\nByl synem slavného operního pěvce Karla Strakatého, prvního interpreta písně \"Kde domov můj?\". Studoval na akademickém gymnáziu, kde k jeho učitelům patřili Václav Kliment Klicpera, Josef Chmela a Jan Lebeda.\n\nV roce 1859 absolvoval práva. Stal se jednatelem Právnické jednoty (1863-68) a advokátem (1867-71). Od roku 1871 působil jako c. k. notář.\n\nV rámci notářské komory pro Království české, jejímž byl členem a později předsedou, prosazoval používání českého jazyka. Pracoval v komisi pro českou právní terminologii a publikoval odborné texty v časopise \"Právník\" i samostatně. Zaměřil se mimo jiné na ochranu spotřebitelů a dlužníků proti falšování potravin, lichvě a chabrusu při exekucích.\n\nV roce 1867 byl zvolen poslancem zemského sněmu za okresy Blatná, Březnice a Mirovice. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Vedle toho byl i členem rady obecních starších, okresní školní rady v Praze a předsedou Občanského klubu josefovského.\n\nÚčastnil se i pražského kulturního života. Byl druhým režisérem ochotnického divadla u sv. Mikuláše (spolu s Pavlem Švandou ze Semčic). V letech 1870-71 zastával místo uměleckého ředitele Prozatímního divadla. Překládal a upravoval zahraniční divadelní hry, zejména francouzské. Finančně podporoval umělce v nouzi. Umělecká beseda, kde byl dlouholetým starostou, mu za zásluhy udělila čestné členství.\n\nZemřel na srdeční vadu. Pohřben byl 13. června 1891 v Blatné.\n\n"}
{"id": "548259", "url": "https://cs.wikipedia.org/wiki?curid=548259", "title": "Jan III. z Michalovic", "text": "Jan III. z Michalovic\n\nJan z Michalovic (zvaný Michalec) (14. století – 15. století) byl český šlechtic z rodu pánů z Michalovic. Byl vnukem Jana Ješka z Michalovic.\n\nOsiřel velmi mladý a proto jeho poručníkem byl určen pan Těma z Koldic a to na celých deset let. Přestože Jan nebyl ještě plnoletý zasedal v panských lavicích na zemském soudě. Po získání plnoletosti byl známý svým rozhodným a energickým jednáním. Tak jako jeho předkové měl nadání pro politické vyjednávání a od chvíle kdy se ujal Michalovického panství jeho kariéra začala stoupat. Byl blízký králi Václavu IV., patřil ke dvoru a tohoto faktu dovedl velmi obratně využít ke svému prospěchu, hlavně ke zvýšení majetku a získání významných úřadů. Říkal o sobě dokonce \"familiaris fidelis (rodinný přítel).\" Přes všechny tyto politické aktivity nezapomínal na své poddané. Dne 20. února 1391 mu na Křivoklátě dal král na jeho žádost listinu, kterou povoluje městu Boleslava Mladého osmidenní bartolomějský jarmark a roku 1406 mu poskytl privilegium, které se sice nezachovalo, ale existuje o něm hodnověrná zpráva v soupisu privilegií J. Balatky z roku 1876. V listině se uvádí, že král povoluje boleslavským občanům, aby si vystavěli na Starém městě u městských hradeb kamenný chrám k poctě Panny Marie namísto dosavadního dřevěného. Stavba chrámu se ovšem tehdy velmi zdržela v důsledku následných husitských válek a byla dokončena až v polovině 15. století. Od devadesátých let 14. století patřil Jan z Michalovic mezi nejmocnější muže království. Protože měl v důsledku toho velmi mnoho povinností, odevzdal starost o Michalovice purkrabímu Mutinovi z Lopuce a později Pešíkovi z Bukovna. V roce 1387 prodal staré rodové panství Velešín pro jeho velkou vzdálenost od Michalovic Rožmberkům a později prodal i hrad Ostrý (Šafrštejn) i s městem Benešovem Hynkovi Berkovi z Dubé. Roku 1396 se stal hejtmanem v Budyšíně.\n\nRoku 1394 stál v čele Panské jednoty proti králi Václavovi. Michalovicové byli tradičně přísnými katolíky a proto i on byl zarytým odpůrcem husitského hnutí od samého jeho začátku. Měl velmi za zlé králi, že dal svévolně umučit a utopit generálního vikáře Jana Nepomuckého bez předchozího soudu. Již od prvního konfliktu krále s Janem z Jenštejna stál na straně arcibiskupa a stal se nejaktivnějším členem Panské jednoty. Tato skupina šlechticů se snažila přimět krále, aby respektoval jejich požadavky a vyhrotili to až tak, že pobili polské bojovníky, které si král najal proti svým odpůrcům. Situace se vyhrotila zvláště tehdy, kdy Jan Michalec s dalšími katolickými šlechtici vnikl do jednání Královské rady, které se konalo 11. června 1395 na Karlštejně. Při tomto střetu osobně zabil Štěpána Podušku z Martinic a Štěpána z Opočna a těžce zranil johanitského převora Markolta z Vrutice. Král byl nucen pod tímto tlakem ustoupit, za všechny tyto nepřátelské skutky daroval Janovi roku 1397 Domažlice a roku 1405 jej ustanovil popravcem boleslavského kraje. Roku 1400 se pán z Michalovic osobně účastnil korunovace královny Žofie na Pražském hradě a v slavnostním průvodu nesl korunovační jablko s křížem. Tato služba byla ctí a společenskou prestiží. Když došlo v březnu 1402 ke druhému zajetí krále Václava, Jan z Michalovic se, jako spojenec moravského markraběte Jošta, na této akci osobně podílel. Roku 1409 byl ustaven zemským písařem. Tehdejší politická situace byla komplikovaná a král ji neměl pod kontrolou. Brzy po upálení Mistra Jana Husa se sešel 1. října 1415 v Českém Brodě s dalšími předními katolickými šlechtici a sepsali dohodu, že budou nadále poslušni krále a církve římské. Před svatým Havlem roku 1417 se opět věnoval svým poddaným a na jeho podnět byla tehdy sepsána listina, kterou udělil obyvatelům Mladé Boleslavi další výsadu a sice svobodně odkazovat svůj majetek. K listině byly připevněny pečetě Jana z Michalovic, jeho tří synů Petra, Jana Kruhlaty a Jindřicha a dalších pěti rytířů.\n\nSituace v českém království byla v té době už hrozivá a tragické události se daly do pohybu. Dne 30. června 1419 došlo k defenestraci na Novoměstské radnici v Praze a 16. srpna zemřel král Václav IV. Cesta pro husitské války byla otevřená. Po jejich vypuknutí se postavil jednoznačně na stranu římského císaře Zikmunda. Nebylo to zadarmo, Michalovicové vždycky očekávali protislužby. Tentokrát dostal Hrubý Rohozec, půl města Turnova a do léna hrad Bezděz. Dne 22. května 1420 se rozhodl jednat a nechal naložit vozy potravinami, zbraněmi a vším potřebným a vezl je do Prahy jako pomoc královým vojákům, kteří byli husity obklíčeni na Pražském hradě. Téměř u cíle byly vozy zpozorovány Žižkovými bojovníky a zabaveny. Pan Michalec, který vozy doprovázel, uhájil holý život. Jeho syn Jindřich tolik štěstí neměl a přišel o život. K této události došlo 1. listopadu 1420 během bitvy pod Vyšehradem, kde bylo Zikmundovo vojsko poraženo. Kromě Jindřicha tam padl i manžel Jindřichovy sestry Kunky Jaroslav ze Šternberka. V prosinci zabrali husité Michalovicům Brandýs nad Labem a v lednu 1421 dobyli Toušeň. V srpnu už se natolik obával o svoji bezpečnost, že se uchýlil se svými syny na pevný a prakticky nedobytný Bezděz. Krátce po tom byly opravdu dobyty i Michalovice, poté na nich sídlili husitští hejtmani. Rok 1423 byl trochu klidnější, protože existovala snaha, aby se církev římská a strana kališnická smířily a byl proto na sv. Havla svolán za tímto účelem sjezd obou stran do Prahy. Přítomen byl i Jan z Michalovic, přitom byl zvolen správcem, hejtmanem a byly mu dány veškeré pravomoci k řízení země a upokojení poměrů v Čechách. Jan Michalec se už pravděpodobně nedožil výsledků tohoto jednání, ani rozhodující bitvy u Lipan. Asi v polovině roku 1425 o něm mizí veškeré zprávy. Nevíme kdy a jak zemřel, ani kde je pohřben, ale není vyloučeno, že přímo na Bezdězu, kde trávil léta husitských válek.\n\n"}
{"id": "548261", "url": "https://cs.wikipedia.org/wiki?curid=548261", "title": "Peter Higgs", "text": "Peter Higgs\n\nPeter Ware Higgs, CH (* 29. května 1929 Newcastle upon Tyne, Spojené království) je britský teoretický fyzik, který v roce 1964 předpověděl existenci částice nazvané později Higgsův boson, za což mu byla udělena Nobelova cena za rok 2013. Existence této částice by měla vysvětlit původ hmotnosti ostatních elementárních částic. Existence Higgsova bosonu byla potvrzena experimenty CMS a ATLAS na urychlovači LHC v CERNu v Ženevě 4. července 2012.\n\n"}
{"id": "548264", "url": "https://cs.wikipedia.org/wiki?curid=548264", "title": "Strakatý", "text": "Strakatý\n\nStrakatý je české příjmení. Ženskou variantou je Strakatá.\n"}
{"id": "548265", "url": "https://cs.wikipedia.org/wiki?curid=548265", "title": "Zuzana Svozilová", "text": "Zuzana Svozilová\n\nZuzana Svozilová (* 22. ledna 1989, Olomouc) je česká ploutvová plavkyně. Drží rekordy Česka na tratích 200, 400, 800 a 1500 metrů. V roce 2010 vyhrála závod světového poháru v Maďarsku..\nV roce 2005 se ve francouzském letovisku La Ciotat stala juniorskou mistryní světa v závodě na 6 km. Rok poté získala stříbrnou medaili na Mistrovství světa juniorů na stejné trati.\nProzatím největšího úspěchu dosáhla v roce 2012, kdy v seniorské kategorii vybojovala druhé místo na Mistrovství Evropy v nejdelším závodě na 20 km.\n\nV roce 2017 na Světových hrách ve Vratislavi skončila šestá na 400 m, když posunula český rekord na 3:20,86.\n\n"}
{"id": "548266", "url": "https://cs.wikipedia.org/wiki?curid=548266", "title": "Demiurg", "text": "Demiurg\n\nDemiurg (řec. \"démiurgos\", umělec, řemeslník) je v Platónově dialogu Timaios jakýsi architekt, který buduje Vesmír podle vzoru světa idejí. V novoplatonismu metafyzická postava, syn Moudrosti, prostředník mezi dokonalým Bohem a hmotným světem. \n\nŘecké \"démiurgos\" (od \"démos\", lid a \"ergon\", dílo) původně znamenalo jak řemeslníka, tak také umělce – člověka, který veřejně vystupuje a vykonává veřejnou službu, jako například lékař nebo zpěvák. Později znamenalo i výrobce a řemeslníka, ale také správce veřejných záležitostí. V Platónově mýtu je to tvůrce, který ovšem netvoří sám, nýbrž podle daného vzoru.\n\nV dialogu Timaios Platón vypráví mýtus o původu světa, kde hraje hlavní roli demiurg. Je to jakýsi vrchní stavitel Vesmíru, který tak zhmotňuje vzor, jak jej vidí ve věčných idejích. Tak například čas, který vznikl současně s Vesmírem, je podle Timaia „pohyblivý obraz věčnosti“.\n\nNa Timaiův mýtus navázal Plótinos i pozdější hermetické spisy, které vznik světa představují jako proces emanace, v němž demiurg zastává roli prostředníka mezi Bohem a hmotným světem. V řecké Bibli (Septuagintě) se slovo nevyskytuje, protože představa démiurga odporuje biblické představě Božího stvoření slovem (). Jednou se vyskytuje v Listu Židům (), kde se ovšem užívá jako metafora o Stvořiteli, v Plotinově významu hraje významnou roli v díle Filóna Alexandrijského. Podobná představa se vyskytuje i v kabale a později znovu ožila v humanismu i v německém romantismu. \n\n"}
{"id": "548268", "url": "https://cs.wikipedia.org/wiki?curid=548268", "title": "Zlatý míč 2003", "text": "Zlatý míč 2003\n\nZlatý míč za rok 2003 získal český fotbalista ve službách Juventusu Pavel Nedvěd. Stal se tak po Josefu Masopustovi druhým českým hráčem, kterému se této pocty dostalo.\n\nDalších 24 hráčů bylo nominováno, ale neobdrželo žádný hlas:\n\n"}
{"id": "548270", "url": "https://cs.wikipedia.org/wiki?curid=548270", "title": "Buck-Tick", "text": "Buck-Tick\n\nBuck-Tick je japonská rocková skupina, která má pět členů: Acušiho Sakuraie (zpěv), Hisašiho Imaie (kytara, druhý hlas, zvuky a theremin), Hidehika Hošina (kytara a druhý hlas), Jutaku Higučiho (basová kytara) a Tolla Jagamiho (bicí). Zformovali se v roce 1984 a od té doby jsou téměř nepřetržitě aktivní. V průběhu své kariéry experimentovali s mnoha odlišnými hudebními žánry, včetně punku, post-punku, nové vlny, goth, industrial, elektronické hudby a klasického rock’n’rollu.\n\nSpolu s X Japan jsou Buck-Tick běžně označováni za zakladatele vlny visual kei, třebaže nikdy nebyli typičtí představitelé. Členové mají navíc ke své dlouholeté a produktivní kariéře jako skupina i sólové projekty a spolupracovali s mnoha známými umělci, japonskými i zahraničními. \n\n\nPřes svá odlišná příjmení, Jutaka a Toll jsou bratři.\n\nSkupina Buck-Tick byla původně založena v roce 1984 pod jménem Hinan Go-Go. Všech pět členů žilo ve městě Fudžioka, v prefektuře Gunma. Hisaši Imai přišel s nápadem na kapelu, a chtěl ji založit i přesto, že tehdy neuměl hrát na žádný hudební nástroj. Naverboval svého přítele, Jutaku Higučiho, a spolu začali cvičit - Hisaši na kytaru, U-ta na basovou kytaru. Pak se U-ta zeptal Hidehika Hošina, se kterým se přátelil od prvního ročníku na střední škole, jestli by se chtěl také připojit. Protože byl Hide vysoký a přitažlivý, U-ta ho chtěl přesvědčit, aby přijal místo zpěváka, ale Hide měl větší zájem o hru na kytaru a nechtěl stát v popředí, takže se zpěvákem stal Imaiův známý Araki. Acuši Sakurai, rebelský spolužák Imaie, se kapele nabídl jako bubeník. \n\nImai pojmenoval skupinu \"Hinan Go-Go\" (\"Hinan\" znamená v japonštině kritika). Jakmile měli natrénováno dost na to, aby mohli hrát, začali vystupovat na menších místních akcích. Ze začátku hráli covery písní slavné japonské punkové skupiny The Stalin. Od počátku si byli vědomi své reputace a pokoušeli se odlišit od davu. Vystupovali v oblecích s vlasy vyčesanými nahoru a brzy přidali i bílý make-up. \n\nJakmile Imai odmaturoval, přestěhoval se s Arakim do Tokia a začal navštěvovat návrhářskou školu. U-ta a Hide odmaturovali o rok později a také se přestěhovali do Tokia. Přesto se o víkendech vraceli domů, aby mohli zkoušet a vystupovat. Během léta 1984 se kapela přejmenovala na Buck-Tick s výslovností \"bakučiku\", což je japonské slovo pro prskavku. Také začali hrát originální písně, které psal Imai.\n\nAcušiho rodiče mu nedovolili přestěhovat se do Tokia, takže zůstal v Gunmě jako jediný. Trávil všechen svůj čas o samotě, často navštěvoval koncerty a sledoval vystoupení skupin v televizi, a rozhodl se, že už nechce hrát na bicí. Místo toho se chtěl stát zpěvákem. U-tův bratr byl rovněž členem kapely, SP, která zrovna přišla o zpěváka, a Acuši se zeptal Tolla, jestli by ho mohl nahradit. Toll jeho žádost odmítl a SP se rozpadli.\n\nNicméně ve stejnou dobu ostatní členové začali cítit nechuť k Arakimu. Imaiovy schopnosti v psaní písní se zlepšovaly, ale Araki nebyl schopný zvládat melodie. Ačkoliv to pro ně bylo bolestivé, kapela se rozhodla Arakiho vyhodit a Acuši zaujal jeho místo. Buck-Tick nyní scházel bubeník, ale toto místo bylo zaplněno bratrem U-ty, Tollem Jagamim, poté, co ho U-ta přesvědčil, že to pro něj bude nejlepší způsob, jak překonat ztrátu vlastní skupiny. Tak se zformovalo složení Buck-Tick, které se od té doby nezměnilo.\n\nHudba Buck-Tick se v průběhu let výrazně vyvíjela. Svá raná léta nazývají „vyloženým punkem“. Používali jednoduché rytmy a akordy, písně byly většinou v durových stupnicích a v textech často využívali angličtinu. S příchodem „Taboo“ a v průběhu „Kurutta taijó“ začali experimentovat s temnějším a dospělejším zvukem. Při „Darker Than Darkness –style 93-“ se vyvinuli do tvrdšího, hard-rockovějšího zvuku, který v jejich díle dosud přetrval, a který až do dob „Mona Lisa Overdrive“ kombinovali s elektronikou. V posledních letech u „Džúsankai wa gekkó“ vědomě přijali gotické pojetí, které zkombinovali s retro rock’n’rollem u alba „Tenši no Revolver“.\n\nNěkteré elementy v jejich hudbě přetrvávají, například drnčivé kytarové akordy, výrazné basové tóny, skřípavý rámus elektronicky narušených zvuků a rozpolcené melodie, které klouzají mezi durovými a mollovými stupnicemi, stejně tak Acušiho charakteristický sytý baryton. Acuši je známý pro své dekadentní texty, které skládá převážně v japonštině, ale často naráží i na existenciální psychologická témata. Imai složil mnoho písní, které připomínají příběhy science-fiction, včetně témat jako například umělá genetické manipulace a počítačové pirátství, ale poslední dobou odbočil spíše k jednoduchým milostným písním.\n\nAcuši Sakurai a Hisaši Imai vytvořili, společně s Raymondem Wattsem, Saschou Konietzkem a Luciou Cifarelli, skupinu Schwein, se kterou vydali album \"Schweinstein\" a následně EP remix \"Son of Schweinstein\". \nImai také působí v tříčlenné skupině Lucy, kde hraje na kytaru a zpívá. Skupina vydala dvě alba, „Rockarollica“ a „Rockarollica II.“\nAcuši vydal pod svým jménem sólové album „Ai no wakusei“ („Planeta lásky“), pro které napsal texty a nazpíval vokály. V roce 2004 se také odehrál jeho herecký debut, ztvárnil postavu lovce upírů v krátkém filmu Longinus režiséra Rjúheie Kitamury.\nToll Jagami vydal sólové album „1977/Blue Sky“ se skupinou nazvanou „Yagami Toll and the Blue Sky.“ Koncept tohoto alba se zabýval smrtí Tollova staršího bratra, který také hrál na bicí a zemřel v roce 1977.\nJutaka Higuči působil v kapele „Wild Wise Apes“, ve které hrál na basovou kytaru. Skupina vydala jedno album, „3rd World“. \nHidehiko Hošino v roce 2007 založil skupinu Dropz, ve které hraje na kytaru a klávesy. Začal s touto kapelou, protože chtěl experimentovat s elektronickou hudbou. Skupina vydala jedno album, „Sweet Oblivion“, ale zatím neuspořádala žádné koncerty.\n\n\n\n\n"}
{"id": "548279", "url": "https://cs.wikipedia.org/wiki?curid=548279", "title": "Ejn ha-Šofet", "text": "Ejn ha-Šofet\n\nEjn ha-Šofet ( עֵין הַשּׁוֹפֵט, doslova „\"Soudcův pramen\"“ ,v oficiálním přepisu do angličtiny En HaShofet, přepisováno též Ein HaShofet) je vesnice typu kibuc v Izraeli, v Severním distriktu, v Oblastní radě Megido.\n\nLeží v nadmořské výšce 264 metrů, v horách Ramat Menaše, cca 17 kilometrů východně od břehů Středozemního moře. Je situována v zemědělsky využívané a jen z menší části zalesněné pahorkatině. Poblíž obce začínají vádí Nachal Dalija, Nachal Šelef, Nachal Raz a Nachal Taninim směřující k západu. Na východ odtud stékají vádí Nachal Gachar a Nachal Zahora.\n\nObec se nachází cca 65 kilometrů severovýchodně od centra Tel Avivu a cca 25 kilometrů jihojihovýchodně od centra Haify. Ejn ha-Šofet obývají Židé, přičemž osídlení v tomto regionu je etnicky převážně židovské. Oblast vádí Ara, kterou obývají izraelští Arabové, leží cca 7 kilometrů jižním směrem. Hřbet horského masivu Karmel, na kterém stojí drúzská sídla, se nachází 10 kilometrů severně odtud.\n\nObec Ejn ha-Šofet je na dopravní síť napojena pomocí lokální silnice číslo 672, jež propojuje všechny vesnice na Ramat Menaše a vede k severu, kde ústí do dálnice číslo 70. Spojení k východu, do Jizre'elského údolí, zajišťuje lokální silnice číslo 6953.\n\nKibuc Ejn ha-Šofet byl založen v roce 1937. Šlo o opevněnou osadu typu Hradba a věž. Jejími zakladateli byla skupina židovských přistěhovalců z Polska, kterou doplnila skupina členů mládežnické levicové organizace ha-Šomer ha-Ca'ir tvořená severoamerickými Židy. Ti se zformovali již v předstihu do kolektivu a po pět let trénovali ve městě Chadera na založení vlastní vesnice. K zbudování Ejn ha-Šofet došlo 5. července 1937. Původně byla osada situována o něco východněji od dnešního kibucu, v místě zvaném Giv'at Džo'ara (גבעת ג'וערה). Po roce se osadníci přestěhovali do dnešní lokality.\n\nJméno vesnice je připomínkou soudce Nejvyššího soudu Spojených států amerických Louise Brandeise, který patřil k významným osobnostem americké židovské komunity.\n\nBěhem války za nezávislost byl zdejší region dobyt izraelskými silami. Koncem 40. let 20. století měl kibuc Ejn ha-Šofet rozlohu katastrálního území 4 100 dunamů (4,1 kilometrů čtverečních).\n\nV obci fungují zařízení předškolní péče a základní škola Omarim (עומרים) navštěvovaná i dětmi z okolních vesnic. Místní ekonomika je založena na průmyslu (včetně továrny na zpracování kovů) a zemědělství. Část obyvatel za prací dojíždí.\n\nObyvatelstvo kibucu Ejn ha-Šofet je sekulární. Podle údajů z roku 2014 tvořili populaci v Ejn ha-Šofet Židé - cca 700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 800 osob).\n\nJde o menší sídlo vesnického typu s dlouhodobě mírně rostoucím počtem obyvatel. K 31. prosinci 2014 zde žilo 819 lidí. Během roku 2014 registrovaná populace klesla o 1,2 %.\n\n\n"}
{"id": "548283", "url": "https://cs.wikipedia.org/wiki?curid=548283", "title": "Zlatý míč 2008", "text": "Zlatý míč 2008\n\nZlatý míč, cenu pro nejlepšího fotbalistu světa dle mezinárodního panelu sportovních novinářů, získal v roce 2008 Portugalský fotbalista Cristiano Ronaldo. Stal se tak po Eusébiovi a Figovi třetím Portugalcem a zároveň čtvrtým hráčem v historii Manchesteru United, který získal toto ocenění. Před ním to dokázali Denis Law (1964), Bobby Charlton (1966) a George Best (1985).\n\nDalších pět hráčů nezískalo žádný hlas\n"}
{"id": "548289", "url": "https://cs.wikipedia.org/wiki?curid=548289", "title": "Simpsonovi (4. řada)", "text": "Simpsonovi (4. řada)\n\nČtvrtá řada amerického animovaného seriálu Simpsonovi je pokračování třetí řady tohoto seriálu. Byla vysílána na americké televizní stanici Fox od 24. září 1992 do 13. května 1993. V Česku měl první díl z této řady premiéru 1. dubna 1994 na České televizi (při prvním českém vysílání měla řada jinou sestavu dílů). Řada má celkem 22 dílů.\n\n<onlyinclude></onlyinclude>\n"}
{"id": "548291", "url": "https://cs.wikipedia.org/wiki?curid=548291", "title": "Ota Kraus", "text": "Ota Kraus\n\nOta Kraus (7. září 1909, Klášterní Skalice – asi 10. července 2001, Praha) byl český spisovatel a novinář židovského původu, který přežil holokaust. \n\nRodiče Oty Krause byli židovského původu, on sám byl sice později pokřtěn, ale židovský původ nadále zůstával v jeho osobních dokumentech. Rodina spravovala statek na táborském venkově a Ota vychodil nejprve základní školu v Táboře, poté se vyučil zámečníkem a „dělníkem technického zaměření“. Vojenskou službu vykonával postupně v Humpolci, Německém Brodě a v Praze, kde si později našel civilní zaměstnání. Stal se majitelem domku v Libčicích nad Vltavou a denně dojížděl do práce vlakem a tramvají. Po roce 1932 se stal prodavačem radiosoučástek u firmy Rádio Fusek, která sídlila na Václavském náměstí a jejímž majitelem byl vynálezce, elektrokonstruktér a politik Československé živnostensko-obchodnické strany středostavovské Eduard Fusek (1901–1996). Ota se ve firmě vypracoval na vedoucího obchodu a v této funkci přijal do pracovního poměru sekretářky slečnu Boženu Vlasákovou (1915–2008), kterou později pojal za manželku a narodil se jim první syn Ivan (1. 3. 1939). V té době již měli v Praze k dispozici služební byt.\n\nV den začátku nacistické okupace 15. března 1939 byli Eduard Fusek i Ota Kraus pozváni do paláce Koruna k bankéři Turnovskému, který nepokrytě dával najevo radost z budoucího ekonomického vývoje a devalvace koruny proti říšské marce. Fusek s Krausem se záhy poté rozhodli angažovat v protinacistickém odboji. Zatímco se však Fusek pravděpodobně dokázal vyhnout věznění, byl Kraus v dubnu 1940 zadržen gestapem za rozšiřování časopisu \"V boj\" a pro podezření z distribuce radiosoučástek na stavbu nelegální vysílačky. Po několika výsleších v Petschkově paláci byl oficiálně zatčen s tím, že: \"„... pan Kraus, povoláním technický úředník, bytem v Praze, ohrožuje podle zjištění státní policie svým chováním trvání a bezpečnost Protektorátu, neboť je naléhavě podezřelý z protistátních piklů, a lze očekávat, že svobody zneužije k tomu, aby podstatně rušil klid, pořádek a pokrok zdárného vývoje v zemi.“\". Z vazby na Pankráci byl odvezen nejprve do ghetta v Terezíně, pak do Dachau a do Neuengamme (s adresou \"„Ota Israel Kraus, Nummer 2281, Block 12, Konzentrationslager Neuengamme“\"), kde na podzim a v zimě 1940 pracoval na stavbách v Hamburku. Následovalo několik dalších koncentračních a vyhlazovacích táborů.\n\nNejdelší dobu (2. listopadu 1942 až říjen 1944) strávil Kraus ve vyhlazovacím táboře Osvětim, sekci B II d, jako vězeň č. 73046. Tam se spolu s Erichem Schoenem-Kulkou rozhodli vzepřít systému svérázným způsobem: sehnali si šroubovák, kus drátu a sami si dali rozkaz, že mají opravit kliku u jednoho z baráků. Tomuto výmyslu bezproblémově uvěřili jak dozorci, tak jejich nadřízení z řad SS, a Kraus s Kulkou si tak během několika týdnů zařídili malou zámečnickou dílnu, kde oficiálně fungovali jako montéři a opraváři pro správu tábora, ve skutečnosti poskytovali služby pro spoluvězně a roznášeli zprávy a materiály pro tamější podzemní hnutí. Dílna se později rozrostla na nejméně šest dělníků a stálého dozorce. Protože se drželi strategie přílišného nevybočování z řady, chovali se vstřícně a jejich řemeslo bylo užitečné pro správu tábora, byli vyjmuti z pracovního nasazení v pomocných táborech a přežili jak období nejhoršího vyvražďování, tak epidemii tyfu, která v táboře vypukla v roce 1943. Kraus zde však přišel o své rodiče, kteří do tábora přijeli v říjnu 1944 v posledním přijímacím transportu z Terezína a krátce poté byli posláni do plynové komory. Dva dny po jejich příjezdu měl být on sám zařazen do pochodu smrti, využil však rostoucího zmatku a nelegálně se dostal do posledního vlakového transportu do tábora Sachsenhausen, zatímco zvláštní komanda už náložemi a plamenomety začala likvidovat osvětimský tábor i s lidmi. Později byl vězněn ještě v drážďanském ghettu a v Buchenwaldu, kde byl nakonec spojenci osvobozen. Jeho bratr Vilém, též vězněný v Osvětimi, zemřel po osvobození na cestě domů.\n\nV době Otova věznění byla manželka Božena donucena se synem Ivanem opustit byt v Praze a přestěhovat se do Libčic. Coby manželku vězně ji navíc odmítaly zaměstnat české firmy, musela tedy přijmout práci u německé společnosti. Ota se jí po celou dobu snažil posílat domů motáky, ve kterých líčil táborové podmínky a chtěl po ní zhotovit falešné dokumenty, ale to nebylo v moci jeho manželky obstarat.\n\nPo osvobození Osvětimi a skončení války se Ota vrátil k rodině do Libčic. Již krátce po válce pomáhal usvědčit válečné zločince a vydal řadu novinových článků na toto téma. Ačkoliv byl bývalým vězněm koncentračního tábora, úřady mu odmítaly přidělit byt v Praze kvůli udání, že jeho manželka v době války \"„moc často mluvila německy“\". Až teprve díky narození dcery Elišky (4. 5. 1946) se Krausovým podařilo sehnat byt v Praze na Letné, v Klášterní ulici. Tam s nimi kratší či delší dobu bydlelo i několik příbuzných. Zde také postupně přišli na svět ještě synové Michael (23. 12. 1949) a Jan (15. 8. 1953) a dcera Kateřina (1956–1990).\n\nBrzy po válce se vrátil do zaměstnání v obchodě Rádio Fusek, tento obchod byl ale později znárodněn a stal se pobočkou národního podniku ELEKTRA Praha – sám Fusek emigroval a vybízel k témuž i Krausovy, což Ota odmítl a v zaměstnání pak dosáhl solidní kariéry v obchodním a propagačním oddělení (například využíval vlastní děti pro reklamní fotografie výrobků n.p. TESLA.). Vedle svého hlavního zaměstnání v Elektře se dal i na dráhu spisovatele: společně s bývalým spoluvězněm Erichem Schoenem-Kulkou (1911–1995), a za pomoci řady dalších přeživších vězňů, napsali dvě knihy na téma holokaustu, které byly přeloženy do mnoha světových jazyků. \n\nPozději se stal oficiálním zaměstnancem Československé tiskové kanceláře v Opletalově ulici, kde napsal řádově stovky novinových článků zejména k tématu holokaustu a genocidy. V ČTK setrval až do počátku 70. let, kdy byl z politických i věkových důvodů propuštěn a penzionován. Ještě v červnu 1970 ale doprovázel zájezd pražských vysokoškoláků, organizovaný městským výborem Svazu vysokoškolských studentů (později včleněným do SSM) do Krakova, Věličky a Osvětimi jako bojovný židovský propagandista a pamětník genocidy (opomenul jen tu \"účinnější\" – vyhlazování cigánů v tomtéž táboře) (osobní svědectví účastníka).\n\nČasto se vracel do míst, kde prožil válku – každoročně například do Osvětimi, kde mu dokonce v 80. letech správa památníku dovolila přenocovat a on to bral jako svou osobní pomstu esesákům: \"„Teď se hoši obracejí v hrobě, když vidí, že tu mohu klidně spát a dokonce se svým synem.“\" Opakovaně se stýkal se svými někdejšími spoluvězni, i ve vyšším věku se holokaustu věnoval po literární a žurnalistické stránce.\n\nPo válce vstoupil Ota Kraus do Československé sociální demokracie. Po Vítězném únoru došlo v červnu 1948 k násilnému sloučení ČSSD s KSČ, Ota se tedy stal členem KSČ a je pravděpodobné, že tento fakt mu pomáhal i v následující kariéře – přestože byt na Letné s nimi svého času sdíleli například Boženin otec (rozkulačený sedlák) Vincenc Vlasák či různí strýcové, kteří se zde připravovali na emigraci. \n\nPoté, co v srpnu 1968 došlo k invazi vojsk Varšavské smlouvy, se rozhodly emigrovat i tři nejstarší děti. Ota Kraus poté při stranických prověrkách v rámci normalizace označil zmíněnou invazi za \"„stejnou pomoc, jakou Československu už kdysi poskytli Němci“\" a následně byl \"„pro ztrátu důvěry“\" vyloučen ze strany. A zatímco nejmladší syn Jan zůstal v Československu a od konce 60. let se věnoval herecké kariéře ve filmu a v televizi, pak nejmladší dcera Kateřina byla v roce 1977 zatčena v Polsku, po návratu vyloučena ze studií na vysoké škole a roku 1985 emigrovala do USA.\n\nI přes uvedené politické škraloupy umožňovaly československé úřady od roku 1978 Otovi a Boženě návštěvy nesocialistických zemí, kde se stýkali se svými emigrovavšími potomky a jejich rodinami.\n\nVe vysokém věku začal trpět Alzheimerovou chorobou a postupně se přestával orientovat. V červenci 2001 se sám vydal z domu na Letné na procházku, z které se již nikdy nevrátil. Přes vyhlášené pátrání nebyl nalezen – až o necelý rok později bylo jeho tělo (beze stop násilí) objeveno v Hloubětíně. Manželka Božena jej přežila o necelých 7 let.\n\n\n"}
{"id": "548292", "url": "https://cs.wikipedia.org/wiki?curid=548292", "title": "Richard Hammond", "text": "Richard Hammond\n\nRichard Mark Hammond (* 19. prosince 1969, Solihull ve Velké Británii) je britský televizní moderátor známý především pořadem \"Top Gear\", který mezi lety 2002 až 2015 moderoval s Jeremym Clarksonem a Jamesem Mayem. Dále také moderoval pořady \"\" a britskou verzi \"Drtivé porážky\". Po odchodu z Top Gearu v roce 2015 se trio rozhodlo uvádět nový pořad \"The Grand Tour\".\nNarodil se v britském Solihullu do rodiny Eileen a Alana Hammondových. Má dva mladší bratry; Nicholase a Andrewa. V polovině 80. letech 20. století se celá rodina přestěhovala do Riponu v North Yorkshiru. Nejdříve studoval na místním gymnáziu, poté od roku 1986 do roku 1988 studoval na Harrogate College, kde promoval z mediální tvorby.\n\nV květnu 2002 se oženil s Amandou Etheridge, se kterou má dvě dcery: Isabellu a Willow. Žije v Herefordshire, avšak vlastní i byt v Londýně. Vlastní velké množství aut, například Aston Martin DBS V12, Porsche 911 GT3 RS, zakoupené v dubnu 2016, ale také Dodge Challenger, Land Rover Defender nebo Morgan Aero 8, který ale po autonehodě prodal.\n\nJe viceprezidentem britské charitativní společnosti The Children's Trust, která pomáhá dětem s poraněním mozku.\n\nPo dokončení školy pracoval pro několik rozhlasových stanic BBC.\n\nV roce 2002 začal moderovat magazín o autech \"Top Gear\" společně s Jeremym Clarksonen a Jamesem Mayem.\n\nOd roku 2003 moderuje TV pořad \"\", který se zabývá především vědou. V roce 2007 ho nahradil Vic Reeves.\n\nV rámci speciálu Top Gearu, Richard spolu s Jamesem a Jeremym objevil takzvaný pramen Nilu, postavili vlastními silami most přes řeku Kok, dobyli severní pól a přeplavali kanál La Manche na vlastnoručně postaveném obojživelném autě.\n\nV Top Gearu měl přezdívku křeček, jelikož v jedné z epizod, kdy se předávaly \"Ceny Top Gearu\", jedl papír s výsledky. Nepojmenoval ho tak však Jeremy, jak se mnoho lidí mylně domnívá, ale právě fanoušci Top Gearu.\n\nVe čtvrtek 20. září 2006 se během natáčení Top Gearu na letecké základně RAF Elvington pokusil překonat rychlostní rekord Británie (483,18 km/h) v dragsteru Vampire. Při své první jízdě se přes tuto hodnotu dostal, naměřili mu dokonce přes 500 km/h, při druhé podle všeho také. Ale při třetí jízdě mu explodovala pravá přední pneumatika a vyletěl z dráhy. S těžkým otřesem mozku byl převezen do nemocnice, kde se jeho stav stabilizoval. Následujících pět týdnů ještě zůstával v nemocnici. Dlouhou dobu se pak poté léčil, ale dokázal se úplně uzdravit a vrátit se zpět do Top Gearu. On sám řekl, že jediný rozdíl mezi ním před nehodou a po nehodě je v tom, že předtím nejedl celer a teď už ano. Jeremy Clarkson o jeho nehodě prohlásil, že Richard nahlédl za dveře smrti a usoudil, že se mu tam nelíbí. O nehodě napsal knihu \"Na hraně\".\n\nOd roku 2008 do roku 2012 moderoval společně s Amandou Byram britskou verzi \"Drtivé porážky\", nicméně, roku 2012 byla show z rozhodnutí BBC zrušena.\n\nV roce 2015 natočil dokumentární film \"Putování džunglí s Richardem Hammondem\". Již rok předtím ale natáčel i pořad \"Vědecky prověřeno\", který se zabýval fyzikou a jejím využití v reálném životě.\n\nV češtině vyšly pouze tři jeho knihy: \"Na hraně, Jak fungují auta a ...nebo jsem cvok?\". První z uvedených knih pojednává o jeho nehodě v září 2006 a o následném zotavování, kdy si nemohl na nic vzpomenout a hýbal se jen s těžkostmi. \"...nebo jsem cvok?\" je autobiografická kniha pojednávající o jeho osobě. V Česku vyšla poprvé v roce 2012.\n\n"}
{"id": "548294", "url": "https://cs.wikipedia.org/wiki?curid=548294", "title": "Monte-Carlo Rolex Masters 2010", "text": "Monte-Carlo Rolex Masters 2010\n\nTenisový turnaj ATP Monte-Carlo Rolex Masters 2010 se konal ve dnech 11. - 18. dubna v Roquebrune-Cap-Martin ve Francii poblíž Monte Carla v Monaku venku na antukových dvorcích. Turnaj patřil do kategorie ATP World Tour Masters 1000 a byl součástí ATP World Tour 2010. Odměny činily 2 543 750 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "548296", "url": "https://cs.wikipedia.org/wiki?curid=548296", "title": "Simpsonovi (14. řada)", "text": "Simpsonovi (14. řada)\n\nČtrnáctá řada amerického animovaného seriálu Simpsonovi je pokračování třinácté řady tohoto seriálu. Byla vysílána na americké televizní stanici Fox od 3. listopadu 2002 do 18. května 2003. V Česku pak tato řada měla premiéru 7. září 2004 na prvním kanálu České televize. Řada má celkem 22 dílů.\n\n<onlyinclude></onlyinclude>\n"}
{"id": "548298", "url": "https://cs.wikipedia.org/wiki?curid=548298", "title": "Epifenomén", "text": "Epifenomén\n\nEpifenomén (z řec. \"epi-fainó\", ukazovat se na něčem) je jev, který sice může mít příčinu, sám však nevykazuje žádné působení či důsledky. V širším slova smyslu průvodní, druhotný, nepodstatný jev.\n\nPojem vznikl v 18. století v lékařské diagnostice pro rozlišení mezi zásadními a nutnými symptomy nemoci a epifenomény – nahodilými průvodními znaky. V 19. století jej převzali filosofové v diskusi o vztahu mezi tělem a duší. Jako filosofický pojem má blízko ke staršímu pojmu případku (\"akcidens\"), nevztahuje se však k věcem samým, nýbrž k jevům čili fenoménům. Thomas Henry Huxley, L. Büchner nebo Th. Ribot vyslovili tezi, že vědomí je pouhým epifenoménem mozkové činnosti.\n\nPro tento názor, že vědomí a duševní činnost jsou pouhými epifenomény nervové činnosti, zavedl Max Scheler název epifenomenalismus, který se užívá zejména v anglosaské filosofii. Jakkoli je závislost vědomí na mozku a jeho činnosti dobře prokázána, vede se dodnes diskuse, zda se sám fenomén vědomí dá nervovou a mozkovou činností plně vysvětlit. \n\n\n\n"}
{"id": "548301", "url": "https://cs.wikipedia.org/wiki?curid=548301", "title": "Gal'ed", "text": "Gal'ed\n\nGal'ed ( גַּלְעֵד, v oficiálním přepisu do angličtiny Gal'ed (Even Yizhaq)) je vesnice typu kibuc v Izraeli, v Severním distriktu, v Oblastní radě Megido.\n\nLeží v nadmořské výšce 186 metrů, v horách Ramat Menaše, cca 15 kilometrů východně od břehů Středozemního moře. Je situována v zemědělsky využívané a jen z menší části zalesněné pahorkatině. Severně od obce probíhá vádí Nachal Taninim s přítoky Nachal Saflul a Nachal Chelmit. Na jih od vesnice vede horní tok vádí Nachal Nili.\n\nObec se nachází cca 60 kilometrů severovýchodně od centra Tel Avivu a cca 30 kilometrů jihojihovýchodně od centra Haify. Gal'ed obývají Židé, přičemž osídlení v tomto regionu je etnicky převážně židovské. Oblast vádí Ara, kterou obývají izraelští Arabové, leží cca 5 kilometrů jižním směrem. Hřbet horského masivu Karmel, na kterém stojí drúzská sídla, se nachází 15 kilometrů severně odtud.\n\nObec Gal'ed je na dopravní síť napojena pomocí lokální silnice číslo 672, jež sem odbočuje z dálnice číslo 70 a vede pak k jihu, přičemž propojuje všechny vesnice na Ramat Menaše, z nichž Gal'ed je nejjižnější.\n\nKibuc Gal'ed byl založen roku 1945. Jeho zakladateli byla skupina Židů původem z Německa napojená na hnutí he-Chaluc a ha-Bonim, která se zformovala okolo Giory Joseftala už ve 30. letech 20. století. V roce 1939 z jejich řad vznikla v Palestině osadnická skupina ha-Gar'in Ra'anana (הגרעין רעננה), která se provizorně usadila poblíž města Ra'anana a dnešní vesnice Giv'at Chen v pobřežní nížině a v březnu 1945 se přesunuli sem, do tehdy řídce osídlené výspy pahorků Ramat Menaše.\n\nPoblíž kibucu se do roku 1948 rozkládaly dvě arabské osady. Cca 1 kilometr západním směrem to byla Chubajza, v níž v roce 1931 žilo 209 lidí a stálo tu 42 domů. Právě od vesnice Chubajza vykoupili Židé potřebné pozemky pro zbudování svého sídla. 1 kilometr východně od kibucu pak stála al-Butajmat, kde se roku 1931 uvádí 112 obyvatel ve 29 domech. Obě vesnice byly v květnu 1948, během počátečního stádia války za nezávislost, dobyty izraelskými silami a arabské osídlení zde skončilo. Zástavba arabských osad pak byla zbořena.\n\nKoncem 40. let 20. století měl kibuc rozlohu katastrálního území 3 000 dunamů (3 kilometry čtvereční). Kibuc se původně nazýval Even Jicchak (אבן יצחק), podle židovského aktivisty z jižní Afriky Jicchaka Hochberga, který vykoupil zdejší pozemky do židovského majetku. Později přejmenován Gal'ed, jako připomínka členů hnutí ha-Bonim, kteří nepřežili holokaust.\n\nV prvních deseti letech se osadníci potýkali s nedostatkem vody a zemědělské půdy. V 70. letech 20. století byla uzavřena dohoda o ekonomické spolupráci s nedalekou vesnicí Mišmar ha-Emek. Kromě zemědělství je místní hospodářství založeno i na průmyslu (například biochemická firma ביוגל - Biogel). V obci fungují zařízení předškolní péče. Základní škola je v nedaleké vesnici Ejn ha-Šofet. Vesnice prochází stavební expanzí o 46 nových domů.\n\nObyvatelstvo kibucu Gal'ed je sekulární. Podle údajů z roku 2014 tvořili populaci v Gal'ed Židé - cca 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 500 osob).\n\nJde o menší sídlo vesnického typu s dlouhodobě mírně rostoucím počtem obyvatel. K 31. prosinci 2014 zde žilo 457 lidí. Během roku 2014 registrovaná populace stoupla o 4,1 %.\n\n\n"}
{"id": "548312", "url": "https://cs.wikipedia.org/wiki?curid=548312", "title": "Miky Mora", "text": "Miky Mora\n\nMiky Mora je slovenský raper, který účinkoval ve skupině Druhá strana, která ale zanikla a Miky Mora začal rappovat sám nebo ve featuringu, například s Rytmusem. Je majitelem nahrávacího studia 100ka.Miky Mora se vyznačuje skákavým až elektricky hlubokým hlasem.\n\n\n\n"}
{"id": "548315", "url": "https://cs.wikipedia.org/wiki?curid=548315", "title": "Evidence", "text": "Evidence\n\nEvidence (z lat. \"e-visu\", z viděného) znamená:\n\n\n"}
{"id": "548327", "url": "https://cs.wikipedia.org/wiki?curid=548327", "title": "Ludwig Meidner", "text": "Ludwig Meidner\n\nLudwig Meidner (18. dubna 1884, Bernstadt, (Bierutów) - 14. května 1966, Darmstadt) byl německý malíř a básník.\n\nPatřil k jedněm z nejradikálnějších představitelů druhé vlny expresionismu, „nové věcnosti“. Fauvismus a futurismus byl směry, jež ovlivnily jeho tvorbu nejvíce.\n\nNa přání rodičů se učil zedníkem, ale nevyučil se kompletně. Studoval na Královské škole umění ve Vratislavi (1903-1905) a od roku 1906-1907 v Julienu a v Cormon Academies v Paříži, kde se seznámil se svým přítelem Amedeem Modiglianim. V roce 1912 začal pracovat na sérii maleb, které byly poznamenány jeho osobitým stylem, díky němuž si získal reputaci. „Apokalyptická krajina“ je soubor maleb, kde města hoří, jsou zničena. Cílem bylo ukázat hrůzy války. (podařilo se mu je předpovědět několik let dopředu.)\n\nPřed rokem 1916 se ocitl ve finanční tísni a začal proto malovat náboženská témata.\nVojenská služba (během 1. světové války byl tlumočníkem) z něj udělala zapřisáhlého pacifistu.\n\nV roce 1919 vytvořil dílo \"Pro všechny výtvarníky, básníky a muzikanty,\" které zpochybňovalo stávající řád a vyzývalo umělce, aby se stali socialisty a chránily tzv: „větší dobro.“ Poté se, zklamán revolucí, uchýlil do soukromí.\n\nOd roku 1924 působil jako profesor malby a sochařství v Berlíně. V roce 1933 byl zapsán na seznam zakázaných autorů. Jeho monografie byly spáleny v roce 1933 při nacistickém ničení knih. V roce 1935 se stal profesorem kreslení Židovského institutu v Kolíně nad Rýnem.\nByl pronásledován nacisty i díky svému židovství, není tedy divu, že se v roce 1939 pokusil i s manželkou (jeho žena Else Meidner byla také umělkyní) uprchnout do Velké Británie, kde zůstal do roku 1953, kdy se opět vrátil do Německa.\n\nV roce 1940 vytvořil cyklus kreseb, které nazval “Masakry v Polsku” nebo “Utrpení Židů v Polsku” jako reakci na holokaust.\n\nV posledních, velmi produktivních, letech svého života rozvíjel svůj osobitý styl, který vyvinul v roce 1920.\n\nV roce 1963 měl v Recklinghausenu první velkou výstavu od roku 1918. Zemřel 14. května 1966 v Darmstadtu, bylo mu tehdy 82 let.\n\nHlavním tématem jeho maleb bylo město, městská krajina.\nJednalo se zpravidla o pohled do města pod různými úhly, budovy často působily dojmem, jako by padaly a lidé se tak na obrazech ocitali v nebezpečných situacích. Obrazy jsou díky zajímavému zpracování neobyčejně působivé.\n\n\n"}
{"id": "548333", "url": "https://cs.wikipedia.org/wiki?curid=548333", "title": "Skautský kroj", "text": "Skautský kroj\n\nSkautský kroj českých skautů se skládá ze skautské košile jednotného střihu, trojcípého skautského šátku s turbánkem a funkční šňůry s píšťalkou. Ke skautskému kroji také náleží kožený opasek s kruhovou přezkou, v jejímž středu je vyobrazena skautská lilie, v horní části je nápis „Junák“, ve spodní části přezky potom skautské heslo „Buď připraven!“ Pro slavnostní příležitosti existuje formální (obleková/kostýmová) varianta kroje s kravatou. Podobu skautského kroje v ČR udává krojový řád.\n\nDo roku 2000 bylo možné vidět různé střihy košil. Oficiální byly košile tmavší pískové až medové barvy, neoficiálními, ale velmi rozšířenými potom byly košile armádní. Od roku 2005 jsou oficiální košile pouze košile pískové barvy jednotného střihu, od roku 2012 i v dámské variantě. (Léta 2000–2005 byla přechodným obdobím.) Na košilích jsou dvě náprsní kapsy a dva nárameníky. Levá (z čelního pohledu pravá) kapsa je důmyslně rozdělena na dvě poloviny. Jedna (úzká) je pro uložení píšťalky, druhá polovina pak pro uložení členské průkazky. Z čelního pohledu na pravém nárameníku je uvázána funkční šňůra, která směřuje dolů a po mírném prohnutí je ukončena v levé (z čelního pohledu pravé) kapse.\n\nPískové košile jsou určeny pro pěší skauty. Vodní skauti pak mají košile stejného střihu, pouze barva je tmavě modrá.\n\nShora, těsně pod začátkem rukávu se nachází domovenka. Na té je vyobrazen název města či obce, ve které sídlí středisko daného majitele košile. Je to půlkruhová nášivka s béžovým podkladem, červeným nápisem a lemováním. \n\nZhruba centimetr pod domovenkou se pak nachází číslo oddílu, případně „RS“ („Rover Scout“) pro rovery a rangers. Přibližně další centimetr pod ním se nachází oddílový znak a dále je v pořadí znak družiny. Pod družinovým znakem se nachází funkční štítek.\n\nShora, asi centimetr pod začátkem rukávu, je znak Mezinárodní organizace skautingu (WOSM – World Organizaton of the Scout Movement – chlapecké i dívčí hnutí / WAGGGS – World Association Girl Guides and Girl Scouts – dívčí hnutí). Chlapci našivaji WOSM, dívky WAGGGS i WOSM.\nPod znaky mezinárodních hnutí se nachází splněné výzvy (max. dvě v řadě), dále odborky a odbornosti (max. tři v řadě), vlčci, světýlka a nášivky z absolvovaných kurzů. Z výzev má přednost zvláštní zkouška tři orlí pera, která je našitá první v pořadí pod znakem mezinárodní organizace.\n\nNad pravou (z čelního pohledu levou) kapsou je umístěna mezinárodní domovenka. Má obdélníkový tvar. Zleva je zde vyšitá státní vlajka a poté název země v angličtině. Nad mezinárodní domovenkou je místo pro příležitostní nášivky. Sem se dávají nášivky, které mají jen určitou platnost, zpravidla max. jeden rok.\nPod lem kapsy (doprostřed) se přišívá liliový kříž pro věřící skauty a „diamanty“ související s novou skautskou stezkou.\n\nNad levou (z čelního pohledu pravou) kapsou je umístěn slibový odznak. Pod ním jsou připevněny medaile a vyznamenání. Medaile a vyznamenání skládáme do řad nad sebe, maximálně do stejné šíře jako je náprsní kapsa. Na lem kapsy se připínají kovové lipové lístky. Ty označují léta strávená ve skautském hnutí od počátku vstupu. Tmavý mosazný lipový lístek představuje 1 rok, stříbrný 5 let, zlatý 10 let. Zlatý lipový list s číslem udává délku období, po kterou se majitel věnuje aktivnímu vedení mládeže. Nenahrazuje tedy lipové lístky bez čísla. Tyto dva druhy listů by se neměly kombinovat. Doprostřed kapsy umisťujeme odznaky splněných zkoušek (Nováčkovská zkouška, stupně skautské zdatnosti, odznak lví skaut, stříbrná a zlatá stopa) nebo dosažené činovnické kvalifikace (čekatelská, vůdcovská, instruktorská)\n\n\nOficiální kalhoty jednotného střihu nejsou udány, proto se vybírají kalhoty jedné barvy. V zimním období hnědé nebo zelené dlouhé kalhoty, v letním období potom hnědé nebo zelené krátké kalhoty. U vodních skautů se doporučují tmavě modré a černé nebo bílé kalhoty. Skautky mohou místo kalhot nosit jednobarevnou tmavou sukni.\n\nKonkrétní druh obuvi není stanoven. Ke kroji se doporučují tmavé boty černé nebo hnědé barvy nebo trekové boty, u vodních skatů jsou možné i bílé.\n\nKe skautskému kroji náleží také pokrývka hlavy, která ale není povinná. Měla by mít zelenou nebo pískovou barvu (u vodních skautů modrou nebo bílou). K dostání jsou také skautské kšiltovky pískové/khaki/modré barvy. Vodní skauti občas nosí tzv \"bombónek\". Všechny pokrývky hlavy však musí obsahovat junáckou lilii, nebo odznak RS u Roverů a Rangers. Nejtypičtější skautskou pokrývkou hlavy býval zelený plstěný klobouk se širokou krempou převzatý od kanadské jízdní policie.\n\n\n"}
{"id": "548334", "url": "https://cs.wikipedia.org/wiki?curid=548334", "title": "Ludvík Herzl", "text": "Ludvík Herzl\n\nLudvík Herzl, (14. července 1877, Líšno - 17. dubna 1944, Praha) byl český sochař, medailér a malíř.\n\nLudvík Herzl se narodil v Líšně u Benešova, dětství strávil na Karlštejně, kde byl jeho otec správcem karlštejnských lesů. Ludvík Herzl měl tři sourozence: Blandinu, Annu a Václava. Rodina nejprve bydlela na purkrabství s rodinou správce hradu Bohuslava, pak se přestěhovali do budovy Lesní správy, Poučník č. 181. Teprve později si rodina vystavěla vlastní dům č. 23.\n\nPo studiích na střední škole absolvoval sochařskou a kamemickou školu v Hořicích a pak v letech 1899-1904 Akademii výtvarných umění, kde žákem prof. J. V. Myslbeka, s nímž později spolupracoval. Na Akademii výtvarných umění studoval v ročníku spolu s Janem Štursou, s kterým se znal již z Hořic a se kterým udržoval přátelství až do jeho předčasné smrti.\n\nMyslbek si ho údajně vyhlédl jako ženicha pro jednu ze svých dcer, psychické problémy, které se projevovaly postupně u dalších Myslbekových dcer však Herzla natolik odradily, že raději vyrazil na studijní cestu po Evropě, konkrétně po Rakousku (kde se ve Vídni jistý čas živil tvorbou andílků pro tamní kostely), po Itálii a Německu. Po návratu do Prahy se pak věnoval převážně drobné plastice, malbě a medailérství.\nLudvík Herzl většinu života strávil ve svém rodinném domě v Poučníku č. 23 (část obce Karlštejn), jehož celý štít vyzdobil sgrafitem sv. Václava na koni a mezi okny provedl lovecké motivy. Dům je dnes poničen povodní z roku 2002.\n\nV Praze si Herzl držel ateliér na rohu tehdejší Vocelovy ulice (severovýchodní roh dnešního náměstí I. P. Pavlova) v nejvyšším patře pod střechou.\nLudvík Herzl je pohřben na Karlštejně, hrob č. 18 na hřbitově u kostela sv. Palmacia, kde je dosud hrobka rodiny Herzlových.\n\nJako Myslbekův žák se podílel na tvorbě sousoší sv. Václava na Václavském náměstí v Praze, na kterém vytvořil postavu sv. Ludmily. S ostatními Myslbekovými žáky se podílel se rovněž na modelu tváře samotného sv. Václava. Je také autorem (s Karlem Opatrným) bronzových soch žen - světlonošů na Čechově mostě přes Vltavu.\nPřestože na Akademii vystudoval sochařství, rád maloval, nejčastějším námětem mu byla zvěř z jeho honitby v Srbsku u Karlštejna. Maloval sluky, tetřevy, zajíce, lišky a další zvěř, živé i jako lovecké trofeje. Dalším jeho oblíbeným tematem byla dnes chráněná flora okolí Karlštejnska, sasanka lesní stříbrná a hlaváček jarní, kopřiva devátá, hořce a další květiny. Ilustroval také knihy, např. Pohádky z lesů a hor od Karla Matyáše vydané v r. 1930. Jeho obrazy se objevují na aukcích, stejně tak plastiky, reliéfy a medaile, které vytvořil.\n\n"}
{"id": "548340", "url": "https://cs.wikipedia.org/wiki?curid=548340", "title": "IPod touch", "text": "IPod touch\n\niPod touch je multimediální přehrávač od společnosti Apple z rodiny přehrávačů iPod. Kromě přehrávání hudby a videa disponuje Wi-Fi připojením na Internet, jako prohlížeč používá mobilní verzi Safari. Jelikož používá operační systém iPhone OS / iOS, lze na něm provozovat hry a další programy pro tento systém. Nepodporuje USB Mass Storage, veškeré soubory lze nahrát jen pomocí iTunes. Hry a aplikace se nakupují přes App Store.\n\nPrvní generace se prodává od roku 2007, druhá generace od roku 2008, třetí od roku 2009, čtvrtá od roku 2010 a pátá od roku 2012. iPod Touch je často prezentován jako iPhone bez možnosti volání, ale iPod je nejpoužívanější jako herní konzole. Oproti ostatním herním konzolím má výhodu v ceně her, která se pohybuje okolo dvou až tří eur za hru.\n\nPo zakoupení jsou dispozici tyto aplikace: Safari, obrázky (prohlížeč fotografií), kontakty, kalendář, kalkulačka, hodiny, e-mail, Apple mapy, App Store, přehrávač hudby, videa, Passbook, Kiosek, iTunes, akcie, poznámky, Game Center (3., 4. a 5. generace s iOS 6 a 7), diktafon (mikrofon jen u 3., 4. a 5. generace) a FaceTime (pouze u 4. a 5. gen.). Dalších přibližně 585 milionů aplikací a her lze stáhnout přes App Store.\n\nPřehrávač podporuje soubory ve formátu MP3, AAC, WAV, videa ve formátech MP4 a MOV a obrázky typu JPG, PNG, GIF a PSD.\n\nTato aplikace slouží jednak k posílání medií do iPodu a také se s její pomocí přizpůsobuje domovská obrazovka a jen s ní je možný přístup do iTunes Store pro stahování hudby, aplikací, videa a sdílení multimédií.\n"}
{"id": "548341", "url": "https://cs.wikipedia.org/wiki?curid=548341", "title": "Ramot Menaše", "text": "Ramot Menaše\n\nRamot Menaše ( רָמוֹת מְנַשֶּׁה, v oficiálním přepisu do angličtiny Ramot Menashe) je vesnice typu kibuc v Izraeli, v Severním distriktu, v Oblastní radě Megido.\n\nLeží v nadmořské výšce 176 metrů, v horách Ramat Menaše, cca 13 kilometrů východně od břehů Středozemního moře. Je situována v zemědělsky využívané a jen z menší části zalesněné pahorkatině. Jižně od vesnice prochází údolím vádí Nachal Šelef, na sever od obce terén spadá do údolí vádí Nachal Menaše (s jeho přítokem Nachal Mo'ed).\n\nObec se nachází cca 63 kilometrů severovýchodně od centra Tel Avivu a cca 23 kilometrů jižně od centra Haify. Ramot Menaše obývají Židé, přičemž osídlení v tomto regionu je etnicky převážně židovské. Oblast vádí Ara, kterou obývají izraelští Arabové, leží cca 7 kilometrů jižním směrem. Hřbet horského masivu Karmel, na kterém stojí drúzská sídla, se nachází 10 kilometrů severně odtud.\n\nObec Ramot Menaše je na dopravní síť napojena pomocí lokální silnice číslo 672, jež sem odbočuje z dálnice číslo 70 a vede pak k jihu, přičemž propojuje všechny vesnice v masivu Ramat Menaše.\n\nKibuc Ramot Menaše byl založen roku 1948. Jeho zakladateli byla skupina Židů původem z Polska, kteří přežili holokaust a 18. května 1946 dorazili do tehdejší mandátní Palestiny. Utvořili kolektiv, který v následujících měsících pobýval v sousedních již etablovaných vesnicích Ejn ha-Šofet a Dalija a připravoval se na založení vlastní osady. Do nynější lokality prvních 64 osadníků dorazilo 29. července 1948, tedy ještě během války za nezávislost, ale v době, kdy již tento region byl pod kontrolou izraelských sil. V listopadu 1948 dali své nově zřízené vesnici nynější jméno. Zpočátku byl kibuc umístěn o něco dál od nynější lokality, do níž se přesunul až později, po zřízení trvalé zástavby.\n\nKibuc byl napojen na levicové hnutí ha-Šomer ha-Ca'ir. V roce 1950 jej posílila další osadnická skupina tvořená Židy z Uruguaye a Chile, přičemž příliv židovských přistěhovalců z Jižní Ameriky pokračoval i v následujících letech.\n\nMístní ekonomika je založena na zemědělství, později přibyl i průmysl (ve spolupráci s kibucem Dalija). Kibuc prošel počátkem 21. století privatizací a zbavil se většiny kolektivních prvků hospodaření. Jeho členové jsou nyní odměňováni individuálně, podle odvedené práce. Ukončil rovněž některé neproduktivní aktivity (chov ovcí). V obci se rozvíjí i turistický ruch (32 pokojů pro ubytování turistů). V obci fungují zařízení předškolní péče. Základní škola je v nedaleké vesnici Ejn ha-Šofet.\n\nVesnice prochází stavební expanzí. Nová obytná čtvrť má plánovanou kapacitu 138 domů.\n\nObyvatelstvo kibucu Ramot Menaše je sekulární. Podle údajů z roku 2014 tvořili populaci v Ramot Menaše Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel, který ale po roce 2006 přešel v prudký růst související s masivní bytovou výstavbou rezidenčního typu. K 31. prosinci 2014 zde žilo 1083 lidí. Během roku 2014 populace stoupla o 2,0 %.\n\n\n"}
{"id": "548342", "url": "https://cs.wikipedia.org/wiki?curid=548342", "title": "Gene Kranz", "text": "Gene Kranz\n\nEugene Francis „Gene“ Kranz (* 17. srpna 1933, Toledo, Ohio, USA) je bývalý letový ředitel a manažer NASA. Kranz sloužil jako letový ředitel během programů Gemini a Apollo, a nejlépe je znám pro svou roli v misi Apolla 13. Ve stejnojmenném filmu ho ztvárnil Ed Harris.\n\n"}
{"id": "548344", "url": "https://cs.wikipedia.org/wiki?curid=548344", "title": "Philadelphský chromozom", "text": "Philadelphský chromozom\n\nPhiladelphský chromozom je defektní malý lidský chromozom, který vzniká mutací (konkrétně tzv. chromozomovou translokací) dvou lidských normálních chromozomů. Konkrétně se dlouhé raménko (q34) chromozomu 9 vymění za část dlouhého raménka (q11) chromozomu 22. Následkem toho dojde k fúzi genů c-abl a bcr, přičemž první z genů pochází z chromozomu 9, druhý z chromozomu 22.\n\nZmíněný gen c-abl však je onkogenní a jeho mutace v bílých krvinkách způsobuje v tomto případě rakovinné bujení. Philadelphské chromozomy zapříčiňují až 85% myelogenních a akutních leukemií. Jméno tento chromozom dostal podle města Philadelphia, kde byl poprvé objeven.\n\n"}
{"id": "548351", "url": "https://cs.wikipedia.org/wiki?curid=548351", "title": "Ptačí zob obecný", "text": "Ptačí zob obecný\n\nPtačí zob obecný (\"Ligustrum vulgare\") je nejznámější dřevina používaná na stříhané (tvarované) živé ploty. Je to hustý, pomalu rostoucí keř patřící do čeledi olivníkovitých (\"Oleaceae\"). Jako jediný z rodu ptačí zob (\"Ligustrum\") je rozšířen v Evropě. Dorůstá do výšky 2 - 3 metrů.\n\nKořeny jsou tvořeny široce rozvětvenými odnožemi. Základem keře jsou tenké vzpřímené větve pokryté měkkými krátkými šedivými chloupky. Drobné bílé květy jsou uskupeny v květenství lata.\n\nUspořádání listů je vstřícné nebo po třech v přeslenech. Tenké listy mají délku až 6 cm, jejich šířka se pohybuje okolem 2 cm. Jsou řapíkaté, kopinaté, celokrajné a z obou stran lysé. Na lícní straně temně zelené, na rubu světlejší s výrazným středovým žebrem. Na podzim listy získávají nafialovělou barvu. Listy ptačího zobu obecného v zimě opadávají. V mírných polohách nebo při mírných zimách opadají až na jaře při rašení pupenů. Pupeny jsou vejčitě kuželovité a klínovité. Vrcholový pupen je vždy větší.\n\nPtačí zob obecný rozkvétá drobnými čtyřčetnými květy uspořádanými ve vzpřímených vrcholových latách. Květenství dorůstá do délky kolem 6 cm. Kalich zůstává zvonkovitý a nevýrazně zoubkovaný. Koruna je nálevkovitě rozložitá a její průměr může být až 6 mm. Korunní lístky mají zelenobílou až bílou barvu se zelenými cípy na špičkách. Délka korunní trubky přibližně odpovídá délce korunního lemu. V oboupohlavním květu jsou samčí pohlavní orgány přirostlé ke koruně a nevyčnívají nad ni. Tyčinky tvoří malé prašníky. Samičí pohlavní orgán, pestík, tvoří svrchní dvoupouzdrý semeník, tenká čnělka a dvoulaločná blizna. Vonné laty kvetou v období květen až červenec.\n\nPlodem je až 8 mm velká, téměř kulovitá nebo vejčitá, lesklá černá bobule s fialovohnědými semeny. Dužina uvnitř plodu byla v minulosti díky své sytě červené barvě používána k dobarvování červeného vína. Bobule dozrávají na konci léta v srpnu a září. Ve všech částech rostliny, ale nejvíce právě v plodu, se objevují blíže nespecifikované glykosidy. Toxicita není příliš vysoká. Případná otrava se projevuje zvracením a průjmem. Přesto, že mají plody svíravě trpkou chuť, jsou hojně vyhledávanou potravou ptactva, pro které bobule jedovaté nejsou, na rozdíl od člověka.\n\nPtačí zob obecný nejčastěji roste na okrajích lesů, v houštinách nebo na slunných svazích. Nejlépe se mu daří na živných vápenatých půdách. Nachází se většinou v nadmořských výškách do 1500 m. Jde o rostlinu poměrně nenáročnou, mrazuvzdornou. Nejlépe se jí daří na slunci a polostínu.\n\nV Evropě jsou keře rodu ptačí zob (\"Ligustrum\") zastoupeny jen ojediněle. Jediným zástupcem vyskytujícím se v Evropě a také v České republice je právě ptačí zob obecný. Celý rod je hojně rozšířen hlavně v jižní a východní Asii, Malajsii a Austrálii.\n\nVýsadbu keře provádíme na jaře po rozmrznutí půdy nebo na podzim. Rostliny sázíme 0,5 až 3 m od sebe. Po zasazení radikálně seřízneme. Dřevina je nenáročná. Vhodným způsobem pro její množení je řízkování. Od července do srpna řízkujeme deseticentimetrovými bylinnými řízky, v říjnu pak dvaceticentimetrovými dřevitými. Mladé rostlinky, samovolně se objevující na stinných místech, bývají vyrostlé ze semen roztroušených ptáky. Listy ptačího zobu obecného mohou být napadány housenkami velmi vzácného lišaje šeříkového (\"Sphinx ligustri\").\n\nPtačí zob obecný je jedna z nejznámějších a nejpoužívanějších dřevin na stříhané, tvarované i volně rostoucí živé ploty. Je vhodný jako podrost pod vyšší stromy. Velice dobře plní maskovací funkci. Z bílých květů se připravuje toaletní voda a olej, který pomáhá sluncem spálené pokožce k rychlejší regeneraci. Kůra poskytuje žluté barvivo.\n\n\n"}
{"id": "548352", "url": "https://cs.wikipedia.org/wiki?curid=548352", "title": "Rallye Vltava Příbram 1989", "text": "Rallye Vltava Příbram 1989\n\nRallye Vltava Příbram 1989 byla součástí mistrovství ČSSR v rallye 1989. Vítězem se stala posádka Leo Pavlík a Karel Jirátko s vozem Audi 90 Quattro, která už měla jistý titul mistrů republiky. Tato posádka se stala i vítězem poháru časopisu Motor za 3 vítězství. Trať měřila 473 km rozložených do 18 rychlostních zkoušek.\n\nHned od prvních testů se do vedení dostal Pavlík. Kvůli havárii odstoupili favorité Vraj a Nerušil z týmu AMK Rudý Říjen Otrokovice, která se svým vozem Škoda 130 L havarovala na třináctém testu. Spolujezdec Jaroslav Nerušil byl převezen do nemocnice, kde na následky zranění zemřel. Ve třídě A 1300 cm se rozhodovalo o titulu mistra, na který měli šanci Pavel Sibera a Polášek. Ten musel zvítězit aby titul získal. Ten ale vyjel z trati, poté dostal hlukovou penalizaci, která byla později odvolána a nakonec mu upadl kondenzátor. Na druhém místě figuroval Václav Arazim, který ale ze soutěže odstoupil. Sibera tak zvítězil a získal titul. Celkové třetí místo získal Blahna s vozem Lada Samara. O titul v kategorii Trabantů bojovalo trio jezdců Webinger, Soumar a Mlynarčík. Webinger měl technické potíže, takže titul nakonec získal Soumar, který porazil Mlynarčíka o 41 sekund. Ve třídě N do 1300 cm zvítězil Berger, který také získal titul ve třídě. Ve třídě N nad 1300 cm nedojel nikdo do cíle.\n\n"}
{"id": "548353", "url": "https://cs.wikipedia.org/wiki?curid=548353", "title": "Ramat ha-Šofet", "text": "Ramat ha-Šofet\n\nRamat ha-Šofet ( רָמַת הַשּׁוֹפֵט,„\"Soudcova výšina\"“, v oficiálním přepisu do  angličtiny Ramat HaShofet) je vesnice typu kibuc v Izraeli, v Severním distriktu, v Oblastní radě Megido.\n\nLeží v nadmořské výšce 245 metrů, v horách Ramat Menaše, cca 16 kilometrů východně od břehů Středozemního moře. Je situována v zemědělsky využívané a jen z menší části zalesněné pahorkatině, která se východně od vesnice svažuje do Jizre'elského údolí. Severně od vesnice vede vádí Nachal ha-Šofet. Západně od obce začínají vádí Nachal Šelef a Nachal Menaše.\n\nObec se nachází cca 66 kilometrů severovýchodně od centra Tel Avivu a cca 23 kilometrů jihojihovýchodně od centra Haify. Ramat ha-Šofet obývají Židé, přičemž osídlení v tomto regionu je etnicky převážně židovské. Oblast vádí Ara, kterou obývají izraelští Arabové, leží cca 7 kilometrů jižním směrem. Hřbet horského masivu Karmel, na kterém stojí drúzská sídla, se nachází 7 kilometrů severně odtud.\n\nObec Ramat ha-Šofet je na dopravní síť napojena pomocí lokální silnice číslo 672, jež sem odbočuje z dálnice číslo 70 a vede pak k jihu, přičemž propojuje všechny vesnice v masivu Ramat Menaše. Spojení k východu, do Jizre'elského údolí, zajišťuje lokální silnice číslo 6953.\n\nKibuc Ramat ha-Šofet byl založen roku 1941. Jeho zakladateli byla skupina Židů původem z Polska, Litvy, Maďarska a Bulharska, kteří byli napojeni na levicové hnutí ha-Šomer ha-ca'ir. Před tím, než 2. listopadu 1941 osadníci založili kibuc Ramat ha-Šofet, šlo o dvě samostatné osadnické skupiny, z nichž jedna se připravovala v Rechovot a druhá v Ra'ananě. Kibuc byl pojmenován podle Juliana Macka - amerického právníka židovského původu, který byl předákem židovských organizací v USA.\n\nZpočátku se obyvatelstvo zabývalo zemědělstvím a udržovalo přátelské vztahy s obyvateli nedaleké arabské vesnice. Tato arabská vesnice stála až do roku 1948 cca 1 kilometr severozápadně od kibucu a nazývala se al-Rihanija. Stála v ní mešita. Roku 1888 byla v Rihaniji otevřena základní chlapecká škola, později v době britského mandátu ale zrušená. V roce 1931 v této arabské obci žilo 293 lidí a stálo tu 55 domů. Během války za nezávislost byl zdejší region dobyt izraelskými silami a důsledku toho skončilo i místní arabské osídlení. Zástavba vesnice Rihanija pak byla zbořena.\n\nKoncem 40. let 20. století měl kibuc Ramat ha-Šofet rozlohu katastrálního území 4 544 dunamů (4,544 kilometrů čtverečních).\n\nMístní ekonomika je založena na zemědělství, turistickém ruchu a průmyslu. Funguje zde továrna na zpracování plastů a další firma na produkci výrobků ze dřeva. V roce 2003 prošel kibuc privatizací a odměňuje své členy již na individuálním základě, podle odvedené práce.\n\nV obci fungují zařízení předškolní péče. Základní škola je v nedaleké vesnici Ejn ha-Šofet.\n\nObyvatelstvo kibucu Ramat ha-Šofet je sekulární. Podle údajů z roku 2014 tvořili populaci v Ramat ha-Šofet Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1019 lidí. Během roku 2014 populace stoupla o 1,5 %.\n\n\n"}
{"id": "548359", "url": "https://cs.wikipedia.org/wiki?curid=548359", "title": "Magic Mouse", "text": "Magic Mouse\n\nMagic Mouse je bezdrátová vícedotyková myš od společnosti Apple. Podle společnosti Apple se jedná o první myš na světě, která je multidotyková.\nJe dodávána s iMacem a Macem Pro, ale lze ji koupit i samostatně. Předchůdce Magic Mouse byla Mighty Mouse. Tato myš se přestala prodávat a její nástupce je Magic Mouse 2\n\nMyš se skládá pouze z jednoho tlačítka. Protože ale na horní vrstvě je doteková vrstva, díky tomu myš rozliší, ve které části myši se tlačítko stisklo a je rozeznáno, za bylo vyvolání kliknutí v levé nebo pravé části myši. K počítači se přpojuje bezdrátově pomocí Bluetooth.\n\nMyš se napájí pomocí dvojice AA baterií, které jsou uživatelsky vyměnitelné. Apple prodává příslušenství, které nabíjí myš bezdrátově. Toto nabíjení vyžaduje nejen speciální podložku, ale také speciální modul místo bateríí v myši.\n\n\nHlavní rozdíl oproti běžným myším je, že na horní části je doteková vrstva.\n\n"}
{"id": "548365", "url": "https://cs.wikipedia.org/wiki?curid=548365", "title": "Krystyna Bochenková", "text": "Krystyna Bochenková\n\nKrystyna Maria Bochenková (rozená Neumanová; 30. červen 1953, Katovice, Polsko – 10. duben 2010, Smolensk, Rusko) byla polská novinářka a politička.\n\nAbsolvovala Fakultu polské filologie Slezské univerzity. Od roku 1976 byla novinářkou Polského rozhlasu Katovice. Po mnoho let spolupracovala s tiskem a televizí. Byla iniciátorkou mnoha charitativních akcí. Jako nezávislá na kandidátce Unie svobody byla v roce 2004 zvolena do polského Senátu, do něhož byla zvolena i v roce 2005 a 2007. V listopadu 2007 byla zvolena místopředsedkyní Senátu.\n\nZemřela při leteckém neštěstí u ruského Smolensku 10. dubna 2010. Posmrtně obdržela Komandérský kříž s hvězdou Řádu Polonia Restituta (\"\").\n"}
{"id": "548368", "url": "https://cs.wikipedia.org/wiki?curid=548368", "title": "Epitaph (album, King Crimson)", "text": "Epitaph (album, King Crimson)\n\nEpitaph je koncertní box set britské rockové skupiny King Crimson. Byl vydán v roce 1997 (viz 1997 v hudbě) a nachází se na něm koncertní a rádiové nahrávky kapely z jich počátečního období, z roku 1969.\n\n\"Epitaph\" je tvořen čtyřmi kompaktními disky. Původní vydání obsahovalo první dva disky, 63stránkový booklet, prostor pro zbylé dva disky a také leták s návodem pro jejich získání, neboť byly zasílány pouze poštou. Evropská reedice z roku 2006 byla prodávána jako dvě klasická dvojalba, naopak japonská edice z roku 2007 obsahovala všechny čtyři disky a navíc i jeden bonusový.\n\n"}
{"id": "548371", "url": "https://cs.wikipedia.org/wiki?curid=548371", "title": "Samorost (počítačová hra)", "text": "Samorost (počítačová hra)\n\nSamorost je point-and-click adventura vyvinutá českou firmou Amanita Design. Samorost v češtině znamená kořen nebo kus dřeva, který připomíná zvíře, člověka nebo nějakou nestvůru. Také je to výraz pro člověka, jenž se nestará o zbytek světa.\n\nSamorost byl vytvořen Jakubem Dvorským, coby závěrečná práce na Vysoké škole umělecko-průmyslové v Praze v ateliéru Filmové a televizní grafiky u Jiřího Barty. Ač je poměrně krátká, tak díky surrealistické grafice a příběhu vyčnívá nad ostatní hry v této kategorii. Hrdinou hry je malý trpaslík, který má během pěti kol za úkol zachránit svou planetku tím, že vychýlí z kurzu planetu druhou, která míří na jeho domovskou. Pokračování hry následuje v titulu Samorost 2.\n\n"}
{"id": "548374", "url": "https://cs.wikipedia.org/wiki?curid=548374", "title": "Acropolis rallye 1988", "text": "Acropolis rallye 1988\n\nAcropolis rallye 1988 (Oficiálně 35. Rallye Acropolis) byla šestou soutěží mistrovství světa v rallye 1988. Vítězem se stal Miki Biasion s vozem Lancia Delta Integrale. Vozy Lancia obsadily první čtyři místa, poprvé se ale objevil konkurenční vůz Toyota Celica Turbo 4WD. \n\nTým Lancia tvořili kromě Biasiona ještě Markku Alen a Mikael Ericsson. Za Lancie Jolly Clubu startovali Alessandro Ericsson a Yves Loubet. S továrními vozy Mazda 323 4WD startovali Hannu Mikkola a Timo Salonen. Za tým Toyoty startovali s novými vozy Juha Kankkunen a Björn Waldegaard. \n\nV prvním etapě zajeli shodný čas Alen a Ericsson. Za nimi se seřadili Waldegaard, Fiorio, Kankkunen, Salonen, Biasion a Mikkola. Ve druhé etapě se Alenovi zaseklo lanko plynu a poté měl defekt. Následovali problémy s hřídelem a přehříváním. Salonen měl problémy se zavěšením kol a propadl se na 16. místo. Kvůli poruše diferenciálu odstoupil Waldegaard. Do čela se propracovával Biasion. Na druhé místo se posunul Kankkunen, Ericsson a Fiorio. Alen se propracoval na sedmou pozici. Ve třetí etapě těžce havaroval Loubet. Pro poruchy odstoupily obě Mazdy a porucha turbodmychadla vyřadila Kankkunena. Druhý tak byl Ericsson a třetí Fiorio. Ve čtvrté etapě se na pořadí nic nezměnilo. Úspěšně se zde prezentoval tým Škoda Motorsport s vozy Škoda 130 L. Urban vybojoval 11. pozici a vyhrál skupinu A do 1300 cm. Svatopluk Kvaizar klesl po technických potížích na 26. pozici.\n\n"}
{"id": "548377", "url": "https://cs.wikipedia.org/wiki?curid=548377", "title": "Aleksander Szczygło", "text": "Aleksander Szczygło\n\nAleksander Marek Szczygło (27. říjen 1963, Jeziorany, Polsko – 10. duben 2010, Pečersk, Rusko) byl polský politik.\n\nV roce 1990 absolvoval Právnickou a správní fakultu Univerzity v Gdaňsku. V roce 1996 dokončil jednoletý pro pracovníky veřejné správy ze zemí střední a východní Evropy, kterou organizovala Univerzita v Georgetownu.\n\nV letech 1990 až 1991 pracoval jako asistent senátora Lecha Kaczyńského v regionální kanceláři v Gdaňsku. Ve stejné době působil také jako právník pro Solidaritu. Jeho další kariéra byla spojena s Lechem Kaczyńským: v letech 1991 až 1992 působil jako právník na Národním bezpečnostním úřadu, jehož byl Kaczyński krátce šéfem, jakmile Kaczyński přešel na Nejvyšší kontrolní úřad, Szczygło ho následoval a v letech 1992 až 1995 zde pracoval. V roce 1997 se stal poradcem generálního inspektora Státního inspektorátu práce. V letech 1997 až 2000 působil jako ředitel Odboru informací a vzdělávání Výboru pro evropskou integraci. V roce 2001 byl poradcem předsedy správní rady největší polské banky – PKO BP.\n\nV roce 2001 byl za Právo a spravedlnost zvolen do Sejmu. V roce 2004 neúspěšně kandidoval do Evropského parlamentu, v roce 2005 byl opět zvolen do Sejmu. V prosinci 2005 byl jmenován státním tajemníkem na ministerstvu národní obrany. Funkci přestal vykonávat 2. srpna 2006, kdy se stal vedoucím Kanceláře polského prezidenta. V únoru 2007 byl jmenován ministrem obrany. V roce 2007 byl opět zvolen poslancem Sejmu a mandát zastával do ledna 2009, kdy se stal šéfem Národního bezpečnostního úřadu.\n\nZemřel při leteckém neštěstí u ruského Smolensku 10. dubna 2010. Posmrtně obdržel Velitelský kříž s hvězdou Řádu Polonia Restituta (\"\").\n"}
{"id": "548384", "url": "https://cs.wikipedia.org/wiki?curid=548384", "title": "Paweł Wypych", "text": "Paweł Wypych\n\nPaweł Wypych (20. únor 1968, Otwock, Polsko – 10. duben 2010, Pečersk, Rusko) byl polský politik.\n\nVystudoval Institut sociální prevence a resocializace na Katedře dějin Univerzity ve Varšavě. Absolvoval také postgraduální studium. V letech 1987 až 1999 byl činný v harcerském hnutí. V letech 1990 až 2003 byl radním jedné z varšavských čtvrtí. V letech 1996 až 1999 byl asistentem na katedře kriminalistiky Institutu právních věd Polské akademie věd, v následujících letech zastával různé vedoucí funkce. Od listopadu 2005 do srpna 2006 byl státním tajemníkem na ministerstvu práce a sociálních věcí. Od února do června 2007 působil jako státní podtajemník u polského premiéra. Od prosince 2007 byl poradcem Lecha Kaczyńského pro oblast práce a sociální politiky a od 30. dubna 2009 byl státním tajemníkem pro sociální záležitosti v Kanceláři prezidenta Polské republiky.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "548389", "url": "https://cs.wikipedia.org/wiki?curid=548389", "title": "Mariusz Handzlik", "text": "Mariusz Handzlik\n\nMariusz Handzlik (11. červen 1965, Bílsko-Bělá, Polsko – 10. duben 2010, Pečersk, Rusko) byl polský politik a diplomat.\n\nVystudoval Fakultu sociálních věd Katolické univerzity v Lublinu, poté absolvoval různá školení (Vídeňská univerzita, Univerzita v Ženevě aj.). Od roku 1992 působil jako poradce premiéra pro zahraniční politiku. V letech 1994 až 2000 byl prvním tajemníkem a politicko-vojenským poradcem na polském velvyslanectví ve Washingtonu. Od roku 2000 působil na polském ministerstvu zahraničních věcí. V letech 2002 až 2003 působil jako diplomat v Paříži, v letech 2004 až 2005 pak na stálém zastoupení Polska při OSN v New Yorku. Od roku 2006 pracoval v Kanceláři prezidenta Polské republiky jako ředitel Úřadu pro zahraniční věci. V březnu 2009 zveřejnil polský Institut národní paměti informaci, že byl Handzlik spolupracovníkem polské komunistické Bezpečnostní služby. Soud v září 2009 však dospěl k závěru, že Handzlik spolupracovníkem tajné služby nebyl.\n\nZemřel při leteckém neštěstí u ruského Smolensku 10. dubna 2010.\n"}
{"id": "548394", "url": "https://cs.wikipedia.org/wiki?curid=548394", "title": "Apoteóza", "text": "Apoteóza\n\nApoteóza (z řec. \"apo-theósis\", zbožštění) znamená extrémní oslavu, vyzvednutí člověka nebo i nějaké představy do nadlidské polohy.\n\nApoteóza původně znamená zbožštění, přijetí či vyzdvižení mezi bohy. V řecké a římské mytologii se bohové pokládali za součást světa a od lidí se lišili hlavně tím, že byli nesmrtelní. Velcí hrdinové (Héraklés) a panovníci (Alexandr Veliký) tak mohli být přijati mezi nebeské bohy, stát se nesmrtelnými a často se pak takové postavy ztotožňovaly s hvězdami. Některé významné hvězdy se tedy pokládaly za zbožštěné hrdiny – například souhvězdí Andromeda, Orion nebo Castor a Pollux v souhvězdí Blíženců. V císařském Římě se apoteóza (\"deificatio\") zemřelého císaře stala téměř pravidlem: pohřební průvod šel nejprve na fórum, kde se přednášely chvalořeči, a pak k místu, kde byla mrtvola spálena na hranici. Přitom se vypustil orel, který představoval zemřelého. Podobné rituály zbožštění byly v Egyptě, za dynastie Ming ve staré Číně i jinde.\n\nV monoteistických náboženstvích je Bůh tvůrcem světa a není tedy jeho součástí, takže zásadní rozdíl mezi člověkem a Bohem žádnou apoteózu nepřipouští. Ježíš Kristus se podle křesťanské teologie nestal Bohem, nýbrž jako Bůh už přišel na svět. Východní teologové užívali pojem \"theósis\", přijetí Bohem. Teprve v renesanci se pojem apoteóza opět vyskytuje, i když obvykle jen v přeneseném významu oslavení. Ve výtvarném umění 19. století se vyskytují alegorické „apoteózy“ národa nebo vlasti, například cyklus \"Apoteóza zemí koruny České\" v Národním divadle od V. Hynaise.\n\n\n"}
{"id": "548397", "url": "https://cs.wikipedia.org/wiki?curid=548397", "title": "Andrzej Kremer", "text": "Andrzej Kremer\n\nAndrzej Stanisław Kremer (8. srpen 1961, Krakov, Polsko – 10. duben 2010, Pečersk, Rusko) byl polský právník a diplomat.\n\nFakultu práva a správy Jagellonské univerzity v Krakově absolvoval v roce 1984, doktorát získal v roce 1993. V roce 1983 se stal vědeckým pracovníkem Ústavu dějin a práva, v roce 1989 působil na katedře římského práva Porúrské univerzity. Jako odborný asistent na katedře římského práva poté působil na Jagellonské univerzitě. Byl autorem vědeckých prací o římském právu, diplomatickém a konzulárním právu a mezinárodním právu veřejném. Od roku 1991 do své smrti byl spojen s ministerstvem zahraničních věcí. Byl vicekonzulem v Hamburku, poté byl ředitelem konzulární sekce polského velvyslanectví v Bonnu. Po krátkém působení přímo na ministerstvu zastával funkci generálního konzula v Hamburku. Od roku 2005 opět působil přímo na ministerstvu. V březnu 2008 se stal státním podtajemníkem a náměstkem ministra. Od listopadu 2009 působil na Polském institutu mezinárodních vztahů.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "548398", "url": "https://cs.wikipedia.org/wiki?curid=548398", "title": "ČEZ Aréna", "text": "ČEZ Aréna\n\nČEZ Aréna je název, který má či mělo více hal:\n"}
{"id": "548399", "url": "https://cs.wikipedia.org/wiki?curid=548399", "title": "Ejn ha-Emek", "text": "Ejn ha-Emek\n\nEjn ha-Emek ( עֵין הָעֵמֶק,„\"Oko údolí\"“, v oficiálním přepisu do angličtiny En HaEmeq, přepisováno též Ein HaEmek) je vesnice typu mošav v Izraeli, v Severním distriktu, v Oblastní radě Megido.\n\nLeží v nadmořské výšce 250 metrů, v horách Ramat Menaše, cca 15 kilometrů východně od břehů Středozemního moře. Je situována v zemědělsky využívané a jen z menší části zalesněné pahorkatině, která se východně od vesnice svažuje do Jizre'elského údolí. Poblíž vesnice začíná vádí Nachal ha-Šofet, které vede do Jizre'elského údolí. K Středozemním moři vedou vádí Nachal Tut a Nachal Boded, která začínají západně od vesnice.\n\nNachází se cca 67 kilometrů severovýchodně od centra Tel Avivu a cca 22 kilometrů jihojihovýchodně od centra Haify. Ejn ha-Emek obývají Židé, přičemž osídlení v tomto regionu je etnicky převážně židovské. Vesnice leží na jihozápadním okraji židovského města Jokne'am. Oblast vádí Ara, kterou obývají izraelští Arabové, leží cca 10 kilometrů jižním směrem. Hřbet horského masivu Karmel, na kterém stojí drúzská sídla, se nachází 5 kilometrů severně odtud.\n\nObec Ejn ha-Emek je na dopravní síť napojena pomocí lokální silnice číslo 672, jež sem odbočuje z dálnice číslo 70 a vede pak k jihu, přičemž propojuje všechny vesnice v masivu Ramat Menaše.\n\nEjn ha-Emek byl založen roku 1944. Jeho zakladateli byla skupina Židů původem z Kurdistánu, kteří do tehdejší Palestiny dorazili ve 30. letech 20. století. Část z této přistěhovalecké vlny se rozhodla pro založení zemědělských komunit. Židovská agentura pro ně vybrala tuto oblast, tehdy jen s řídkou sítí židovských osad. Zakladatelské jádro tvořilo cca 30 rodin. Šlo o sedmou židovskou vesnici zřízenou v tomto regionu. Během války za nezávislost v roce 1948 probíhaly v okolí těžké boje.\n\nKoncem 40. let 20. století měl Ejn ha-Emek rozlohu katastrálního území 2 000 dunamů (2 kilometry čtvereční).\n\nJméno vesnice odkazuje na polohu na vyhlídce směrem do Jizre'elského údolí. Původně se zaměřovala výlučně na zemědělství a šlo o družstevně hospodařící komunitu typu mošav. Od 80. let 20. století probíhá odklon od farmaření a větší část obyvatel se živí ve službách nebo za prací dojíždí.\n\nV obci funguje obchod, zdravotní středisko, synagoga, knihovna a zařízení předškolní péče. Základní škola je v nedaleké vesnici Ejn ha-Šofet, děti z nábožensky orientovaných rodin docházejí do školy v Eljakim.\n\nObyvatelstvo Ejn ha-Emek je smíšené, tedy sekulární i nábožensky založené. Podle údajů z roku 2014 tvořili populaci v Ejn ha-Emek Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucím počtem obyvatel. K 31. prosinci 2014 zde žilo 746 lidí. Během roku 2014 populace stoupla o 4,0 %.\n\n\n"}
{"id": "548416", "url": "https://cs.wikipedia.org/wiki?curid=548416", "title": "Apocalyptica (singl)", "text": "Apocalyptica (singl)\n\nApocalyptica je singl od finské kapely Apocalyptica.\n\n"}
{"id": "548419", "url": "https://cs.wikipedia.org/wiki?curid=548419", "title": "Eljakim", "text": "Eljakim\n\nEljakim ( אֶלְיָקִים, v oficiálním přepisu do  angličtiny Elyaqim, přepisováno též Eliakim) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Megido.\n\nLeží v nadmořské výšce 231 metrů, na pomezí náhorní planiny Ramat Menaše a masivu Karmel, cca 13 kilometrů východně od břehů Středozemního moře. Je situována v zemědělsky využívané a jen z menší části zalesněné pahorkatině. Poblíž obce začíná vádí Nachal Tut a jeho přítok Nachal Boded, která směřují k západu, k Středozemnímu moři. Naopak na východ vede vádí Nachal Jokne'am, které začíná severně od vesnice.\n\nNachází se cca 67 kilometrů severovýchodně od centra Tel Avivu a cca 21 kilometrů jihojihovýchodně od centra Haify. Eljakim obývají Židé, přičemž osídlení v tomto regionu je etnicky převážně židovské. Oblast vádí Ara, kterou obývají izraelští Arabové, leží cca 13 kilometrů jižním směrem. Hřbet horského masivu Karmel, na kterém stojí drúzská sídla, se nachází 5 kilometrů severně odtud.\n\nNa dopravní síť je napojena pomocí lokální silnice číslo 672, jež sem odbočuje z dálnice číslo 70 a vede pak k jihu, přičemž propojuje všechny vesnice v masivu Ramat Menaše.\n\nObec Eljakim byla založena roku 1949 na pozemcích uvolněných po vysídlené arabské vesnici Umm al-Zinat, která do roku 1948 stávala cca 1 kilometr severně od nynějšího židovského sídla. Roku 1888 v ní byla otevřena základní chlapecká škola. V roce 1931 v ní žilo 1029 lidí a stálo tu 209 domů. Během války za nezávislost byl zdejší region dobyt izraelskými silami a důsledku toho tu skončilo arabské osídlení. Zástavba Umm al-Zinat pak byla zbořena.\n\nEljakim měl původně charakter družstevně hospodařící vesnice typu mošav. Jejími zakladateli byla skupina židovských přistěhovalců z Jemenu.\n\nRoku 1970 byla kvůli nedostatku zemědělské půdy transformována na individuálně organizovanou společnou osadu. V obci funguje několik synagog, společenské centrum, zařízení předškolní péče o děti a základní škola určená pro děti z náboženských rodin z okolního regionu. Část obyvatel se stále zabývá zemědělstvím, ale většina populace za prací dojíždí.\n\nJméno vesnice je odvozeno od jména biblického krále \"Jójakíma\" (Eljakíma), kterého zmiňuje například 2. kniha královská 23,34\n\nObyvatelstvo Eljakim je smíšené, tedy sekulární i nábožensky založené. Podle údajů z roku 2014 tvořili populaci v Eljakim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 843 lidí. Během roku 2014 populace stoupla o 2,3 %.\n\n\n"}
{"id": "548422", "url": "https://cs.wikipedia.org/wiki?curid=548422", "title": "Janusz Kochanowski", "text": "Janusz Kochanowski\n\nJanusz Bogumił Kochanowski (18. duben 1940, Čenstochová, Generální gouvernement – 10. duben 2010, Smolensk, Rusko) byl polský právník.\n\nAbsolvoval gymnázium v Čenstochové a Fakultu práva a správy Varšavské univerzity. V roce 1980 získal doktorát práv. V letech 1980 až 1991 se angažoval v hnutí Solidarita. V letech 1989 až 1991 byl expertem senátní Komise pro lidská práva a právní stát. V letech 1991 až 1995 působil jako polský generální konzul v Londýně. V roce 2000 se stal předsedou nadace \" (Právo a zákon). V roce 2004 neúspěšně kandidoval za Právo a spravedlnost do Evropského parlamentu. V lednu 2006 ho strana Právo a spravedlnost navrhla do funkce veřejného ochránce práv. 30. ledna 2006 získal podporu Senátu. Úřadu se ujal po složení slibu – 15. února 2006.\n\nZemřel při leteckém neštěstí u ruského Smolensku 10. dubna 2010. Posmrtně obdržel Velitelský kříž s hvězdou Řádu Polonia Restituta (\").\n"}
{"id": "548425", "url": "https://cs.wikipedia.org/wiki?curid=548425", "title": "Plays Metallica by Four Cellos", "text": "Plays Metallica by Four Cellos\n\nPlays Metallica by Four Cellos je studiové album od finské kapely Apocalyptica.\n\n"}
{"id": "548429", "url": "https://cs.wikipedia.org/wiki?curid=548429", "title": "1952 v dopravě", "text": "1952 v dopravě\n\nTento článek obsahuje seznam událostí souvisejících s dopravou, které proběhly roku 1952.\n\n\n\n\n\n"}
{"id": "548430", "url": "https://cs.wikipedia.org/wiki?curid=548430", "title": "Harmageddon", "text": "Harmageddon\n\nHarmageddon je singl od finské kapely Apocalyptica.\n\n"}
{"id": "548432", "url": "https://cs.wikipedia.org/wiki?curid=548432", "title": "Sławomir Skrzypek", "text": "Sławomir Skrzypek\n\nSławomir Stanisław Skrzypek (10. květen 1963, Katovice, Polsko – 10. duben 2010, Pečersk, Rusko) byl polský ekonom.\n\nJeště za studií Slezské polytechniky se začal angažovat v řadách Nezávislé asociace studentů, což mu vyneslo půl roku ve vazbě (1982). V roce 1997 získal titul MBA na University of Wisconsin–La Crosse, diplom z obchodního managementu získal poté na Univerzitě v Georgetownu. Během svého studijního pobytu v USA pracoval také ve Washingtonu v kanceláři kongresmana, kde se zaměřil na legislativní práci v oblasti bankovnictví a financí, a na polské misi při OSN v New Yorku. Kromě toho absolvoval postgraduální studium na krakovské Ekonomické univerzitě a na Fakultě práva a správy Slezské univerzity v Katovicích.\n\nV letech 1993 až 1997 pracoval na Nejvyšším kontrolním úřadu. Poté byl do roku 2000 místopředsedou představenstva Národního fondu pro ochranu životního prostředí a vodního hospodářství ve Varšavě. Od května 2001 do ledna 2002 byl členem správní rady PKP SA zodpovědným za restrukturalizaci a corporate governance. Od listopadu 2002 byl náměstkem pro oblast financí a investic varšavského starosty Lecha Kaczyńského. Mimo jiné byl zasedal ve statutárních orgánech několika společností včetně Polské televize nebo Poštovní banky. Od prosince 2005 byl místopředsedou a od září 2006 do ledna 2007 předsedou největší polské banky – PKO BP.\n\n3. ledna 2007 ho polský prezident Kaczyński navrhl do funkce guvernéra Polské národní banky. Hlasy poslanců za Právo a spravedlnost, Sebeobranu a Ligy polských rodin ho Sejm zvolil 10. ledna 2007 guvernérem. Výkon funkce zahájil o den později, když složil slib. Výběr Skrzypeka vyvolal kritiku opozice, části médií a ekonomů, když poukazovali na nedostatek jeho vědeckých a hospodářských zkušeností. Podobné komentáře však nenechal Skrzypek bez odezvy a bránil se soudně.\n\nZemřel při leteckém neštěstí u ruského Smolensku 10. dubna 2010. Posmrtně obdržel Velitelský kříž s hvězdou Řádu Polonia Restituta (\"\").\n"}
{"id": "548434", "url": "https://cs.wikipedia.org/wiki?curid=548434", "title": "Homoparentalita", "text": "Homoparentalita\n\nHomoparentalita je termín, kterým se označuje rodičovství leseb a gayů, tedy výchova dětí rodinami homosexuálních partnerů nebo jedinci s homosexuální orientací, včetně různých forem náhradní rodinné péče.\n\nOdvozeným výrazem je homoparentální rodina, který zahrnuje takové rodinné modely a domácnosti, v nichž se nachází dospělé osoby s homosexuální orientací a – obvykle nezletilé – děti. Za terminologicky korektní je též považován výraz rodina homosexuálních partnerů.\n\nHomoparentální rodiny svojí povahou narušují tradiční představy o rodičovství (gay otcové více než lesbické matky) a zároveň i koncept gay a lesebické identity, vnímané často jako bezdětné. Mohou být zakládány např. přivedením dítěte do vztahu z předchozího heterosexuálního vztahu, osvojením, svěřením do pěstounské péče nebo poručenství, umělým oplodněním či náhradním mateřstvím. Výchova dětí stejnopohlavními páry je společensky méně akceptována než samotné jejich soužití a ve veřejném diskurzu představuje kontroverzní téma.\n\nStejnopohlavní páry nejsou méně schopné než heterosexuální páry vytvářet milující, oddané vztahy a rovněž nejsou méně schopné vychovávat děti a poskytovat jim stabilní rodiny. Stovky studií během posledních více než třiceti let objasnily faktory spojené se zdravým přizpůsobením u dětí a dospívajících, to znamená vlivy umožňující jim dobře fungovat v každodenním životě. Nashromážděné empirické důkazy vysvětlují přizpůsobení dětí stejnými faktory bez ohledu na rozdílnost rodinného uspořádání, přičemž sexuální orientace rodičů a jejich biologická příbuznost mají ve srovnání s ostatními proměnnými pouze malý nebo žádný význam. Výzkum rodičů, kteří jsou gayi, lesbami nebo bisexuály, zahrnuje desítky empirických studií. Jejich zjištění shrnují přehledy empirické literatury publikované v respektovaných recenzovaných žurnálech a akademických knihách. Hrstka zdrojů naznačujících, že rodiče stejného pohlaví mohou mít negativní vliv na děti, trpí podle autorit závažnými metodologickými chybami a nereflektuje současný stav vědeckého poznání. Podobné nedostatky ovšem vědci našli i u studií potvrzujících přijatelnost homparentálního rodičovství. Podle vyjádření Americké asociace sociologů pro Nejvyšší soud Spojených států amerických v roce 2015 obavy veřejnosti o děti stejnopohlavních rodičů nepřekonají nálezy sociálních vědců, které vycházejí z „mnoha důvěryhodných studií včetně státně reprezentativních vzorků“. Podle Americké asociace sociologů nepodložené obavy o děti stejnopohlavních rodičů nepřekonají fakta dokumentující, že se dětem stejnopohlavních rodičů vede stejně dobře jako dětem různopohlavních rodičů, a neospravedlňují zachování zákazu manželství pro stejnopohlavní páry. Takto silná vyjádření jsou ale někdy rozporována. Důvěryhodnost tvrzení např. zprávy Americké psychologické asociace byla v odborné literatuře zpochybněna. \n\nTermín homoparentalita (\"homoparentalité\") byl poprvé použit v druhé polovině 90. let 20. století francouzskými aktivisty s poukazem na to, že lépe vystihuje specifickou kvalitu tohoto rodinného modelu a neomezuje se na pouhé konstatování homosexuality rodičů. Od té doby se postupně rozšířil i v odborném povědomí.\n\nS ohledem na značnou variabilitu tohoto rodinného systému dochází k obtížím s jeho označováním. V odborné literatuře se objevují např. termíny jako \"lesbigay rodiny\", častěji \"lesbické rodiny\", \"gay rodiny\", příp. \"homosexuální rodiny\". Toto pojmosloví však podléhá též kritice, neboť implicitně připisuje stejnopohlavní orientaci všem členům rodiny včetně dětí. Navrhovanými anglickými ekvivalenty jsou tedy např. \"lesbian led family\", \"lesbian headed family\" či \"lesbian parented family\" a odpovídající termíny se užívají též pro gay rodiny nebo obecně stejnopohlavní rodiny.\n\nPotíž nastává též s označováním nebiologického rodiče a odborná literatura je velmi nejednotná. Objevuje se široké spektrum užívaných výrazů: \"sociální matka/rodič\", \"nebiologická matka\", \"nebiologický rodič\", \"negenetická matka\", případně \"psychologická matka\", \"druhá matka\". Obdobně se terminologie ještě vyvíjí i v angličtině: \"co-mother\", \"co-parent partner\", \"co-parent\", \"nonlegal mother\". Ostatně i v češtině dávno zdomácnělý přívlastek \"nevlastní\" rodič, rodina, dítě v sobě rovněž skrývá psychologický problém, který ovšem platí i pro případ heterosexuálních rodičů.\n\nS proměnou rodiny v posledních desetiletích a s jejím vzdalováním se ustálenému tradičnímu – konzervativnímu či ještě patriarchálnímu – modelu se proměňoval i koncept mateřství, které už dlouho nepředstavuje pro ženu jediný základ jejího sociálního statusu a identity. Rodiny s jedním rodičem už nejsou nutně jen výsledkem nevydařeného manželství, ale i racionální volby. Běžné jsou rodiny nesezdaných rodičovských párů nebo různé formy nevlastních rodin. Přesto je za ideální rodinu vhodnou pro výchovu dětí nadále považován genderově diferencovaný rodičovský pár (maskulinní biologický muž a femininní biologická žena). Gay a lesbické rodiny tento koncept svojí existencí narušují, a představují tak příklad rozostřování rysů tradičního rodinného uspořádání. Zároveň narušují i koncept samotné gay a lesbické identity, která bývá považována za neslučitelnou s rodičovskou rolí.\n\nRodičovství bývá vnímáno v rámci tří rovin rodičovské role: biologické, psychosociální a právní, přičemž v tradičním pojetí rodiny tvoří tyto roviny jednotný celek, což ovšem v současné době už mnohdy neplatí. Podle některých názorů hraje při budování psychologických a sociálních vztahů důležitější roli svobodná volba než biologická vazba či právní zakotvení. Někteří autoři hovoří o nové formě tzv. rodin volby (\"families of choice\"), přičemž chápou jako rodinu i taková soužití, která nejsou tradičně založená na pokrevní a formální příbuznosti, nýbrž na přátelských vazbách a sdílení závazků. Takovéto rodiny jsou nuceny tvořit vlastní normy a pravidla tam, kde nejsou dostupné nebo použitelné zavedené sociální standardy.\n\nGayové a lesby za svou rodinu dlouho považovali sociální společenství přátel, které jim nahrazovalo původní biologické příbuzenské sítě, narušené mnohdy v důsledku jejich coming outu (viz níže koncept \"families of choice\"). S ohledem na společenskou neakceptaci znamenal život s přiznanou homosexuální identitou rezignaci na rodičovství. Některé radikální příslušnice lesbického hnutí dokonce mateřství odmítaly jako jeden z nástrojů útlaku žen. Touha po naplnění rodičovské role jinak vedla ke snaze svou orientaci potlačit a ke vstupu do heterosexuálních svazků. V 70. letech 20. století však dochází k zásadní proměně chápání rodiny i společenského postavení leseb a gayů. Emancipace žen přinesla i jejich zvýšenou nezávislost a rozvodovost, což přispělo k vytváření nových stejnopohlavních vztahů. Zviditelňují se soudní rozvodová řízení řešící otázku svěření dětí do péče matek utvářejících lesbické páry. Objevují se tzv. \"otevřené lesbické rodiny\", v nichž se rodičovství stává součástí lesbické identity. V 80. letech se přidal vliv rozvíjejících se technologií asistované reprodukce. V té době se začíná mluvit i o tzv. \"plánovaných rodinách lesbických matek/gay otců\", kdy se děti rodí plánovaně do vztahů osob s akceptovanou homosexuální identitou.\n\nČeská republika patří mezi země, jejichž právní řád pojímá homosexualitu jako rovnoprávnou variantu sexuální orientace. Od roku 2006 zde platí zákon o registrovaném partnerství, který umožňuje formalizaci partnerských svazků gayů a lesbických žen. Otázka rodičovských práv partnerů a dětí vyrůstajících v homoparentálních rodinách však není legislativně řešena. Zákony výchovu dětí stejnopohlavními páry nezakazují, ani nijak nepodporují a specificky neupravují.\n\nObčanský zákoník stanovuje, že uchazečem o individuální adopci (\"individual adoption\") se může stát jednotlivec bez ohledu na jeho sexuální orientaci, vylučuje pouze příbuzného v přímé linii nebo sourozence osvojence (), avšak zákon o registrovaném partnerství z osvojení dítěte původně vylučoval osoby v partnerství.\n\nTento stav byl obhájci rodičovských práv gayů a leseb považován za diskriminační a Rada vlády pro lidská práva v roce 2009 navrhla vládě odstranění zákazu (vláda se však podnětem do konce svého funkčního období nezabývala). V roce 2010 svolal tehdejší ministr Michael Kocáb kolokvium k individuálním adopcím dětí registrovanými partnery, které ve svém závěru doporučila ministrovi podnět vládě předložit tak, jak ho v usnesení vyzvala Rady pro lidská práva, nicméně sám Kocáb byl dle svých slov překvapen, že dětští psychologové a psychiatři jsou proti a chtěl uskutečnit ještě jedno kolokvium, kde by byli jen psychologové a psychiatři. Na to v jeho ministerské kariéře již nedošlo. Někteří politici jsou tradičně proti takovým záměrům, např. tehdejší poslankyně a dnes europoslankyně Michaela Šojdrová.\n\nZměnu přinesla až soudní moc. V červnu 2016 Ústavní soud zrušil ustanovení § 13 odst. 2 zákona o registrovaném partnerství, které osvojení bránilo, neboť jej shledal rozporným s právem na lidskou důstojnost, s právem na soukromý život a se zákazem diskriminace.\n\nZe společné adopce (\"joint adoption\") jsou v českém právu stejnopohlavní páry nicméně vyloučeny, protože je zákonem povolena jen manželským párům (). Stejnopohlavní páry mohou adoptovat děti v jiných státech, např. Belgie, Chorvatsko, Nizozemí, Španělsko, Švédsko, Velká Británie či Dánsko.\n\nSpecifickou záležitostí je adopce dítěte partnerky či partnera (\"second-parent adoption\", \"step-child adoption\"), kdy jde o právní ošetření již fakticky existujícího vztahu. Český právní systém takovou úpravu neumožňuje. Umožňují ji např. Belgie, Dánsko, Německo, Island, Nizozemí, Norsko, Španělsko, Švédsko, Velká Británie a Slovinsko. Český zákon o registrovaném partnerství však stanovuje oběma partnerům povinnost podílet se na výchově dětí ve společné domácnosti.\n\nZvláštním případem je rozhodování soudu o svěření dítěte do péče v rozvodovém řízení manželů, z nichž jeden je homosexuální. Právě tyto soudní pře stály u zrodu psychologického odborného zájmu o homoparentalitu. V ČR však neexistují žádná oficiální data o rozhodování soudů v této záležitosti.\n\nPro pěstounskou péči nepředstavuje status registrovaného partnera zákonnou překážku, je však povolena jen individuálně. Z praxe tuto možnost dokládá rozhodnutí ministerstva práce a sociálních věcí z května 2011 o přidělení dítěte do péče jednoho z registrovaných partnerů. Do společné pěstounské péče však mohou dítě v ČR získat pouze manželé. V zahraničí je společná pěstounská péče stejnopohlavních párů umožněna např. v Belgii, Dánsku, Finsku, Francii, Nizozemí, Norsku, Švédsku a na Islandu.\n\nZákon o péči o zdraví lidu nedovoluje umělé oplodnění ženám bez mužského partnera. Umožněno je pouze heterosexuálním párům (i nesezdaným), které mají potíže s početím. Umělé oplodnění pro lesbické páry či ženy bez partnera umožňují např. Belgie, Dánsko, Finsko, Nizozemí, Španělsko, Švédsko, Velká Británie a některé státy USA.\n\nInstitut náhradního mateřství (\"surrogacy\") představuje situaci, kdy jedna z partnerek daruje vajíčko, které po oplodnění známým či neznámým dárcem nosí a porodí druhá partnerka. Využití náhradní matky umožňuje vznik biologického rodičovství i jednomu z gay partnerů. V českém právním řádu však tento institut není nijak upraven.\n\nZjištění přesných údajů o zastoupení homosexuálně orientovaných lidí v populaci je problematické; odhady se pohybují nejčastěji mezi 1 a 5 %. Nedostatečná znalost těchto údajů se pak multiplikuje i při snaze o určení zastoupení homoparentálních rodin. Americké studie udávají, že rodičem je každá pátá lesba a každý desátý gay. Současně upozorňují, že jejich data nepokrývají všechny typy gay a lesbických rodičů, záleží na definici takových rodičů. Při sčítání lidu USA v roce 2000 uvedlo 34 % lesbických párů a 22 % gay párů, že sdílí domácnost s dítětem mladším 18 let (což nezahrnuje rodiče žijící aktuálně bez partnera). Výzkum z roku 2007 uvádí, že 38 % lesbických párů a 20 % gay párů vychovávalo alespoň jedno dítě, přičemž třetina dětí se narodila již do stejnopohlavního vztahu.\n\nV ČR kvantitativní výzkumy tohoto charakteru chybí. O homoparentálních rodinách se dozvídáme spíše z kvalitativních studií, odhadů či jednotlivých veřejných výpovědí. Ve výzkumu lesbické komunity z roku 1997 vyjádřilo 37 % respondentek touhu v budoucnu dítě vychovávat, přičemž jako způsob početí uváděly nejčastěji využití asistované reprodukce a pohlavní styk se známým mužem. V kvalitativním výzkumu z roku 2009 si 24 ze 30 dotazovaných gayů přálo mít děti, ať už své, nebo alespoň adoptované. Ze zbylých šesti pak ještě jeden další uvedl, že „možná“, ale teď o tom neuvažuje. Při aplikaci zahraničních odhadů na naši zemi lze očekávat řádově tisíce existujících gay a lesbických rodin.\n\nVýznamnou roli při formování postojů společnosti mají na prvním místě společenské hodnoty.\nPostoje k homoparentalitě jsou v současné době zakotveny ve společensky sdíleném pojetí rodiny a manželství, nicméně vždy souvisí především s hodnotovými postoji k homosexualitě a sexualitě obecně. Přitom rodina a manželství mají současně několik dimenzí, a to především právní, kulturní a biologickou, jež se do postojů k homoparentalitě promítají. Podle interpretace V. Sokolové je společenská otázka stejnopohlavního rodičovství „lakmusovým papírkem tolerance společnosti, její schopnosti dobrat se podstaty vlastních předsudků a stereotypů a reagovat na ně.“ Stěžejní význam výchovy dětí pro formování negativního postoje k homosexualitě obecně byl reflektován také ve výzkumu M. Vaculíka a P. Červenkové (2005).\n\nV obecné rovině lze říci, že společenské postoje k homosexualitě se pohybují v trojúhelníku tří obecnějších procesů: regulace, odmítnutí a uznání. Významnou roli při pochopení proměňujících se postojů a vnímání manželství a rodiny stejnopohlavních párů mají také obecné sociální a ekonomické změny, kterými procházejí současné společnosti nejen na Západě, a které značně proměňují společenské, ekonomické, ale i psychologické funkce a významy rodiny a manželství. Zmíněné společenské změny vyvolávají pochopitelně celou škálu odlišných reakcí v rámci společenské reflexe i v rámci konkrétního vnímání a zakoušení těchto změn. V každém případě představuje otázka stejnopohlavní rodiny téma společensky kontroverzní, jež může být interpretováno v kontextu americké metafory „kulturní války“, ve které se střetávají v rámci veřejných diskuzí i vlastního politického procesu dva či více hodnotově založených pohledů na svět. Další, univerzálnější interpretační hodnotu však může mít pojem hegemonie (A. Gramsci).\n\nSpolečenské (ať negativní či pozitivní) postoje k homosexualitě, homoparentalitě a manželství osob stejného pohlaví mohou být dávány do souvislosti například s náboženstvím/zbožností, genderem, tendencemi k autoritářství/volnomyšlenkářství, politickou orientací, sexuální identitou, socializací, životními styly nebo homofobií atp. Hodnotové zdroje těchto postojů jsou velmi komplexní. Například podle studie politologa H. F. Weisberga jsou důležitým zdrojem politických postojů americké veřejnosti morální predispozice, které předurčují postoje veřejnosti ke konkrétním sociálním a kulturním problémům. Weisberg hovoří o dvou typech morálních predispozic: o morálním tradicionalismu a morálních soudech. V případě morálního tradicionalismu Weisberg akcentuje, že jde o společenský důraz na rodinné hodnoty a sociální organizace. Morální soud se týká hodnotících pohledů na odlišné životní styly jiných lidí a týká se právě homosexuality a nebo neformálního soužití. V rámci této interpretace se tedy otázka homoparentality dotýká obou zmíněných zdrojů morálních predispozic v americké politice, i když jejich praktické fungování ve společnosti je jen stěží oddělitelné. S jistou mírou zobecnění lze pojmy morálního tradicionalismu a morálních soudů aplikovat také v jiných, neamerických kontextech.\n\nOdmítavé postoje (obecně označované často jako \"konzervativní\") užívají většinou nábožensko-morální argumenty, které připomínají společenský či náboženský ale i biologický (reprodukční) význam tradiční rodiny a její roli v uspořádání současného řádu, společnosti a státu. S tím souvisí i další argument, jež pojímá manželství a rodinu jako společenské instituce reprodukčního charakteru a tedy namítá, že stejnopohlavní manželství a rodina tyto ustálené instituce principiálně podrývají. Tyto dvě argumentace se často prolínají.\n\nIlustrativním příkladem obecně sdíleného odmítavého postoje k homosexuální rodině založeného na této argumentaci může být stanovisko např. amerického prezidenta G.W. Bushe reprezentujícího část politického spektra v USA: „Věřím, že manželství je svazkem mezi mužem a ženou a věřím, že je to posvátná instituce svým významem kritická pro zdraví naší společnosti a pro obecné blaho rodin a musí být bráněna.“ Současný prezident Barack Obama v roce 2004 prohlásil: „Jsem křesťan. A tak, jakkoliv se snažím, aby moje náboženská víra nedominovala nebo neovlivňovala moje politické nahlížení této problematiky, věřím, že tradice a moje náboženská víra říkají, že manželství je něco posvátného mezi mužem a ženou.“ Nicméně v jiném, již prezidentském projevu (2009) se Obama vyslovil následovně: „Podporuji zajištění toho, aby sobě oddané homosexuální páry měly stejná práva a povinnosti jako jakýkoliv manželský pár v této zemi“ (aniž by jmenoval konkrétně institut stejnopohlavního manželství).\n\nKatolická církev je dlouhodobě v opozici vůči výchově dětí v homoparentálních rodinách a zdůrazňuje ve své argumentaci například význam „stability pro děti, která pochází od rodičů protikladných genderů, kteří mohou nabídnout odlišné modely rolí“. Obecný postoj katolické církve k homoparentalitě vychází z jejího pojetí rodiny: „Muž a žena spojeni v manželství tvoří spolu se svými dětmi rodinu. Tato instituce předchází jakémukoliv uznání ze strany veřejné moci; nadto ji převyšuje svým významem. Rodina se bude považovat za normální vztah, podle něhož se mají hodnotit různé způsoby příbuzenství.“ Například přijetí zákona o sňatcích homosexuálů (Zákon o rovnosti) v Argentině oponovala katolická církev. Laplatský arcibiskup Héctor Aguer svolal na 13. července 2010 lidové manifestace proti přijetí tohoto zákona argentinským parlamentem (argentinský senát zákon projednával 14. července 2010). Arcibiskup Aguer ve své argumentaci reflektoval podobné argumenty jako i jiní kritici, a zvláště pak artikuloval otázky výchovy dětí v rodině homosexuálů. Aguer hovořil o: „...celkovém narušení rodinného práva a dalších oblastí práva ve vztahu k instituci manželství. K pokusu o asimilaci manželství osob stejného pohlaví patří také jejich právo na adopce dětí. Nejlepší zájmy dítěte budou narušeny, protože dítě musí mít mámu a tátu a má na to právo. Tato sexuální diverzita je nenahraditelným bohatstvím, má vliv při výchově a vzdělání dítěte a harmonizuje jeho osobností vývoj.“ Aguer se také vyjádřil k otázce diskriminace: „Pseudopokrokové argumenty užívají přízraku diskriminace. Není žádná taková věc. Vyslovit reálné rozdíly není diskriminace. Občanský zákoník uznává přirozenou skutečnost, když vyžaduje, že manželství je věc mezi mužem a ženou.“\n\nObdobné přesvědčení o nezbytnosti dvou odlišných genderových vzorů u osob vychovávajících dítě pro jeho vývoj se objevuje také v českém politickém prostředí při diskuzích o možnosti adopcí dětí homosexuálními páry. Např. Karel Schwarzenberg, předseda TOP 09, vyjádřil nesouhlas s právem na adopci dětí gayi a lesbami: „Dítě pro správný vývoj potřebuje matku i otce. To nenahradí ani dvě mámy, ani dva otcové.\" Od počátku devadesátých let dvacátého století však panuje mezi odborníky významná shoda na tom, že děti nepotřebují otce a matku ke zdravému vývoji, a tuto skutečnost se lze dozvědět studiem vývojové psychologie na Univerzitě v Cambridgi.\n\nUž v době projednávání návrhu zákona o registrovaném partnerství se objevily obavy některých poslanců z toho, že by registrovaní mohli adoptovat děti, což přijatý zákon nakonec výslovně zakázal. Podobný názor vyslovil i prezident Václav Klaus, když zákon o registrovaném partnerství v únoru 2006 nepodepsal a vrátil Poslanecké sněmovně: „Slovo rodina pochází od slova rodit a ne náhodou jsou rodiče a děti (byť se to vždy nezdaří) jejím elementárním atributem. (...) Je to zákon, který relativizuje vztah státu k základní buňce společnosti, kterou vždy byla, je a být musí rodina.“ Tyto projevy ukazují na rozporuplnost univerzálního pojetí občanských práv v demokratické společnosti a hodnotových postojů k instituci rodiny a výchovy dětí v rodině.\n\nVýše zmíněné výhrady jsou vesměs vázány více na legislativní podporu homoparentálních rodin (potažmo též samotného stejnopohlavního soužití), nežli na samotnou jejich faktickou existenci. Souvisí zejména se sociálním a právním statusem členů těchto rodin. V praxi je tak společenská diskuze redukována na otázku adopcí, zatímco realita jedinců a jejich rodin je komplexnější. Dlouhodobé společenské přesvědčení o neslučitelnosti rodičovské a gay/lesbické identity a současně i společenská neviditelnost homoparentálních rodin je pravděpodobně zdrojem běžně rozšířeného dojmu, že rodičovství leseb a gayů by teprve mohlo potenciálně začít vznikat na základě schválení právních norem. Rovněž v české společnosti se téma rodičovství leseb a gayů stalo předmětem veřejného zájmu v 90. letech 20. století spolu s otázkou legislativní úpravy stejnopohlavního soužití. K roku 2010 právní podporu rodičovství homosexuálních párů shodně odmítaly všechny české parlamentní strany, ČSSD, ODS, TOP 09, KSČM i Věci veřejné. Osvojení dětí stejnopohlavními páry žijícími v registrovaném partnerství z politických stran s vyšší než 2% podporou voličů v parlamentních volbách roku 2010 podporovala pouze Strana zelených a lídryně Suverenity Jana Bobošíková.\n\nKontroverze budí také jiné otázky spojené s homoparentální rodinou jako je například užití nových reprodukčních technologií, a to nejen z nábožensko-morálního pohledu, ale i z pohledu lidských práv a práva obecně.\n\nV opačném názorovém táboře lze například nalézt argumentaci vycházející z myšlenky občanských a lidských práv a politických hodnot jako jsou tolerance, svoboda a rovnost. Převažují v nich spíše sekulární (ale nikoliv výlučně sekulární) demokratické hodnoty zakotvené v politice uznání, která považuje tyto hodnoty za univerzálně platné. Nicméně v této souvislosti je nutné podotknout, že v tomto smyslu právo na rodinu vyjadřuje rovněž hodnotový postoj zdůrazňující rodinné hodnoty a liší se pouze v tom, že ji tvoří dva rodiče stejného pohlaví. Například petice českých LGBT aktivistů STUD v dubnu 2010 se na význam rodinných hodnot nepřímo odvolávala, když vyjádřila přesvědčení, že „paušálním vyloučením potenciálních adoptivních rodičů bez pádného důvodu se jim (dětem) omezují příležitosti vyrůstat v láskyplném a harmonickém prostředí mimo dětské domovy, které mají být vždy jen náhradním řešením.“ a vyjádřila přesvědčení, že „lesby a gayové mohou být dobrými rodiči“. V kontextu katolickou církví organizovaných protestů (na 13. července 2010) proti přijetí argentinského zákona umožňujícího stejnopohlavní manželství předsedkyně Argentinské federace LGTB María Rachid řekla, že „protest 13. července je proti rovnosti, proti mnoha rodinám, které už v Argentině existují a proti právům mnoha dětí, které dnes nemají přístup ke stejné státní ochraně jako děti ostatních rodin“, čímž se znovu odvolávala na univerzální uplatnění rovnosti.\nV souvislosti s tímto souborem argumentací se někdy hovoří o takzvaném sexuálním občanství, jehož součástí je nový důraz na sexuální práva a identitu jednotlivce v rámci instituce občanství, v rámci něhož se jedná o snahy po institucionálním uznání v tomto případě stejnopohlavního manželství a rodiny.\n\nTaké v empirické rovině jsou postoje k homosexualitě (a potažmo k homoparentalitě) často nejednoznačné a liší se ve vztahu ke konkrétním tématům. Výzkumy veřejného mínění se většinou zaměřují na širší soubor otázek, tj. na obecné postoje k homosexuálům, na jejich práva, registrované partnerství, manželství a konečně práva na adopci. Otázky týkající se biologického rodičovství nejsou ve výzkumech reflektovány.\n\nVýzkum veřejného mínění agentury CVVM z roku 2011 ukázal, že téměř polovina (45 %) respondentů (spíše) souhlasí s tím, že by homosexuálové měli mít právo na uzavření sňatku a 72 % (spíše) akceptuje jejich právo na registrované partnerství, ale jenom 33 % je pro to, aby mohli adoptovat děti (přičemž není zmíněna otázka možnosti faktické existence homoparentálních rodin).\nSocioložka Sokolová tento rozpor nazývá „podmínečnou tolerancí“, tj. homosexualita a její nositelé jsou akceptováni do té míry, dokud nepřekračují určité hranice, vymezené mimo jiné tradičním vnímáním manželství a rodiny jako heterosexuální instituce, do níž lesby a gayové nepatří.\nZ výzkumu CVVM zároveň vyplývá, že od roku 2005 podíl kladně odpovídajících respondentů pozvolna rostl (2005: 19 %, 2007: 22 %, 2008: 23 %, 2009: 27 %, 2010: 29 %, 2011: 33 %). Jiný průzkum z roku 2012 uvádí až 42% souhlas s adopcí dětí homosexuálními páry.\n\nStarší výzkum veřejného mínění agentury CVVM uveřejněný v roce 2005 dával české postoje k homosexuálům a adopcím dětí homosexuálními páry do srovnání s ostatními zeměmi visegrádské čtyřky. V rámci tohoto šetření bylo 32 % Čechů pro právo homosexuálů na svatbu, 62 % souhlasilo (nebo spíše souhlasilo) s právem na registrované partnerství, ale jen 16 % souhlasilo s adopcí dětí. V Polsku bylo pro (spíše pro) svatbu 21 %, 42 % pro (spíše pro) registrované partnerství a pro adopce jen 9 % respondentů, na Slovensku se svatbou (spíše) souhlasilo 24 %, 39 % s registrovaný partnerstvím a s adopcemi 14 % respondentů. Konečně v Maďarsku se jednalo o 25 % respodentů podporujících právo na svatbu, 36 % registrované partnerství a 14 % bylo pro možnost adopce. Zajímavý byl nízký podíl respondentů, kteří by znali gaye nebo lesbu ve svém okolí (tedy měli osobní zkušenost). V ČR šlo o 43 %, v Polsku o 14 %, v SR o 30 % a v Maďarsku o 8 % respondentů.\n\nVýzkum veřejného mínění v EU Eurobarometr se věnoval v roce 2006 monitorování postojů k sňatkům a adopcím homosexuálů. Se sňatky souhlasilo celkem 44 % Evropanů (nejvíce v Nizozemí 82 % a nejméně v Lotyšsku 12 %). Naopak nesouhlasilo celkem 49 %. Celkem 32 % Evropanů souhlasilo s možností adopce dětí homosexuály (nejvíce v Nizozemí 69 % a nejméně v Polsku 8 %). Celkem 61 % nesouhlasilo. V případě otázky adopcí vyjádřilo souhlas celkem 44 % voličů levice, 33 % centristických stran a 24 % pravice. Naopak nejvíce nesouhlasilo voličů pravice (72 %), dále centra (61 %) a levice 50 %.\n\nPodle výzkumů veřejného mínění jsou respondenti v případě Polska k homosexuálům méně otevření než v ČR. V roce 2008 41 % souhlasilo s právem gayů a leseb na registrované partnerství (48 % bylo proti). Pro manželství se ale vyjádřilo v tomto výzkumu jen 18 % a celkem 76 % bylo proti. V souvislosti s adopcemi dětí bylo celkem 90 % respondentů proti, jen 6 % pro a 4 % bylo nerozhodných. Tak jako v jiných zemích budí možnost adoptovat děti největší odpor a tak jako jinde se tento výzkum veřejného mínění neptal po biologickém rodičovství. Za zmínku stojí, že obecné postoje k homosexuálům jsou pozitivnější u těch Poláků, kteří mají osobní zkušenost s gayi nebo lesbami (tj. znají osobně gaye nebo lesbu).\n\nNejnovější průzkumy veřejného mínění v USA ukazují, že většina obyvatel podporuje uznání stejnopohlavních manželství a tato podpora dlouhodobě roste. V květnu 2011 Gallupův ústav zaznamenal nejvyšší meziroční nárůst podpory v historii měření a zároveň překonání symbolické 50% hranice, když počet příznivců zákonného uznání manželství gayů a leseb se stejnými právy jako tradiční manželství vzrostl na 53 % z 44 % v roce 2010 a počet odpůrců poklesl z 53 % na 45 %. Podle dubnového průzkumu CNN schvaluje zákonné uznání manželství gayů a leseb se stejnými právy jako tradiční manželství 51 % obyvatel a odmítá 47 % obyvatel. Březnový průzkum ABC News a Washington Post zaznamenal, že zákonné manželství stejnopohlavních párů schvaluje 53 % obyvatel a 44 % jej neschvaluje. Autoři průzkumu uvádí, že milník završuje dramatický dlouhodobý posun ve veřejných postojích a zmiňují pozoruhodné nárůsty podpory v posledních 5 letech napříč věkovými i politickými skupinami obyvatel. Podle Gallupova ústavu považovalo v roce 2008 homosexualitu za přijatelný životní styl 57 % obyvatel (pro 40 % byl nepřijatelný), v roce 2009 se cítilo pohodlně v blízkosti gaye nebo lesby 78 % obyvatel (18 % nepohodlně) a podle 54 % obyvatel by měli mít gayové a lesvy právo adoptovat děti (podle 44 % obyvatel by neměli). Otázkou samotného biologického rodičovství či výchovy dětí se tento výzkum nezabýval.\n\nJak bylo zmíněno, u zrodu psychologického zájmu o problematiku gay a lesbických rodin stály rozvodové soudní pře, které zkoumaly zájmy dětí při rozhodování o svěření do péče lesbických matek. Právě tento aspekt homoparentality byl tedy během posledního čtvrtstoletí nejdůkladněji prozkoumán. Velký podíl studií je založen na srovnávání vybraných aspektů mezi lesbickou a heterosexuální populací.\n\nMetaanalýza 21 psychologických studií z let 1981–1998 zjistila, že většina ve svých závěrech zdůrazňuje zjištěné podobnosti dětí z gay a lesbických rodin s dětmi z tzv. tradičních rodin, zatímco přehlíží malé, nicméně zajímavé rozdíly. Podle autorů analýzy je to způsobeno nadměrnou opatrností výzkumníků, pramenící z obavy, že odlišnost bude odpůrci homosexuality vysvětlována jako projev maladaptace (závadného vývoje). Politizace tématu tak negativně poznamenala další výzkum a autoři proto vyzvali k upuštění od srovnávání s ideálem heterosexuální rodiny a k nastolení přístupu, který odlišnost nevnímá \"a priori\" jako indikátor ne-/žádoucího vývoje. Zatímco výzkum jiných aspektů homosexuality považuje srovnávací paradigma za překonané, v oblasti homoparentality přetrvává. Britská sociální psycholožka Clarkeová identifikuje čtyři různá pojetí zkoumané jinakosti lesbických rodin, která v sobě nesou i určité ideologie:\n\n\nNapříklad Americká asociace psychologů (APA) v roce 2005 vydala zprávu \"Lesbian and Gay Parenting\", v níž shrnula dosavadní vědecké poznatky a přihlásila se k tezi o neexistujících rozdílech mezi heteroparentálními a homoparentálními rodinami. Zpráva APA se vyrovnávala s existující kritikou tím, že zdůraznila významný posun ve výzkumech homoparentální rodiny ve Spojených státech amerických i mimo ně. Jak shrnula jedna z autorek zprávy Ch. Patterson, kritici se zaměřili na nereprezentativnost příkladů použitých ve výzkumech, tedy zdůrazňovali, že výzkumy stavěly na malých vzorcích populace. Podle Patterson nejnovější výzkum začal brát v potaz širší populační databáze, takže výzkum pracuje s mnohem širší datovou základnou ve srovnání s minulostí. Dalším bodem kritiky bylo špatné nebo neexistující využití kontrolní skupiny v rámci výzkumu. Rané studie preferovaly skupinu rozvedených lesbických matek před jinými. Podle Patterson došlo v nejnovějším výzkumu k posunu směrem k většímu množství kontrolních skupin a typů homoparentálních rodin. I další bod kritiky, že výzkumy nebraly v potaz diverzitu lesbických a gay rodičovských komunit (především je zajímaly vzdělané rodiny ze střední třídy), byla reflektována novými studiemi z Velké Británie, Nizozemí nebo Belgie, které zahrnovaly větší množství různých typů rodin podle například etnického a socioekonomického klíče. Konečně i další kritika, která se týkala malých vzorků a problematického hodnocení procedur použitých při výzkumu, přispěla ke zlepšení novějšího výzkumu.\n\nVe svých závěrech zpráva APA zdůraznila, že neexistují empirické podklady k tvrzení, že lesby a gayové jsou nezpůsobilými rodiči. Například nebyly shledány žádné celkové rozdíly mezi lesbickými ženami a heterosexuálními ženami ohledně mentálního zdraví nebo přístupu k dětem. I gay otcové zvládají dělení rodičovských rolí dobře. Podle zprávy „…výzkum ukazuje, že lesbičtí a gay rodiče jsou stejně jako heterosexuální rodiče schopni poskytnout podpůrné prostředí pro děti.“ Obavy o genderovou identitu dětí ze stejnopohlavních rodin se podle zprávy nepotvrdily. Zpráva konstatovala, že na základě výzkumu nebylo prokázáno, že by děti z rodin homosexuálů vykazovaly těžkosti ohledně genderové identity, a že tyto děti spadají do typických limitů konvenčních pohlavních rolí. S ohledem na sexuální orientaci dětí studie nepotvrdila obavy o to, že se u dětí objevily zvýšené procento homosexuálů. Zpráva celkově shrnovala:\n\nZpráva APA zároveň připustila, že výzkum, který se týká rodičovství lesb a gayů, byl v té době stále poměrně omezený. Mnohem více bylo známo o dětech z lesbických rodin než z rodin gayů, málo studií se zabývalo potomky stejnopohlavních rodin v době dospívání a dospělosti. I přes existenci několika longitudinálních (dlouhodobých) studií bylo podle zprávy do budoucna dobré zdůraznit právě tuto formu výzkumu, stejně jako klást větší důraz na heterogenitu zkoumaných vzorků. Zmíněné problémy zprávy APA tedy obecně vrhají stín na její důvěryhodnost. Profesor Loren Marks z Brigham Young University dokonce tvrdí, že \"silná, generalizovaná tvrzení, včetně těch učiněných ve zprávě APA, nebyla empiricky oprávněná\".\n\nAmerická akademie pediatrů v roce 2006 publikovala shrnutí výsledků výzkumu v žurnálu Pediatrics: „Existuje dostatek důkazů o tom, že děti vychovávané rodiči stejného pohlaví si vedou stejně dobře jako děti vychovávané heterosexuálními rodiči. Více než 25 let výzkumů zdokumentovalo, že neexistuje vztah mezi sexuální orientací rodičů a zdravým emočním, psychosociálním a behaviorálním vývojem dítěte. Tato data neukázala žádné riziko pro děti v důsledku výchovy v rodině s 1 nebo více homosexuálními rodiči. Svědomití a pečující dospělí, muži i ženy, heterosexuální nebo homosexuální mohou být vynikajícími rodiči. Práva, výhody a ochrany civilního manželství mohou tyto rodiny ještě více posílit.“\n\nGregory Herek, profesor psychologie na University of California at Davis, v roce 2006 publikoval pohled sociálních věd na stav výzkumu v žurnálu American Psychologist: „Navzdory značně různé kvalitě vzorků, návrhům výzkumů, způsobům měření a technikám pro analýzu dat se dosavadní výsledky pozoruhodně shodují. Empirické výzkumy dosud shodně nezjistily spojitost mezi prospěchem dětí a sexuální orientací jejich rodičů. Pokud by gayové, lesby nebo bisexuálové byli přirozeně méně schopnými rodiči než jinak srovnatelní heterosexuálové, jejich děti by vykazovaly problémy nezávisle na typu vzorku. To zcela jasně nebylo zjištěno. Kvůli trvalému neúspěchu vyvrátit nulovou hypotézu (o neexistujících rozdílech mezi dětmi rodičů sexuální menšiny a dětmi heterosexuálních rodičů) v této výzkumné literatuře leží důkazní empirické břemeno na těch, kteří tvrdí, že se dětem rodičů sexuální menšiny vede hůře než dětem heterosexuálních rodičů.“\n\nAmerická asociace psychologů, Americká asociace psychiatrů a (americká) Národní asociace sociálních pracovníků v roce 2007 podaly odborný přezkum vědecké a odborné literatury pro Nejvyšší soud v Kalifornii: „Neexistuje žádný vědecký základ pro názor, že gayové a lesby jsou jakkoliv méně vhodnými či schopnými rodiči než heterosexuální rodiče nebo že jsou jejich děti jakkoliv méně psychologicky zdravé a adjustované. Rodičovské schopnosti gayů a leseb a pozitivních důsledků pro jejich děti nejsou oblastí, kde nepanuje shoda důvěryhodných vědeckých výzkumníků. Prohlášení předních organizací expertů v této oblasti reflektují profesionální shodu na tom, že děti vychovávané lesbami nebo gayi se neliší v žádném podstatném ohledu od těch vychovávaných heterosexuálními rodiči. Žádný důvěryhodný empirický výzkum nenaznačuje opak. Povolení legálního uzavření sňatku stejnopohlavním párům nebude mít žádné škodlivé důsledky na děti vychovávané v různopohlavních rodinách, ale bude užitečné pro děti vychovávané stejnopohlavními páry.“\n\nV roce 2009 doktorka Marina Rupp z Institutu pro výzkum rodiny na Univerzitě v Bambergu publikovala výsledky rozsáhlého reprezentativního výzkumu pokrývajícím 693 z odhadovaného celkového množství 2200 dětí vyrůstajících u registrovaných partnerů, přičemž 95 dětí bylo osobně dotazováno. Výsledky ukázaly, že děti a adolescenti prochází podobně kvalitním vývojem jako v jiných rodinných uspořádáních a vývoj ovlivňují velmi podobné faktory. Klíčová není struktura rodiny, ale kvalita vztahů v rodině.\n\nTimothy J. Biblarz, profesor a vedoucí katedry sociologie University of Southern California, a Judith Stacey, profesorka sociální a kulturní analýzy a vedoucí vysokoškolského studia New York University, publikovali v roce 2010 v žurnálu Journal of Marriage and Family metaanalýzu 81 studií od roku 1990 porovnávající výchovu dětí homosexuálními a heterosexuálními rodiči a konstatovali: „Žádný výzkum nepodporuje široce zastoupené přesvědčení, že prospěch dětí je ovlivněn pohlavím rodičů.“\n\nVývojový psycholog Michael Lamb v lednu 2010 při podávání odborného svědectví v případě Perry versus Schwarzenegger během výslechu uvedl: \"Recenzní řízení je procedura užívaná profesními žurnály a publikacemi k zajištění toho, aby publikované články a správně provedené studie i získané výsledky byly správně analyzované do širšího množství literatury na dané téma.\" a během křížového výslechu na otázku \"A budete souhlasit s tím, že podle některých tvrzení jsou vzorky (do studií) vybírány převážně ze zkušeností jednotlivých gayů a leseb patřící mezi bělochy ve střední třídě a nereflektují plný rozsah gay a lesbické komunity.\" odpověděl \"Ne, to by nebyla pravda.\" Soudce v rozsudku uvedl, že vzdělání a zkušenosti svědčí o tom, že byl více než dostatečně kvalifikován pro poskytnutí důvěryhodného odborného svědectví v oblasti vývojové psychologie dětí a vývojové psychologie dětí vychovávaných gay a lesbickými rodiči.\nV roce 2011 poskytl Michael Lamb další expertní svědectví v případě Windsor versus Spojené státy americké, v němž pod hrozbou postihu za křivé svědectví uvedl: \"... nevědecké zdroje jsou v zásadě nedůvěryhodné ... Výzkum zaměřený na rodiče stejného pohlaví je robustní a splňuje přísné metodologické standardy vyžadované pro publikaci v předních akademických žurnálech. Neexistuje prostě žádný základ pro zavržení tohoto výzkumu jako neplatného nebo nespolehlivého pro metodologické nedostatky.\"\n\nStručný souhrn dosavadních výzkumných zjištění:\n\n\nN. Gartrell a H. Bos v roce 2010 publikovaly výsledky longitudinální studie psychologického stavu sedmnáctiletých adolescentů vychovávaných od narození stejnopohlavními (lesbickými) páry. Autorky zaznamenaly, že děti vychovávané lesbickými páry mají v řadě oblastí výchovy i vzdělávání signifikantě lepší výsledky, než by odpovídalo průměru v USA. Samy autorky uvádějí, že lepší výsledky mohou být alespoň částečně vysvětleny aktivnějším přístupem k rodičovství. Autorky připouští i další omezení, a proto zjištění interpretují tak, že děti, které jsou od narození vychovávány stejnopohlavními páry, nejsou ve svém psychickém vývoji nijak poškozeny.\n\nRodičovství představuje samo o sobě zátěž a ta je v případě lesbických a gay rodin ještě navýšena o další faktory. Jsou vystaveny specifickým stresorům vázaným na jejich „jinakost“. Jde zejména o absenci informací a vzorců chování, společenskou neakceptaci těchto rodinných modelů, právní vakuum, otázky kolem postavení sociálního (nebiologického) rodiče či nedostupnost legální asistované reprodukce. Může k tomu přistupovat i absence podpůrných sítí gay a lesbických rodičů a pocit reprezentační zodpovědnosti (že by případné osobní selhání vrhlo stín na homoparentální rodiny jako takové).\n\nZatímco v případě lesbických matek bývá v pohledu okolí jejich domnělá rodičovská nekompetence z titulu sexuální orientace vyvažována ženskou genderovou kompetencí, u gayů-otců se tyto dva faktory (sexuální orientace a mužský gender) sčítají, a ti tak svojí existencí narušují více stereotypů najednou. Ve spojitosti s tím čelí gay rodiny větším osobním dilematům i diskriminačním předsudkům než rodiny lesbické.\n\nU plánovaných lesbických rodin psycholožka Polášková rozpoznává osm klíčových rozhodnutí v procesu přechodu k rodičovství:\n\n\n\n\n"}
{"id": "548436", "url": "https://cs.wikipedia.org/wiki?curid=548436", "title": "Jokne'am (mošava)", "text": "Jokne'am (mošava)\n\nJokne'am ( יָקְנְעָם, v oficiálním přepisu do angličtiny Yoqne'am Moshava, přepisováno též Yokne'am) je vesnice typu mošava v Izraeli, v Severním distriktu, v Oblastní radě Megido.\n\nLeží v nadmořské výšce 59 metrů, na pomezí Jizre'elského údolí, jihovýchodního úbočí masivu Karmel a svahů planiny Ramat Menaše. Z ní do Jizre'elského údolí míří podél jižního okraje vesnice vádí Nachal ha-Šofet, přímo skrz obci pak Nachal Keret a na severu je to pak Nachal Jokne'am. V krajině západně od obce stojí zalesněný kopec Tel Kira, na severozápadním okraji vesnice je to sídelní tel Tel Jokne'am.\n\nVesnice je urbanisticky propojena se stejnojmenným městem Jokne'am. Administrativně jde ale o dvě samostatné obce. Je situována v zemědělsky využívané krajině, cca 72 kilometrů severovýchodně od centra Tel Avivu a cca 20 kilometrů jihovýchodně od centra Haify. Mošavu Jokne'am obývají Židé, přičemž osídlení v tomto regionu je etnicky převážně židovské. 5 kilometrů severozápadním směrem odtud ovšem na hřbetu horského masivu Karmel leží drúzská sídla.\n\nNa dopravní síť je vesnice napojena pomocí dálnice číslo 70, jež vede směrem k pobřeží Středozemního moře, a dálnice číslo 66, která sleduje jihozápadní okraj Jizre'elského údolí. Další místní komunikace propojují vesnici se sousedním stejnojmenným městem. Poblíž obce prochází i železniční trať v Jizre'elském údolí obnovená roku 2016, na níž zde funguje stanice Jokne'am – Kfar Jehošua.\n\nObec Jokne'am byla založena roku 1935 Nazvána byla podle starověké lokality \"Joknoám\", kterou zmiňuje například Kniha Jozue 12,22\n\nVznik novověkého židovského osídlení zde umožnila pozemková transakce, při níž tu Jehošua Chankin získal do židovského vlastnictví pozemky od arabské statkářské rodiny. V roce 1934 nabyl převod právní platnosti a hned následujícího roku se sem nastěhovali první židovští osadníci. Zakladateli vesnice byla skupina židovských přistěhovalců z Německa a\nNizozemska.\n\nŠlo o unikátní model zřizování vesnice, kdy její obyvatelé dokázali sami financovat převod pozemků do osobního vlastnictví a rozvoj osady. Jokne'am se tím lišil od kolektivních (kibuc) a družstevních (mošav) vesnic v okolí. V prvních letech nicméně kolonisté čelili hospodářským potížím, kvůli kterým polovina rodin vesnici opustila. Situace se stabilizovala až ve 40. letech 20. století.\n\nBěhem arabského povstání, které v tehdejší mandátní Palestině vypuklo v roce 1936, byla vesnice napadena arabskými útočníky, kteří v květnu 1936 zničili dva tisíce stromů v okolí mošavy. V srpnu téhož roku byli při arabském útoků zastřeleni dva strážci vesnice.\n\nPo vzniku státu Izrael bylo v 50. letech 20. století vedle stávající vesnice založeno rozvojové město Jokne'am zvané tehdy též Jokne'am Illit (\"Horní Jokne'am\") určené pro ubytování masivní vlny přistěhovalců. Šlo nejprve o provizorní přistěhovalecký tábor (ma'abara) zřízený roku 1950, v následujících letech přetvářený na trvalou zástavbu. Soužití původní zemědělské populace s nově příchozími městskými obyvateli ale nebylo úspěšné. Sedláci z původního Jokne'amu nechtěli sdílet jednu obec s chudšími přistěhovalci v novém městě. Roku 1967 proto došlo k správnímu oddělení obou obcí. Jokne'am Illit tehdy získal statut místní rady (malého města), zatímco mošava Jokne'am se oddělila jako ryze vesnické sídlo. V 70. a 80. letech 20. století město Jokne'am procházelo vleklou hospodářskou krizí. Od 90. let 20. století ale začalo prosperovat a role se obrátily. Počátkem 21. století se uvažovalo o sloučení města Jokne'am s mošavou Jokne'am, tentokrát jako vyjádření ekonomické síly města ve srovnání se stagnující zemědělskou vesnicí.\n\nMístní ekonomika v Jokne'am je založena na zemědělství a turistickém ruchu. Část lidí za prací dojíždí mimo obec. Zemědělství už není dominantním způsobem obživy.\n\nV obci funguje synagoga, obchod, plavecký bazén, sportovní areály a zařízení předškolní péče o děti. Základní škola je k dispozici ve vesnici Kfar Jehošua.\n\nV září 1980 se na vesnici zřítilo letadlo Douglas A-4 Skyhawk izraelské armády. Jedna místní žena podlehla zraněním utrpěným při nehodě. Pilot přežil.\n\nObyvatelstvo Jokne'am je sekulární. Podle údajů z roku 2014 tvořili populaci v Jokne'am Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1350 lidí. Během roku 2014 populace stoupla o 2,4 %.\n\n\n"}
{"id": "548437", "url": "https://cs.wikipedia.org/wiki?curid=548437", "title": "Family Circle Cup 2010", "text": "Family Circle Cup 2010\n\nTenisový turnaj WTA Family Circle Cup 2010 se konal ve dnech 12. - 18. dubna v Charlestonu ve Spojených státech amerických venku na zelené antuce. Turnaj patřil do kategorie Premier a byl součástí WTA Tour 2010. Odměny činily 700 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nV závorce je kolo, ve kterém hráčky vypadly.\n\n\n"}
{"id": "548438", "url": "https://cs.wikipedia.org/wiki?curid=548438", "title": "Joanna Agacka-Indecka", "text": "Joanna Agacka-Indecka\n\nJoanna Agacka-Indecka (18. prosinec 1964, Lodž, Polsko – 10. duben 2010, Smolensk, Rusko) byla polská právnička.\n\nV roce 1988 absolvovala práva na Fakultě práva a správy Univerzity v Lodži. Do roku 2001 působila na univerzitě jako asistentka na katedře trestního práva. Na počátku devadesátých let žila ve Spojených státech. V roce 1996 se stala advokátkou. V roce 2001 vstoupila do Okresní advokátní komory v Lodži, v roce 2004 se stala místopředsedkyní Nejvyšší advokátní komory, jejíž předsedkyní byla zvolena v roce 2007. V roce 2010 se stala členkou komise pro rekodifikaci trestního práva při polském ministerstvu spravedlnosti.\n\nZemřela při leteckém neštěstí u ruského Smolensku 10. dubna 2010. Posmrtně obdržela Důstojnický kříž Řádu Polonia Restituta (\"\").\n\n"}
{"id": "548442", "url": "https://cs.wikipedia.org/wiki?curid=548442", "title": "1950 v dopravě", "text": "1950 v dopravě\n\nTento článek obsahuje seznam událostí souvisejících s dopravou, které proběhly roku 1950.\n\n"}
{"id": "548443", "url": "https://cs.wikipedia.org/wiki?curid=548443", "title": "Ha-Zorea", "text": "Ha-Zorea\n\nHa-Zorea ( יָקְנְעָם, v oficiálním přepisu do angličtiny HaZorea) je vesnice typu kibuc v Izraeli, v Severním distriktu, v Oblastní radě Megido.\n\nLeží v nadmořské výšce 65 metrů, na pomezí Jizre'elského údolí a svahů planiny Ramat Menaše. Severovýchodně od obce pak Jizre'elským údolím protéká řeka Kišon, do které skrz vesnici prochází vádí Nachal ha-Šofet s přítoky Nachal Sanin a Nachal ha-Šnajim. Jižně od obce pak do údolí ústí vádí Nachal Gachar. V krajině západně od obce stojí zalesněné kopce Giv'at Miš'ol nebo Tel Kira, na jihu je to vrch Har Gachar. Na okraji izre'elského údolí se nalézá pahorek Tel Zarik.\n\nVesnice tvoří společně se sousední mošavou Jokne'am sídelní pás, který lemuje jihozápadní okraj Jizre'elského údolí. Tato dvě původně převážně zemědělská sídla jsou pak navíc urbanisticky propojena se sousedním městem Jokne'am.\n\nNachází se cca 72 kilometrů severovýchodně od centra Tel Avivu a cca 22 kilometrů jihovýchodně od centra Haify. Vesnici ha-Zorea obývají Židé, přičemž osídlení v tomto regionu je etnicky převážně židovské. 6 kilometrů severozápadním směrem odtud ovšem na hřbetu horského masivu Karmel leží drúzská sídla.\n\nNa dopravní síť je vesnice napojena pomocí dálnice číslo 70, jež vede směrem k pobřeží Středozemního moře, a dálnice číslo 66, která sleduje jihozápadní okraj Jizre'elského údolí.\n\nObec ha-Zorea byla založena roku 1936. Jejími zakladateli byla skupina cca 70 židovských přistěhovalců z Německa. Tato skupina se zformovala ve městě Chadera a roku 1936 se usadila zde. Zpočátku byla terčem opakovaných útoků během arabského povstání, které roku 1936 v tehdejší britské Palestině vypuklo. V době před vznikem státu Izrael byl tento kibuc jedním z center elitních židovských jednotek Palmach.\n\nKoncem 40. let 20. století měl kibuc ha-Zorea rozlohu katastrálního území 2 990 dunamů (2,99 kilometrů čtverečních).\n\nJde o jeden z nejlidnatějších kibuců v Izraeli. Ekonomika je založena na zemědělství a průmyslu (například továrna na výrobu nábytku). Funguje tu i obchodní zóna. V obci je situováno také muzeum, které připomíná Wilfrida B. Israele, který pomáhal ve 40. letech organizovat židovskou emigraci z nacistické Evropy.\n\nV obci funguje zařízení předškolní péče o děti a základní škola.\n\nObyvatelstvo ha-Zorea je sekulární. Podle údajů z roku 2014 tvořili populaci v kibucu ha-Zorea Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 843 lidí. Během roku 2014 populace stoupla o 0,7 %.\n\n\n"}
{"id": "548449", "url": "https://cs.wikipedia.org/wiki?curid=548449", "title": "Maria Kaczyńska", "text": "Maria Kaczyńska\n\nMaria Helena Kaczyńska rozená Mackiewicz (21. srpna 1942, Machowo – 10. dubna 2010, Pečersk, Rusko) byla polská první dáma v letech 2005 až 2010.\n\nMaria Mackiewicz se narodila ve vesnici Machowo. Zdroje se však rozcházejí v roce narození: hovoří se o letech 1942, 1943 nebo 1950. Její otec bojoval v řadách Zemské armády, jeden její strýc bojoval v řadách jednotek generála Władysława Anderse v bitvě u Monte Cassina a jiný strýc se stal obětí Katyňského masakru. Základní a střední školu Maria absolvovala v obci Rabka-Zdrój na jihu Polska. Dopravní ekonomii a zahraniční obchod vystudovala Vysokou školu ekonomickou v Sopotech (dnes se jedná o Univerzitu v Gdańsku). Po promoci v roce 1966 pracovala v gdaňském námořním institutu, kde se potkala se svým budoucím manželem Lechem Kaczyńským. Vzali se v roce 1978, jediná dcera Marta se narodila v červenci 1980.\n\nZemřela společně se svým manželem při leteckém neštěstí u ruského Smolensku 10. dubna 2010.\n"}
{"id": "548458", "url": "https://cs.wikipedia.org/wiki?curid=548458", "title": "Ukrajina na Eurovision Song Contest", "text": "Ukrajina na Eurovision Song Contest\n\nUkrajina se účastní soutěže Eurovision Song Contest od roku 2003. Účast Ukrajiny v soutěži zajišťuje veřejnoprávní televize NTU.\n\nUkrajina doposud vyhrála soutěž dvakrát, v roce 2004 zvítězila ukrajinská reprezentantka Ruslana s písní \"Wild Dances\" a poté v roce 2016 zpěvačka Džamala s písní \"1944\". Díky těmto vítězstvím se také soutěž v letech 2005 a 2017 konala v ukrajinském hlavním městě Kyjevě. Z účasti v soutěži Ukrajina odstoupila pouze v roce 2015 kvůli Ukrajinské krizi. Ukrajina je také jedna z mála účastnických zemí, které se od zavedení semifinálových kol vždy kvalifikovaly do finále.\n\nUkrajina dala nejvíce bodů těmto zemím:\n\nUkrajina obdržela nejvíce bodů od:\n\nPoznámka: Tabulky zahrnují pouze body obdržené ve finále. Semifinále počínaje rokem 2004 zde nejsou zahrnuta.\n\n"}
{"id": "548459", "url": "https://cs.wikipedia.org/wiki?curid=548459", "title": "Čao Wej", "text": "Čao Wej\n\nČao Wej (, *12. března 1976 Čína) je čínská herečka. Čaová se stala světoznámou herečkou s rolí ve filmu \"Smrtící andílci\" a \"Shaolin fotbal\". V roce 2003 zazářila v dalším snímku \"Bojovníci mezi nebem a zemí\" a \"Green Tea\". V roce 2008 se objevila ve filmu \"Krvavé pobřeží\".\n\n\n\nChangchun Film Festival\n\nGolden Eagle Awards\n\nGolden Rooster Awards\nHundred Flowers Awards\n\nHong Kong Film Awards\n\nHong Kong Film Critics Awards\n\nHuabiao Film Awards\n\nShanghai International Film Festival\n\nShanghai Film Critics Awards\n\n"}
{"id": "548465", "url": "https://cs.wikipedia.org/wiki?curid=548465", "title": "Jeremy Clarkson", "text": "Jeremy Clarkson\n\nJeremy Clarkson (* 11. dubna 1960), celým jménem Jeremy Charles Robert Clarkson, je anglický hlasatel, žurnalista a spisovatel, který se specializuje na motorismus. Znám je především jako bývalý moderátor pořadu Top Gear, který moderoval společně s Richardem Hammondem a Jamesem Mayem. Také píše články pro The Sunday Times a The Sun.\n\nDo povědomí diváků se dostal jako moderátor již v původním (starém) Top Gearu v roce 1988. V polovině 90. let se začal stávat veřejně uznávanou osobností, pravidelně se objevoval na britských stanicích, kde moderoval vlastní pořady a byl zván jako host do jiných pořadů. Clarkson není pouze producentem pořadů o motorismu, ale i o historii a strojírenství. Od roku 1998 do roku 2000 uváděl i vlastní show \"Clarkson\".\n\nJeho humorný, avšak politicky nekorektní styl psaní a moderování často vzbuzuje u veřejnosti rozporuplné reakce a často je kritizován médii, politiky, různými skupinami lidí a veřejností.\n\nClarkson se narodil v Doncasteru cestovnímu prodavači Edwardu\nGrenvillovi Clarksonovi a učitelce Shirley Gabrielle Ward. Jeho rodiče, kteří\nprodávali návleky na konvice, dali syna na soukromou školu, ale nevěděli, jak\nzaplatí všechny výdaje, až do doby, kdy Clarksonovi bylo 13 a jeho matka\nvyrobila dva medvídky Paddington, jako dárek pro svoje děti. Ti se stali tak\npopulárními, že je matka začala vyrábět ve větším a získala tak peníze, aby její syn mohl navštěvovat Hill House School a později Repton School (společně s Adrianem Neweyem, který se později stal konstruktérem Formule 1). Z Repton\nSchool byl později vyhozen za „pití, kouření a darebáctví“.\n\nClarksonovou první ženou byla Alexandra James (nyní Hall). V\nkvětnu 1993 si vzal svoji manažerku Frances Cain (dcera držitele Viktoriina\nkříže Roberta Henryho Caina), se kterou se ovšem v roce 2014 rozvedl. Společně žili v Chipping Noronu, v Cotswoldsu,\nspolečně se svými třemi dětmi. Jeremy je také členem Chipping Norton set. Je známý pro kupování aut jako dárků, k Vánocům roku 2007 koupil své druhé ženě Mercedes-Benz 600. V září 2010 si Clarkson nechal udělit soudní příkaz proti jeho první manželce, aby si tím zajistil, že nebude publikovat na veřejnosti tvrzení, že jejich milostný poměr pokračoval i po jeho druhém manželství. V říjnu 2011 příkaz dobrovolně zrušil s komentářem:\n„Soudní příkazy nefungují. Můžete přijít se soudním příkazem proti někomu nebo\nnějaké organizaci a lidé okamžitě vyžadují novinky o příkazu a příběhy za\npříkazem jsou volně, legálně šířeny na Twitteru a internetu. Je to bezvýznamné.“\n\nV jedné epizodě BBC seriálu Who Do You Think You Are? z roku 2004, kde Clarskon zjišťoval svůj rodokmen, zjistil, že jeho\npra-pra-pra-pradědeček byl John Kilner, kdo vynalezl Kilnerovu sklenici (skleněná nádoba se silikonovým těsněním víčka).\n\nClarksonova první práce byla cestovní prodavač pro živnost\njeho rodičů – prodával hračky Paddington Bear. Poté se stal žurnalistou u\nRotherham Advertiser, předtím také psal pro Rochdale Observer, Wolverhampton\nExpress and Star, Lincolnshire Life a Associated Kent Newspapers.\n\nV roce 1984 založil Motoring Press Agency, kde společně s Jonathanem Gillem (specialistou na motorismus) dělali silniční\ntesty vozidel pro místní noviny a automobilové magazíny. Posílal také texty do\npublikací jako Performance Car. Pravidelně psával do magazínu Top Gear od roku 1993.\n\nClarkson psal také pravidelně články do bulvárních novin The Sun a také do novin The Sunday Times. Jeho články z The Times jsou znovu publikovány v The Weekend Australian. Také píše pro „Wheels“ (kola) sekci\ndo Toronto Star.\n\nClarkson napsal i několik humorných knih nejen o autech. Několik jeho knih jsou sbírky jeho článků, které napsal do The Sunday Times. Ve svých\nknihách a článcích kombinuje lásku k řízení aut a zároveň svůj pohled na svět jako např. v Jeremy Clarkson’s Motorworld, Jeremy Clakson’s Car Years\nand Jeremy Clarkson Meets the Neighbours.\n\nClaksonova první hlavní televizní role byla role moderátora\nv britském motoristickém programu Top Gear od 27. října 1988 do 3. února\n2000 ve „starém Top Gearu“ a poté opět od 20. října 2002, kdy se začal natáčet\n„nový Top Gear“. Společně s Jamesem Mayem a Richardem Hammondem moderovali\nnejvíce sledovanou show na BBC Two, vysílanou ve více jak 100 zemích.\n\nTaké uváděl první sérii britské verze Robot Wars. Jeho talk show \"Clarkson\", zahrnovala 27 půlhodinových epizod natáčených ve Velké Británii\nmezi listopadem 1998 a prosincem 2000 a objevovali se v ní interview s hudebníky, politiky a televizními osobnostmi. Clarkson také moderoval dokumenty o nemotoristických tématech jako historie a inženýrství ačkoli\nnatáčení motoristických show a videí stále pokračovalo.\n\nSvé názory často vyjadřuje v televizních show. V roce\n1997 se objevil ve veselé komediální show \"Room 101\", ve které hosté nominují\nvěci, které v životě nesnáší. Nominoval karavany, mouchy, sitkom Last of the Summer Wine, mentalitu golfových klubů a vegetariány. Také se několikrát\nobjevil v talk show \"Parkinson\" a \"Friday Night with Jonathan Ross\".\n\nV roce 2007 vyhrál National Television Adward, speciální\nuznání. Rovněž v roce 2007 bylo odhadováno, že vydělává 1 milion liber ročně za moderování Top Gearu a dalších 1,7 milionu liber z knih, DVD a\nnovinových článků. \n\nJeremy je velkým fanouškem seriálu Star Trek. Nosem umí napodobit zvuk otevírajících se dveří na lodi Enterprise.\n\nJeremy nikdy v životě (ani jako malý) nejel veřejnou dopravou. V první sérii nového Top Gearu však říká, že v osmi letech jel autobusem.\n\nTrvalé bydliště má na ostrově Man, kde na silnicích mimo obce není rychlostní limit.\n\nJeremy v pořadu Top Gear hodně uráží fotbalové kluby z Velké Británie. Až na Chelsea FC, které fandí a veřejně to i přiznal.\n\nClarkson je velkým fanouškem rockové skupiny Genesis a zúčastnil se i jejich koncertu na Twickenhamském stadionu v roce 2007. Svou láskou k Genesis si také tropí žerty z Richarda Hammonda, moderátora Top Gearu, který skupinu nenávidí.\n\nJeremy Clarkson byl z Top Gearu vyhozen z důvodu že uhodil scénaristu protože mu přinesl \nstudené jídlo.\n\nJeho kolegové ze světově nejúspěšnějšího motoristického pořadu jsou: Richard Hammond a James May.\n\nV pořadu závodí Clarkson proti svým kolegům vždy v autě (oni se ho snaží pokořit různými dopravními prostředky) a vždy se jedná o velmi vyrovnanou bitvu. Jde také o 'vynálezce' Stiga – závodního jezdce.\n\nV roce 2007 byli Clarkson a jeho kolega z Top Gearu\n- James May první lidé, kteří dosáhli severního magnetického pólu za volantem automobilu, což bylo vysíláno ve speciálním dílu Top Gearu: Polární speciál.\n\nV březnu roku 2015 byl Clarkson po rozmíšce s producentem pořadu suspendován z mateřské BBC. Stanice oznámila své rozhodnutí neodvysílat zbylé epizody aktuálního ročníku Top Gearu a nad budoucností kultovního motoristického magazínu se nyní vznáší otazník.\n\n25.3.2015 BBC oznámila, že neprodlouží smlouvu s Clarksonem .Prozatím není jasné ani pokračování Top Gearu v daném formátu ani jeho nástupce.\n\n17.6.2015 BBC oznámila, že nástupcem Jeremyho Clarksona bude Chris Evans, který se stanicí podepsal tříletou smlouvu. Záhy na to oznámili svůj odchod z pořadu i James May a Richard Hammond.\n\nJeremy Clarskon nyní natáčí pořad podobného stylu jako Top Gear (nově The Grand Tour). První epizoda byla vysílána 18. 11. 2016, v česku službou Amazon Prime.\n\n"}
{"id": "548467", "url": "https://cs.wikipedia.org/wiki?curid=548467", "title": "Arthur Siegel", "text": "Arthur Siegel\n\nArthur Siegel (2. srpna 1913, Detroit, Michigan – 1. února, 1978, Chicago, Illinois) byl americký fotograf, který pracoval pro agenturu Farm Security Administration.\n\nSpolečnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nV období 1946–1949 a 1967–1977 působil v oblasti fotografie na Institutu designu při technické vysoké škole Illinois Institute of Technology v Chicagu.\n\nPodílel se s Edwardem Steichenem na výstavě „Image of America“ v Muzeu moderního umění v New Yorku.\n\n"}
{"id": "548468", "url": "https://cs.wikipedia.org/wiki?curid=548468", "title": "Pinacosaurus", "text": "Pinacosaurus\n\nPinacosaurus (\"prkenný ještěr\") byl rod středně velkých ankylosaurních dinosaurů, který žil od konce santonu do pozdního kampánu v období svrchní křídy (zhruba před 86 až 72 miliony let) na území dnešní Číny a Mongolska (souvrství Bayan Mandahu). Dnes jsou známé dva druhy tohoto rodu. Byly objeveny také fosilie mláďat, které zřejmě zahynuly společně během katastrofické písečné bouře. Pinakosaurus měl u každé nosní dírky dalších 2 až 5 lebečních otvorů, jejichž funkce nebyla dosud uspokojivě vysvětlena.\n\n\n"}
{"id": "548471", "url": "https://cs.wikipedia.org/wiki?curid=548471", "title": "Silvisaurus", "text": "Silvisaurus\n\nSilvisaurus („lesní ještěr“) byl rod nodosauridního dinosaura, který žil v období rané pozdní křídy (zhruba před 95 miliony let) na území dnešního státu Kansas v USA. \"Silvisaurus\" dosahoval délky asi 4 metry a hmotnosti 1 tuny. Přítomnost zubů ve spodní čelisti naznačuje, že šlo o poměrně primitivního nodosaura, pozdější zástupci této čeledi již měli bezzubý „zobák“.\n\n"}
{"id": "548475", "url": "https://cs.wikipedia.org/wiki?curid=548475", "title": "Luke Fildes", "text": "Luke Fildes\n\nSir Samuel Luke Fildes (3. října 1843 Liverpool – 27. února 1927) byl anglický malíř. Vystudoval South Kensington.\n\nKdyž byl dítě, adoptovala jej jeho babička Mary Fildesová, politická aktivistka, která byla jednou z mluvčích na Manchesterském mítingu. V roce 1840 se Mary Fildesová stala hlavní postavou Ženského chartistického hnutí.\n\nV sedmnácti letech se stal studentem Warrington School of Art. V roce 1863 získal stipendium, které mu umožnilo studovat na South Kensington Art school, kde se seznámil s Hubertem von Herkomerem a Frankem Hollem. Všichni přátelé byli ovlivněni prací Fredricka Walkera, vůdce sociálního realismu ve Velké Británii.\n\nPo babičce podědil cítění s chudými a tak se v roce 1869 stal zaměstnancem britských novin The Graphic, vydávaných stoupencem sociálních reforem, Williamem Lusonem Thomasem. Sdílel jeho přesvědčení, že vizuální obrazy mají moc zapůsobit na změnu veřejného mínění a změnit tak nazírání lidí na společenská témata jako je chudoba a nespravedlnost. Thomas doufal, že ilustrace vyvolají sociální aktivitu.\n\nV prvním vydání novin \"Graphic\" v prosinci roku 1869 byl požádán, aby poskytl ilustraci doprovázející článek, týkající se nového zákona, který umožňoval poskytnout některým z lidí bez domova nocleh v chudobinci.\nObrázek, který vytvořil, ukazoval zástupy lidí, čekajících ve frontě na lístky pro nocleh v chudobinci. Rytinu s názvem opuštěný a hladový zhlédl John Everett Millais, kterého tak zaujala, že na ni okamžitě upozornil Charlese Dickense. Charles Dickens byl tak ohromen, že jej okamžitě požádal o ilustraci k jeho dílu \"Záhada Edwina Drooda\" (1870, \"The Mystery of Edwin Drood\").\n\nBrzy se stal známým a v roce 1870 přestal pracovat pro noviny \"Graphic\", namísto toho obrátil svou pozornost na olejomalbu. Je pokládán za jednoho z nejschopnějších britských malířů.\n\nNamaloval mnoho pozoruhodných obrazů, mimo jiné i korunovaci krále Edwarda VII. a královny Alexandry. V roce 1879 se stal členem Královské umělecké akademie, v roce 1887 se stal akademikem a v roce 1906 by pasován na rytíře.\nOn a Henry Woods jsou považováni za vůdce Benátské školy.\n\nV roce 1874 se oženil se sestrou Henryho Woodse, s Fanny Woodsovou, která byla také umělkyní.\nJejich první dítě, syn Philip, zemřel na tuberkulózu v roce 1977.\n\nV roce 1880 se soustředil výhradně na portrétní tvorbu, nicméně, v roce 1890, kdy byl požádán Henrym Tatem, aby namaloval obraz pro Britskou národní galerii. Namaloval výjev, který ho velmi zasáhl – lékaře sedícího u postele a plačící matky. Jde o pravděpodobně jeho nejznámější obraz, nese název \"Doktor\".\n\nOd roku 1900 byl nejlépe placeným malířem. Zemřel v roce 1927.\n\nJeho obraz \"Doktor\" byl použit v roce 1949 Americké lékařské asociace v kampani proti návrhu prezidenta Harryho S. Trumana. Obraz byl použit na plakátech a brožurách se sloganem: \"Keep Politics Out of this Picture\" naznačujícím, že účast vlády na zdravotní péči má negativní efekt na kvalitu této péče. Bylo vyrobeno 65000 plakátů s obrazem \"Doktor\", které pomohly zvýšit národní nedůvěru ve znárodnění zdravotní péče.\n\nVěnoval se malbě, rytinám. Namaloval mnoho portrétů členů královských rodin, ale věnoval se také ilustracím.\n\n"}
{"id": "548478", "url": "https://cs.wikipedia.org/wiki?curid=548478", "title": "Bagdádský pakt", "text": "Bagdádský pakt\n\n"}
{"id": "548507", "url": "https://cs.wikipedia.org/wiki?curid=548507", "title": "Západní konference", "text": "Západní konference\n\nZápadní konference (anglicky Western Conference) může být:\n"}
{"id": "548511", "url": "https://cs.wikipedia.org/wiki?curid=548511", "title": "Marwel", "text": "Marwel\n\nMarwel je systém pro správu obsahu, který umožňuje měnit obsah a strukturu webu bez znalosti programovacích jazyků.\nJeho obsluha není o nic složitější než obsluha běžných textových editorů. Tato maximální účelnost ho předurčuje k použití pro každého, kdo chce či potřebuje aktivně zasahovat do obsahu a struktury své webové prezentace.\n\nSystém je nasazován pro státní správu (např. MŠMT, ESF ČR), obce (např. Hradec Králové, Brno střed, Praha 17), firmy (např. Geodis, Agados, OEZ) i pro komunitní weby (např. LinuxEXPRES, Openoffice.cz).m\n\nRedakční systém Marwel je vyvíjen společností QCM s.r.o. od roku 2002.\n\nMarwel 1 byl redakční systém pro správu webových prezentací, aplikace byla naprogramována v jazyce PHP4. Systém byl monolitický, obsahoval správu článků, ankety a diskuzi. V posledních verzích byl rozšířen o šablonovací systém Smarty.\n\nNa verzi 1 byly provozovány například webové prezentace České centrály cestovního ruchu , Ministerstvo pro místní rozvoj , portál Strukturální fondy a další. Velkou předností systému byla jeho jednoduchost ovládání a soulad generovaných stránek s pravidly přístupnosti. Hlavním omezením systému byla jeho monolitičnost.\n\nV roce 2005 byla uvolněna verze 2.0, která využívala framework xoops. Systém se stal modulárním a lépe přizpůsobitelným potřebám uživatelů. Verzi 2 aktuálně využívá cca 150 webových prezentací. Mezi významné nasazení patří např. Ministerstvo školství, mládeže a tělovýchovy, Státní ústav pro kontrolu léčiv, Geodis, Národní divadlo Brno a další.\n\nV roce 2009 byl zahájen vývoj nového systému, který je od základu připraven na vícejazyčné a velmi navštěvované webové prezentace. První nasazení systému proběhlo v roce 2010 na portálu pro vhodné uveřejnění. Systém podporuje různé databázové servery.\n"}
{"id": "548513", "url": "https://cs.wikipedia.org/wiki?curid=548513", "title": "Seznam olympijských medailistů v plavání mužů – ukončené disciplíny", "text": "Seznam olympijských medailistů v plavání mužů – ukončené disciplíny\n"}
{"id": "548519", "url": "https://cs.wikipedia.org/wiki?curid=548519", "title": "Quartier de Croulebarbe", "text": "Quartier de Croulebarbe\n\nQuartier de Croulebarbe (\"čtvrť Croulebarbe\") je 52. administrativní čtvrť v Paříži, která je součástí 13. městského obvodu. Má rozlohu 69,2 ha a ohraničují ji ulice \"Boulevard Auguste-Blanqui\" na jihu, \"Rue de la Santé\" na západě, \"Boulevard de Port-Royal\" na severu a \"Avenue des Gobelins\" na východě.\n\nJméno čtvrti je odvozeno od názvu ulice \"Rue Croulebarbe\", která prochází jejím středem. Croulebarbe byl původně název starého mlýna, který se tak nazýval po svém zakladateli. Mlýn se nacházel na břehu řeky Bièvry a byl zrušen v roce 1912. Kolem vznikla posléze malá osada Croulebarbe.\n\nV době galo-římské tímto územím (v úrovni dnešních ulic \"Rue Mouffetard\", \"Avenue des Gobelins\" a \"Avenue de Choisy\") procházela stará cesta do měst Melun, Sens a Lyon.\n\nOsada Croulebarbe patřila k městu Gentilly. Obyvatelé se živili jako tkalci, barvíři a koželuzi, v okolí se nacházely vinice a louky, na jihu pak lomy na vápenec.\n\nPo připojení k Paříži v roce 1860 získala čtvrť svůj současný urbanistický vzhled, za který vděčí baronu Haussmannovi.\n\n"}
{"id": "548521", "url": "https://cs.wikipedia.org/wiki?curid=548521", "title": "Kalanetika", "text": "Kalanetika\n\nKalanetika je relativně prosté cvičení, jehož cílem je zpevnění a zformování postavy. Na rozdíl od např. kulturistiky není zaměřena na nárůst svalové hmoty. Cvičení je založeno na cíleném protahování svalů. Ty se posilují a zároveň se zvyšuje jejich pružnost. Principem této metody je časté opakování pohybů s malým rozsahem. Protože v sadě cvičení nejsou žádné poskoky, je kalanetika vhodná také pro lidi s nemocnými klouby.\n\n"}
{"id": "548522", "url": "https://cs.wikipedia.org/wiki?curid=548522", "title": "Pietrainské prase", "text": "Pietrainské prase\n\nPietrainské prase je plemeno prasete domácího, původem z Valonského Brabantu. Jmenuje se podle valonské vesničky Piétrain. Jeho popularita začala růst v padesátých letech 20. století. V šedesátých letech se začalo chovat i v Německu.\n\n"}
{"id": "548523", "url": "https://cs.wikipedia.org/wiki?curid=548523", "title": "Předhusitská literatura", "text": "Předhusitská literatura\n\nPředhusitská literatura vznikala ve 14. – 15. století. V této době se prohlubovaly rozpory ve společnosti (odpor proti mravnímu i morálnímu úpadku církve) .\n\n\nHlavním jazykem literatury byla čeština a převládala jasná a srozumitelná forma, vhodná i pro \"laiky\". Vrcholil proces demokratizace a laicizace literatury.\n\nNěmecký kazatel, kterého do Čech pozval Karel IV. Byl také prvním kritikem poměrů v církvi.\nUčenec, který přednášel na Karlově univerzitě. Sepsal latinské spisy \"O kněžské hrabivosti\".\nČeský kazatel, ze všech předchůdců byl nejostřejší. Zřekl se svého majetku a dal vystavět \"Dům pro padlé ženy\".\nZeman z Jižních Čech, který psal česky, hlavně pro \"laiky\". Napsal sbírku traktátů \"Knížky o obecných věcech křesťanských\".\n"}
{"id": "548524", "url": "https://cs.wikipedia.org/wiki?curid=548524", "title": "RAC Rallye 1988", "text": "RAC Rallye 1988\n\nRAC rallye 1988 byla jedenáctou a současně poslední soutěží mistrovstvství světa v rallye 1988. Byl to již 37. ročník této soutěže. Ta měřila 2600 km. Vítězem se stal Markku Alen na voze Lancia Delta Integrale. \n\nNejvětšími favority byly jezdci týmu Lancia Alen a Mikael Ericsson a týmu Toyota Juha Kankkunen, Kenneth Eriksson a Björn Waldegaard. Za tým Ford M-Sport startovali Stig Blomqvist a Carlos Sainz a za tým Mazda Timo Salonen a Hannu Mikkola. V Británii startoval i český tým Škoda Motorsport. Týmovými jezdci byli John Haugland, Ladislav Křeček a domácí jezdce Hunt. \n\nOdpočátku se do vedení dostal Alen, který vyhrál celou první etapu. Druhý byl klasifikován Kankkunen, kterého postihl defekt. Na dalších místech se seřadili Waldegaard, Salonen, Mikkola a Arikkala, který řídil soukromou Lancii Delta. Ve třídě A do 1300 cm vedl Haugland, který byl celkově na 23. pozici. Třetí místo ve třídě a 32. celkově obsadil Křeček. \n\nKankkunen prorazil pneumatiku i v druhé etapě, později mu vzplanul motor a měl problémy s turbodmychadlem. To znamenalo propad na šestou pozici. Stále vedl Alen, druhý Waldegaard, třetí Salonen, čtvrtý Mikkola a pátý Arikkala. \n\nVe třetí etapě se vytvořilo náledí. Díky dobré volbě pneumatik se před tým Lada Motorsport a Citroën Sport prosadily vozy Škoda 130 L. Problémy s převodovkou zpomalily Alena. Naopak se dotáhl Kankkunen, který se o první místo dělil nyní s Mikkolou. Čtvrtý byl Waldegaard, pátý Salonen a šestý Arikkala. Haugland se posunul na 17. pozici a stále vedl ve své kategorii. Křeček prorazil olejovou hadici a opět se propadl na třetí místo ve třídě. Alen havaroval a nabral časovou ztrátu při návratu na trať, Waldegaard měl defekt a Ari Vatanen odstoupil po prosuše motoru.\n\nV poslední etapě dostal vedoucí Kankkunen smyk, havaroval a nepodařilo se mu nastartovat jeho motor. Alen zaútočil a zvítězil tak před Salonenem a Waldegaardem. Haugland skončil šestnáctý a zvítězil ve třídě před Johnem Hockleyem na voze Vauxhall Nova. Křeček byl celkově 31. a třetí ve třídě.\n\n"}
{"id": "548528", "url": "https://cs.wikipedia.org/wiki?curid=548528", "title": "Polipanská literatura", "text": "Polipanská literatura\n\nPolipanská literatura je literatura z doby po porážce husitů u Lipan roku 1434. \nPetr Chelčický byl zeman z Jižních Čech, který obhajoval pasivitu. Odmítal potřebu vyššího vzdělání. Na základě jeho myšlenek vznikla v roce 1457 Jednota Bratrská.\n\nV tomto díle odsuzoval středověké dělení na 3 stavy. Požadoval rovnost všech lidí.\nZde navazuje na Husovu tvorbu. Toto dílo obsahuje zejména kázání a úvahy.\nZde kritizuje církve, zejména prodávání odpustků za smrtelné hříchy. \n"}
{"id": "548534", "url": "https://cs.wikipedia.org/wiki?curid=548534", "title": "Józef Unszlicht", "text": "Józef Unszlicht\n\nJózef Unszlicht nebo Josif Stanislavovič Unšlicht, (rusky \"Иосиф Станиславович Уншлихт\", 31. prosince 1879, Mława, Ruské impérium – 28. července 1938, Moskva, SSSR), byl ruský revolucionář polského původu a sovětský politik.\n\nJózef Unszlicht se narodil v židovské rodině. Roku 1900 se stal členem Sociální demokracie Polska a Litvy a roku 1906 přešel k bolševikům. Poté byl zatčen a vypovězen na Sibiř. Za únorové revoluce roku 1917 byl osvobozen.\n\nRoku 1918 vstoupil Unszlicht do Rudé armády. Krátce působil jako diplomat v Litvě a Bělorusku. Podporoval sovětsko-polskou válku a roku 1920 byl zvolen do politbyra.\n\nV letech 1921 – 1923 byl Unszlicht náměstkem předsedy Čeky Felixe Dzeržinského, V letech 1925 – 1930 byl náměstkem lidového komisaře vojenství a zastával řadu funkcí v hospodářských organizacích.\n\nRoku 1937 byl Unszlicht zatčen, odsouzen k trestu smrti a 28. července 1938 zastřelen. Roku 1956 byl v rámci destalinizace Nikitou Chruščovem rehabilitován.\n\n"}
{"id": "548535", "url": "https://cs.wikipedia.org/wiki?curid=548535", "title": "Narození", "text": "Narození\n\nNarození je akt nebo proces porodu nebo zrození potomků. U savců je tento proces iniciován hormony, které způsobují smršťování svalových stěn dělohy, čímž vyloučí plod ve vývojové fázi, když je připraven ke krmení a dýchání. U některých druhů je potomstvo prekociální a může se pohybovat téměř okamžitě po narození, u jiných je však altriciální a je zcela závislé na rodičích. U vačnatců se plod rodí ve velmi nezralé fázi po krátkém gestační období a rozvíjí dále ve vaku, v mateřském lůně. \n\nNejsou to jen savci, kteří rodí. Někteří plazi, obojživelníci, ryby a bezobratlí nesou v sobě své vyvíjející se mláďata. Některé z nich jsou vejcoživorodí, vajíčka se vylíhnou uvnitř těla matky a jiní jsou živorodí, přičemž embryo se vyvíjí uvnitř jejího těla, podobně jako u savců. \n\nPorod má více názvů podle živočišného druhu. U lidí se obecně nazývá také slehnutí, u některých savců vrh. U zvířat se označuje i zvláštními termíny pro jejich daný druh: kocení u koček, štěnění u fen, telení u krav, hřebení u klisen, prasení u prasnic nebo bahnění u ovcí.\n\nVelcí savci jako jsou primáti, skot, koně, některé antilopy, žirafy, hroši, nosorožci, slony, tuleni, velryby, delfíni a sviňuchy jsou vesměs březí s právě jediným potomkem, i když příležitostně mohou mít dvojčata nebo vícečetné porody. U těchto velkých zvířat je proces narození podobný procesu u člověka, i když většina živočišných potomků je prekocialních. To znamená, že se rodí ve vyspělejším stavu než je lidský novorozenec a jsou schopna stát, chodit a běhat (nebo plavat v případě vodních savců) krátce po narození. V případě velryb, delfínů a sviňuch se obvykle první rodí ocas, což minimalizuje riziko utopení. Matka povzbuzuje novorozené mládě, aby stoupalo na hladinu vody, kde se nadechne. \n\nVětšina menších savců má mnohočetné porody a dávají mladé ve vrzích, které mohou mít dvanáct a více potomků. U těchto zvířat je každý plod obklopen vlastním plodovým vakem a má samostatnou placentu. To se odděluje od stěny dělohy během porodu a plod postupuje směrem k porodnímu kanálu.\n\nVelcí savce, kteří porodí dvojčata, jsou mnohem vzácnější, ale vyskytují se občas i u tak velkých savců, jako jsou sloni. V dubnu 2018 byli vidět asi osmiměsíční dvojčata slonů, která se připojili ke stádu jejich matky v národním parku Tarangire v Tanzanii, a kteří se podle odhadů narodili v srpnu 2017. \n\n"}
{"id": "548539", "url": "https://cs.wikipedia.org/wiki?curid=548539", "title": "Mišmar ha-Emek", "text": "Mišmar ha-Emek\n\nMišmar ha-Emek ( מִשְׁמַר הָעֵמֶק, doslova „\"Stráž údolí\"“, v oficiálním přepisu do  angličtiny Mishmar HaEmeq, přepisováno též Mishmar HaEmek) je vesnice typu kibuc v Izraeli, v Severním distriktu, v Oblastní radě Megido.\n\nLeží v nadmořské výšce 104 metrů, na pomezí Jizre'elského údolí a úbočí planiny Ramat Menaše. Jde zároveň o rozmezí mezi zemědělsky intenzivně využívanou krajinou v údolí a zalesněnými svahy. Z Ramat Menaše sem stékají četná vádí, zejména Nachal Mišmar ha-Emek, které prochází po severním okraji vesnice. Od jihu k vesnici směřuje též kratší vádí Nachal Jizhar. Severně od vesnice je to Nachal Paga. U okraje Jizre'elského údolí stojí pahorek Tel Šuš, v krajině západně od obce stojí zalesněné kopce Giv'at Kipod a Giv'at Ka'at.\n\nNachází se cca 68 kilometrů severovýchodně od centra Tel Avivu a cca 27 kilometrů jihovýchodně od centra Haify. Mišmar ha-Emek obývají Židé, přičemž osídlení v tomto regionu je etnicky převážně židovské. 7 kilometrů jižním směrem odtud ovšem ve vádí Ara leží lidnatá sídla, která obývají izraelští Arabové.\n\nNa dopravní síť je vesnice napojena pomocí dálnice číslo 66, která sleduje jihozápadní okraj Jizre'elského údolí. Z ní zde odbočuje do kopců Ramat Menaše lokální silnice číslo 6953.\n\nMišmar ha-Emek byl založen roku 1926. Šlo o jednu z osmi židovských osad, které v letech 1926-1927 vznikly v Jizre'elském údolí v rámci cíleného osidlovacího programu. Zakladateli byla skupina židovských přistěhovalců z Polska, zejména z Haliče, kteří do tehdejší britské Palestiny dorazili v rámci třetí alije a od roku 1922 utvořili přípravnou osadnickou skupinu, která pracovala na několika místech, než 3. listopadu 1926 dorazila sem. Zakladatelé byli napojení na levicové mládežnické hnutí ha-Šomer ha-Ca'ir (v obci fungovalo i školící centrum hnutí ha-Šomer ha-Ca'ir). Skupina, která se tu usadila, čítala 80 osob, ale kvůli finančním potížím bylo rozhodnuto, že zpočátku zde bude pracovat jen 12 členů kibucu.\n\nPojmenování osady navrhl výbor Židovského národního fondu jako vyjádření strategické polohy vesnice. Až do roku 1932 byla jediným dopravním spojením s velkými městy železnice, která tehdy probíhala středem údolí. Teprve pak došlo k výstavbě silnice podél okraje údolí.\n\nAž do roku 1948 měl Mišmar ha-Emek izolovanou polohu coby židovská vesnice obklopená arabským osídlením. Nejblíže ke kibucu (jen pár set metrů na severozápad) stála na dnešním pahorku Tel Šuš arabská vesnice Abu Šuša. Šlo o starobylé sídlo. Římané ji ve starověku nazývali Gaba Hippeon. V obci stála mešita a chlapecká základní škola. V roce 1931 zde žilo 831 lidí a stálo tu 155 domů. Východně od kibucu to pak byla arabská osada al-Ghubaja s mešitou a muslimskou svatyní al-Šajch Ahmad. Od roku 1888 zde fungovala i chlapecká základní škola (později během britského mandátu uzavřená). V al-Ghubaja roku 1931 stálo 38 domů a žilo tu 200 lidí. A ještě pár set metrů dál k východu to byla arabská osada al-Naghnaghija, v níž roku 1931 žilo 416 obyvatel v 78 domech.\n\nKibuc byl terčem arabského útoku během arabských nepokojů, které v roce 1929 v Palestině vypukly. Zaútočila na něj skupina 200 Arabů a byla odražena jen díky zásahu britské policie. Židé ale kvůli násilnostem dočasně osadu zcela vyklidili.\n\nTerčem opakovaných útoků byl kibuc i během arabského povstání, které začalo roku 1936. V té době již měla vesnice obranný systém. Útočníci ale opakovaně ničili zemědělské pozemky v jejím okolí. Jen během května 1936 tak arabští útočníci třikrát vypálili sady okolo vesnice a zničili několik set stromů.\n\nVesnice byla ve 40. letech 20. století základnou elitních židovských jednotek Palmach, jejichž členové trénovali v přilehlých lesích. Během druhé světové války totiž sami Britové, pod hrozbou německé invaze do Palestiny, zahájili výcvik židovských vojáků. V dubnu 1942 tak v Mišmar ha-Emek začal první kurz pro záškodnická komanda Palmachu. V roce 1943 ale britsko-židovská vojenská spolupráce skončila a v březnu toho roku Britové členům kibucu zabavili všechny zbraně. Palmach reaguje přepadením britského vojenského skladu v Haifě, z něhož ukradl desítky pušek a kulometů. V květnu 1944 se pak v lesích okolo kibucu konal tajný sraz jednotek Palmach k třetímu výročí založení těchto oddílů.\n\nPočátkem války za nezávislost v roce 1948, respektive pár týdnů před vyhlášením nezávislosti státu Izrael, kdy už občanská válka v Palestině přerůstala v regulérní válečný konflikt, se v okolí vesnice odehrávaly těžké boje mezi židovskými silami a jednotkami arabské dobrovolnické armády Fauzího al-Kaukdžího. Kibuc totiž ležel poblíž jediného silničního spojení mezi Haifou a Tel Avivem, které bylo kontrolováno Židy (přes planinu Ramat Menaše k pobřežní nížině).\n\n4. dubna 1948 začal útok více než jednoho tisíce Arabů, kteří pak po deset dnů kibuc obléhali. Do boje poprvé během arabsko-židovského konfliktu v Palestině byly na arabské straně nasazeno dělostřelectvo (sedm děl dodala syrská armáda). Průnik přímo do kibucu se ale nezdařil díky obraně místních obyvatel. Na pomoc obleženému kibucu pak v noci vyrazila část brigády Golani, které se podařilo proniknout skrz arabské pozice a doručit do vesnice i munici. Následující den pokračovalo ostřelování kibucu, ale zároveň do něho proudily další židovské posily. Díky britskému zprostředkování byla vyjednána evakuace žen a dětí z obleženého Mišmar ha-Emek. Jednotky Palmach využity krátkého příměří a začaly se chystat v nedaleké vesnici Ejn ha-Šofet k protiútoku. Po pět dnů pak Palmach obsazoval arabské vesnice na Ramat Menaše, zatímco dole na okraji údolí pokračovaly al-Kaukdžího jednotky v obléhání Mišmar ha-Emek. Některé ze zdejších vesnic byly opakovaně obsazovány Židy a Araby. 12. dubna se al-Kaukdžího síly pokusily o další frontální útok na kibuc, ale byly přepadeny v jeho blízkosti. Mezitím Hagana, která zajišťovala obranu kibucu, dokázala obsadit některé okolní vesnice. Arabské vojsko se pak stáhlo do Dženínu. Paralelně s touto bitvou neuspěl ani pokus Arabů o dobytí nedaleké vesnice Ramat Jochanan.\n\nO výsledek bitvy se zasloužil hlavně Palmach pod vedením Jicchaka Sadeha. Padlo ovšem 26 obránců kibucu. Tato bitva o Mišmar ha-Emek pak umožnila Židům ovládnout i celý okolní region včetně planiny Ramat Menaše. Výsledkem bitvy o Mišmar ha-Emek také byl konec arabského osídlení v této oblasti. Všechny okolní arabské vesnice byly na jaře 1948 opuštěny a vysídleny a jejich zástavba pak byla zbořena.\n\nKoncem 40. let 20. století měl kibuc Mišmar ha-Emek rozlohu katastrálního území 5 300 dunamů (5,3 kilometrů čtverečních).\n\nEkonomika kibucu je založena na zemědělství a podnikání (včetně továrny na plasty nebo počítačové firmy). Část obyvatel za prací dojíždí. Kibuc neprošel téměř žádným procesem privatizace jako mnoho jiných kibuců v Izraeli a zachovává si z větší části původní kolektivní strukturu. V obci funguje zařízení předškolní péče o děti. Základní škola je ve vesnici Ejn ha-Šofet.\n\nMezi obyvatele kibucu Mišmar ha-Emek patřily i některé výrazné osobnosti izraelských dějin a veřejného života, zejména Mordechaj Bentov - jeden ze signatářů deklarace nezávislosti Státu Izrael a ministr bydlení a výstavby Izraele.\n\nObyvatelstvo Mišmar ha-Emek je sekulární. Podle údajů z roku 2014 tvořili populaci v kibucu Mišmar ha-Emek Židé - cca 1100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1200 osob).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 1207 lidí. Během roku 2014 populace stoupla o 1,6 %.\n\n\n"}
{"id": "548566", "url": "https://cs.wikipedia.org/wiki?curid=548566", "title": "Bronisław Kwiatkowski", "text": "Bronisław Kwiatkowski\n\nBronisław Kwiatkowski (5. května 1950 Mazury, Polsko – 10. dubna 2010 Pečersk, Rusko) byl polský generálporučík a náčelník operačního velení Polské armády.\n\nV roce 1973 absolvoval Vysokou důstojnickou školu ve Vratislavi, poté v letech 1977 až 1980 studoval na Akademii generálního štábu Polské armády ve Varšavě, v letech 1990 až 1992 na Akademii německého Bundeswehru v Hamburku. Následoval kariérní růst v řadách armády. V letech 1995 až 1996 velel polskému vojenskému kontingentu v mírové misi OSN (UNDOF). 15. srpna 2007 byl jmenován náčelníkem operačního velení Polské armády.\n\nZemřel při leteckém neštěstí u ruského Smolensku 10. dubna 2010.\n"}
{"id": "548571", "url": "https://cs.wikipedia.org/wiki?curid=548571", "title": "Vyhnanci (Star Trek)", "text": "Vyhnanci (Star Trek)\n\nVyhnanci je název knihy, jejímž autorem je Howard Weinstein, patří k literatuře žánru science-fiction z fiktivního světa Star Trek. Svými postavami i dějem náleží k televiznímu seriálu . Originál knihy, z něhož byl pořízen český překlad, má anglický název Star Trek: The Next Generation Exiles a pochází z roku 1990. V číslované řadě Nové Generace je označena číslem 14.\n\nV příbězích Nové generace je kosmická loď Enterprise cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android nadporučík Dat, lodní poradkyně Deanna Troi, slepý poručík šéfinženýr Geordi La Forge, šéf bezpečnosti Worf z Klingonu.\n\nEnterprise je vyslána sjednat příměří dvou sousedních planet v sektoru Sigma-485 Etolos a Alaj, mezi nimiž je 300 let nepřátelství, ač mají společné předky. Kdysi vládnoucí vrstva na Alaji vyhnala své odpůrce v několika vlnách, jedna z nich se usídlila na Etolosu. Ovšem nyní oběma planetám hrozí zánik a určité vlivné skupiny planet hledají smír a záchranu. Jedním z jejich pojítek jsou posvátná zvířata nefiiiiti, která na Alaji vymřela. I o nich je příběh.\n\nSituaci následně zkomplikuje objevení obrovské kosmické lodě, řízené posledním příslušníkem náboženské sekty Danidem, která byla také kdysi z Alaje vyhnána. Ten za pomoci svého velmi vyspělého počítače likviduje veškerý odpor, zajímá v útrobách své gigantické lodě reketoplán vyslaný z Enterprise a svou loď vede ke srážce s Alajem i za cenu zničení planety, své lodě i sebe. Enterprise se staví do cesty, aby se kvůli záchraně planety obětovala.\n\nNakonec v posledním okamžiku je Danid přemožen výsadkem z raketoplánu vedeným Datem i Tiketem, Dat zapůsobí i na počítač lodě a katastrofu odvrátí. Obrovitá loď je připravena přestěhovat obyvatelstvo ohrožené planety na jiný, bezpečnější svět.\nDo češtiny knihu přeložil Vít Patlat v roce 2008 a vydalo ji nakladatelství Laser-books z Plzně . Je to drobná brožura s tmavou obálkou, s portréty Williama Rikera a Data. V edici SF Laseru je svazkem č.352, podedice Star Trek č.26.\n\n"}
{"id": "548575", "url": "https://cs.wikipedia.org/wiki?curid=548575", "title": "Václav Větvička (botanik)", "text": "Václav Větvička (botanik)\n\nVáclav Větvička (* 13. ledna 1938 Praha) je český botanik, popularizátor vědy a spisovatel.\n\nV roce 1961 ukončil diplomovou prací \"Studie akátových porostů ve vltavském údolí\" studium oboru geobotanika na Přírodovědecké fakultě Univerzity Karlovy v Praze. Publikoval řadu odborných a populárně vědeckých prací, za něž mu byla v roce 2004 udělena Medaile Vojtěcha Náprstka za popularizaci vědy. Je autorem, resp. spoluautorem 13 odborných knižních publikací. \n\nPo vojenské základní službě od roku 1963 nastoupil jako stipendista do Botanického ústavu ČSAV v Průhonicích, kde v letech 1989–1992 dělal vedoucího Průhonického parku. V letech 1975–1992 vedl Pokusnou a aklimatizační stanici v Černolicích. V letech 1992–2007 byl ředitelem Botanické zahrady Přírodovědecké fakulty UK Na Slupi. Od podzimu 2007 je vedoucím zámeckého parku ve Štiříně. Je také odborným garantem Hamzova parku a arboreta v Hamzově odborné léčebně pro děti a dospělé v Luži-Košumberku u Vysokého Mýta. \n\nNa Přírodovědecké fakultě UK vede kurs \"středoevropské autochtonní dřeviny\".\n\nOd roku 1997 vystupuje v ranním bloku ČRo 2 – Praha \"Dobré jitro\", a to jak krátkými informacemi o rostlinách, tak (občas) moderuje celý ranní nedělní blok Dobrého jitra. Záznamy Dobrého jitra s Václavem Větvičkou vyšly knižně pod názvy \"Moje květinová dobrá jitra\" (2003) a \"Moje vzpomínková dobrá jitra\" (2004). V pořadu České televize \"Receptář nejen na neděli\" měl a dnes v televizi Prima v pořadu \"Receptář prima nápadů\" má botanickou poradnu. Také se zajímá o výtvarné umění a výstavnictví a je kmotrem růže keltské. V roce 2014 získal ocenění šarmantní osobnost roku.\n\n\nDne 28. října 2018 obdržel státní vyznamenání Medaile Za zásluhy I. stupně. \n\n"}
{"id": "548579", "url": "https://cs.wikipedia.org/wiki?curid=548579", "title": "Valentin Držkovic", "text": "Valentin Držkovic\n\nValentin Držkovic (10. února 1888 Velká Polom – 27. října 1969 Opava) byl český malíř a grafik. Patří k nejvýznamnějším uměleckým osobnostem první poloviny 20. století na Ostravsku.\n\nAčkoliv vystudoval teologii a roku 1911 byl dokonce vysvěcen na kněze, svůj smysl života nalezl až při studiích malby a grafiky na vídeňské akademii. Po jejím absolvování podnikl řadu studijních cest po Evropě, kdy navštívil např. Francii, Itálii, Německo a Podkarpatskou Rus.\n\nZpočátku byl velmi ovlivněn secesí a impresionismem. V této fázi svého uměleckého života se věnoval především portrétní malbě. Ve svém díle kladl důraz na psychologii portrétovaných postav. Modelem mu byli dělníci, tuláci, služky, ale také členové rodiny a přátelé. V roce 1929 namaloval obraz „Haldy“ se silným sociálním akcentem, který byl příznivě přijat i pařížskou kritikou na Salonu nezávislých (Salon des Indépendants).\n\nNeméně významné byly i jeho grafiky, ve kterých se prolínala sociální problematika s výjevy z rodného kraje. Často také zachycoval venkovský život. Jeho teologické vzdělání pak stojí za náboženským charakterem některých jeho děl.\n\nZemřel roku 1969 v Opavě a je pohřben na místním hřbitově ve Velké Polomi.\n\n\n"}
{"id": "548582", "url": "https://cs.wikipedia.org/wiki?curid=548582", "title": "Foerster (rodina)", "text": "Foerster (rodina)\n\nRod Foerstrových patří mezi české rodiny, ve kterých se po několik generací dědilo hudební nadání.\n\nV pravopise psaní příjmení je značná nejednotnost. Ve shodě se základními lexiky, by měli být všichni členové rodu starší než Josef Bohuslav Foerster psáni ve tvaru Förster.\n\nZákladem Foerstrova rodu jsou rodiny kantora \"Tomáše Förstera\" (~1744–1817) a jeho syna \"Ignáce Förstera\" (1774 – 1827). Oba byli typickými vesnickými kantory, kteří komponovali hudbu pro potřeby místního kostela. Jejich skladby se však nedochovaly. Ignác Förster se usadil v Osenicích a zde se také narodil první člen rodu, jehož skladby známe:\n\n\n\n\nPro připomenutí a uctění památky příslušníků rodiny byl v bývalé škole v Osenicích vybudován Památník Foerstrova rodu. Před školou je malý amfiteátr, kde se pravidelně scházejí pěvecké sbory na festivalu \"Foersterovy Osenice\".\n\n\n"}
{"id": "548587", "url": "https://cs.wikipedia.org/wiki?curid=548587", "title": "Béčkový film", "text": "Béčkový film\n\nBéčkový film (lidově „béčko“, angl. B-Picture) je v tradičním hollywoodském studiovém systému komerční nízkorozpočtový film. Označení béčkový film vychází ze zavedené praxe majitelů kin třicátých a čtyřicátých let 20. století, kdy bylo obvyklé, že byly promítány dva celovečerní filmy po sobě za cenu jednoho (double feature). Vedle hlavního filmu (áčkového) se jako předfilm nepromítal krátký film, ale levnější dlouhý film (béčkový). Ačkoliv se v 50. letech 20. století od této praxe začalo upouštět, označení se přeneseně užívá i pro dnešní filmy. Jednalo se o standardizované produkty vytvořené za účelem jistého výdělku a dodnes je béčkový film označení pro filmy bez velkých uměleckých ambicí a obsahujících klišé. Přesto se i v této kategorii někdy objevují filmy plné originálních nápadů, případně vysoké řemeslné úrovně. Navíc na takovýchto filmech se naučila své filmařské řemeslo řada později úspěšných tvůrců (Anthony Mann, Jonathan Demme) a herců (John Wayne, Jack Nicholson). Postupem času se z některých béčkových filmů staly kultovní filmy.\n"}
{"id": "548588", "url": "https://cs.wikipedia.org/wiki?curid=548588", "title": "Megido (kibuc)", "text": "Megido (kibuc)\n\nMegido ( מְגִדּוֹ, v oficiálním přepisu do  angličtiny Megiddo) je vesnice typu kibuc v Izraeli, v Severním distriktu, v Oblastní radě Megido.\n\nLeží v nadmořské výšce 155 metrů, na pomezí Jizre'elského údolí a úbočí planiny Ramat Menaše. Jde zároveň o rozmezí mezi zemědělsky intenzivně využívanou krajinou v údolí a zčásti zalesněnými svahy. Z Ramat Menaše sem podél jižní strany vesnice stéká vádí Nachal Kejni. Západně od vesnice se zvedá vrch Giv'at Jošijahu, z nějž k severu stéká vádí Nachal Megido. Od severovýchodního okraje obce vytéká do Jizre'elského údolí vádí Nachal Dorech. Na severovýchodním okraji obce se nachází pahorek Tel Megido s lokalitou starověkého Megida.\n\nNachází se cca 67 kilometrů severovýchodně od centra Tel Avivu a cca 30 kilometrů jihovýchodně od centra Haify. Megido obývají Židé, přičemž osídlení v tomto regionu je etnicky smíšené. V údolí převládají židovská sídla, stejně jako na planinách Ramat Menaše. Jen 2 kilometry jihozápadním směrem odtud ovšem začíná oblast vádí Ara, kde leží lidnatá sídla, která obývají izraelští Arabové. Kibuc zároveň leží jen necelých 5 kilometrů od Zelené linie, jež odděluje Izrael v jeho mezinárodně uznávaných hranicích od okupovaného Západního břehu Jordánu s demografickou převahou palestinských Arabů. Západní břeh ale byl od zdejšího regionu počátkem 21. století fyzicky oddělen Izraelskou bezpečnostní bariérou, která zde vyrostla jako v jednom z prvních úseků a sleduje přibližně trasu původní Zelené linie.\n\nNa dopravní síť je vesnice napojena pomocí dálnice číslo 66, která sleduje jihozápadní okraj Jizre'elského údolí. Ta se tu kříží s dálnicí číslo 65, jež od pobřežní nížiny vede podél vádí Ara směrem do Afuly. Severovýchodně od kibucu se nachází letiště Megido.\n\nKibuc Megido byl založen roku 1949 nedaleko starověkého Megida. Do roku 1948 stála necelý kilometr jihovýchodně od nynějšího kibucu arabská vesnice Ladžun. Založili ji Římané a nazývali ji Legio. V Ladžunu stály dvě mešity a chlapecká základní škola zřízená roku 1937. V roce 1931 zde žilo 857 lidí a stálo tu 162 domů. V průběhu války za nezávislost v roce 1948 byla vesnice ovládnuta v rámci Operace Erez izraelskými silami a arabské osídlení zde skončilo. Z původní zástavby se zachovala jen bývalá mešita a jeden dům.\n\nZakladateli dnešního kibucu byla skupina 60 židovských přistěhovalců z Polska, kteří přežili holokaust. Tito přistěhovalci předtím provizorně pobývali v již etablovaném kibucu Mišmar ha-Emek, kde se během války za nezávislost v roce 1948 účastnili obrany vesnice. Ještě před koncem války v únoru 1949 pak založili vlastní kibuc.\n\nV prvních letech ovšem osadníci pobývali v nedaleké opuštěné arabské vesnici Ladžun a teprve pak se přesunuli na vyvýšené místo, kde vyrostla nová obytná zástavba. Po třech letech existence kibucu jeho populaci posílil příchod další osadnické skupiny, tvořené Židy z Mexika a Libanonu. Po sedmi letech to byla skupina argentinských Židů.\n\nEkonomika Megida je založena na zemědělství a turistickém ruchu. Kibuc prošel v listopadu 2000 privatizací a jeho členové jsou odměňováni individuálně, podle odvedené práce. Vedení obce zároveň nabízí stavební parcely pro individuální zájemce o bydlení, kteří nechtějí být vázáni organizační strukturou kibucu. Plánuje se výstavba tří nových obytných čtvrtí. Na dvou z nich již začaly stavební práce v letech 2006-2007. Celkem má jít o 124 domů.\n\nJihovýchodně od kibucu se při dálniční křižovatce nachází areál věznice. Ve vesnici sídlí úřady Oblastní rady Megido.\n\nV obci funguje plavecký bazén, sportovní areály, knihovna a společenské centrum. K dispozici je zde zařízení předškolní péče o děti. Základní škola je ve vesnici ha-Zorea.\n\nObyvatelstvo Megida je sekulární. Podle údajů z roku 2014 tvořili populaci v Megidu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel, který ale po roce 2006 přešel v prudký nárůst díky startu masové bytové výstavby. K 31. prosinci 2014 zde žilo 844 lidí. Během roku 2014 populace stoupla o 2,2 %.\n\n\n"}
{"id": "548592", "url": "https://cs.wikipedia.org/wiki?curid=548592", "title": "Status: Nežádoucí", "text": "Status: Nežádoucí\n\nStatus: Nežádoucí (v anglickém originále Burn Notice) je americký akční a dramatický televizní seriál o muži, kterého odepsali. V USA byl vysílán v letech 2007–2013. V Česku jej zařadila do vysílání stanice Prima Cool.\n\nMichael je tajný agent žijící docela normální život. Jednoho dne se na misi dozví, že je na černé listině, odříznutý od financí a nikdo ho nezná. Jediný komu teď může věřit je jeho bývalá přítelkyně Fiona Glenanne, matka Madeline Westen a býválý přítel Sam Axe. A snaží se každý den pomáhat lidem kteří jsou na tom hůř než on. Michael pořád hledá důvod proč ho odepsali. Když najde muže, který mu to udělal, zabijí mu ho před očima a on je znovu na začátku. Pak si ho vyhledá jedna žena z těch kteří můžou za to že se Michael stal nežádoucím jménem Carla a vymění jeho život za život zabijáka Viktora. Michael se ale s Viktorem spolčí a najdou důkazy proti Carle. Doufají že u CIA by to mohlo zapůsobit a jim pomoci z té šlamastyky. Při následné přestřelce kdy jsou Viktor a Michael na lodi plné výbušnin zemře Viktor a Fiona zabije Carlu. CIA pak chce znovu zaměstna Michaela ale ten už s vládou nechce mít nic společného.\n\nV seriálu dále hrají Ray Wise, David Zayas, Seth Peterson, Paul Tei, Lucy Lawless, Mark Pellegrino, Tricia Helfer, Kelvin Yu, Antoni Corone, Richard Schiff, Maya Stange, Nicholle Tom, Jeffrey Johnson, Bruce Blauer, Johnny Messner, Laurence Mason, Max Martini, Patrick Fischler, James C. Burns, Erick Avari, Kevin Alejandro, Jacqueline Piñol, Patrick Fabian, Michael Naughton, Assaf Cohen, Cindy Pickett, Stefen Laurantz, David Fine, Andrew Divoff, Emily Foxler, Larry Miller, Cindy Taylor, Brett Cullen, Oded Fehr, Marshall Manesh, Tim Ware, Chris Ellis, Basil Wallace, Moon Bloodgood, Audrey Landers, Carlos Bernard, Jay Karnes, Rodney Rowland, Debi Mazar, Holt McCallany.\n\n"}
{"id": "548594", "url": "https://cs.wikipedia.org/wiki?curid=548594", "title": "Brňavka", "text": "Brňavka\n\nBrňavka je citlivé místo u loketního nervu (nervus ulnaris), který probíhá na zadní straně lokte a je kryt jenom vazivem a kůží. Podobně citlivá jsou i jiná místa, kde povrchově probíhá nijak zvlášť krytý nerv. Brňavka je charakteristická tím, že silnější náraz do ní silně zabolí (zabrní). \n"}
{"id": "548595", "url": "https://cs.wikipedia.org/wiki?curid=548595", "title": "Let American Airlines 77", "text": "Let American Airlines 77\n\nLet American Airlines 77 byl denní pravidelný transkontinentální let společnosti American Airlines z washingtonského Dullesova mezinárodního letiště ve Virginii na Los Angeles International Airport v Los Angeles. Dne 11. září 2001 byl na této lince pěti teroristy z organizace Al-Káida unesen Boeing 757 a jako součást koordinovaného teroristického útoku naveden do budovy Pentagonu v Arlingtonu, Virginii, blízko Washingtonu D.C.\n\nBěhem posledních 35 minut letu únosci vtrhli do kokpitu, vyhnali pasažéry dozadu letadla a převzali kontrolu nad letadlem. \n\nHani Hanjour, jeden z teroristů, byl trénovaný pilot a proto letadlo po únosu řídil. Únosci nevěděli o tom, že pasažéři volali příbuzným a předali tak informace o únosu.\n\nMnozí lidé zahlédli náraz letadla do budovy Pentagonu a média začala veřejnost o události informovat prakticky ihned. Náraz těžce poškodil budovu Pentagonu a způsobil velký požár. Část budovy spadla a hasiči budovu hasili několik dní. Poškozená část Pentagonu byla znovuotevřena v roce 2002, pracovníci se do budovy vrátili v srpnu toho roku.\n\n184 obětí tohoto útoku má památník na místě nárazu. Park obsahuje lavičku za každou z obětí, lavičky jsou seřazeny podle data narození - od 1930 po 1998.\n\n\nÚnosci letadla byli vedeni Hani Hanjourem, který letadlo pilotoval. Hanjour přišel do Spojených států v roce 1990.\n\nHanjour se vzdělával na povolání pilota v Centru pro letecký výcvik CRM ve městě Scottsdale v Arizoně. Zde získal FAA pilotní licenci v roce 1999. Původně si přál se stát pilotem pro Saudské národní aerolinie, byl ale odmítnut. Bratr Hanjoura později tvrdil, že Hani byl frustrovaný kvůli své nezaměstnanosti, a proto se obrátil k radikální větvi islámu.\n\nDo Saúdské Arábie se později vrátil, ale jen na chvíli, rodičům řekl, že si našel práci pilota ve Spojených arabských emirátech, ale pravděpodobně odletěl do Afghánistánu. Zde byli rekruti Al-Qaedy prozkoumáváni. Vedení Al-Qaedy ho vybralo jako vůdce 4. skupiny únosců letadel.\n\nV prosinci 1999 se v San Diegu setkal s dalšími únosci - Nawaf al-Hazmim a Khalid al-Mihdharem. \n\nPo tréninku v pilotování letadla v Americe se s al-Hazmim a al-Mindharem ubytovali v hotelu Marriott ve městě Herndon státu Virginia. Hotel byl v blízkosti letiště Dulles.\n\nLetadlo bylo uneseno někdy mezi 8:51 až 8:54 ráno. \n\nNa rozdíl od ostatních unesených letadel tu nikdo nebyl zavražděn před pádem letadla, ani piloti - ti byli pouze odvedeni dozadu do letadla.\n\nFAA už kolem 8:54 věděla o jakési události na palubě. Řízení leteckého provozu se pokoušelo na palubu letadla dovolat, ale marně.\n\nDvěma z pasažérů letadla se podařilo dovolat lidem na zemi. Letuška Renee May se v 9:12 dovolala své matce do Las Vegas, řekla jí detaily o únosu a poprosila ji, aby kontaktovala American Airlines, což matka následně udělala. American Airlines ale o útoku již věděly.\n\nMezi 9:16 a 9:26 mluvila Barbara Olson se svým manželem. Po minutě byl hovor přerušen. Její manžel Theodore Olson kontaktoval Ministerstvo spravedlnosti a potom zkusil kontaktovat i Johna Ashcrofta. O 5 minut později se Barbara s manželem spojila znovu, popsala mu, kde zrovna jsou, a on jí řekl o ostatních útocích.\n\nLetadlo bylo znovu zaregistrováno u Washingtonu řízením leteckého provozu. Kontroloři nejprve mysleli, že se jedná o vojenský letoun - kvůli jeho zvláštním pohybům.\n\nNásledně letadlo nabouralo do západního křídla Pentagonu.\n\n\n"}
{"id": "548601", "url": "https://cs.wikipedia.org/wiki?curid=548601", "title": "Andrzej Błasik", "text": "Andrzej Błasik\n\nAndrzej Błasik (11. říjen 1962, Poddębice, Polsko – 10. duben 2010, Pečersk, Rusko) byl polský generálporučík a velitel vzdušných sil.\n\nV letech 1977 až 1981 studoval na Důstojnické škole v Dęblinu. V roce 1985 měl již hodnost podporučíka. V letech 1993 až 1995 studoval na Akademii národní obrany ve Varšavě. Byl také absolventem Nizozemské akademie obrany v Haagu (1998) a Školy Letectva USA v Montgomery (2005). V roce 2002 se stal velitelem 31. letecké základny v Poznani. Od roku 2004 působil na velení vzdušných sil. 19. dubna 2007 byl jmenován velitelem letectva.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "548603", "url": "https://cs.wikipedia.org/wiki?curid=548603", "title": "Ferdiš Duša", "text": "Ferdiš Duša\n\nFerdiš Duša (13. ledna 1888 Frýdlant nad Ostravicí – 1. prosince 1958 Frýdlant nad Ostravicí) byl český grafik, malíř, ilustrátor a keramik.\n\nZa první světové války prošel ruskou frontu, Srbsko, Itálii, Polsko, Ukrajinu, Rusko, Rumunsko, Karpaty, Kras. V uměleckém oboru se mu nedostalo žádného formálního vzdělání (abART uvádí Maxe Slevogta s otazníkem). V Německu studoval techniku výroby keramiky a začínal jako malíř porcelánu. Rád cestoval a při svých cestách navštívil mj. Itálii, Německo, Slovensko, Švýcarsko a Ukrajinu. V roce 1910 začal pracovat v keramické manufaktuře bratří Jaroňků v Rožnově pod Radhoštěm, později založil rožnovskou keramickou manufakturu a do roku 1924 také keramické dílny v Kunčicích pod Ondřejníkem a ve Frýdlantu. Od tohoto roku se věnoval pouze grafice a malířství.\n\nByl členem Obce umělecké tvorby na Moravě \"Koliba\" (1919) a Skupiny výtvarných umělců v Brně (1922-1926). Roku 1927 se přestěhoval do Prahy, kde se stal členem výtvarného spolku Hollar. S ním také několikrát vystavoval. V roce 1955 se vrátil do Frýdlantu nad Ostravicí. Obýval dům č. p. 359 na ulici Hukvaldská, kde měl také svoji keramickou dílnu a později ateliér. V roce 1959 zde byl otevřen jeho památník, který byl zrušen v roce 2006. Stálá expozice F. Duši je od roku 2008 otevřená v Kulturním domě v centru města.\nDuša je nejvíce ceněn pro své grafiky a ilustrace, věnované Ostravsku a Slovensku. Největší soubor jeho grafických listů, kreseb, olejomaleb a maleb na skle vlastní Galerie výtvarného umění v Ostravě.\n\nTvořil technikou dřevorytu, leptu, měkkého krytu (vernis mou), litografie. První soubor dřevorytů \"Dík poutníka\" (1916-1917) byl inspirován Karpaty. Další cykly dřevorytů se sociální tématikou vydával do roku 1923: \"Slovenské obrázky\" (1920), \"Chudí a ponížení\" (1920), \"Těšínsko\" (1920), \"Smutná země\" (1921), \"Peklo práce\" (1922), \"Život člověka\" (1923). Následovaly \"Hříčky\" (1928), \"Ban Strachinič\" (1931), \"Dolu Váhom I\" (1933). Během pobytu v Praze vydal dřevoryty \"Pražské mosty\" a \"Vltava\" (1932). Tvořil také plakáty a novoročenky.\n\nIlustroval mj. díla Petra Bezruče a Vojtěcha Martínka. Časté jsou u něj sociální náměty, u kterých čerpal inspiraci z 20. a 30. let 20. století. Kromě toho rád fotografoval a psal básně.\n\n"}
{"id": "548608", "url": "https://cs.wikipedia.org/wiki?curid=548608", "title": "Aliance evropských národních hnutí", "text": "Aliance evropských národních hnutí\n\nAliance evropských národních hnutí, zkráceně AENM nebo Aliance, (: ) je sdružení evropských krajně pravicových politických stran.\n\nAlinace byla založena dne 24. října 2009 v Budapešti několika nacionalistickými a krajně pravicovými strany z Evropské unie. Zakládajícími členy byly: maďarský Jobbik (Hnutí za lepší Maďarsko, na jehož 6. sjezdu byla aliance založena), francouzská Národní fronta, italská Fiamma Tricolore, švédští Národní demokraté a belgická Národní fronta. Ústředí Aliance je ve Štrasburku.\n\nKe stávajícím členům Aliance se dne 12. listopadu 2009 připojila Britská národní strana. Aliance také vyjednává se Svobodnou stranou Rakouska.\nZájem o vstup do spolku projevila i česká Dělnická strana.\n\nAliance vyhlásila záměr přetvořit se v politickou skupinu EP. Je však velmi nepravděpodobné, že by mohl splnit podmínku (25 poslanců ze 7 států EU) pro vytvoření politické skupiny Evropského parlamentu, neboť představují v tuto chvíli pouze osm poslanců.\n\n20. března 2014 oznámila Vše-ukrajinská unie svoboda odstoupení od pozice pozorovatele. Jako důvod uvedla podporu AENM ruské vojenské intervenci na Ukrajině\n\nSpolečné prohlášení členů Aliance začíná:\n\n\n"}
{"id": "548612", "url": "https://cs.wikipedia.org/wiki?curid=548612", "title": "Čtyři třídy", "text": "Čtyři třídy\n\nČtyři třídy nebo čtyři povolání (čínsky: znaky 士農工商, pinyin \"Shìnónggōngshāng\", český přepis š’-nung-kung-šang) byl model společnosti ve staré Číně a dalších zemích ovlivněných konfucianismem. Koncept se poprvé objevil v období válčících států jako součást konfuciánské politické filozofie a s rozšířením konfuciánství ovlivnil i další východoasijské země. V Koreji pod názvem \"Sa, nong, gong, sang\" (사농공상), v Japonsku jako \"Shi, nō, kō, shō\" (士農工商), ve Vietnamu pod názvem \"Sĩ, nông, công, thương\" (士農工商). \n\nRozdělení společnosti na čtyři skupiny vychází z konfuciánského ideálu moudrého vládce na vrcholu, obklopeného vzdělanými úředníky – džentry – spravujícími zemi. Následováni jsou rolníky produkujícími bohatství společnosti; řemeslníky vyrábějícími užitečné předměty z jiných a konečně obchodníky, kteří nic neprodukují, pouze se podílejí na přerozdělování bohatství vyrobeného jinými.\n\nKoncept čtyř tříd pochází už z období dynastie Čou (12. st. až 771 př. n. l.) a byl důležitou součástí tehdejšího pojetí sociální struktury společnosti. V sestupném pořadí to byly vzdělanci (士, shì, š’) obdoba šlechty, rolníci (农, nóng, nung) a převážně městské třídy - řemeslníci (工, gōng, kung) a obchodníci (商, shāng, šang).\n\nRozdělení společnosti do takto širokých kategorií bylo více teoretickou koncepcí než realitou. Vždy existovaly početné skupiny obyvatel nezapadající do čtyř tříd – především vojáci, ale i taoistické a buddhistické duchovenstvo. V průběhu času se měnila i definice vládnoucí třídy \"š’\" – původně kasty válečníků, později aristokratické vzdělané elity a nakonec džentry – konfuciánsky vzdělaných úředníků. Obchodníci díky váze svého majetku a vzdělání koncem dynastie Ming a za vlády dynastie Čching splynuli s džentry. Tento vývoj odpovídá evropské obdobě, tj. šlechtě, rovněž primárně vojenského původu přecházející ve správní orgány státu a sbližující se s bohatými obchodníky. Obdobné je pak indické dělení společnosti na kasty (varny).\n\nTeoretické uznání významu rolníků jim nepřineslo lepší postavení.\n\n"}
{"id": "548614", "url": "https://cs.wikipedia.org/wiki?curid=548614", "title": "Giv'at Oz", "text": "Giv'at Oz\n\nGiv'at Oz ( גִּבְעַת עֹז, doslova „\"Vrch síly\"“, v oficiálním přepisu do  angličtiny Giv'at Oz) je vesnice typu kibuc v Izraeli, v Severním distriktu, v Oblastní radě Megido.\n\nLeží v nadmořské výšce 115 metrů, na pomezí Jizre'elského údolí a regionu vádí Ara. Jde zároveň o rozmezí mezi zemědělsky intenzivně využívanou krajinou v údolí a hustě osídlenými, odlesněnými svahy ve vádí Ara. Z kopců sem stéká vádí Nachal Oz, do kterého tu od jihozápadu ústí vádí Nachal Susa. Východně od vesnice stojí v Jizre'elském údolí pahorek Tel Kedeš.\n\nNachází se cca 67 kilometrů severovýchodně od centra Tel Avivu a cca 35 kilometrů jihovýchodně od centra Haify. Giv'at Oz obývají Židé, přičemž osídlení v tomto regionu je etnicky smíšené. V údolí převládají židovská sídla, stejně jako na planinách Ramat Menaše severozápadně odtud. Bezprostředně na západ a jihozápad od kibucu ovšem začíná oblast vádí Ara, kde leží lidnatá sídla, která obývají izraelští Arabové. Nejblíže z nich je to město Ma'ale Iron, respektive jeho část zvaná Zalafa.\n\nKibuc zároveň leží jen necelé 2 kilometry od Zelené linie, jež odděluje Izrael v jeho mezinárodně uznávaných hranicích od okupovaného Západního břehu Jordánu s demografickou převahou palestinských Arabů. Západní břeh ale byl od zdejšího regionu počátkem 21. století fyzicky oddělen Izraelskou bezpečnostní bariérou, která zde vyrostla jako v jednom z prvních úseků a sleduje přibližně trasu původní Zelené linie.\n\nNa dopravní síť je vesnice napojena pomocí dálnice číslo 66, která sleduje jihozápadní okraj Jizre'elského údolí. Ta se tu kříží s dálnicí číslo 65, jež od pobřežní nížiny vede podél vádí Ara směrem do Afuly. Další místní komunikace vede přímo do sousedního města Ma'ale Iron.\n\nKibuc Giv'at Oz byl založen roku 1949. Jeho zakladateli byla skupina asi 100 židovských přistěhovalců z Maďarska napojených na levicové mládežnické hnutí ha-Šomer ha-ca'ir, kteří přežili holokaust. K nim se přidala skupina židovských přistěhovalců z Brazílie. Tito lidé procházeli nejprve výcvikem v židovských osadách Ša'ar ha-Golan a ha-Zorea a roku 1949 po konci války za nezávislost se usadili zde, poblíž tehdejší linie příměří, která oddělovala Izrael od Jordánskem kontrolovaného Západní břehu.\n\nV prvních letech vesnici chyběly zdroje vody. Teprve v roce 1953 došlo k provedení hloubkového vrtu, který zajistil dostatek vody.\n\nPočátkem 21. století tvořilo zemědělství stále součást místní ekonomiky, ale 70 % příjmů kibucu pocházelo z průmyslu a podnikání. V této době se také členové kibucu rozhodli pro privatizaci, po níž jsou odměňováni individuálně, podle odvedené práce. K dispozici je zde zařízení předškolní péče o děti. Základní škola je ve vesnici ha-Zorea.\n\nObyvatelstvo Giv'at Oz je sekulární. Podle údajů z roku 2014 tvořili populaci v Giv'at Oz Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel. K 31. prosinci 2014 zde žilo 482 lidí. Během roku 2014 populace klesla o 1,6 %.\n\n\n"}
{"id": "548626", "url": "https://cs.wikipedia.org/wiki?curid=548626", "title": "Bohumír Dvorský", "text": "Bohumír Dvorský\n\nBohumír Dvorský (21. října 1902 Paskov – 11. ledna 1976 Svatý Kopeček) byl český akademický malíř a národní umělec.\n\nJeho původním povoláním mělo být knihařství, avšak zlákala jej malba. V roce 1924 se stal studentem Akademie výtvarných umění v Praze, oboru krajinomalby. Zde navštěvoval ateliér Otakara Nejedlého. Během studií rád cestoval a maloval krajiny. Navštěvoval jižní Čechy, ze zahraničních zemí pak Francii, Itálii a Korsiku. Po studiích se přestěhoval na Ostravsko, před druhou světovou válkou pak nalezl útočiště ve Svatém Kopečku u Olomouce.\n\nVe své tvorbě byl ovlivněn Juliem Mařákem a Paulem Cézannem. Jeho pobyt na Ostravsku ovlivnil skladbu jeho děl, ve kterých převládaly průmyslové veduty a obrazy se sociální tematikou. Po přesunu na Hanou se barevné tóny jeho obrazů proteplily a hlavním námětem prací byly kytice a krojované jízdy králů.\n\nČasto svá díla prezentoval v zahraničí, např. v roce 1940 na Biennale di Venezia v Benátkách, v roce 1948 v Riu de Janeiru a Helsinkách či v roce 1949 ve Stockholmu. Roku 1971 mu byl udělen titul národní umělec.\n\n\n"}
{"id": "548632", "url": "https://cs.wikipedia.org/wiki?curid=548632", "title": "Spy Kids 3-D: Game Over", "text": "Spy Kids 3-D: Game Over\n\nSpy Kids 3-D: Game Over je pokračováním filmů \"\" a \"\".\n\nTentokrát nezastupuje hlavní roli Carmen ale její bratr Juni.\n\nMladý Juni pracuje ve vlastní detektivní kanceláři, aby si mohl vydělat na novou on-line hru Game Over, kterou vytvořil Hračkář (Sylvester Stallone). Nedbá na volání OSS o pomoc, neboť byl jejich nejlepší agent. Brzy mu ale zavolá prezident USA (George Clooney) a řekne mu, že jeho sestra Carmen zmizela. Juni přijímá úkol infiltrovat se do virtuálního světa hry a zničit jí do dvanácti hodin. Musí projít pěti levely a vybrat si posilu. Vybírá si svého dědu, který měl s Hračkářem spory a chce se pomstít to, ale Juny neví. Cestou k zničení potkává nové lidi: Reze, Arnolda a Francise, kteří si myslí, že je superhráč. Juni nachází v aréně Demetru nádhernou dívku, která se pro něj v levelu 3 obětuje. Ve 4. levelu potkává Carmen a spolu jdou dál. Mezitím OSS zjišťuje zbytek pravdy o Hračkáři, a proto se snaží děti zničit a evakuovat je ze hry i když tím odsoudí svět k záhubě. Juni se přes překážky OSS dostává do 5. levelu a utíká ze hry. Ta je zničena, ale Hračkář utekl a uvedl svět do 3D bitvy. I přes zavolání všech agentů si to musí děda s hračkářem vyřídit sám.\n\n"}
{"id": "548635", "url": "https://cs.wikipedia.org/wiki?curid=548635", "title": "Inquisition Symphony", "text": "Inquisition Symphony\n\nInquisition Symphony je studiové album od finské kapely Apocalyptica. Kromě cover verzí slavných metalových skupin obsahuje tři vlastní skladby, jejichž autorem je Eicca Toppinen.\n\n"}
{"id": "548637", "url": "https://cs.wikipedia.org/wiki?curid=548637", "title": "Emerich Gabzdyl", "text": "Emerich Gabzdyl\n\nEmerich Gabzdyl (20. července 1908 Ostrava – 12. září 1993 Ostrava) byl český tanečník a choreograf.\n\nJeho kariéra začala ve čtrnácti letech, kdy získal angažmá v baletním souboru Národního divadla moravskoslezského v Ostravě. Zde pak působil až do roku 1928. Jednu sezónu, 1928/1929, působil ve Slovenském národním divadle v Bratislavě. Jeho mentorem se stal italský choreograf Achille Viscusi, který jej později obsazoval do sólových rolí. Už v osmnácti letech vytvořil choreografii oper \"Romeo a Julie\" od Charlese Gounoda a \"Královna ze Sáby\" od Karla Goldmarka. V roce 1927 byl obsazen do hlavní role v \"Legendě o Josefovi\" od Richarda Strausse, kterou zpracoval choreograf Max Semmler. S jeho souborem podnikl turné po Německu, Rakousku a Švýcarsku (1929–1932).\n\nV letech 1932–1938 působil jako baletní, operní a operetní choreograf brněnského divadla. Do Ostravy se vrátil v roce 1939 a působil zde až do roku 1970, s krátkými přestávkami, kdy působil jako pedagog choreografie na Hudební a taneční fakultě Akademie múzických umění v Praze (1953–1956) a klasického tance na Konzervatoři v Ostravě. \n\nV období 1970–1974 byl uměleckým šéfem Baletu Národního divadla v Praze.\n\nS divadlem v Ostravě pak spolupracoval až do své smrti v roce 1993. \n\nO jeho houževnaté a energické povaze svědčí mj. fakt, že ještě jako šedesátiletý tančil starého Magdona v \"Maryčce Magdonově\" od Jaromíra Bažanta.\n\n\n"}
{"id": "548642", "url": "https://cs.wikipedia.org/wiki?curid=548642", "title": "Josef Ježek (poslanec, 1949)", "text": "Josef Ježek (poslanec, 1949)\n\nJosef Ježek (* 9. prosince 1949 Opočno) je český politik, člen Občanské demokratické strany, koncem 90. let 20. století a v první dekádě 21. století poslanec Poslanecké sněmovny za Královéhradecký kraj.\n\nMaturoval v oboru pozemní stavby na SPŠ stavební v Náchodě. V letech 1969 - 1981 pracoval na Městském národním výboru v Rychnově nad Kněžnou, poté byl zaměstnán u České spořitelny, v roce 1992 se stal OSVČ v oblasti realit a poradenské činnosti. Mezi lety 2002 - 2006 působil v několika představenstvech zdravotnických zařízení (Opočenská nemocniční a.s., Oblastní nemocnice Rychnov nad Kněžnou a.s.). Je ženatý, má dvě děti.\n\nV senátních volbách 1996 kandidoval v senátním obvodu č. 48 - Rychnov nad Kněžnou za ODS do senátu, avšak ve druhém kole jej porazil křesťanský demokrat František Bartoš díky zisku 53,34 % hlasů.\n\nVe volbách v roce 1998 byl zvolen do poslanecké sněmovny za ODS (volební obvod Východočeský kraj). Ve sněmovně setrval do voleb v roce 2002. Byl členem sněmovního výboru pro vědu, vzdělání, kulturu, mládež a tělovýchovu. Do sněmovny se po čtyřleté proluce vrátil ve volbách v roce 2006. Zde působil do voleb v roce 2010. Byl členem výboru pro vědu, vzdělání, kulturu, mládež a tělovýchovu a výboru pro veřejnou správu a regionální rozvoj.\n"}
{"id": "548644", "url": "https://cs.wikipedia.org/wiki?curid=548644", "title": "Midrach Oz", "text": "Midrach Oz\n\nMidrach Oz ( מִדְרַךְ עֹז, doslova „\"Opěrný bod síly\"“, v oficiálním přepisu do angličtiny Midrakh Oz) je vesnice typu mošav v Izraeli, v Severním distriktu, v Oblastní radě Megido.\n\nLeží v nadmořské výšce 120 metrů, na pomezí Jizre'elského údolí a planiny Ramat Menaše. Jde zároveň o rozmezí mezi zemědělsky intenzivně využívanou krajinou v údolí a zalesněnými svahy. Z Ramat Menaše sem stékají četná vádí, zejména Nachal Midrach, které prochází po severním okraji vesnice. Od jihu k vesnici směřují též kratší vádí Nachal Slav a Nachal Megido. Severně od vesnice se zvedají vrchy Giv'at Ešmar a Tel Bar.\n\nNachází se cca 67 kilometrů severovýchodně od centra Tel Avivu a cca 28 kilometrů jihovýchodně od centra Haify. Midrach Oz obývají Židé, přičemž osídlení v tomto regionu je etnicky smíšené. V údolí převládají židovská sídla, stejně jako na planinách Ramat Menaše západně odtud. 4 kilometry jihozápadně od mošavu ovšem začíná oblast vádí Ara, kde leží lidnatá sídla, která obývají izraelští Arabové.\n\nNa dopravní síť je vesnice napojena pomocí dálnice číslo 66, která sleduje jihozápadní okraj Jizre'elského údolí.\n\nMošav Midrach Oz byl založen roku 1952 na místě arabské vesnice al-Mansi zvané též Arab al-Baniha, která byla vysídlena během války za nezávislost v roce 1948. Stála v ní mešita a škola. Roku 1931 měla Mansi 467 obyvatel a 98 domů. Z její původní zástavby se dodnes dochovala budova mešity a školy.\n\nV prostoru této opuštěné arabské vesnice byl pak zřízen přistěhovalecký tábor zvaný rovněž Mansi (מנסי). Z nej se pak vyvinul po zrušení přistěhovaleckého tábora nynější mošav. Jeho zakladateli byla skupina asi 100 židovských přistěhovalců z Jemenu.\n\nSoučasné jméno vesnice je odvozeno od biblického citátu, který uvádí Kniha Soudců 5,21 – „\"Jen je mocně pošlapej, má duše\"“ Zároveň má připomínat bitvy, které se v okolí sousedního Mišmar ha-Emek odehrávaly během války za nezávislost v roce 1948.\n\nVesnice zpočátku procházela ekonomickými těžkostmi. Zemědělství nadále zůstává významným zdrojem příjmů, ale velká část obyvatel za prací dojíždí mimo obec.\n\nV obci funguje zařízení předškolní péče o děti. Základní škola je v Ejn ha-Šofet. Děti z religiózních rodin dojíždějí do školy v Eljakim. Mošav plánuje stavební expanzi o 83 domů, z nichž 65 již bylo prodáno a nastěhování nových obyvatel se probíhalo během roku 2008. V Midrach Oz je k diszpozici knihovna a zdravotní ordinace.\n\nObyvatelstvo Midrach Oz je smíšené, tedy sekulární i nábožensky založené. Podle údajů z roku 2014 tvořili populaci v Midrach Oz Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnujícím počtem obyvatel, který ale v roce 2008 vystřídal prudký nárůst v souvislosti s dokončením nové obytné zástavby. K 31. prosinci 2014 zde žilo 715 lidí. Během roku 2014 populace stoupla o 7,0 %.\n\n\n"}
{"id": "548646", "url": "https://cs.wikipedia.org/wiki?curid=548646", "title": "Most generála Chábery", "text": "Most generála Chábery\n\nMost generála Chábery je betonový silniční most přes řeku Labe na silnici II/247 v prostoru mezi městy Lovosice a Litoměřice. Nachází se poblíž obcí Mlékojedy a Žalhostice, na západním přivaděči do Litoměřic, který do města vede z dálnice D8. Zprovozněn byl 17. prosince 2009.\n\nPo Tyršově mostu, který se nachází východním směrem mezi Litoměřicemi a Terezínem, se jedná o druhý most přes Labe v blízkém okolí. Cesta mezi Litoměřicemi a Lovosicemi se díky novému mostu a přivaděči zkrátila asi na 3 km. Pojmenován byl po čestném občanovi Litoměřic, válečném hrdinovi a stíhacímu pilotovi, generálovi Františku Cháberovi. Most při slavnostní otevření požehnal litoměřický biskup Jan Baxant.\n\nMost byl záměrně vyprojektován tak, aby umožnil bezpečný průjezd všech vozidel i za velkých povodní. Starý Tyršův most je sjízdný pouze do průtoku stoleté vody. Toto se plně osvědčilo v červnu 2013, kdy na Labi prošla další velká povodeň.\n\nMost je dlouhý 607,9 metrů a jeho celková šířka činí od 15 do 18 metrů. Sedm nestejně dlouhých mostních polí v tomto místě překonává dvě říční ramena, neboť zde přechází přes západní cíp litoměřického Písečného ostrova. Z konstrukčního hlediska se jedná o komorový most, který byl postaven z předpjatého betonu, opatřený horní mostovkou, ta je zde řešena jako spojitý nosník. Mostovku nesou železobetonové pilíře zhotovené ve tvaru písmene Y, jejich výška se pohybuje od 5,1 do 13,1 metru. Mostní římsy mají šíři 2,75 metru a jsou také železobetonové, na nich po obou stranách jsou instalována zábradlí, resp. svodidla, na levé římse se také nachází cyklostezka. Na pravém břehu u Žalhostic, kde most přechází dvoukolejnou železniční trať z Lysé nad Labem do Ústí nad Labem, jsou instalovány protihlukové stěny, pravé silniční předmostí je řešeno jako kruhový objezd.\n\nMost byl součástí stavby přivaděče II/247, která probíhala od listopadu 2005 do prosince 2009 a kterou realizovaly za částku 1,6 miliardy Kč firmy SMP CZ (vedoucí), Stavby silnic a železnic a Metrostav. Samotný most byl postaven v letech 2007–2009 za částku 845 milionů Kč.\n"}
{"id": "548648", "url": "https://cs.wikipedia.org/wiki?curid=548648", "title": "Non-Uniform Memory Access", "text": "Non-Uniform Memory Access\n\nNon-Uniform Memory Access (též Non-Uniform Memory Architecture, NUMA) je v informatice specifická počítačová platforma, která dosahuje škálovatelnosti tak, že seskupuje procesory a operační paměť do jednotek (neboli uzlů), které pak mohou samostatně fungovat téměř jako jeden počítač. Každý uzel má vlastní procesory, paměť a sběrnice. Jednotlivé uzly jsou též vzájemně propojeny a v případě potřeby mohou přistupovat k paměti jiného uzlu.\n\nArchitektura NUMA vychází z architektury SMP (Symmetric multiprocessing, použití více než jednoho procesoru na jedné základní desce). K jejímu komerčnímu rozvoji došlo v roce 1990 ve spolupráci firem Burroughs (později Unisys), Convex Computer (později Hewlett-Packard), Silicon Graphics, Sequent Computer Systems, Data General a Digital. Techniky, které byly vyvinuty těmito společnostmi, byly využity v unixových operačních systémech a také ve Windows NT.\n\nModerní procesory pracují podstatně rychleji než hlavní paměť, na kterou jsou připojeny. V počátcích vysokorychlostní výpočetní techniky a superpočítačů, byl běh CPU obecně pomalejší než jejich paměť, ke zlomu však došlo v roce 1970. Od té doby procesory postrádají data, jelikož musejí čekat dokud nebude dokončen přístup do paměti. Mnoho superpočítačů navržených mezi léty 1980 a 1990 bylo zaměřeno na poskytování vysoce-rychlostního přístupu do paměti na úkor rychlosti procesorů, což jim umožňovalo pracovat na velkých datových souborech, do kterých rychlejší systémy nemohly přistupovat.\n\nOmezení počtu přístupů do paměti je klíčovým prvkem výkonu dnešních moderních počítačů. Pro běžné procesory to znamená nárůst velikosti vysokorychlostních vyrovnávacích pamětí (cache) a potřebu používat sofistikovanější algoritmy, aby se maximalizovalo využití cache (a zabránilo „cache misses“ – že data nebyla nalezena v cache). Dramatický nárůst velikosti operačních systémů a aplikací na nich provozovaných v podstatě neutralizovalo výhodu cache. U víceprocesorových systémů je tento problém podstatně horší. Až takový, že se v systému několik procesorů zastaví, protože pouze jeden procesor může přistupovat k paměti.\n\nNUMA se snaží řešit tento problém tím, že má oddělenou paměť pro každý procesor. Tím by se mělo zabránit snížení výkonu, když se několik procesorů snaží zároveň přistupovat do paměti.\n\nNe všechna data jsou zpracovávána jedním procesem, což znamená, že více než jeden procesor může požadovat stejná data. Pro tyto případy NUMA systémy zahrnují další hardware nebo software k přesunu dat mezi bankami. Tato operace má bohužel za následek zpomalení procesorů, které jsou k daným bankám připojeny. Z toho vyplývá, že celkové navýšení rychlosti díky NUMA je ve velké míře závislé na přesné povaze úkolů běžících na systému v dané chvíli.\n\n\nKoherence cache (tj. aktuálnost vůči změnám provedeným jiným procesorem) je v NUMA systémech velmi zásadní. Proto se dnes používá cache-coherent NUMA (ccNUMA), kdy řadiče cache samy mezi sebou zajišťují koherenci. Ke zpomalení tak dochází v situacích kdy na stejné místo přistupuje více procesorů rychle za sebou.\n\nTéměř všechny dnešní počítačové architektury používají malé množství velmi rychlé nesdílené paměti, která je známa jako cache. Při použití NUMA se zajišťuje zachování koherence cache přes distribuované úložiště, což má značné režijní náklady. \n\nNe-cache-koherentní NUMA systémy jsou jednodušší na vývoj a realizaci, ale se standardním programovacím modelem von Neumanovy architektury velmi obtížně programovatelné. Proto všechny v současnosti používané NUMA systémy mají speciální hardware pro zajištění koherence cache, a jsou proto známy jako cache-koherentní NUMA (ccNUMA).\n\nTo je obvykle dosaženo inter-procesorovou komunikací mezi řadičemi cache, což zajišťuje konzistentní obsah paměti v případě, že je stejný obsah paměti uložen ve více než v jedné cache. ccNUMA má špatnou výkonnost, právě když se více procesorů pokouší o rychlý přístup ke stejné paměti. Proto se operační systémy s podporou NUMA pokoušejí minimalizovat četnost těchto žádostí pomocí přidělování procesorů a paměti s přihlédnutím na šetrnost k NUMA. Alternativně se využívají protokoly pro cache coherency jako je MESIF protokol, který se snaží snížit komunikaci potřebnou k udržení koherence cache.\n\nSoučasné ccNUMA systémy jsou multiprocesorové systémy založené na AMD Opteron (ty mohou být provedeny bez vnější logiky) a Intel Itanium, který vyžaduje speciální chipset s podporu NUMA. Příkladem chipsetů umožňujících ccNUMA jsou SGI Shub, Intel E8870, HP sx2000 (používané v Integrity Superdome a serverech) a další (založené na systému NEC Itanium). Dřívější ccNUMA systémy, například od Silicon Graphics byly založeny na MIPS procesorech a DEC Alpha 21364 (EV7) procesorech.\n\n\n"}
{"id": "548649", "url": "https://cs.wikipedia.org/wiki?curid=548649", "title": "Levi (jméno)", "text": "Levi (jméno)\n\nLevi je mužské křestní jméno. Pochází z hebrejského jazyka a znamená \"Přivinuvší se\". Jméno je spojováno s hebrejským slovesným kořenem לוה, jenž se mimo jiné používá ve významu \"„provázet“\". Ve Starém zákoně byl Levi (hebrejsky לֵוִי) třetí syn Jákoba a jeho ženy Ley. Tento Levi je považován za předka jednoho z dvanácti izraelských kmenů. V Novém zákoně se vyskytuje jméno Levi jako druhé jméno apoštola Matouše.\n\n\n\n"}
{"id": "548653", "url": "https://cs.wikipedia.org/wiki?curid=548653", "title": "Path Vol. 2", "text": "Path Vol. 2\n\nPath Vol. II je singl od finské kapely Apocalyptica.\n\n"}
{"id": "548657", "url": "https://cs.wikipedia.org/wiki?curid=548657", "title": "Cinemascope", "text": "Cinemascope\n\nCinemascope je firemní označení systému umožňujícího natáčení a projekci v extrémně širokoúhlém formátu s poměrem stran cca 1:2,35, který zavedla v roce 1952 společnost 20th Century Fox. V současnosti se toto označení obecně užívá pro různé širokoúhlé projekční systémy založené na anamorfickém principu - při natáčení je snímaný obraz speciálním objektivem deformován (stranově stlačen) a při projekci opět roztažen projekčním objektivem s opačnou charakteristikou.\n\nPoměr stran formátu se měnil, původní byl až 1:2,66 se zvukem na samostatném médiu, vlastním filmovém pásu. Pro možnost umístění 4 magnetických stop, po 2 na každé straně byly v roce 1953 zmenšeny otvory perforace a formát upraven na 1:2,55. V roce 1955 pod tlakem kin, která potřebovala zachovat optický monofonní zvuk tradičně umístěný na filmu ACADEMIC RATIO i magnetický stereofonní zvukový čtyřstopý záznam opět standardizovaného umístění na filmovém pásu vedl k další redukci okénka filmu pro obraz formátu 1:2,35 při tom, že se okénka svými horními a dolními okraji prakticky dotýkají. Tento formát byl na delší dobu ustálen i u dalších systémů širokého obrazu. Dotyk obrázků zvyšoval nároky na přesnost promítaček, kdy již při malé toleranci v dráze filmu docházelo k prosvěcování zejména na spodním okraji obrazu. To vedlo v roce 1970 k poslední úpravě formátu širokoúhlého obrazu Cinemascope snížením výšky okénka filmu, a tím i promítaného obrazu, na poměr 1:2,39.\n\nCinemascope zavedl novou specifikaci kinosálů s větším odstupem řad sedadel a obdélnými sály, užívanými v současnosti zejména u multikin.\n\nFormát Cinemascope se v Československu uplatnil při výrobě filmových kopii, širokouhlý systém se adaptoval z francouzského Franscope a v tomto formátu byl u nás poprvé natočen roku 1957 film \"V proudech\", v koprodukci s Francií, která poskytla speciální kameru, objektivy a vyvolání negativu Kodak.\n\nVe formátu Cinemascope byl natočen v roce 1964 film Starci na chmelu s poměrem stran 2,55:1 (standardní Panavision má 2,35:1). Distribuován byl na 35mm kopiích se čtyřmi zvukovými stopami. \n\nhttps://www.csfd.cz/film/8026-starci-na-chmelu/zajimavosti/?type=film\n"}
{"id": "548659", "url": "https://cs.wikipedia.org/wiki?curid=548659", "title": "Národní revoluční strana (Maďarsko)", "text": "Národní revoluční strana (Maďarsko)\n\nNárodní revoluční strana, zkráceně NFP, (: ) je mimoparlamentní politická strana v Maďarsku.\n\nStrana byla založena v prosinci 2009 a jejím předsedou je Tamás Szabó, který byl předtím členem MIÉP a Magyar Nemzeti Front. Veřejně se strana poprvé ukázala 13. února 2010 (Becsület Napja), kdy byla přehlídka přívrženců strany, kteří s transparenty vpochodovali na Budai vár.\n\nStrana byla zaregistrována pro Parlamentní volby 2010, ale její kandidátku se nepodařilo sestavit.\n\n\n"}
{"id": "548662", "url": "https://cs.wikipedia.org/wiki?curid=548662", "title": "Live (album, Apocalyptica)", "text": "Live (album, Apocalyptica)\n\nLive je záznam koncertu finské kapely Apocalyptica.\n\n"}
{"id": "548666", "url": "https://cs.wikipedia.org/wiki?curid=548666", "title": "Režisérský sestřih", "text": "Režisérský sestřih\n\nRežisérský sestřih, anglicky Director's cut, je označení pro dodatečně zpracovanou „režisérskou verzi“ filmu, který byl při svém prvním uvedení z komerčních či cenzurních důvodů střihově upraven - v rozporu se záměrem režiséra.\n"}
{"id": "548669", "url": "https://cs.wikipedia.org/wiki?curid=548669", "title": "Augustin Handzel", "text": "Augustin Handzel\n\nAugustin Handzel (7. června 1886 Moravská Ostrava – 26. října 1952 Jablunkov) byl český sochař.\n\nStudoval na Umělecko-průmyslové škole v Praze u profesora Josefa Drahoňovského. Po dokončení školy odešel do Vídně pracovat jako modelér pro výrobu majolikové plastiky u firmy Goldscheider. V roce 1913 se vrátil do Ostravy, kde si otevřel štukatérskou firmu, která však záhy zkrachovala. Od té doby se živil jako svobodný umělec. V roce 1919 se v Jablunkově oženil .\n\nZpočátku byla jeho tvorba ovlivněna Ottou Gutfreundem. Z této doby pocházejí např. sochy na průčelí bývalé ostravské Union banky či plastiky na centrálním ostravským hřbitově ve Slezské Ostravě. Kromě kubizujícího směru se Handzel nechal ovlivnit také civilním sochařstvím Jana Štursy, jehož důsledkem byla např. socha \"Dívka s cigaretou\", \"Pomník Maryčky Magdonové\" či sochy na paláci Elektra v Moravské Ostravě.\n\nHandzelovo dílo nalezneme ve sbírkách Galerie výtvarného umění v Olomouci, Galerie výtvarného umění v Ostravě, Moravské galerie v Brně či Slezského zemského muzea v Opavě.\n\nPodle něho je pojmenována \"ulica Augustina Handzela\" v Ostravě.\n\n\n"}
{"id": "548672", "url": "https://cs.wikipedia.org/wiki?curid=548672", "title": "Přibík Jeníšek z Újezda", "text": "Přibík Jeníšek z Újezda\n\nPřibík Jeníšek z Újezda (něm. Przibik Jenissek von Aujezd, lat. Adauctus Genissek de Ugezd; okolo 1580 – 25. březen 1651 v Praze) byl český rytíř a královský úředník z rodu Jeníšků z Újezda.\n\nJeníškové z Újezda vzešli z měšťanského prostředí a erb získali na přelomu 15. a 16. století. Jan Jeníšek († 1565) sloužil v západních Čechách Šternberkům. Přibík Jeníšek z Újezda byl čtvrtý z pěti synů Buriana st. Jeníška a Reginy z Klenového a Janovic, narozený někdy okolo roku 1580. Vzdělání mu patrně poskytl stejně jako jeho bratrům strýc Jan z Klenového a Janovic, nejvyšší písař Království českého. Jeho památník, dochovaný v pražské Národní knihovně ukazuje, že v letech 1604–1605 studoval práva na univerzitě v Ingolstadtu.\n\nSvou kariéru začal jako menší písař desk zemských. Za stavovského povstání byl vězněn a vypovězen ze země, po změně poměrů na Bílé hoře stal se z něj královský prokurátor v procesu se 27 českými pány a zastupoval krále Ferdinanda II. při konfiskacích. V červnu 1623 vystřídal Přibíka Jeníška v úřadu královského prokurátora Václav Viduna Obytecký a on sám získal vyhledávaný a dobře placený úřad karlštejnského purkrabího za rytířský stav. Od 24. února 1624 zastával úřad podkomořího královských měst, kde nahradil za povstání defenestrovaného sekretáře české kanceláře Filipa Fabricia. Účastnil se i práce protireformační komise, která po vydání Obnoveného zřízení zemského dohlížela na rekatolizaci země. Vrcholu kariery dosáhl jmenováním nejvyšším písařem Království českého dne 28. června 1640, takže patřil do sboru místodržících, kteří spravovali zemi v nepřítomnosti panovníka. Roční příjem nejvyššího písaře byl v roce 1651 odhadován na 10–12.000 zl. Při korunovaci Ferdinanda IV. v roce 1646 nesl jako nejvyšší písař novému králi žezlo.\n\nV roce 1623 získal panství Březnici. Zámek nechal v letech 1625–1632 přestavět a z této doby se dochovala zámecká kaple. S manželkou Ludmilou Kateřinou z Talmberka založili roku 1638 ve městě kolej Jezuitům, jimž Přibík pomáhal již v roce 1636 se zřízením řádového domu v Klatovech, kde byl hybnou silou P. Albrecht Chanovský, jeho častý host na Březnici. Štěpánovice u Klatov byl rodinný jeníškovský statek, prodaný roku 1638 klatovským jezuitům. V Dobré Vodě u Březnice vystavěl v roce 1642 nad studnou s léčivým pramenem kapli sv. Máří Magdaleny.\n\nCísař polepšil bezdětnému úředníkovi listinou z 25. dubna 1642 erb a povolil mu vynechat jméno Jeníšek z titulu, takže se nadále psal jako Přibík z Újezda. Jeho synovec a dědic František byl navíc povýšen do stavu svobodných pánů.\n\nZemřel 25. března 1651 v Praze a pochován je v Březnici v kostele sv. Ignáce.\n\n\n"}
{"id": "548673", "url": "https://cs.wikipedia.org/wiki?curid=548673", "title": "Salomon Kleiner", "text": "Salomon Kleiner\n\nSalomon Kleiner (4. března 1700, Augsburg – 25. března 1761, Vídeň) byl německým kreslířem a rytcem architektury, který působil především ve Vídni.\n\nKleiner byl synem prokurátora a pozdějšího notáře stejného jména, který přišel do Augsburgu z Lindau (Bodamského jezera). Jeho matka, Maria Rosina Roggin narozená v Augsburgu, zemřela záhy po jeho narození. Jako 15 či 16letý nastoupil do učení k augsburskému mědirytci Johannu Augustu Corvinovi (1683–1738).\n\nOd roku 1720 žil ve Vídni, kam ho poslal augsburští nakladatelé Johann Andreas Pfeffel a Jeremias Wolff (1663–1724) kreslit kláštery, kostely, světské stavby, ulice a náměstí císařského města. Jeho reprodukce vídeňských vedut z let 1724 a 1737 byly vydávány ve velkém nákladu. Vídeň opouštěl několikrát na delší dobu, když dostal objednávky na kreslení jiných míst. V letech 1723–1726 kreslil zámky rodiny Schönborn (Zámek Weißenstein v Pommersfelden, a Schönbornský dvůr a letohrádek Favorite v Mohuči). Jeho práce byly vysoce ceněny a v roce 1724 získal titul \"inženýr kurfiřtství Mohučského\" (Chur-Mainzischer Ingenieur).\n\nPo této zakázce se vrátil pravděpodobně roku 1727 do Vídně a pokračoval v práci na vedutách. V roce 1744 vznikly jeho mědirytiny kláštera Göttweig.\n\nOd roku 1746 působil jako profesor v \"Theresianumu\". Po roce 1750 vznikly ilustrace \"Monumenta Augustae Domus Austriacae.\"\n\nKleiner bydlel ve Vídni v Josefstadtu. Tam také zemřel v domě \"U zlatého hada\".\n\nJeho veduty a zobrazení architektury, které prováděl pro knížecí a bohaté zákazníky, měly především reprezentační účel. Pro pečlivost a věrnost detailu jsou to dnes cenné doklady dobového urbanismu. V mnoha případech jsou jeho rytiny dnes jediným dokladem o podobě staveb (často i s originálním vybavení a nábytkem). Kleinerovo dílo je především jedinečným dokladem barokní architektury v jižním Německu a Rakousku.\n\n\n\n \n"}
{"id": "548675", "url": "https://cs.wikipedia.org/wiki?curid=548675", "title": "Kryogenní pochody", "text": "Kryogenní pochody\n\nKryogenní pochody jsou geomorfologické pochody, kde je hlavním modelačním činitelem zemského povrchu led. Kryogenní pochody vznikají v části krajiny - kryosféře, ve které je minimálně 2 roky teplota pod bodem mrazu. Jsou to oblasti ve vyšších šířkách, hornatinách a velehornatinách s negativní tepelnou bilancí. \n\nMezi časté projevy patří erozní a akumulační činnost ledovců způsobená jejich pohybem z vyšších míst do níže položených. Ve vyživovací oblasti vytváří erozní tvar zvaný kar. Charakteristickým tvarem je ledovcové údolí zvané trog. Zvláštním typem ledovcového údolí jsou fjordy. Jedná se o dlouhý a úzký mořský záliv, který vzniká v hornatých oblastech v blízkosti moří a oceánů prouhlobením říčních údolí vlivem tlaků postupujících ledovců.\n"}
{"id": "548678", "url": "https://cs.wikipedia.org/wiki?curid=548678", "title": "Pierre Zaccone", "text": "Pierre Zaccone\n\nPierre Zaccone (2. dubna 1817, Douai – 12. dubna 1895, Morlaix) byl francouzský spisovatel.\n\nPři své práci poštovního úředníka v Bretani a Paříži se Zaccone postupně literárně vypracoval na autora románů. Byl dlouholetým sekretářem Pařížské společnosti spisovatelů.\n\n"}
{"id": "548683", "url": "https://cs.wikipedia.org/wiki?curid=548683", "title": "Cult Special Edition", "text": "Cult Special Edition\n\nCult Special Edition je studiové album finské kapely Apocalyptica. První CD toho alba bylo vydáno v roce 2000 pod názvem Cult.\n\n\n"}
{"id": "548684", "url": "https://cs.wikipedia.org/wiki?curid=548684", "title": "Al-Hadžar", "text": "Al-Hadžar\n\nAl Hadžar je pohoří na severovýchodě Ománu, zasahující do východní části Spojených arabských emirátů. Jedná se o nejvyšší pohoří na východní polovině Arabského poloostrova. Odděluje nízké ománské přímořské planiny od výše položené pouští oblasti. Pohoří je vzdáleno 50 až 100 km od Ománského zálivu. Poblíž hor byla v 17. století vystavěna pevnost an-Nachal.\n"}
{"id": "548685", "url": "https://cs.wikipedia.org/wiki?curid=548685", "title": "Postpozice", "text": "Postpozice\n\nPostpozice je pozice za něčím. \n\nSlovo má v lingvistice tyto speciální významy:\n"}
{"id": "548691", "url": "https://cs.wikipedia.org/wiki?curid=548691", "title": "Best of Apocalyptica", "text": "Best of Apocalyptica\n\nBest of Apocalyptica je kompilace finské kapely Apocalyptica.\n\n"}
{"id": "548699", "url": "https://cs.wikipedia.org/wiki?curid=548699", "title": "Hope Vol. 2", "text": "Hope Vol. 2\n\nHope Vol. II je singl finské kapely Apocalyptica.\n\n"}
{"id": "548703", "url": "https://cs.wikipedia.org/wiki?curid=548703", "title": "Süan-cung", "text": "Süan-cung\n\nSüan-cung (čínsky: znaky 玄宗, pinyin \"Xuán​zōng​\"); 8. září 685 – 3. května 762) vlastním jménem Li Lung-ťi (čínsky: znaky 李隆基, pinyin \"Lǐ​ Lōng​jī\"​), v letech 690–705 Wu Lung-ťi (čínsky: znaky 武隆基, pinyin \"Wǔ​​ Lōng​jī\"​) z dynastie Tchang vládl v letech 712–756 tchangské Číně. Z císařů tchangské dynastie vládl nejdéle. Z počátku vládl mocnému a bohatému státu, nicméně prosperita se neudržela a panování Süan-cunga skončilo zkázou způsobenou povstáním An Lu-šana. To je podle Süan-cungovy třetí éry známo také jako „povstání éry Tchien-pao“.\n\n"}
{"id": "548706", "url": "https://cs.wikipedia.org/wiki?curid=548706", "title": "Faraway Vol. 2", "text": "Faraway Vol. 2\n\nFaraway Vol. II je singl od finské kapely Apocalyptica.\n\n"}
{"id": "548719", "url": "https://cs.wikipedia.org/wiki?curid=548719", "title": "Seemann (píseň)", "text": "Seemann (píseň)\n\nSeemann je singl od finské kapely Apocalyptica.\n\n"}
{"id": "548721", "url": "https://cs.wikipedia.org/wiki?curid=548721", "title": "Gazela (plynovod)", "text": "Gazela (plynovod)\n\nGazela je plynovod DN 1400 v České republice přepravující zemní plyn. Plynovod umožňuje obousměrný provoz a má obousměrné komory pro čištění. Přepravní kapacita činí 33 miliard m³/rok.\n\nPlynovod vede ze severočeské hraniční předávací stanice Brandov do bavorského Waidhausu, kde jsou hraniční předávací stanice, těmi je ruský plyn přepravován z Česka do Německa. Zrealizováno je již propojení plynovodu Gazela (resp. Brandov) s plynovodem OPAL, který navazuje na mezinárodní plynovod Nord Stream.\n\nTrasa plynovodu měla tři možné varianty s délkami 235, 166 a 197 km. Bylo rozhodnuto, že stavba plynovodu povede v nejkratší 166km variantě B podél již vybudovaných plynovodů. Stavba byla zahájena 14. října 2010 v Krušných horách. Od stávajících tras se plynovod odklonil pouze v úseku Chomutov–Mladotice. Plynovod byl slavnostně otevřen 14. ledna 2013.\nPlynovod byl postaven ruským Strojtransgazem a consorciem Denys Alpine a je provozován společností NET4GAS s. r. o., která je dceřinou společností RWE. Cena celého projektu je odhadována na 400 milionů EUR. Součástí projektu byla studie proveditelnosti a vyhodnocení vlivů na životní prostředí.\n\nVýstavbou plynovodu došlo ke zvýšení spolehlivosti a bezpečnosti dodávek zemního plynu do Česka a dalších středoevropských zemí.\n\n"}
{"id": "548724", "url": "https://cs.wikipedia.org/wiki?curid=548724", "title": "Vladimír Kristin", "text": "Vladimír Kristin\n\nVladimír Kristin (25. července 1894 Moravská Ostrava – 13. listopadu 1970 Ostrava) byl český malíř.\n\nUmění se věnoval již v mládí, kdy studoval hru na klavír a varhany. v roce 1911 však odešel na vídeňskou Školu uměleckých řemesel, kde studoval u Oskara Strnada a Antona von Kennera.\n\nV první světové válce aktivně bojoval a jako důstojník velel bojům na Balkánu a v Itálii. Po skončení války se vrátil zpět do rodné Ostravy. Zde se od roku 1924 věnoval scénografii v Národním divadle moravskoslezském.\n\nMalbě se soustavněji věnoval až od dvacátých let 20. století. V této době byl značně ovlivněn prvky civilismu. Byl fascinován ojedinělostí ostravských zákoutí a průmyslových zón; díky této fascinaci vznikla díla jako \"Zahrada v Třebovicích\" či \"Ostravská periferie\".\n\nVe třicátých letech 20. století byl více ovlivněn Paulem Cézannem a jeho barevně pojatým prostorem. V tomto desetiletí jeho tvorbě dominovaly krajinky a zátiší.\n\nPo válce byly jeho obrazy uvolněnější a autor se začal věnovat hlavně realistickým panoramatům Ostravy a krajiny v okolí Hukvald.\n\nJeho díla jsou k vidění mj. ve sbírkách Galerie výtvarného umění v Ostravě, Moravské galerie v Brně či Národní galerie v Praze.\n\n\n"}
{"id": "548726", "url": "https://cs.wikipedia.org/wiki?curid=548726", "title": "Lezoun", "text": "Lezoun\n\nLezoun (\"Anabas\") je rod paprskoploutvých ryb z čeledi lezounovití (Anabantidae). V současné době jsou popsány dva platné druhy rodu lezoun (\"Anabas\"):\n"}
{"id": "548729", "url": "https://cs.wikipedia.org/wiki?curid=548729", "title": "Miaové", "text": "Miaové\n\nMiao (čínsky: znaky 苗, pinyin \"Miáo\"; ; thajsky: แม้ว (\"Maew\") or ม้ง (\"Mong\"); ), Miaové či Meové je skupina národů žijících převážně v jižních provinciích Čínské lidové republiky, v menším počtu také ve Vietnamu, Laosu a Thajsku. Od 70. let 20. století též ve Spojených státech. Hovoří miaoskými (hmongskými) jazyky hmong-mienské (miao-jaoské) jazykové skupiny.\n\nV Čínské lidové republice jsou oficiálně uznanou národnostní menšinou, s právy zaručenými ústavou a zákony.\n\n"}
{"id": "548733", "url": "https://cs.wikipedia.org/wiki?curid=548733", "title": "Rikinė", "text": "Rikinė\n\nRikinė je říčka na západě Litvy (Klaipėdský kraj), v Žemaitsku, v okrese Klajpeda. Pramení 4,5 km na západ od městysu Kretingalė, na západním okraji dálnice A13. Teče zpočátku směrem jihojihozápadním, u vsi Dargužiai se stáčí směrem severoseverozápadném, po soutoku s potokem Pašaltinis se stáčí na západ a v blízkosti moře po několika meandrech na jihozápad. Ústí do Baltského moře 1 km na sever od vsi Karklė.\nPravé:\n"}
{"id": "548734", "url": "https://cs.wikipedia.org/wiki?curid=548734", "title": "Richard Kubla", "text": "Richard Kubla\n\nRichard Kubla (11. února 1890 Ostrava – 9. července 1964 Praha) byl český operní pěvec (tenorista).\n\nUž jako dítě projevoval hudební nadání. Učil se hrát na housle a v roce 1897 jako sedmiletý hudebně vystupoval na veřejnosti. Byl žákem Musik-Bildungs-Anstalt v Moravské Ostravě a s velkým úspěchem vystupoval na mnoha koncertech. Jako tenorista se divákům poprvé představil roku 1910.\n\nPůvodně chtěl po maturitě na gymnáziu studovat práva, nakonec se však rozhodl pro vídeňskou konzervatoř, kterou navštěvoval v létech 1911–1914. Po absolutoriu získal místo v Lidové opeře ve Vídni. Počátkem dvacátých let 20. století se vrátil do Čech a působil jako sólista v pražském Německém divadle. Až do roku 1945 také pravidelně hostoval v Národním divadle.\n\nDíky svému hlasu často vystupoval na zahraničních scénách, např. v Budapešti, Hamburku, Chicagu, Káhiře, Mnichově či New Yorku.\n\nByl třikrát ženat, v letech 1916 až 1920 s Ludmilou Maškovou (1890 - 1976), v letech 1928 až 1939 s s Vlastou Pešánkovou (1897), a nakonec od roku 1940 se známou operní pěvkyní a profesorkou zpěvu Nektar de Flondor.\n\n"}
{"id": "548737", "url": "https://cs.wikipedia.org/wiki?curid=548737", "title": "Jaroslav Doleček", "text": "Jaroslav Doleček\n\nJaroslav Doleček (3. prosince 1928 Dlouhá Ves – 20. července 2017 Dlouhá Ves) byl český amatérský filmař.\n\nPracoval jako ekonom v zemědělském družstvu. Jako filmový amatér je známý od roku 1960. Ve své tvorbě se věnoval žánrům dokumentu, reportážím a především hraným snímkům – filmovým groteskám. Právě díky těm se zařadil mezi nejznámější amatérské filmové autory u nás i v zahraničí. Náměty pro svoji tvorbu nachází kolem sebe, přináší mu je každodenní život a prostředí, ve kterém žije a které velice důvěrně zná.\n\nZa dobu více než čtyřicetiletého filmování natočil 110 filmů. Nejznámější jsou jeho hrané snímky, jejichž trefný a uhlazený humor kritizoval tehdejší společenské a politické poměry, a takto bavil tisíce diváků od školních dětí po ty nejstarší. Převážnou většinu svých hraných grotesek natáčel doma na vesnici. Hlavními aktéry jeho snímků byli místní občané, protagonisté skoro osobních příběhů, které Jaroslav Doleček přetavoval s vlastním autorským tvůrčím pohledem do karikujících dílek, která dokonale pranýřovala nešvary společnosti, ale i charaktery lidí. Své snímky uváděl a promítal v přeplněných sálech divákům po celé republice.\n\nDva z jeho filmů („Ať spadne“ a „Jen borovičku“) byly v Londýně vybrány mezi světových TEN BEST (deset nejlepších amatérských filmů světa) a s filmem „Jen borovičku“ vyhrál na kontinentálním festivalu na Maltě v roce 1985 kategorii hraných filmů. Od té doby byl promítán ve Francii, Velké Británii a Belgii. V belgickém Gentu v roce 1996 získal zvláštní cenu za humor.\n\nI v současné době je aktivním filmovým tvůrcem a své bohaté zkušenosti využívá při dokumentování současného dění na Rychnovsku.\n\nU příležitosti 50. ročníku Celostátní soutěže neprofesionální filmové tvorby – Českého lvíčka 2003 ve Svitavách mu byla udělena Zlatá medaile Světového výboru UNICA (Světové organizace amatérských filmových a video tvůrců). V roce 2004 byla Jaroslavu Dolečkovi v rámci 51. ročníku CSNFT – Českého lvíčka udělena cena Ministerstva kultury za celoživotní tvorbu.\n\nV roce 2007 poděkovala za jeho práci osobním dopisem PhDr. Eva Strusková z Národního filmového archívu.\nV květnu roku 2008 navštívil v Dlouhé Vsi Jaroslava Dolečka filmový štáb anglické televize BBC, aby s ním natočil příspěvek do připravované série dokumentů „Ztracený svět komunizmu“. V díle věnovaném právě Československu v letech 1948 až 1989 se tak svým vystoupením řadí do elitní skupiny českého národa po bok například Václava Havla, Marty Kubišové, Vojtěcha Jasného nebo Věry Chytilové.\n\nTvorba Jaroslava Dolečka je velmi úspěšná na soutěžích doma i v zahraničí, čehož jsou důkazem četná nejvyšší filmová ocenění. Mezinárodně soutěžil 43 krát a získal 10 hlavních cen. Mezi nejznámější filmy patří:\n\n"}
{"id": "548739", "url": "https://cs.wikipedia.org/wiki?curid=548739", "title": "Brent Spiner", "text": "Brent Spiner\n\nBrent Jay Spiner (* 2. února 1949 Houston, Texas) je americký herec.\n\nO herectví se začal zajímat na střední škole, při studiu na University of Houston působil v místním divadle. Přestěhoval se do New Yorku, kde hrál v různých broadwayských představeních. V té době dostal i malou roli ve filmu \"Stardust Memories\" (1980). V roce 1984 přesídlil do Las Vegas a objevil se v několika pilotních dílech seriálů a v televizních filmech.\n\nOd roku 1987 hrál svoji zřejmě nejznámější roli nadporučíka Data – androida ve světě Star Treku. Objevil se ve 177 z celkových 178 epizod seriálu \"\" (1987–1994, kromě dílu „Rodina“ ve čtvrté sezóně) a čtyřech navazujících filmech: \"\" (1994), \"\" (1996), \"\" (1998) a \"\" (2002). Spiner zahrál i doktora Arika Soonga, předka Nooniena Soonga, Datova vynálezce, ve třech epizodách seriálu \"\".\n\nBrent Spiner se dále objevil v dalších filmech včetně \"Dne nezávislosti, Hele vole, kde mám káru?, Jmenuji se Sam\" či animovaném \"\". Hostoval v mnoha seriálech, jako jsou \", Přátelé, Jsem do tebe blázen, Frasier, Joey\" či \"Krajní meze\".\n\n"}
{"id": "548749", "url": "https://cs.wikipedia.org/wiki?curid=548749", "title": "Seine-et-Marne", "text": "Seine-et-Marne\n\nSeine-et-Marne je francouzský departement ležící v regionu Île-de-France. Pojmenovaný je podle řek Seina a Marna.\n\nSeznam obcí v departementu Seine-et-Marne\n\n"}
{"id": "548754", "url": "https://cs.wikipedia.org/wiki?curid=548754", "title": "Špačkovití", "text": "Špačkovití\n\nŠpačkovití je ptačí čeleď, která má schopnost zapamatovat si a pak využívat ve svém repertoáru cizí hlasy, především Majna Rothschildova – \"Leucopsar rothschildi\". Nejznámější z této čeledi je špaček obecný, který se i zásluhou člověka rozšířil do mnoha zemí všech kontinentů. Další druhy špačků žijí také v Africe a Asii.\n\n\n\n"}
{"id": "548755", "url": "https://cs.wikipedia.org/wiki?curid=548755", "title": "Quartier de la Chapelle", "text": "Quartier de la Chapelle\n\nQuartier de la Chapelle (\"čtvrť Kaple\") je 72. administrativní čtvrť v Paříži, která je součástí 18. městského obvodu. Má rozlohu 134,8 ha a ohraničují ji ulice \"Boulevard de la Chapelle\" na jihu, \"Rue Marx-Dormoy\", \"Rue de la Chapelle\" a \"Avenue de la Porte-de-la-Chapelle\" na západě, Boulevard périphérique na severu a \"Rue d'Aubervilliers\" na východě.\n\nMezi kopci Montmartre a Belleville vznikla vesnice La Chapelle, po které nese název dnešní čtvrť. Ležela při cestě (dnes ulice \"Rue Marx-Dormoy\" a \"Rue de la Chapelle\") vedoucí z Paříže do opatství v Saint-Denis. V 6. století zde vznikla kaple svaté Jenovéfy, po které vesnice získala jméno (la chapelle = kaple).\n\nDne 3. září 1429 se v La Chapelle zastavila Johanka z Arku, která se v kapli modlila před útokem na Paříž. Ačkoliv si přála pokračovat v tažení na Paříž, panovník jí nařídil stáhnout se do Saint-Denis.\n\nAž do Francouzské revoluce patřila vesnice La Chapelle k panství Saint-Denis. Byla to venkovská oblast tvořená zástavbou podél cesty do Saint-Denis.\n\nPrůmyslový rozvoj v 19. století znamenal silný demografický nárůst a příliv nových dělníků, což zcela proměnilo La Chapelle. Především výstavba železnice v letech 1836-1856 a otevření Severního nádraží znamenaly skutečný zlom. Zatímco v roce 1831 zde žilo 2440 osob, v roce 1836 to bylo již 4177, o deset let později 14 398 a v roce 1856 činil počet obyvatel 33 355.\n\nV roce 1859 bylo rozhodnuto o rozšíření Paříže až k tehdejším městským hradbám. Tím se o rok později obec La Chapelle rozkládající se převážně uvnitř hradeb stala součástí hlavního města. Zbývající území, které se nacházelo už za hradbami, bylo rozděleno mezi města Saint-Ouen, Saint-Denis a Aubervilliers.\n\nV roce 2017 se ve čtvrti začaly množit případy sexuálního obtěžování žen. Čtvrť začala být některými obyvateli označována za tzv. no-go zónu pro ženy. V reakci na útoky byly posíleny policejní hlídky v oblasti.\n\n\n"}
{"id": "548757", "url": "https://cs.wikipedia.org/wiki?curid=548757", "title": "Halové mistrovství Evropy v atletice 1972", "text": "Halové mistrovství Evropy v atletice 1972\n\n3. Halové mistrovství Evropy v atletice se konalo ve dnech 11. a 12. března 1972 ve francouzském městě Grenoble. Atletické disciplíny probíhaly v hale Palais des Sports, kde se uskutečnilo halové ME také v roce 1981.\n\nNa programu bylo celkově 23 disciplín (13 mužských a 10 ženských).\n\n"}
{"id": "548758", "url": "https://cs.wikipedia.org/wiki?curid=548758", "title": "Mašlovačka", "text": "Mašlovačka\n\nMašlovačka nebo peroutka (na Moravě), perútka (na Slovácku), perótka (na Hané), mastička (na Valašsku) je kuchyňská pomůcka, která slouží k potírání kompaktních pokrmů buď v průběhu přípravy nebo po jejich dokončení tekutou ingrediencí. \n\nMašlovačka vzdáleně připomíná štětec či štětku. Její klasická tradiční verze sestává z 15-20 silných husích brků, na jednom konci svázaných a nití propletených tak, že je vytvořena rukojeť, horní pernatá část slouží jako pracovní – při použití se namáčí do tekutého materiálu, který se její pomocí nanáší na upravovaný pokrm. V nabídce výrobců kuchyňských pomůcek jsou i mašlovačky podoby skutečného štětce – s nerezovým či plastovým držadlem a nylonovou pracovní částí či silikonové, tyto mašlovačky často mívají očko na zavěšení.\n\nPříklady nejčastějšího použití mašlovačky:\n"}
{"id": "548759", "url": "https://cs.wikipedia.org/wiki?curid=548759", "title": "Reflections", "text": "Reflections\n\nReflections je studiové album finské kapely Apocalyptica.\n\n"}
{"id": "548763", "url": "https://cs.wikipedia.org/wiki?curid=548763", "title": "Pedig", "text": "Pedig\n\nPedig je přírodní materiál, který se dováží z tropů jihovýchodní Asie. Jedná se o vnitřní část stonku ratanové liány \"Calamus rotang\" neboli ratanu. Tato liána má stonek silný pouze několik centimetrů a dlouhý až 100 metrů. Dřevo má velmi světlou barvu, podobnou lipovému dřevu. Používá se na výrobu nábytku, košíků, dokonce i k výrobě hudebních nástrojů a bičů. Před pletením je třeba jej na 3 až 5 minut namočit, tím nasaje do pórů vodu a stane se velmi ohebný. Po uschnutí drží tvar. Štípáním se vyrábí jak pedig kulatých průměrů, od tloušťky 1 mm přes 1,5 mm, 1,75 mm, 2 mm, 2,25 mm, 2,5 mm, 2,75 mm až po 10 mm, tak plochý pedig, jako jsou pedigové šény silné 4–6 mm či pedigové pásky zvané pedig band.\n\nPedig je pórovitý, čímž velmi dobře absorbuje vodu a stává se tak velmi pružný. Základem pedigu je celulóza. Díky tomu lze pedig barvit nejen všemi barvami na dřevo, ale i barvami na textil.\n\n\n"}
{"id": "548769", "url": "https://cs.wikipedia.org/wiki?curid=548769", "title": "Daniel-Henry Kahnweiler", "text": "Daniel-Henry Kahnweiler\n\nDaniel-Henry Kahnweiler (25. června 1884, Mannheim – 11. ledna 1979, Paříž) byl německý obchodník s obrazy, vydavatel a spisovatel. Je spojen s nástupem kubismu v letech 1907–1914.\n\nNarodil se v rodině německého židovského finančníka. Jeho strýc vlastnil zlaté doly v Jižní Africe. Vystudoval gymnázium ve Stuttgartu. Zabýval se hudbou a uvažoval o kariéře dirigenta. Otec jej poslal na zkušenou do Paříže, kde pracoval u burzovního makléře. Ve volném čase intenzivně navštěvoval muzea, galerie a divadla. Spřátelil se s Eugène Reignierem. V letech 1903–1904 zakoupil první grafické listy. V roce 1904 se oženil s Lucií Godon. V roce 1905 odešel do strýcovy firmy v Londýně. Vedle práce i zde hojně navštěvoval galerie a cestoval po Anglii. Na konci roku 1906 mu strýc nabídnul místo v jeho dolech v Jižní Africe. Kahnweiler se ale rozhodl stát se obchodníkem s uměním. Strýc mu poskytl částku 1 000 liber (25 000 franků ve zlatě) a dal mu roční lhůtu na to, aby se jeho galerie stala soběstačnou.\n\nNa Salonu nezávislých nakoupil obrazy nebo kresby od Henri Matisse, André Deraina, Maurice de Vlamincka, Kees van Dongena, Paula Signaca, Othona Friesze, Charlese Camoina a Georgese Braqua. S většinou z těchto malířů se osobně seznámil. Kahnweiler se rozhodl obchodovat s obrazy svých vrstevníků. V létě se seznámil s Pablem Picassem a byl jedním z prvních, kdo v jeho ateliéru viděl přelomový obraz \"Avignonské slečny\".\n\nV roce 1908 otevřel svou první galerii ve Vignonově ulici. Zde vystavil i obrazy Georgese Braqua, které byly odmítnuty na Podzimním salonu. Při této příležitosti použil kritik Louis Vauxcelles poprvé pojem \"kubismus\" (v hanlivém významu). Galerie neměla žádnou inzerci ani propagaci, informace o ní se šířily pouze ústně. Obrazy ze své sbírky zapůjčoval na výstavy mimo Francii. Byly to výstavy především v Německu, ale též v Rusku, Anglii, USA i jinde. Paradoxně byly tedy kubistické obrazy nejméně známé ve Francii.\n\nKahnweiler postupně získával smlouvy o výhradním zastupování malířů Deraina, Vlamincka, Braqua, Picassa, Grise, Légera. Získal tedy veškerý zisk v případě úspěchu, ale nesl veškerá rizika, pokud by autor neuspěl. Od začátku systematicky pořizoval fotografie obrazů a soch a spolu s novinovými výstřižky je pořádal do alb. Tato alba mají nenahraditelný význam pro studium dějin počátků kubismu stejně jako jeho bohatá korespondence s malíři.\n\nV roce 1909 začal rovněž vydávat bibliofilie s výtvarným doprovodem svých malířů. Prvním svazkem bylo dílo Guillauma Apollinaira: \"Zahnívající kouzelník\" (L'Enchanteur pourrissant) s 32 dřevoryty André Deraina.\n\nPři vypuknutí první světové války byl Kahnweiler právě na dovolené v Bavorsku. Uprchl do Itálie, aby se vyhnul odvodu do německé armády. Koncem roku dostal pozvání svého přítele a zákazníka Hermanna Rupfa, aby se přestěhoval do Švýcarska. Usídlil se v Bernu a věnoval se studiu filosofie a teorie umění a začal psát své teoretické práce. První otištěnou prací byl esej \"Kubismus\", který zásluhou Arpovou vyšel v roce 1916 v časopisu \"Die Weissen Blätter\". Spřátelil se s Hansem Arpem a Tristanem Tzarou.\n\nPo vydání prvních knih o vzniku kubismu (Albert Gleizes a Jean Metzinger: \"O kubismu\" (Du cubisme, 1912), Guillaume Apollinaire: \"Kubističtí malíři\" (Les Peintres cubistes, 1913) se rozhodl podat vlastní výklad vzniku kubismu. V práci \"Cesta ke kubismu\" (Der Weg zum Kubismus, 1920) označuje kubistické obrazy jako určité partitury, které se divák musí naučit číst (podobně, jako se dříve diváci museli \"naučit číst\" obrazy impresionistické). Výsledné dílo tedy není na plátně, ale vzniká teprve v mysli diváka. Kubismus považoval za produkt doby, což dokládal skutečností, že Picasso i Brague dospěli nezávisle k velice podobným dílům. Na druhou stranu Kahnweiler striktně odmítal jiné moderní proudy, například expresionismus, dadaismus či nefigurativní (abstraktní) umění. Kahnweilerovy názory jsou ale ovlivněny skutečností, že s malíři byl v téměř denním styku (pokud byli mimo Paříž, udržoval s nimi pilnou korespondenci), znal dobře modely i okolnosti vzniku.\n\nPo skončení války navázal kontakt s většinou svých malířů. Do Francie se mohl vrátit až v roce 1919. Obnovil smlouvy s řadou malířů a otevřel novou galerii (\"Galerie Simon\", jméno nesla po Kahnweilerově společníkovi André Simonovi). Pod tímto názvem fungovala až do roku 1940. Kahnweilerova sbírka, která v pořádku přečkala válku, byla jako majetek občana nepřátelského státu zabavena. Později byla prodána ve čtyřech dražbách (květen 1921, listopad 1921, červenec 1922, květen 1923). Kahnweiler se nesměl dražeb zúčastnit a prostřednictvím přátel se mu podařilo získat zpět jen nepatrnou část původní sbírky. V této době byl v tisku osočován nacionalistickými výpady a kubismus byl prohlašován za německý pokus o znečištění francouzského výtvarného umění (např. referát Camilla Mauclaira ).\n\nV roce 1921 začíná opět vydávat bibliofilie. Seznámil se s novými malíři a některé rovněž začal zastupovat (André Masson, Paul Klee, Suzanne Roger a další). Ve třicátých letech je nucen omezit své smlouvy s umělci kvůli hospodářské krizi.\n\nAby zachránil sbírky (Kahnweiler i jeho společník Simon byli Židé), galerii v roce 1940 odkoupila Kahnweilerova švagrová Louise Leiris, která s Kahnweilerem spolupracovala od roku 1920 a podle níž se pak galerie nazývala \"Galerie Louise Leiris\". Kahnweiler strávil léta druhé světové války spolu s manželkou na venkově v regionu Limousin. Zde se opět věnoval psaní.\n\nV říjnu 1944 se Kahnweiler vrací do Paříže. V roce 1945 znovu převzal galerii, ve které pak organizoval výstavy až do své smrti. Publikoval práce, které napsal během války. Nejvýznamnější z nich je monografie o Juanu Grisovi. Začal též bohatou přednáškovou činnost v Evropě i v USA. Od roku 1949 obnovil i vydávání bibliofilií. V roce 1961 vydal paměti \"Mes galeries et mes peintres\".\n\nDaniel-Henry Kahnweiler zemřel v roce 1979 v Paříži ve věku nedožitých 95 let.\n\n\n\n\nVedle toho napsal řadu předmluv, článků a interview do novin a časopisů.\n\n\n\n\n"}
{"id": "548775", "url": "https://cs.wikipedia.org/wiki?curid=548775", "title": "Bittersweet", "text": "Bittersweet\n\nBittersweet je singl od finské kapely Apocalyptica.\n\n"}
{"id": "548782", "url": "https://cs.wikipedia.org/wiki?curid=548782", "title": "Ramat Menaše", "text": "Ramat Menaše\n\nRamat Menaše nebo Ramot Menaše (: רמת מנשה nebo רמות מנשה) je náhorní plošina a pahorkatina v severním Izraeli.\nNachází se cca 25 kilometrů jihovýchodně od Haify, cca 10 kilometrů východně od Zichron Ja'akov 10 kilometrů severozápadně od Umm al-Fachm. Ramat Menaše je součástí řetězce hornatin, které se táhnou od Haify jihovýchodním směrem až na hranice Samařska, přičemž Ramat Menaše navazuje na masiv Karmel a na Ramat Menaše pak navazuje masiv Har Alexander (poblíž města Umm al-Fachm) a další vrchy v oblasti vádí Ara.\n\nNa východě je Ramat Menaše ohraničeno Jizre'elským údolím, na západě pobřežní planinou a na jihu zářezem vádí Ara (neboli \"Nachal Iron\").\n\nMá charakter náhorní planiny, která poměrně prudce stoupá z Jizre'elského údolí, ale na ostatních stranách má pozvolný charakter pahorkatiny. Centrální části Ramat Menaše jsou mírně zvlněné a z větší části odlesněné. Nejvyšších výšek dosahuje na jihovýchodním okraji, nedaleko vádí Ara (přes 350 metrů nad mořem). Zcela nejvyšším bodem pohoří je kóta 400 (גבעה 400, \"Giv'a 400\", : \"Umm al-Haritheh\"), která se nachází severozápadně od vesnice Mušajrifa, jež je od roku 1996 začleněna do města Ma'ale Iron, poblíž horních toků vádí Nachal Kejni a Nachal Saflul. V roce 1948 byla tato strategicky významná výšina s kruhovým výhledem předmětem bojů za války za nezávislost, kdy přecházela mezi držením Izraelců a iráckých vojsk. Centrální části vysočiny mají nadmořskou výšku většinou okolo 200 metrů.\n\nV zimě je pohoří vystaveno prudkým větrům. Roční srážky dosahují 600-700 milimetrů. Nachází se tu 50-60 přírodních pramenů, které napájejí četné potoky. K západu směřují zejména vádí Nachal Dalija (s přítoky Nachal Tut, Nachal Elkana, Nachal Boded, Nachal Mo'ed, Nachal Menaše a Nachal Šelef), dále Nachal Taninim (s přítoky Nachal Raz, Nachal Alona, Nachal Saflul, Nachal Chelmit, Nachal Nili a Nachal Snunit). Do Nachal Taninim je napojen těsně před ústím do Středozemního moře i bohatý systém toku Nachal Ada (s přítoky Nachal Sibchi, Nachal Chotmit, Nachal Barkan, Nachal Panter, Nachal Gozlan a Nachal Mišmarot).\n\nNa východní stranu stékají z Ramat Menaše vádí Nachal Kejni, Nachal Megido, Nachal Slav, Nachal Midrach, Nachal Jizhar, Nachal Mišmar ha-Emek, Nachal Gachar, Nachal Paga, Nachal ha-Šofet, Nachal ha-Šnajim, Nachal Sanin, Nachal Keret a Nachal Jokne'am, které již tvoří hranici s regionem pohoří Karmel.\n\nPrůměrná roční teplota v oblasti je 18 °C. Většina území Ramat Menaše je využívána pro zemědělství, ovšem zčásti jen extenzivně, pro pastevectví. Podél vodních toků se dochovaly původní bitopy. Židovský národní fond provádí v regionu dlouhodobě výsadbu lesů, které již na východních stráních svažujících se do Jizre'elského údolí vytvářejí rozsáhlé komplexy. Právě zde, na východním okraji regionu, je terén výrazněji členěný některými vrchy jako Giv'at Ka'at, Giv'at Kipod, Tel Šuš, Har Gachar, Giv'at Miš'ol nebo Tel Kira.\n\nV květnu 1961 byl dokončen tunel Menaše o délce 7 kilometrů. Prochází jím pod touto vysočinou Národní rozvaděč vody z Jizre'elského údolí do pobřežní nížiny.\nRegion je pozoruhodný řídkou sítí osídlení a rozsáhlými volnými plochami. Židovský národní fond společně s Oblastní radou Megido zde proto na ploše 84 000 dunamů (84 kilometrů čtverečních) vyhlásil přírodní park. Jeho součástí je šest vesnických sídel (Dalija, Ejn ha-Emek, Ejn ha-Šofet, Gal'ed, Ramat ha-Šofet a Ramot Menaše) a cca 30 kilometrů čtverečních lesních porostů. Skrz park vede turistická stezka o délce 27 kilometrů. V roce 2006 pak Oblastní rada Megido zahájila řízení ve věci vyhlášení Ramat Menaše za biosférickou rezervaci UNESCO.\n\nPro svůj krajinný ráz bývá někdy Ramat Menaše označováno jako izraelské Toskánsko.\n\nNacházejí se tu i archeologické památky. Na jihovýchodním okraji, pod svahy Ramat Menaše je to například starověké město Megido. Dochoval se tu nedaleko vádí Nachal ha-Šofet také úsek římské silnice.\n\n"}
{"id": "548786", "url": "https://cs.wikipedia.org/wiki?curid=548786", "title": "Zmizení tří Čechů v Albánii v roce 2001", "text": "Zmizení tří Čechů v Albánii v roce 2001\n\nTři čeští studenti, kteří se znali například z \"Vodní pětky\", se v srpnu 2001 ztratili v Albánii. Jednalo se o bratry Michala a Jana Pavelkovy a jejich kamarádku Lenku Tučkovou.\n\nMichal Pavelka se narodil 20. října 1977 a v době ztracení mu tedy bylo 23 let.\n\nJan Pavelka, bratr Michala, se narodil 5. května 1979, takže mu v době ztracení bylo 22 let.\n\nKamarádka obou bratrů, Lenka Tučková, se narodila 28. června 1978, čili jí v době ztracení bylo 23 let.\n\nLenka Tučková odjela 5. srpna z Prahy do Budapešti autobusem, ke kterému ji doprovodil její tatínek. Tam se měla setkat s Michalem a Janem Pavelkovými. Zpět domů se měla Lenka vrátit 10. září, oba bratři 18. září.\n\nProtože se Lenka Tučková ve stanovený čas domů nevrátila, oznámili 17. září její rodiče na policii, že ji pohřešují. O týden později - 24. září - totéž ze stejného důvodu učinili i rodiče bratrů Pavelkových.\n\nNásledně byl sestaven předpokládaný, leč velmi orientační, plán cesty. Podle něj se měli kamarádi po shledání se v maďarské Budapešti (buď prostřednictvím dělnického autobusu do rumunského Aradu a z něj dále vlakem přes Srbsko a nebo přímo vlakem z Budapešti) dostat do Albánie. Zde chtěli především navštívit její severní hory, dále rodné město Envera Hodži - tedy Gjirokastër - a také město Krujë. Rádi by se však vyhnuli Tiraně, neboť velká města neměli příliš v oblibě.\n\nAlbánii měli projet ze severu na jih a následně přes Řecko, Bulharsko a Rumunsko, kde s ohledem na jejich předchozí zdejší návštěvy plánovali delší zastávku, se vrátit zpět do České republiky.\n\nNa albánské ambasádě v České republice bylo zjištěno, že studenti do Albánie vstoupili 7. srpna na hranicích ze Svazové republiky Jugoslávie přes černohorský hraniční přechod Hani en Hatit (mezi černohorskou Podgoricou a albánským Skadarem). Albánskými úřady byla také prověřena možnost opuštění země přes její hranice s Makedonií, avšak s negativním výsledkem; studenti tudy neprošli. A pravděpodobně se nevrátili ani zpět do Jugoslávie. Později - 1. října - česká ambasáda v Itálii zjistila, že ani tamní hranice studenti nepřekročili.\n\nNa konci září 2001 byla s žádostí o pomoc oslovena albánská policie, františkáni z Bajzy a posléze také Misionářky milosrdenství Matky Terezy v Tiraně. Založeny byly dále webové stránky ztracenivalbanii.cz, které v češtině, angličtině a albánštině informovaly o probíhajícím pátrání. Zprávy o pátrání vyšly prostřednictvím ČTK a objevily se také ve vysílání České televize.\n\nNa začátku října se ozval turista, který v Albánii mezi 15. a 22. srpnem pobýval, že jel 15. srpna taxíkem z Tuzi do Skadaru a taxikář si vzpomněl, že asi 7. nebo 8. srpna vezl také tři pohřešované studenty. Dokonce si prý vzpomněl i na jejich jména a údajně pak měli v plánu jít do hor. Tuto informaci však nebylo možné ověřit z důvodu absence kontaktu na tohoto taxikáře.\n\nV pátek 5. října se z Řevnic, odkud všichni pohřešovaní pocházejí, vydala ve čtyřech terénních automobilech na cestu devítičlenná pátrací expedice. Jejím cílem bylo město Skadar, kde měli dohodnutou spolupráci s tamním salesiánským klášterem, v němž měli mít svou základnu a odkud měli v pátrání pokračovat.\n\nPo příjezdu na místo se expedice dozvěděla nové podrobnosti, a sice, že pohřešovaní studenti jeli taxíkem ze Skadaru do Vraku a odtud dále do Kopliku, kde s taxikářem hráli kulečník a zmiňovali se mu, že chtějí v horách zůstat asi 7 až 10 dní. Odtud pak pokračovali jiným taxíkem do Bogy a pěšky do Thethi. Tam ovšem (podle informací místních obyvatel) s největší pravděpodobností nedošli. Věděli však, že v horách někde jsou.\n\nZmíněnou lokalitu se pátrací týmy rozhodly prozkoumat. Jiná jejich část zároveň prověřovala město Krujë, kam měli pohřešovaní v plánu dojít, zda tam nedorazili, aniž by si toho místní lidé z hor všimli. Tato možnost byla posléze vyvrácena; ve městě Krujë nebyli. Avšak městem Theth prošli a směřovali dále do hor.\n\nPrověřováno také bylo, zda ztracení nepřešli přes kosovsko-albánskou hranici. Toto podezření se u správce Kosova (z OSN) nepotvrdilo.\n\nDne 9. října potvrdil jeden z albánských obyvatel, že se před dvěma měsíci (konkrétně 10. srpna) s pohřešovanou skupinou setkal a dokumentoval to lístkem s adresou, kterou vlastnoručně napsal Michal Pavelka, jeden ze ztracených studentů.\n\nVe středu 10. října se podle albánské kriminální policie všichni tři pohřešovaní studenti našli ve vesnici Dukagjini a jsou v pořádku. Celá pátrací expedice tam okamžitě odjíždí a na místo odlétají i dva vrtulníky albánského ministerstva vnitra. Zpráva o nalezení pohřešovaných se však ukázala jako nepravdivá (jednalo se o cizí státní příslušníky).\n\nDne 14. října se část pátrací expedice vydala na cestu zpět do České republiky. Zbytek expedice ji o 5 dní později přes Itálii následuje a do Řevnic přijíždí 20. října.\n\nOd 13. října bylo možné finančně přispívat na pátrání po zmizelých, a to formou veřejné sbírky na konto u České spořitelny. Celou sbírku zastřešilo město Řevnice.\n\nSbírka byla posléze k 31. prosinci 2001 ukončena.\n\nBěhem druhé říjnové dekády se na své albánské protějšky obraceli s žádostí o pomoc tehdejší prezident České republiky Václav Havel, ministr spravedlnosti Jaroslav Bureš i předseda Senátu Petr Pithart. Posléze se do případu vložil i Veřejný ochránce práv Otakar Motejl.\n\nAlbánská policie vypsala odměnu ve výši 150 000 Kč za informaci, která povede k nalezení pohřešovaných studentů. Policie také intenzivně pátrá v oblastech kolem vesnice Nicaj-Shale. Pátrají v horách a prověřují i velké jeskyně. Prověřují navíc též možný odjezd pohřešovaných lodí do Kosova. Ovšem žádné pozitivní zprávy toto její snažení nepřináší.\n\nVzhledem k tomu, že pátrání po třech pohřešovaných kamarádech stále nevedlo k úspěšnému cíli, rozhodla se maminka bratří Michala a Jana Pavelkových odletět do Albánie a sama požádat tamní občany o pomoc při hledání jejích dětí. V albánském hlavním městě Tiraně se s žádostí o pomoc chtěla obrátit také na zdejší úřady a média.\n\nDne 9. listopadu skutečně do Tirany spolu s několika přáteli dorazila. Následující den se setkala s tamním arcibiskupem Rokem Mirditou, náměstkem albánského ministra vnitra Hujarem Himčim či ředitelem albánské policie Bibilem Memou. Promluvila také pro televizní stanici \"Klan TV\" a regionální tiranskou televizní stanici \"Real TV\". O návštěvě paní Pavelkové referoval na titulní straně též přední albánský deník Albanian, který již případ delší dobu sledoval. Během následujících dní se paní Pavelková setkávala s tamními představiteli církve a navštěvovala místa, kudy měli pohřešovaní procházet. Během návštěv děkovala za vykonanou činnost a zároveň prosila o pomoc při dalším pátrání. Navštívila také vesnici Mes, kde se měli pohřešovaní vyskytovat 15. září, což jí potvrdili nezávisle na sobě tři obyvatelé této vesnice. Navíc tomu nahrávala také výpověď policistů, kteří hledané studenty kontrolovali 14. září ve městě Domen.\n\nVe čtvrtek 15. listopadu proběhla na tiranském letišti tisková konference a členové výpravy se letecky přepravili zpět do České republiky.\n\nV neděli 25. listopadu 2001 proběhla od 19 hodin modlitba za ztracené kamarády. Ve stejný čas probíhala modlitba jak v České republice, tak v Albánii.\n\nV prosinci 2009 se objevily zprávy, že během války v Kosovu obchodovali podle Srbů tamní Albánci s lidskými orgány. Kosovští Albánci měli během válečného konfliktu v letech 1998 a 1999 unášet tamní Srby, vraždit je a jejich ledviny, játra či srdce prodávat za velké peníze na Západ. Orgány si prý měli koupit i Švýcar a Němec.\n\nZpráva o obchodu s orgány se poprvé objevila v dubnu 2009 v pamětech Carly del Ponteové, hlavní žalobkyně Mezinárodního trestního tribunálu pro bývalou Jugoslávii.\n\nOběťmi tohoto obchodu se měli stát i tři Češi. Tato skutečnost nahrávala domněnce, že by se mohlo jednat o bratry Pavelkovy a Lenku Tučkovou. Měla však několik trhlin:\nPřesto čeští kriminalisté poslali do Kosova dentální karty a vzorky DNA uvedených pohřešovaných.\n\nPodezření, že se bratři Pavelkovi a Lenka Tučková stali oběťmi obchodu s lidskými orgány bylo albánskou policií odmítnuto v dubnu 2010. Byly údajně prověřovány a srovnávány všechny vzorky, které jsou k dispozici, a podezření se nepotvrdilo.\n\nPodle albánských médií byl na konci října 2009 případ znovu otevřen a na informace vedoucí k nalezení Čechů byla vypsána odměna.\n\nZ dosavadních pátrání vyplývá, že tři pohřešovaní kamarádi byli zřejmě přepadeni.\n\n"}
{"id": "548791", "url": "https://cs.wikipedia.org/wiki?curid=548791", "title": "Svobodný film", "text": "Svobodný film\n\nSvobodný film (angl. Free Cinema) bylo zpočátku hnutí mladých britských dokumentaristů, kteří své filmy natočili s pomocí British Film Institute v letech 1956-1959. Jejich tématem byla současná Anglie s problémy vyplývajícími z tradičního třídního rozvrstvení společnosti a počátky mládežnické kultury v tomto období. Lindsay Anderson, Karel Reisz a Tony Richardson později přenesli dokumentaristické prvky a sociální akcenty Svobodného filmu do svých prvních hraných filmů.\n"}
{"id": "548797", "url": "https://cs.wikipedia.org/wiki?curid=548797", "title": "Apocalyptica (album)", "text": "Apocalyptica (album)\n\nApocalyptica je studiové album finské kapely Apocalyptica.\n\n"}
{"id": "548801", "url": "https://cs.wikipedia.org/wiki?curid=548801", "title": "PSD", "text": "PSD\n\nPSD (Photoshop Document) je formát souboru firmy Adobe Systems používaný pro bezeztrátové uchování grafických dat. Tento datový formát 2D grafiky podporuje vrstvy grafiky i textu, maskování, průhlednosti, efekty apod. Podporuje logování všech úprav včetně otevření a zavření souboru, na rozdíl od formátů JPEG nebo PNG.\n\nDalší důležité formáty jsou PSB (Photoshop Big) pro velké soubory a také PDF případně PDP (Windows), které se používají hlavně pro výměnu souborů se softwarem InDesign.\n\nSoubor PSD lze otevřít například v programech IrfanView, Adobe Photoshop, ACDSee, Paint Shop Pro, GIMP, PhotoLine, GraphicConverter a dalších. Lze jej vložit např. do produktu IPod Touch.\n\nNedostatkem tohoto typu souboru je velký objem dat a také nekompatibilata s některými programy.\n"}
{"id": "548806", "url": "https://cs.wikipedia.org/wiki?curid=548806", "title": "Louise Rosskam", "text": "Louise Rosskam\n\nLouise Rosskamová (rozená Louise Rosenbaumová) (27. března 1910 - 1. dubna 2003) byla americká fotografka, která pracovala pro společnost Standard Oil Company a Farm Security Administration v polovině 20. století.\n\nSpolu se svým manželem Edwinem Rosskamem (1903–1985) během Velké hospodářské krize a dokumentovala americký život, chudobu a strádání. Rosskamovi byli mezi skupinou talentovaných fotografů najatých Royem Strykerem, šéfem FSA v letech 1935 až 1944, právě v době, která je často nazývána \"zlatým věkem dokumentární fotografie\".\n\nLouise se narodila v početné židovské rodině jako nejmladší z osmi dětí ve Philadelphii, Pennsylvania v roce 1910. Její otec byl Morris Rosenbaum, který emigroval zMaďarska ve čtrnácti letech. Její matka byla Hannah Rottenbergová z New Yorku.\n\nV roce 1929 Louise potkala Edwina Rosskama, umělce a ctižádostivého fotografa, který pomohl Louise rozvíjet její talent. V roce 1933 Louise vystudovala University of Pennsylvania v oboru biologie.\n\nBěhem své kariéry Louisa a její manžel pracovali jako fotografové pro FSA a Office of War Informations. Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – Office of War Informations (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nDále fotografovali pro společnost Standard Oil Company v New Jersey, Puerto Rico Office of Information a ministerstvo školství New Jersey. Mnohé z jejich děl, když pracovali pro vládu nebo státní agentury, jsou nyní v archivech Library of Congress a jsou součástí public domain.\n\nV roce 1948, Rosskamovi zveřejnili fotografickou knihu \"Towboat River\", ve které popisovali život na řece Mississippi.\n\nRosskamovi měli dvě dcery – Anitu a Susan.\n\nLouise Rosskam zemřela v New Jersey v roce 2003.\n\n"}
{"id": "548809", "url": "https://cs.wikipedia.org/wiki?curid=548809", "title": "Sherman Potter", "text": "Sherman Potter\n\nPlukovník Sherman T. Potter je postava ze seriálu \"M*A*S*H\" a ze seriálu \"M*A*S*H - co bylo potom\". Potter je vojenský chirurg, který je také velkým milovníkem koní. Tuto postavu ztvárnil herec Harry Morgan. \n\nV seriálu \"M*A*S*H\" se objevil v 73. díle, kdy ve velení jednotky M*A*S*H 4077 vystřídal podplukovníka Henryho Blakea.\n\nKdyž Potter přijel v 73. díle do MASH nahradit zesnulého plukovníka Blakea, působil velmi přísným, vojenským dojmem. Ovšem vyprofiloval se jako skvělý vojenský chirurg a velitel. Spřátelil se s Hawkeyem Piercem a B.J. Hunnicuttem poté, co jej v tom stejném díle pozvou po náročných operacích na drink. Chápe jejich smysl pro humor stejně jako jejich nenávist vůči Franku Burnsovi. Má kontakty v armádě, což už několikrát zajistilo výhody pro celou nemocnici.\n\nPotter je velkým milovníkem koní, avšak má i spoustu dalších koníčků, včetně malování.\n\nJe ženatý a svou ženu (Mildred Potter) velmi miluje, i když o ní pronáší často ironické poznámky. Má jednu dceru, Evelyn Ennis a vnuka Coreye Ennis.\n"}
{"id": "548811", "url": "https://cs.wikipedia.org/wiki?curid=548811", "title": "Edwin Rosskam", "text": "Edwin Rosskam\n\nEdwin Rosskam (1903–1985) byl americký fotograf, který pracoval pro společnost Standard Oil Company a Farm Security Administration v polovině 20. století.\n\nSpolu se svou manželkou Louisou Rosskamovou během Velké hospodářské krize a dokumentoval americký život, chudobu a strádání. Rosskamovi byli mezi skupinou talentovaných fotografů najatých Royem Strykerem, šéfem FSA v letech 1935 až 1944, právě v době, která je často nazývána \"zlatým věkem dokumentární fotografie\".\n\nNarodil se v roce 1903.\n\nV roce 1929 potkal Louisu, které pomohl rozvíjet její talent.\n\nBěhem své kariéry manželé pracovali jako fotografové pro FSA a Office of War Informations. Společnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Se vstupem USA do druhé světové války však nastala změna: projekt FSA dostal jiné jméno – Office of War Informations (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nDále fotografovali pro společnost Standard Oil Company v New Jersey, Puerto Rico Office of Information a ministerstvo školství New Jersey. Mnohé z jejich děl, když pracovali pro vládu nebo státní agentury, jsou nyní v archivech Library of Congress a jsou součástí public domain.\n\nV roce 1948, Rosskamovi zveřejnili fotografickou knihu \"Towboat River\", ve které popisovali život na řece Mississippi.\n\nRosskamovi měli dvě dcery – Anitu a Susan.\n\n"}
{"id": "548812", "url": "https://cs.wikipedia.org/wiki?curid=548812", "title": "Kalman Kahana", "text": "Kalman Kahana\n\nKalman Kahana (;\n31. května 1910 – 20. srpna 1991) byl izraelský rabín, novinář, dlouholetý politik a signatář izraelské deklarace nezávislosti. Jeho bratr Jicchak Kahan byl předsedou izraelského Nejvyššího soudu.\n\nNarodil se v Haliči v Rakousku-Uhersku (oblast dnes se nacházející na Ukrajině). Studoval filosofii, semitské jazyky, historii a pedagogiku na Berlínské a Würzburské univerzitě a nakonec získal doktorský titul v oblasti filosofie. Následně studoval v Hildesheimerově rabínském semináři v Berlíně a stal se rabínem. Později stanul v čele berlínské studentské charedi organizace a byl členem Mladé Agudy.\n\nDo britské Palestiny imigroval v roce 1938 a usadil se v kibucu Chafec Chajim. Po příjezdu do Palestiny se stal editorem deníku \"Ša'arim\".\n\nNedlouho poté se začal zajímat o politiku, stal se členem sekretariátu výkonného výboru strany Poalej Agudat Jisra'el a rovněž zasedl v ústředním výboru stejnojmenné mezinárodní organizace. Nakonec se stal předsedou federace.\n\nJeho pozice, coby vůdce největšího ultraortodoxního dělnického svazu, mu zajistila místo v prozatímní státní radě a stal se rovněž jedním ze signatářů izraelské deklarace nezávislosti.\n\nPoprvé byl zvolen poslancem Knesetu v prvních parlamentních volbách v roce 1949 za Sjednocenou náboženskou frontu (alianci Agudat Jisra'el, Poalej Agudat Jisra'el, Mizrachi a ha-Po'el ha-Mizrachi). Ve volbách v roce 1951 strana Poalej Agudat Jisra'el kandidovala samostatně a získala dva poslanecké mandáty. Jeden připadl Kahanovi, jenž stranu vedl v parlamentu. Strana se stala součástí koaliční vlády premiéra Davida Ben Guriona a z Kalmana Kahany se stal náměstek ministra školství a kultury. Později strana pomohla sesadit třetí vládu, když se s premiérem střetla nad otázkou posilování náboženského vzdělávání. Přestože nebyla zastoupena ve čtvrté, páté, ani šesté vládě, Kahana si udržel svůj post náměstka ministra školství a kultury.\n\nPřed volbami v roce 1955 se Poalej Agudat Jisra'el sloučila se stranou Agudat Jisra'el a vytvořili Sjednocenou frontu Tóry. Kahana byl zvolen poslancem za novou stranu. Ta pod společným názvem kandidovala ještě v následujících volbách v roce 1959, avšak poté se během funkčního období Knesetu rozpadla.\n\nV následujících volbách v letech 1961, 1965 a 1969 strana kandidovala samostatně a Kahana byl jejím předsedou. Po volbách v letech 1961 a 1965 si opět udržel svůj post náměstka ministra školství a kultury.\n\nPřed volbami v roce 1973 se opět spojily zmíněné dvě strany ve Sjednocenou frontu Tóry, nicméně během funkčního Knesetu se strana opět rozpadla. V následujících volbách Poalej Agudat Jisra'el získala již jen jeden poslanecký mandát, který připadl Kahanovi, jakožto předsedovi strany.\n\nV příštích volbách v roce 1981 se již straně nepodařilo překročit volební práh a Kahana přišel o svůj poslanecký mandát. Odešel z politiky a o deset let později zemřel.\n\n"}
{"id": "548813", "url": "https://cs.wikipedia.org/wiki?curid=548813", "title": "The Night Watch", "text": "The Night Watch\n\nThe Night Watch je koncertní album britské rockové skupiny King Crimson. Bylo vydáno v roce 1997 (viz 1997 v hudbě).\n\nDvojCD \"The Night Watch\" je záznamem koncertu z 23. listopadu 1973, který se konal v nizozemském Amsterdamu. Některé skladby právě z tohoto vystoupení byly po určitých úpravách zařazeny na „studiové“ album \"Starless and Bible Black\" (1974) – jednalo se o „Trio“, „Starless and Bible Black“, „Fracture“ a úvod „The Night Watch“. Svého času byla část koncertu vysílána i v rádiu BBC a z těchto odvysílaných nahrávek byly tvořeny četné bootlegy. Proto bylo amsterdamské vystoupení jedním z prvních, které v polovině 90. let 20. století vytáhl Robert Fripp ze svého archivu a vydal na vlastním labelu Discipline Global Mobile. Přebal alba tvoří malba \"The Nightwatch\" od P. J. Crooka.\n\n"}
{"id": "548816", "url": "https://cs.wikipedia.org/wiki?curid=548816", "title": "Přirozený les", "text": "Přirozený les\n\nPřirozený les je přirozeně a relativně nerušeně rostoucí les, a to i v případě, že v minulosti byl nebo stále je částečně ovlivňován přímo nebo nepřímo člověkem (například v něm před 160 lety byly toulavou sečí těženy javory kleny a po dobu několika desetiletí probíhala extenzivní pastva dobytka a poté byl les ponechán svému vývoji).\nDefinice pojmu u různých autorů značně kolísá, ale podle nového návrhu názvosloví je tato kategorie vymezena šířeji a zahrnuje jak původní lesy (pralesy, které ve skutečnosti nemusejí být původní), tak přírodní (přirozené) a přírodě blízké lesy.\nJedná se o lesy blížící se druhovou skladbou i strukturou původním neovlivňovaným pralesům, vyvíjející se sukcesí bez podstatných (relativně nedávných) zásahů člověka. Takový les směřuje ke klimaxu na dané lokalitě. Stupeň přirozenosti a hranice mezi původním lesem (pralesem), přírodním lesem, přírodě blízkým lesem a hospodářským lesem jsou neostré (subjektivní) a v podstatě závisí na míře ovlivnění lidskou činností a časovém intervalu od posledního lidského zásahu. Většina původních a přírodních lesů v ČR se nachází na odlehlých a obtížně přístupných lokalitách, na kterých se lesní hospodaření nevyplácelo nebo v současné době nevyplácí. Tyto lokality jsou často chráněny jako přírodní rezervace (PR), národní přírodní rezervace (NPR) nebo I. a II. zóny národních parků.\n\nPoměrně nově mají ambici směřovat k přirozeným lesům někdejší hospodářské lesy vykoupené za účelem ponechání území přirozenému vývoji (například tzv. „nový prales“ na Ještědském hřbetu). Ovšem takový proces trvá i při rozumné podpoře sukcesních procesů spíše stovky než desítky let.\n\nPřirozené lesy se vyznačují relativně vysokou stabilitou vůči vnějším vlivům, které v nich mají katastrofální následky pouze zřídka. Narušování (škůdci, vichřice, požáry, extrémní počasí…) se nevyhýbá ovšem ani přirozeným lesům. V zásadě ovšem platí, že čím více se les blíží přirozené skladbě a struktuře přirozeného lesa daného ekotopu, tím nižší je riziko ohrožení jeho stability.\n\n"}
{"id": "548817", "url": "https://cs.wikipedia.org/wiki?curid=548817", "title": "Wie Weit/How Far/En Vie", "text": "Wie Weit/How Far/En Vie\n\nWie Weit/How Far/En Vie jsou singly od finské kapely Apocalyptica. Poprvé bylo vydané pod názvem „Wie Weit“ 14. 2. 2005. Pak znovu pod názvem „How Far“ 23. 2. 2005. Každá verze měla jinak poskládané skladby.\n\n\n"}
{"id": "548818", "url": "https://cs.wikipedia.org/wiki?curid=548818", "title": "Na Židově kopci", "text": "Na Židově kopci\n\nNa Židově kopci je vrchol v České republice ležící v Podorlické pahorkatině.\n\nVrch se nachází v Krkonošsko-jesenické subprovincii, v Orlické oblasti, v celku Podorlická pahorkatina, v podcelku Žamberská pahorkatina, okrsku Rokytnická pahorkatina a podokrsku Jablonská vrchovina.\n\nVrch se nachází severovýchodně nad obcí Mistrovice asi 1,5 kilometru západně od Jablonného nad Orlicí a asi 5 kilometrů východně od Letohradu. Prudkost a větší převýšení vykazuje pouze východní svah, na ostatních stranách jsou svahy buď mírné a táhlé anebo se zde nacházejí nehluboká sedla oddělující ho od sousedních vrchů.\n\nVrch se nachází v povodí Tiché Orlice. Ta protéká hluboce zaříznutým údolím pod východním svahem vrchu. Jeden z jejích přítoků pramení pod západním svahem v Jablonském lese.\n\nVrch je pokryt polem. Pás lesa se nachází v prudkém východním svahu.\n\nPřímo na vrcholu se nachází radiokomunikační převáděč, ke kterému je z jižní strany z obce Mistrovice přivedena polní cesta. Zástavba zmíněné obce, konkrétně místní části Vedralovice, pokrývá část jižního úbočí, po kterém je vedena i zeleně značená trasa KČT 4234 z Letohradu do Jablonného nad Orlicí. Severním úbočím je vedena silnice I/11 Praha - Ostrava, západním úbočím pak odbočná silnice do Mistrovic.\n\n"}
{"id": "548820", "url": "https://cs.wikipedia.org/wiki?curid=548820", "title": "Life Burns!", "text": "Life Burns!\n\nLife Burns! je singl od finské kapely Apocalyptica.\n\n"}
{"id": "548822", "url": "https://cs.wikipedia.org/wiki?curid=548822", "title": "David Attenborough", "text": "David Attenborough\n\nDavid Frederick Attenborough (* 8. května 1926 Londýn, Spojené království) je britský přírodovědec, popularizátor, režisér, scenárista a dokumentarista. Jeho obličej i hlas jsou již přes 60 let spjaty s popularizací přírodních krás celého světa. Jeho nejznámějším dílem je devět sérií o různorodosti života na Zemi, které vytvořil ve spolupráci s BBC Natural History Unit. Společenskou formou a obsáhle zkoumá život na naší planetě. Je také bývalý senior manager BBC, kontrolor BBC Two a ředitel programu pro BBC Television po celá 60. a 70. léta 20. století. Měl staršího bratra režiséra, producenta a herce Richarda Attenborougha.\n\nVyrůstal na koleji Leicesterské vysoké školy, kde jeho otec Frederick pracoval jako ředitel. Je prostřední ze tří synů. Starší Richard pracoval u filmu a mladší John Michael Attenborough zastával pozici ředitele automobilky Alfa Romeo. Jeho rodiče v průběhu druhé světové války také adoptovali dvě židovské dívky transportované z Evropy. Své dětství trávil sbíráním fosílií, kamenů a jiných přírodnin. V sedmi letech byla jeho snaha podpořena, když mladá Jacquetta Hawkes obdivovala jeho \"muzeum\". O několik let později mu dala jedna z jeho adoptovaných sester kousek jantaru s prehistorickým tvorem; po padesáti letech tato událost mohla být spínačem pro jeho program The Amber Time Machine.\n\nZákladní školu absolvoval na \"Wyggeston and Queen Elizabeth I College\" v Leicesteru a poté v roce 1945 získal stipendium na vysokou školu Clare College v Cambridge, kde ukončil studia geologie a zoologie získáním akademického titulu. V roce 1947 byl povolán na 2 roky do vojenské služby u Britského královského loďstva v severním Walesu a Firth of Forthu.\n\nV roce 1950 se oženil s Jane Elizabeth Ebsworth Oriel; manželství trvalo až do její smrti v roce 1997. Měli dvě děti, Roberta a Susan. Robert Attenborough působí jako lektor fakulty Biologické antropologie na Australské národní univerzitě v Canbeře.\n\nPo návratu z námořní služby editoval dětské naučné texty pro jedno nakladatelství. Brzy ho tato práce přestala naplňovat, přesto v roce 1950 chtěl svou práci šířit přes radio. Ačkoli byl tento nápad zamítnut, jeho CV později zaujal Mary Adamsovou, vedoucí zpravodajství, které bylo v BBC na začátku svého vývoje. Attenborough v té době na rozdíl od většiny Britů neměl doma televizi, přesto přijal nabídku Adamsové na tříměsíční zaškolovací kurz a v roce 1952 nastoupil do BBC na plný pracovní úvazek. Z počátku nechtěl vystupovat před kamerou, kvůli svým větším zubům, stejně se však stal producentem diskuzních pořadů, které se všechny vysílaly naživo. Jeho první projekty zahrnovaly vědomostní kvízy o zvířatech, rostlinách, minerálech a pořad \"Píseň lovce\", který byl o folkové hudbě a který prezentoval Alan Lomax.\n\nAttenboroughovo spojení s přírodovědnými programy bylo nastartováno vytvořením a představením třídílného pořadu \"The Pattern of Animals\". Výběr zvířat byl vázán na sortiment, jímž oplývala Londýnská Zoo a uváděl ho Sir Julian Huxley. V pořadu byly ukázány zvířecí schopnosti maskování, varovné znaky a projevování námluv. Díky tomuto pořadu se Attenborough seznámil s Jackem Lesterem, správcem pavilonu pro studenokrevné živočichy, a dohromady se rozhodli v roce 1954 i vytvořili první vysílání o nemocných zvířatech – Zoo quest.\n\nV roce 1957 přírodovědná část BBC byla oficiálně přeložena do Bristolu. Attenborough dostal sice nabídku na spolupráci, ale odmítl ji, neboť se nechtěl přestěhovat z Londýna, kde byla jeho mladá rodina usazená. Namísto toho rozvíjel své vlastní oddělení, Průzkumný a cestovní odbor, díky kterému mohl pokračovat v programu Zoo Quest, stejně jako vytvářet další dokumentární pořady, jmenovitě pak \"Travellers´ Tales\" a \"Adventure\".\n\nNa začátku šedesátých let Attenborough přestal působit v BBC kvůli postgraduálnímu studiu v oboru sociální antropologie, kterou studoval na London School of Economics. Dosažené vědomosti uplatnil v budoucích filmech. Nakonec ovšem přijal pozvání do BBC a vrátil se jako kontrolor BBC 2 předtím než vzdělání dokončil.\n\nV březnu 1965 se stal kontrolorem programu BBC Two, ale ve smlouvě si nechal klauzuli, díky níž mohl nadále vytvářet i pořady. Ještě téhož roku natáčel slony v Tanzanii a v roce 1969 vytvořil třídílnou sérii o kulturní historii indonéského ostrova Bali. V roce 1971 při natáčení filmu \"A Blank on the Map\" (Bílé místo na mapě) se připojil k první západní expedici, která hledala na Nové Guineji neznámý kmen.\n\nProgram BBC Two byl spuštěn roku 1964, ale zpočátku bojoval s problémem získat si diváky. Poté co se Attenborough stal kontrolorem, změnil maskota kanálu a především jeho programovou podobu. Vysílání získalo velmi pestrou skladbu se zaměřením na hudbu, umění, zábavu, archeologii, netradiční komedii, cestování, drama, sport, ekonomiku, vědu a přírodu. Obvyklý večer nabízel bohatý mix pořadů, např. \"Man Alive\", \"Call My Bluff\", \"Chronicle\", \"Life\", \"One Pair of Eyes\", \"The Old Grey Whistle Test\", \"Monty Python's Flying Circus\" a \"The Money Programme\", sportovní přenosy zahrnovaly mj. snooker a ragby. BBC Two se v roce 1967 stal prvním britským kanálem, který vysílal barevně.\n\nJedním z nejdůležitějších rozhodnutí bylo uvést 13dílný seriál o historii západního umění, který jasně demonstroval kvalitu barevného vysílání. Další důležité série, které v té době vznikly a byly odvysílány, byly \"Civilisation\", \"The Ascent of Man\" a \"America\".\n\nV roce 1969 byl Attenborough povýšen do funkce programového ředitele, čímž získal vliv na oba kanály BBC. Jeho práce nabyla nyní zcela manažerskou podobu a již se vůbec nemohl podílet na přípravě pořadů. V roce 1972 byl vyzván, aby kandidoval na funkci generálního ředitele BBC, což však odmítl. Naopak začátkem roku 1973 se vzdal své pozice a vrátil se k přípravě pořadů.\n\nPo své rezignaci se stal nezávislým komentátorem a okamžitě začal s prací. V roce 1973 se vydal do Indonésie v rámci série \"Eastwards with Attenborough\", která se podobala dřívější \"Zoo Quests\" ale již bez sbírání zvířecích vzorků.\n\nNásledně začal svou práci na scénáři k Životu na Zemi (\"Life on Earth)\". Jelikož šlo o velmi náročný a ambiciózní projekt, BBC se rozhodla přizvat i American Network, aby zajistila dostatek finančních prostředků. Jednání probíhala a Attenborough se mezitím zabýval množstvím televizních projektů. Šlo o seriál o domorodém umění \"The Tribal Eye\" (1975) a o objevitelských cestách \"The Explorers\" (1975). Rovněž zabrousil i do kryptozoologie v pořadu \"Fabulous Animals\" (1975), kde se mimo jiné zabýval takovými legendárními zvířaty jako byli gryf a kraken. Nakonec BBC podepsala koprodukci s Turner Broadcasting a Život na Zemi se v roce 1976 dostal do produkce.\n\nTřináctidílná série Život na Zemi (\"Life on Earth\") uvedená v roce 1979 se měla stát měřítkem kvality pro filmy o přírodě a ovlivnila generace dokumentaristů. Attenborough a jeho tým přistoupili k projektu velmi seriózně a reflektovali nejnovější výsledky vědeckého bádání, zcela v duchu evoluční biologie. Získali si na svou stranu důvěru vědců, výzkumníků a badatelů, kteří jim dovolili nahlédnout za oponu svých poznatků a odhalili mu své objevy a postupy. Týmu bylo například umožněno připojit se k výzkumu horských goril prováděném Dian Fosseyovou. Dalším faktorem úspěchu dokumentu byla inovativnost - používaly se nové filmovací techniky a zapojeno bylo i počítačové zpracování. Ačkoliv hrál Attenborough průvodce, sám se snažil omezit svou přítomnost před kamerou na nutné minimum. Dodnes je série považována za klasiku mezi přírodopisnými dokumenty, i když pochopitelně některé dílčí poznatky a postupy jsou již překonány.\n\nÚspěch Života na Zemi podnítil i jeho volné pokračování. Vznikla dvanáctidílná Živá planeta (\"The Living Planet\"), která byla uvedena v roce 1984. Attenborough se svým týmem se tentokrát zaměřil více na ekologickou než čistě biologickou stránku života, především na adaptaci organismů na své životní prostředí. Opět se jednalo o velký úspěch, jak komerční, tak ze strany odborné kritiky.\n\nTrilogii zkompletovala v roce 1990 série Zázraky života (\"The Trials of Life\"), která se zaměřila na zvířecí chování v různých fázích života. Dokument znovu sklidil velké uznání a vyvolal i silné reakce publika, mimo jiné díky svým záběrům lovu lachtanů kosatkami na pobřeží Patagonie a zabíjením gueréz tlupou šimpanzů.\n\n\n\n"}
{"id": "548824", "url": "https://cs.wikipedia.org/wiki?curid=548824", "title": "Noc na Karlštejně", "text": "Noc na Karlštejně\n\nNoc na Karlštejně je název více děl:\n\n"}
{"id": "548826", "url": "https://cs.wikipedia.org/wiki?curid=548826", "title": "Michael Dorn", "text": "Michael Dorn\n\nMichael Dorn (* 9. prosince 1952 Luling, Texas) je americký herec. \n\nNarodil se v Texasu jako syn Allie Lee Naulsové a Fentresse Dorna, Jr. Vyrůstal v kalifornské Pasadeně, kde na Pasadena City College studoval rozhlasovou a televizní produkci. Zde se také začal věnovat hudbě a vystupoval s různými rockovými skupinami.\n\nJeho první filmovou rolí se stala postava bodyguarda Apolla Creeda v snímku \"Rocky\" (1976). O dva roky později vystoupil v televizní show \"W.E.B.\", kde zaujal producenta natolik, že jej doporučil agentovi. Dorn se poté půl roku věnoval studiím herectví a následně obdržel pravidelnou roli v seriálu \"CHiPs\".\n\nDornovou asi nejznámější rolí je klingonský poručík (a později nadporučík) Worf ve sci-fi příbězích Star Trek. Vystupoval v téměř všech epizodách seriálu \"\" (1987–1994) a čtvrté až sedmé řady seriálu \"\" (1995–1999) a čtyřech filmech: \"\" (1994), \"\" (1996), \"\" (1998) a \"\" (2002). Ve filmu \"\" (1991) hrál plukovníka Worfa, který, ačkoliv to nikdy nebylo v seriálech či filmech potvrzeno, má být dědou Worfa z \"Nové generace\". S účinkováním v 175 epizodách \"Nové generace\", 102 epizodách \"Stanice Deep Space Nine\" a celkem pěti filmech je Michael Dorn hereckým rekordmanem ve světě Star Treku.\n\nVýznamně Michael Dorn působí i v oblasti dabingu. Účinkoval např. v animovaných seriálech \"I Am Weasel, Megas XLR, Gargoyles, Superman, Danny Phantom\" a v dalších. Jeho hlas se objevuje i v počítačových hrách, jako jsou např.: \"Star Trek Online\", \"Emperor: Battle for Dune, Gabriel Knight, Fallout 2, Mission Critical\" či \"World of Warcraft\".\n\n"}
{"id": "548827", "url": "https://cs.wikipedia.org/wiki?curid=548827", "title": "Repressed", "text": "Repressed\n\nRepressed je singl od finské kapely Apocalyptica.\n\n"}
{"id": "548831", "url": "https://cs.wikipedia.org/wiki?curid=548831", "title": "Vádí Ara", "text": "Vádí Ara\n\nVádí Ara nebo Nachal Iron (: ואדי עארה nebo נחל עירון,:وادي عارة) je vádí, údolí a geografický region v Izraeli význačný vysokým podílem obyvatelstva z řad izraelských Arabů.\n\nVádí Ara leží cca 55 kilometrů severovýchodně od Tel Avivu a cca 35 kilometrů jihojihovýchodně od Haify. Na jihovýchodě se dotýká Zelené linie, která odděluje Izrael v mezinárodně uznávaných hranicích od okupovaného Západního břehu Jordánu.\n\nVlastní vádí Ara coby vodní tok pramení v nadmořské výšce přes 300 metrů nedaleko vesnice Mej Ami, jižně od města Umm al-Fachm. Teče pak směrem k západu výrazně zaříznutým údolím na severu ohraničeným planinou Ramat Menaše. Poblíž vesnice Barkaj vstupuje do pobřežní planiny a v ní se spojuje s dalšími vodními toky a směřuje pak obloukem k jihu a opět k západu. Ústí do Středozemního moře severně od města Chadera.\n\nV geografickém smyslu označuje Vádí Ara pouze oblast horního toku vádí Ara, před vstupem do pobřežní nížiny, a také přilehlý region, který je odvodňován k východu, do Jizre'elského údolí. Společným rysem této oblasti je husté - většinově arabské osídlení v zdejší kopcovité krajině. Do Vádí Ara v geografickém a etnickém slova smyslu tak bývá například zahrnováno i arabské město Ma'ale Iron, které přitom leží mimo povodí Vádí Ara. Další arabská sídla leží zase jihozápadně od Vádí Ara (například Baka-Džat), ale bývají rovněž někdy řazena do tohoto regionu, protože územně vytvářejí jeden celek se zdejšími arabskými městy a vesnicemi.\n\nZdejší arabská sídla populační a plošnou expanzí vytvořila jednu téměř souvislou aglomeraci o délce 15 kilometrů. Jejími součástmi jsou od východu k západu následující arabská města: Ma'ale Iron, Umm al-Fachm, Basma, Ar'ara, Kafr Kara. Každé z nich je složeno z několika částí, často původně samostatných vesnic, která jsou rozprostřena v krajině. Mezi Umm al-Fachm a Ar'ara si administrativní samostatnost udržela vesnice al-Arian. Jižně od Ar'ary pak ještě leží židovské město Kacir-Chariš.\n\nRegion arabských sídel ve Vádí Ara bývá někdy považován za podmnožinu takzvaného Trojúhelníku, který má ale územně širší vymezení a kromě Vádí Ara zahrnuje i pás arabských měst podél východního okraje pobřežní planiny, která se táhnou jižním směrem až ke Kafr Kasim východně od Tel Avivu.\n\nPodél Vádí Ara vedla ve starověku Via Maris - obchodní stezka spojující centra civilizace v Egyptu, Palestině a v Mezopotámii. Vádí Ara je významnou dopravní linií i v současnosti. Vede tudy dálnice 65.\n\nV březnu 1949, když končila první arabsko-izraelská válka, požádal izraelský premiér David ben Gurion na poslední chvíli jordánského krále Abdalláha, aby souhlasil se změnou linie příměří a zahrnul do území pod izraelskou kontrolou i vádí Ara. Šlo o strategicky a dopravně důležitý pruh území, který zajišťoval spojení mezi pobřežím a Jizre'elským údolím. Abdalláh nakonec souhlasil a zdejší oblast, která během války nebyla nikdy dobyta Izraelci, se tak ocitla pod správou židovského státu. Na rozdíl od mnoha jiných arabských sídel ovládnutých v letech 1948-1949 Izraelem zde ale bylo ponecháno původní arabské obyvatelstvo.\nDíky rapidnímu populačnímu nárůstu se z vádí Ara stalo jedno z hlavních center arabského etnika v Izraeli. Stojí zde druhé největší arabské město v Izraeli Umm al-Fachm s 45 000 obyvateli, ale i mnohá další lidnatá sídla. Například populace v Ar'ara, která byla roku 1945 na úrovni jen málo přes 2000 obyvatel, dosáhla v roce 2009 téměř 17 000.\n\nBěhem druhé intifády se tento region kvůli blízkosti palestinských území stal častým dějištěm teroristických útoků. Například 1. května 2001 zabil útočník při odpálení bomby jednoho člověka a devět jich zranil. 28. dubna 2001 tu došlo k útoku na projíždějící vůz a výsledkem byl jeden mrtvý muž a čtyři zranění ženy. 20. března 2002 došlo na křižovatce Musmus ve Vádí Ara k sebevražednému útoku na autobus, při kterém bylo zabito sedm lidí. K činu se přihlásil Palestinský islámský džihád. Ještě vážnější byl další sebevražedný atentát na autobus z 21. října 2002 s 13 oběťmi. I v tomto případě útočil islámský džihád.\n\nVlna terorismu pak ale opadla, zejména poté, co byl tento region od palestinských oblastí počátkem 21. století fyzicky oddělen Izraelskou bezpečnostní bariérou, která zde vyrostla jako v jednom z prvních úseků a sleduje přibližně trasu původní Zelené linie.\n\nI část místního arabského obyvatelstva s izraelským občanstvím ale má nejasný postoj k loajalitě s židovským státem. V regionu okolo Umm al-Fachm má silné pozice Islámské hnutí. Na počátku druhé intifády, v říjnu 2000, proběhly v Izraeli arabské demonstrace. Těch se ve Vádí Ara účastnily tisíce lidí, kteří zablokovali zdejší dálniční tah. Došlo ke konfrontaci s policií a dva obyvatelé z Umm al-Fachm a jeden z Baka-Džat byli zastřeleni. Po těchto nepokojích výrazně poklesl turistický ruch v tomto regionu a izraelští Židé omezili své návštěvy v zdejších obcích.\n\nPočátkem 21. století začali někteří izraelští politici prosazovat odstoupení arabských regionů podél vádí Ara a jejich připojení k případnému palestinskému státu. Toto téma prosazoval zejména Avigdor Lieberman ze strany Jisra'el Bejtejnu. Výměnou za tuto korekci hranice měl Izrael získat palestinský souhlas s anexí některých bloků židovských osad na Západním břehu Jordánu.\n\nPřípadné vyčlenění arabských sídel ve Vádí Ara z Izraele by ale nebylo jednoduché, protože od roku 1948 zde Izrael zřídil i některá židovská sídla zejména Kacir-Chariš a Mej Ami. Právě Kacir-Chariš byl od počátku 90. let 20. století koncipován v rámci programu Jišuvej ha-Kochavim jako nové město, které mělo posílit židovské demografické pozice v tomto příhraničním regionu většinově osídleným Araby. Tyto plány se sice nepodařilo zcela naplnit, ale v březnu 2010 izraelská vláda ustavila zvláštní výbor pro podrobné plánování výstavby v Chariš, kde se nyní počítalo se zřízením velkého města pro 50 000 ultraortodoxních Židů. Proti plánované výstavbě protestovali někteří místní Arabové i sekulární Židé. Ti se obávali, že výstavba ultraortodoxního města nakonec přesáhne povolený limit a dojde k vytvoření obytného souboru se 100 000 obyvateli. Někteří dokonce mluvili o možném nárůstu města až na 150 000 obyvatel. Myšlenku na převedení vádí Ara pod případný palestinský stát odmítají i místní Arabové. Starosta Umm al-Fachm ji označil za rasistickou a nepřijatelnou.\n\n"}
{"id": "548836", "url": "https://cs.wikipedia.org/wiki?curid=548836", "title": "Amplified: A Decade of Reinventing the Cello", "text": "Amplified: A Decade of Reinventing the Cello\n\nAmplified: A Decade of Reinventing the Cello je kompilace finské kapely Apocalyptica.\n\n\n"}
{"id": "548838", "url": "https://cs.wikipedia.org/wiki?curid=548838", "title": "Tadeusz Buk", "text": "Tadeusz Buk\n\nTadeusz Buk (15. prosinec 1960, Mójcza, Polsko – 10. duben 2010, Pečersk, Rusko) byl polský generálmajor a velitel pozemních vojsk.\n\nAbsolvoval gymnázium v Kielcích. V roce 1984 absolvoval Důstojnickou školu v Poznani. V roce 1991 se zapsal na Fakultu pozemních sil Národní akademie obrany ve Varšavě. V roce 1999 absolvoval jednoletý velitelský kurz v USA. V letech 2004 – 2005 byl zástupcem velitele mnohonárodnostní divize Střed-Jih v Iráku. V letech 2005 až 2006 byl zástupcem ředitele Výcvikového střediska společných sil NATO v Bydhošti. V následujících letech zastával další vysoké funkce. V září 2009 byl jmenován velitelem pozemních vojsk.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "548841", "url": "https://cs.wikipedia.org/wiki?curid=548841", "title": "The Life Burns Tour", "text": "The Life Burns Tour\n\nThe Life Burns Tour je záznam koncertu finské kapely Apocalyptica.\n\n"}
{"id": "548842", "url": "https://cs.wikipedia.org/wiki?curid=548842", "title": "Zerach Warhaftig", "text": "Zerach Warhaftig\n\nDr. Zerach Warhaftig (: ‎, : , 2. února 1906 – 26. září 2002) byl izraelský právník, rabín, politik a signatář izraelské deklarace nezávislosti. Více než třicet let byl poslancem Knesetu za různé náboženské strany a více než deset let byl členem izraelské vlády, jakožto ministr náboženství.\n\nNarodil se ve Volkovysku v carském Rusku (dnešní Bělorusko). Během druhé světové války se rabimu Wehaftigovi podařilo přesvědčit japonského velvyslance v Polsku, aby vydal víza pro celou ješivu Mir. Díky tomu se mu podařilo zachránit tisíce životů a židovské rodiny z rukou nacistů, kteří tou dobou již ovládali Polsko. Do britské Palestiny imigroval v roce 1947 a bezprostředně po svém příchodu se začal angažovat v politice. Zprvu byl členem strany náboženských sionistů ha-Po'el ha-Mizrachi a poslancem Knesetu byl poprvé zvolen v prvních parlamentních volbách v roce 1949 za Sjednocenou frontu Tóry, alianci stran ha-Po'el ha-Mizrachi, Agudat Jisra'el, Poalej Agudat Jisra'el a Mizrachi. V roce 1948 začal přednášet židovské právo (halachu) na Hebrejské univerzitě v Jeruzalémě a v této akademické funkci setrval až do roku 1963.\n\nV následujících volbách v roce 1951 strana kandidovala samostatně, a přestože získala pouhé dva mandáty, byla zahrnuta do koaliční vlády Davida Ben Guriona a ve čtvrté vládě byl Warhaftig jmenován náměstkem ministra náboženství. V roce 1956 se strany ha-Po'el ha-Mizrachi a Mizrachi spojily a vznikla Národní náboženská strana. Warhaftig pak vedl stranu a nadále působil jako náměstek až do konce funkčního období třetího Knesetu.\n\nPo volbách v roce 1961 (pátý Kneset) byl jmenován ministrem náboženství a v tomto úřadě setrval až do roku 1974. V roce 1981 opustil Kneset.\n\nZerach Warhaftig patřil mezi zakladatele Bar-Ilanovy univerzity v Ramat Ganu.\n\n\nVšechna uvedená díla vyšla hebrejsky; zde jsou však uvedeny anglické názvy.\n\n"}
{"id": "548843", "url": "https://cs.wikipedia.org/wiki?curid=548843", "title": "Włodzimierz Potasiński", "text": "Włodzimierz Potasiński\n\nWłodzimierz Potasiński (31. červenec 1956, Czeladź, Polsko – 10. duben 2010, Pečersk, Rusko) byl polský generálmajor a velitel speciálních sil.\n\nByl absolventem Vysoké důstojnické školy, Akademie generálního štábu ve Varšavě a postgraduálního studia na Marshallově evropském středisku pro bezpečnostní studia. Od 15. srpna 2007 byl velitelem speciálních sil Polské armády.\n\nZemřel při leteckém neštěstí u ruského Smolensku 10. dubna 2010.\n"}
{"id": "548846", "url": "https://cs.wikipedia.org/wiki?curid=548846", "title": "Oblastní rada al-Batúf", "text": "Oblastní rada al-Batúf\n\nOblastní rada al-Batúf ( , \"mo'aca ezorit al-Batuf\", , ) je oblastní rada v Severním distriktu v Izraeli.\n\nTři členské obce se nacházejí na jižním okraji údolí Bejt Netofa (arabsky \"al-Batúf\") cca 10 kilometrů severně od Nazaretu a 30 kilometrů východně od Haify, čtvrtá (beduínská obec Hamám) leží poblíž břehů Galilejského jezera, 5 kilometrů severozápadně od Tiberiasu. Sídlo úřadů oblastní rady leží ve vesnici Uzejr. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada al-Batúf byla založena roku 2001 a nahradila zrušenou oblastní radu Lev ha-Galil. Sdružuje čtyři vesnice osídlené Araby, respektive Beduíny.\n\n\nK 31. prosinci 2014 žilo v oblastní radě al-Batúf 7300 obyvatel. Populace byla zcela arabská.\n"}
{"id": "548847", "url": "https://cs.wikipedia.org/wiki?curid=548847", "title": "Worlds Collide", "text": "Worlds Collide\n\nWorlds Collide je studiové album finské kapely Apocalyptica.\n\n\"Autor je Eicca Toppinen pokud není uvedeno jinak.\"\n"}
{"id": "548848", "url": "https://cs.wikipedia.org/wiki?curid=548848", "title": "Kazimierz Gilarski", "text": "Kazimierz Gilarski\n\nKazimierz Gilarski (7. květen 1955, Rudołowice, Polsko – 10. duben 2010, Pečersk, Rusko) byl polský brigádní generál a velitel varšavské posádky.\n\nByl absolventem Důstojnické školy ve Vratislavi. V roce 1978 začala jeho profesionální vojenská služba. V roce 1989 absolvoval magisterské studium na Vysoké škole pedagogické v Krakově a postgraduální studium na Akademii národní obrany. V roce 1993 byl jmenován zástupcem velitele posádky a povýšen do hodnosti plukovníka. 11. listopadu 2006 byl povýšen do hodnosti brigádního generála a byl jmenován do funkce velitele varšavské posádky.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n\n!Stát\n!Stuha\n!Název\n!Datum udělení\n"}
{"id": "548853", "url": "https://cs.wikipedia.org/wiki?curid=548853", "title": "I'm Not Jesus", "text": "I'm Not Jesus\n\nI'm Not Jesus je singl od finské kapely Apocalyptica.\n\n\n"}
{"id": "548854", "url": "https://cs.wikipedia.org/wiki?curid=548854", "title": "Rumána", "text": "Rumána\n\nRumána ( , , v oficiálním přepisu do  angličtiny Rummane) je arabská vesnice v Izraeli, v Severním distriktu, v oblastní radě al-Batúf.\n\nLeží v nadmořské výšce 173 metrů v Dolní Galileji. Je situována na nevýrazném pahorku na jižním okraji zemědělsky intenzivně využívaného údolí Bejt Netofa. Pahorek leží na úpatí masivu Har Tur'an, jež se zvedá jihovýchodně od vesnice. Západně od obce přitéká do údolí Bejt Netofa z údolí Bik'at Tur'an vádí Nachal Jiftach'el.\n\nVesnice se nachází cca 93 kilometrů severovýchodně od centra Tel Avivu, cca 30 kilometrů východně od centra Haify a 10 kilometrů severně od Nazaretu. Rumánu obývají izraelští Arabové, přičemž osídlení v tomto regionu je převážně arabské. Většinou arabská jsou velká města na jižní straně v aglomeraci Nazaretu i město Kafr Manda na severním okraji údolí Bejt Netofa. Mezi těmito lidnatými sídly jsou ovšem v krajině rozprostřeny i menší židovské vesnice, které jihozápadně odtud, poblíž mošavu Cipori, vytvářejí dokonce územně kompaktní blok. Další židovské vesnice zaujímají vyvýšené pozice na okolních kopcích (například Bejt Rimon na hřbetu hory Tur'an).\n\nObec Rumána je na dopravní síť napojena pomocí místní komunikace, která sem odbočuje z dálnice číslo 77.\n\nVesnice Rumána je patrně identická s biblickým městem Rimón z Knihy Jozue 19, 13 Jako židovské sídlo se zmiňuje ještě v dobách Talmudu. Ve středověku pak místo osídlili Arabové. Francouzský cestovatel Victor Guérin koncem 19. století popisuje Rumánu jako malou osadu.\n\nObyvatelstvo Rumány je tvořeno Araby. Jde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1104 lidí. Během roku 2014 populace stoupla o 2,5 %.\n\n\n"}
{"id": "548856", "url": "https://cs.wikipedia.org/wiki?curid=548856", "title": "Anton Foerster (skladatel)", "text": "Anton Foerster (skladatel)\n\nAnton (Antonín) Foerster (Förster) (20. prosince 1837 Osenice – 17. června 1926 Novo mesto) byl český skladatel, dirigent, varhaník a hudební pedagog působící ve Slovinsku.\n\nPocházel z muzikantské rodiny. Základy hudební výchovy mu dal jeho otec Josef Förster. Ve dvanácti letech začal studovat gymnázium v Mladé Boleslavi, odkud přešel na vyšší gymnázium v Českých Budějovicích, kde v roce 1858 maturoval. Po maturitě vstoupil do cisterciáckého kláštera ve Vyšším Brodě a studoval zde především církevní hudbu a gregoriánský chorál. Zastupoval také klášterního varhaníka. Po jedenácti měsících však svůj noviciát ukončil a odešel do Prahy studovat na univerzitu práva. Během právnických studií pokračoval ve svém hudebním vzdělávání. Jako výborný tenorista vstoupil do zpěváckého spolku Hlahol. Seznámil a spřátelil se také s Bedřichem Smetanou, kterého pak po celý život považoval za svůj vzor. Po absolutoriu na právnické fakultě v roce 1863 odešel do Ronova nad Doubravou. Pracoval zde jako domácí učitel a připravoval se na dvě závěrečné zkoušky. Právníkem se ale nikdy nestal. Odloučen od Prahy si uvědomil, jak mu hudba schází a rozhodl se proto pro dráhu hudebníka.\n\nV lednu 1865 odešel Antonín Foerster do Chorvatska. Přijal nabízené místo varhaníka a sbormistra při biskupské katedrále v Senji. Protože zde byly bohoslužby konány ve staroslověnštině, musel skládat církevní skladby v tomto jazyce. Založil katedrální sbor a také pomáhal při zřízení hudební školy. Do Senje si pak po svatbě v říjnu 1865 přivezl svou ženu Petronilu. Na jaře 1865 se jim zde narodil nejstarší syn Antonín (\"Antonin\") a v červenci téhož roku se rodina přestěhovala do Lublaně.\nV Lublani byl Antonín Foerster v letech 1868 až 1909 sbormistrem sboru Narodne čitalnice (\"Národní knihovny\"), dirigentem orchestru, který založilo Dramatično društvo a regenschori katedrály svatého Mikuláše. Zároveň pracoval jako hudební pedagog na lublaňských středních školách. V roce 1877 založil varhanickou školu, byl spoluzakladatelem časopisu Cerkveni glasbenik (Církevní hudebník) a jeho dlouholetým redaktorem (1878–1908). Ke konci války se přestěhoval do Noveho mesta, kde v červnu 1926 zemřel. Pohřben je v Lublani.\n\nDětmi Antonína a Petronily Foerstrových byli:\n\n\n\n\n\n\n"}
{"id": "548863", "url": "https://cs.wikipedia.org/wiki?curid=548863", "title": "Andrzej Przewoźnik", "text": "Andrzej Przewoźnik\n\nAndrzej Przewoźnik (13. květen 1963 – 10. duben 2010, Pečersk, Rusko) byl polský historik.\n\nV roce 1988 absolvoval studium historie na Filozoficko-historické fakultě Jagellonské univerzity v Krakově. Od 1. září 1992 do 10. dubna 2010 působil jako generální tajemník Rady na ochranu památky bojů a utrpení. V roce 2002 absolvoval postgraduální studium na Akademii národní obrany. Byl členem muzejních společností a editorem historického časopisu \". Byl jedním z nejvážnějších kandidátů na funkci ředitele Institutu národní paměti (IPN). V době výběru nového ředitele se však objevily materiály naznačující, že byl Przewoźnik spolupracovníkem polské komunistické tajné policie. Soud nakonec rozhodl, že spolupracovníkem nebyl, dokonce hovořil o absenci materiálů, které by nasvědčovaly údajné spolupráci. Mezitím byl ředitelem IPN zvolen Janusz Kurtyka.\n\nZemřel při leteckém neštěstí u ruského Smolensku 10. dubna 2010. Posmrtně obdržel Velkokříž Řádu Polonia Restituta (\").\n"}
{"id": "548864", "url": "https://cs.wikipedia.org/wiki?curid=548864", "title": "Rumat al-Hejb", "text": "Rumat al-Hejb\n\nRumat al-Hejb ( , , v oficiálním přepisu do  angličtiny Rumat Heib, přepisováno též Rumat al-Heib) je arabská beduínská vesnice v Izraeli, v Severním distriktu, v oblastní radě al-Batúf.\n\nLeží v nadmořské výšce 197 metrů v Dolní Galileji. Je situována na nevýrazném pahorku na jižním okraji zemědělsky intenzivně využívaného údolí Bejt Netofa. Po východní straně pahorku přitéká do údolí Bejt Netofa z údolí Bik'at Tur'an vádí Nachal Jiftach'el. Na protější straně Nachal Jiftach'el se východně od obce zvedá masiv Har Tur'an.\n\nVesnice se nachází přibližně 93 kilometrů severovýchodně od centra Tel Avivu, cca 30 kilometrů východně od centra Haify a 10 kilometrů severně od Nazaretu. Rumat al-Hejb obývají izraelští Arabové respektive Beduíni, přičemž osídlení v tomto regionu je převážně arabské. Většinou arabská jsou velká města na jižní straně v aglomeraci Nazaretu i město Kafr Manda na severním okraji údolí Bejt Netofa. Mezi těmito lidnatými sídly jsou ovšem v krajině rozprostřeny i menší židovské vesnice, které jihozápadně odtud, poblíž mošavu Cipori, vytvářejí dokonce územně kompaktní blok. Další židovské vesnice zaujímají vyvýšené pozice na okolních kopcích (například Bejt Rimon na hřbetu hory Tur'an).\n\nObec Rumat al-Hejb je na dopravní síť napojena pomocí místní komunikace, která sem odbočuje z dálnice číslo 77. Jižně od ní leží rozsáhlá průmyslová zóna Ciporit.\n\nVesnice Rumat al-Hejb vznikla během 20. století postupným usazováním kočovných beduínských pastevců v této lokalitě. První trvalá zástavba zde vyrostla v roce 1936. Teprve v roce 1971 byla izraelskou vládou oficiálně uznána jako administrativně samostatná obec. Zakladateli i současnými obyvateli jsou členové beduínského klanu Hejb. V osadě funguje základní škola. Většina lidí za prací dojíždí mimo obec. Vysoký podíl obyvatel pracuje v izraelské armádě. Obec má relativně málo rozvinutou infrastrukturu, technické sítě a veřejné služby.\n\nObyvatelstvo Rumat al-Hejb je tvořeno beduínskými Araby. Jde o menší sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1837 lidí. Během roku 2014 populace stoupla o 2,7 %.\n\n\n"}
{"id": "548868", "url": "https://cs.wikipedia.org/wiki?curid=548868", "title": "Přetečení na zásobníku", "text": "Přetečení na zásobníku\n\nPřetečení na zásobníku ( ) je v informatice technika napadení programu nebo operačního systému, která využívá přetečení na zásobníku volání ke spuštění libovolného strojového kódu, například přepsáním návratové adresy pro návrat z podprogramu. \n\nPřetečení na zásobníku je jedním z nejznámějších způsobů získání neautorizovaného přístupu k počítači.\n\nKód, který je náchylný k útoku, typicky obsahuje část, kde se manipuluje s datovou strukturou, jejíž velikost je pevně stanovena. Problém nastane ve chvíli, kdy se při vkládání dat do proměnné nekontroluje a neošetřuje, zda se data do této proměnné vejdou.\n\n\nPokud zapíšeme na zásobník řetězec delší než 8 bajtů, dojde k přetečení vyhrazeného bufferu (zde ve formě lokální proměnné, která je umístěna na zásobníku). Zapisovaný řetězec \"excessive\" je dle zvyklostí zakončen znakem codice_1 (tj. binárně nula). Po jeho zápisu do proměnné \"buffer\" bude situace v paměti vypadat tak, jak je znázorněno v následující tabulce:\n\nPři zápisu došlo k přepsání vrcholu zásobníku hodnotou \"e\\0\". Při pokusu o návrat do hlavního programu (instrukcí RET) dojde k odskoku na libovolné místo v paměti. Pokud vhodně zvolíme přetečenou hodnotu a přepíšeme i následující paměťový prostor (typicky vlastním strojovým kódem), dojde k jeho spuštění. Útok je nebezpečný zejména v případě, kdy data přepisující zásobník přicházejí z (nekontrolovatelného) vnějšku počítače (tzv. remote exploit).\n\nObrana proti přetečení zásobníku je možná několika způsoby:\n\n\nVětšina automatických nástrojů, které se snaží tomuto způsobu zneužití zabránit, používají tzv. kanárky (pojmenováno podle kanárků, kteří se používali v dolech na odhalení nebezpečných plynů). Jedná se o specifická data, která se umístí do paměti za nadefinované proměnné. Ve chvíli, kdy dojde k přetečení zásobníku, je přepsána i hodnota kanárka a přetečení může být odhaleno. Kanárků se používá několik druhů - statický, náhodný nebo také XOR.\n\n\nDalší možností je přeskupení pozice proměnných v paměti tak, aby struktury náchylné na přetečení byly na začátku paměťového prostoru. Změna způsobí, že přepsáním dalších proměnných dojde pravděpodobně k chybě v programu, takže přetečení bude odhaleno. Kromě toho se zvětší šance, že vstupní data nebudou dostatečně dlouhá a k přetečení dojde mimo účinný prostor.\n\nPro většinu C/C++ funkcí existuje ekvivalentní \"\"n\" funkce\". V případě funkce codice_2 též \"\"l\" funkce\". \"\"n\" funkce\" nezapíší více, než stanovenou délku, \"\"l\" funkce\" navíc doplňují \"\\0\".\n\nUživatel se může pouze omezit následky takového útoku tím, že nebude spouštět nedůvěryhodné programy s právy privilegovaného uživatele, případně se mu vyhnout použitím aktualizovaných verzí programů. Stoprocentní obrana však neexistuje. I v současnosti přes široké povědomí o tomto typu útoku se objevují programy, které jsou na tento typ útoku náchylné. Chyby tohoto typu se objevují i v jádře operačního systému a dalších kritických programech. Zde je nespornou výhodou použití opensource programů, neboť u nich díky podpoře komunity dochází k velmi rychlému vydání opravných balíčků. \n\nDalším ze způsobů ochrany je NX bit (hardwarová ochrana paměti implementovaná v procesoru) který umožňuje zabránit spuštění kódu v datové části paměti, což je jeden ze způsobů, který buffer overflow využívá.\n\n"}
{"id": "548871", "url": "https://cs.wikipedia.org/wiki?curid=548871", "title": "Rachel McAdamsová", "text": "Rachel McAdamsová\n\nRachel McAdamsová, nepřechýleně Rachel McAdams (* 17. listopadu 1978 Londýn, Ontario) je kanadská herečka. Přelomovou se pro ni stala role „včelí královny“ \"Reginy George\" ve filmu \"Protivný sprostý holky\" (2004). Ve stejném roce se objevila v adaptaci \"Zápisník jedné lásky\" a rok poté v romantické komedii \"Nesvatbovi\". Mezi další snímky, v nichž ztvárnila hlavní postavy, patří \"Základ rodiny, Noční let\" a \"Zakletý v čase\". V roce 2009 hrála \"Irene Adlerovou\" v adaptaci \"Sherlock Holmes\" a o dva roky později ve druhém filmu \"\", vždy pod režijním vedením Guye Ritchieho. Za roli ve filmu \"Spotlight\" získala nominaci na Oscara a Screen Actors Guild Award.\n\nNarodila se v ontarijském Londýně a vyrostla v nedalekém městě St. Thomas. Otec Lance je řidičem kamionu, matka Sandra zdravotní sestrou. Má mladšího bratra Daniela a mladší sestru Kayleen.\n\nVe čtyřech letech začala krasobruslit (ve stejné obci se narodili olympijští vítězové Tessa Virtueová a Scott Moir) a ve dvanácti pak s herectvím na letním hereckém táboře Original Kids. Po ukončení střední školy\n\nCentral Elgin Collegiate Institute v St. Thomas pokračovala studiem herectví na torontské York University, kde v roce 2001 dosáhla titulu bakaláře umění (BFA).\n\nRoku 2002 získala první hollywoodskou roli v komedii \"Žába k zulíbání\", kde si zahrála po boku Roba Schneidera. V roce 2004 se objevila po boku Linsday Lohan, Lacey Chabert a Amandy Seyfried v komediálním filmu \"Protivný sprostý holky\". Za roli získala dvě ceny MTV . Ve stejném roce si zahrála s Ryanem Gosligem v romantickém dramatu \"Zápisník jedné lásky\", které bylo inspirováno stejnojmennou novelou od Nicholase Sparkse. Za roli získala filmovou cenu MTV a čtyři ceny Teen Choice. O rok později si zahrála s Owenem Wilsonem v komediálním filmu \"Nesvatbovi\". V roce 2005 se také objevila ve hvězdně obsazeném filmu \"Základ rodiny\", s Diane Keaton a Sarah Jessicou Parker.\n\nV letech 2006 až 2007 si dala pauzu, odmítla tak role na filmy \"Ďábel nosí Pradu\", \"\" nebo \"Casino Royale\". V roce 2008 se vrátila ke kariéře s filmem \"Šťastlivci\", ve kterém si zahrála s Piercem Brosnanem. S Ericem Banou si zahrála ve filmu \"Zakletý v čase\", který byl inspirován stejnojmennou novelou od Audrey Niffenegger. V roce 2009 přijala roli do filmu \"Sherlock Holmes\", ve kterém hrála Irene Adler, přítelkyni Sherlocka, kterého hrál Robert Downey, Jr.. S Diane Keaton si znovu zahrála ve filmu \"Hezké vstávání\" v roce 2010.\n\nV roce 2011 si zahrála v romantické komedii z dílny Woodyho Allena \"Půlnoc v Paříži\", po boku Owena Wilsona. S celým obsazením získala nominaci na cenu Screen Actors Guild Award v kategorii Nejlepší obsazení ve filmu. A samotný Woody Allen vyhrál Oscara v kategorii nejlepší původní scénář. Roli Irene Adler si zopakovala ve filmu \".\" Film vydělal kolem 543 milionů dolarů. V roce 2012 si zahrála s Channingem Tatumem ve filmu \"Navždy spolu.\" Film byl inspirován skutečnou událostí. S Benem Affleckem si zahrála ve filmu \"K zázraku.\" Poté se objevila ve filmech \"Vášeň\", \"Lásky čas\" a \"Nejhledanější muž\".\n\nV roce 2015 získala roli novinářky Sachy Pfeiffer v dramatickém filmu \"Spotlight,\" který pojednával o dětském zneužíváním v bostonském katolickém kostele. Aby se s rolí ztotožnila, navštěvovala samotnou Pfeiffer. Za roli získala nominace na Oscara, Critics' Choice Award a Screen Actors Guild Award. S Bradleym Cooperem a Emmou Stone si zahrála ve filmu \"Aloha\". V roce 2015 se také vrátila k televizní tvorbě a přijala roli v seriálu Temný případ. V seriálu hrála Ani Bezzerides, získala nominaci na cenu Critics' Choice Television Award. V roce 2016 proběhla premiéra superhrdinského filmu \"Doctor Strange\", ve kterém hrála jednu z hlavních rolí.\n\nV letech 2004–2007 byl jejím partnerem kanadský herec Ryan Gosling, se kterým se poznala při natáčení filmu \"Zápisník jedné lásky\". Roku 2009 udržovala čtyřměsíční vztah s americkým hercem Joshem Lucasem. Od roku 2016 je jejím partnerem americký scenárista Jamie Linden, v roce 2018 se jim narodil jejich první syn.\n\n"}
{"id": "548872", "url": "https://cs.wikipedia.org/wiki?curid=548872", "title": "Uzejr", "text": "Uzejr\n\nUzejr ( , , v oficiálním přepisu do angličtiny ) je arabská vesnice v Izraeli, v Severním distriktu, v oblastní radě al-Batúf.\n\nLeží v nadmořské výšce 181 metrů na jižním okraji zemědělsky intenzivně využívaného údolí Bejt Netofa v Dolní Galileji. Je situována na úpatí hory Har Tur'an, která se jižně od obce prudce zvedá.\n\nVesnice se nachází přibližně 95 kilometrů severovýchodně od centra Tel Avivu, 30 kilometrů východně od centra Haify a 10 kilometrů severně od Nazaretu. Uzejr obývají izraelští Arabové respektive Beduíni, přičemž osídlení v tomto regionu je převážně arabské. Většinou arabská jsou velká města na jižní straně v aglomeraci Nazaretu i město Kafr Manda na severním okraji údolí Bejt Netofa. Mezi těmito lidnatými sídly jsou ovšem v krajině rozprostřeny i menší židovské vesnice, které jihozápadně odtud, poblíž mošavu Cipori, vytvářejí dokonce územně kompaktní blok. Další židovské vesnice zaujímají vyvýšené pozice na okolních kopcích (například Bejt Rimon na hřbetu hory Tur'an).\n\nObec Uzejr je na dopravní síť napojena pomocí místní komunikace, která sem odbočuje z dálnice číslo 77.\n\nFrancouzský cestovatel Victor Guérin koncem 19. století popisuje Uzejr jako arabskou vesnici, ve které je muslimská svatyně.\n\nObyvatelstvo v Uzejr je tvořeno beduínskými Araby. Jde o sídlo vesnického typu ale s poměrně početnou populací a navíc s dlouhodobě rostoucím počtem obyvatel. K 31. prosinci 2014 zde žilo 2977 lidí. Během roku 2014 populace stoupla o 1,7 %.\n\n\n"}
{"id": "548874", "url": "https://cs.wikipedia.org/wiki?curid=548874", "title": "Tomaž Šalamun", "text": "Tomaž Šalamun\n\nTomaž Šalamun (4. července 1941, Záhřeb − 27. prosince 2014, Lublaň) byl slovinský básník.\n\nTomaž Šalamun se narodil v Záhřebu v Chorvatsku, ale brzy se s rodiči přestěhoval do Lublaně. Jeho otec byl znamenitým pediatrem. V Lublani žil osm let. Druhý stupeň školy navštěvoval již v Mostaruju. Poté se opět vrátili do Slovinska, ale již ne do Lublaně, ale do Kopru, kde navštěvoval gymnázium, na kterém v roce 1960 odmaturoval. Členové a příbuzní jeho rodiny byli vysloveně intelektuálně-umělecky nadaní, tak ho poslali studovat do Lublaně. Během studia spolupracoval se skupinou OHO, ve které také působil jeho bratr, malíř Andraž Šalamun.\nPozději se začal věnovat poezii a stal se nezávislým umělcem. Roku 1963 začal publikovat v revue Perspektivi, které bylo úzce spojené s působením OHO-jevcev. Po nějakou dobu zde působil jako odpovědný redaktor. Později byla činnost tohoto listu z politických důvodů ukončena a Šalamun byl tehdejší vládou na několik dní zavřen do vězení.\nDiplomoval z dějin umění. Roku 1969 byl zaměstnán v Moderní galerii v Lublani a roku 1971 pak jako asistent pro dějiny umění na Akademii za likovno umetnost v Lublani.\n\nV sedmdesátých letech začal cestovat. Během doby, kdy cestoval, vznikla většina jeho básnických sbírek. V roce 1970 odcestoval na tříměsíční postgraduální studium do Pizi. Nejvíce cestoval po Severní Americe, kde i nějaký čas žil. Američané ho přijali jako svého amerického básníka a uvádějí ho společně se svými nejlepšími básníky. V posledních letech tam také v letních semestrech přednášel, jako hostující profesor.\n\nMezi slovinské klasiky se zapsal roku 1993 svými vybranými básněmi z proslulé sbírky Kondor. Roku 2005 byl zvolen za člena SAZU (Slovinská Akademie Věd a Umění). Později žil jako nezávislý spisovatel v Lublani. Z manželství s básnířkou Marušo Krese měl dvě děti, dceru Anu a syna Davida.\n\nPro Šalamuna je typické, že své sbírky píše v cizině, nikoli ve Slovinsku.\nŠalamuna můžeme označit za největšího básníka 20. století. Je velice uznávaný ve Spojených státech amerických.\nTomaž Šalamun je básník s výjimečnou tvůrčí energií a jedna z ústředních básnický osobností. Za svůj život vydal 37 básnických sbírek a díky tomu je jistě nejproduktivnější slovinský básník. Už s první sbírkou – Poker, otevřel dveře do takového básnického světa, který jsme do teď nepoznali. Nikdy nepíše v první osobě. Básnické já se u Šalamuna ukrývá v jazyku a ve skrytém vypravěči, který hovoří v rychle se měnících asociacích, s ironickými a s výsměšnými slovy. Ustanovil důsledný typ moderní poezie. Po obsahové stránce se odpoutal od tradičního sociálního realismu, ale také od symbolizmu a existencialismu. Jeho verše jsou plné neočekávaných abstraktních spojeních, asociací a neobyčejných nápadů.\nSvá díla uveřejňoval především v Perspektivách.\n\n\n\n\nVíce než 30 jeho knih je přeloženo více než do 20 jazyků. Do angličtiny, francouzštiny, španělštiny, italštiny, polštiny, němčiny.\n\n\n"}
{"id": "548877", "url": "https://cs.wikipedia.org/wiki?curid=548877", "title": "Oldřich Kryštofek", "text": "Oldřich Kryštofek\n\nOldřich Kryštofek (7. června 1922 Praha – 22. listopadu 1985 Třebotov) byl český básník, novinář, spisovatel, autor literatury pro děti a v letech 1968–1969 předseda České rady Pionýra. V letech 1956-1961 byl šéfredaktorem Pionýrských novin.\n\nJako jeden z vedoucích představitelů reformních demokratizačních proudů v pionýrské organizaci stál v dubnu 1968 u vzniku samostatného Pionýra, v červnu 1968 byl pak zvolen předsedou České rady Pionýra. Po začátku normalizace v průběhu roku 1969 však z funkce předsedy ČRP odstoupil a 24. ledna 1970 byl z Pionýra vyloučen. Po roce 1970 následně nemohl oficiálně publikovat.\n\n"}
{"id": "548880", "url": "https://cs.wikipedia.org/wiki?curid=548880", "title": "Dalibor Prix", "text": "Dalibor Prix\n\nDalibor Prix (* 31. července 1961 Šumperk) je český historik umění zabývající se především středověkou architekturou v českých zemích a českém Slezsku. \n\nPo absolvování Střední odborné školy výtvarné v Praze (obor propagační výtvarnictví) v letech 1976–1980 vystudoval dějiny umění na FF UK v Praze (1980-1984). Studium zakončil obhájením diplomové práce \"Architektura v državách olomouckého biskupství ve Slezsku a na severovýchodní Moravě v letech 1245–1281\". 1984-1985 závozník a skladový dělník OD Kotva.\n\nV letech 1985-1988 působil jako interní aspirant na Ústavu dějin umění ČSAV. V roce 1989 získal titul PhDr. Poté krátce působil jako dělník a učitel a v letech 1989-1992 jako odborný referent v Pražském ústavu památkové péče. V roce 1993 obhájil kandidátskou práci \"Podoby a funkce podélných jednolodních tribunových kostelů 12. a první poloviny 13. století v Čechách\" a získal titul CSc. \n\nV letech 1992–1995 působil jako asistent v Ústavu historie a muzeologie Filozoficko-přírodovědecké fakulty Slezské univerzity v Opavě. Poté opětovně pracoval jako odborný referent Pražského ústavu památkové péče. Od roku 1998 je zaměstnán v Ústavu dějin umění AV ČR, kde od roku 2003 působí jako vedoucí oddělení uměleckohistorické topografie. Je autorem (a spoluautorem) mnoha desítek odborných studií a několika knih. \n\n\n\n"}
{"id": "548881", "url": "https://cs.wikipedia.org/wiki?curid=548881", "title": "Hamám", "text": "Hamám\n\nHamám též Vádí al-Hamám ( nebo , nebo , v oficiálním přepisu do angličtiny ) je vesnice v Izraeli, v Severním distriktu, v oblastní radě al-Batúf.\n\nLeží v Galileji, v nadmořské výšce 101 metrů pod úrovní moře na severním úbočí hory Arbel. Je situována v úzkém údolí jen 2 kilometry od břehů Galilejského jezera.\n\nVesnice se nachází přibližně 107 kilometrů severovýchodně od centra Tel Avivu, 47 kilometrů východně od centra Haify a 5 kilometrů severozápadně od Tiberiasu. Hamám obývají izraelští Arabové respektive Beduíni, přičemž osídlení v tomto regionu je jinak etnicky zcela židovské.\n\nObec Hamám je na dopravní síť napojena pomocí místní komunikace, která sem odbočuje z lokální silnice číslo 807, jež vybíhá z dálnice číslo 90.\n\nNa místě nynější vesnice stávala do roku 1948 stejnojmenná arabská vesnice. Její obyvatelé uprchli v průběhu války za nezávislost, kdy tento region ovládly židovské síly. Po válce byla nedaleko této opuštěné vesnice založená zcela nová osada, určená pro arabské Beduíny, kteří zůstali ve státu Izrael, ale museli opustit své domovy v oblasti Chulského údolí – zejména osadu al-Muftachira (severně od vesnice Lehavot ha-Bašan).\n\nNová vesnice Hamám tak byla plánovitým sídlištěm založeným roku 1948 pro Beduíny z nejsevernější části Galileje. Většina obyvatel se neživí zemědělstvím. V obci funguje mešita, obchod, základní škola a zdravotní ordinace.\n\nObyvatelstvo v Hamámu je tvořeno beduínskými Araby. Jde o sídlo vesnického typu s dlouhodobě rostoucím počtem obyvatel. K 31. prosinci 2014 zde žilo 1367 lidí. Během roku 2014 populace stoupla o 1,1 %.\n\n\n"}
{"id": "548885", "url": "https://cs.wikipedia.org/wiki?curid=548885", "title": "Megido (rozcestník)", "text": "Megido (rozcestník)\n\nMegido je označení pro více míst:\n\n"}
{"id": "548888", "url": "https://cs.wikipedia.org/wiki?curid=548888", "title": "Jean-Claude Schmitt", "text": "Jean-Claude Schmitt\n\nJean-Claude Schmitt (* 4. března 1946 Colmar, Francie) je francouzský medievalista, který působí na École des Hautes Études en sciences sociales. Zabývá se především středověkou kulturou, problematikou herezí, lidových pověr a představ. Je představitelem školy Annales a žákem Jacquese Le Goffa.\n\n\n"}
{"id": "548893", "url": "https://cs.wikipedia.org/wiki?curid=548893", "title": "Barcelona Ladies Open 2010", "text": "Barcelona Ladies Open 2010\n\nTenisový turnaj WTA Barcelona Ladies Open 2010 se konal ve dnech 12. - 17. dubna ve španělské Barceloně venku na antukových dvorcích. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n"}
{"id": "548896", "url": "https://cs.wikipedia.org/wiki?curid=548896", "title": "Synagoga Charlese Lichého", "text": "Synagoga Charlese Lichého\n\nSynagoga Charlese Lichého (francouzsky \"Synagogue Charles Liché\"), též známá pod názvem Synagoga na náměstí Vosges (\"Synagogue de la Places des Vosges\") je synagoga v Paříži, která leží ve čtvrti Marais ve 4. obvodu na náměstí Place des Vosges č. 14. Byla zřízena v roce 1963. Dům, ve kterém se nachází, byl v roce 1954 zařazen mezi historické památky. Svůj současný název nese synagoga od roku 2006.\n\nCharles Liché (1920-2001), původním jménem Charles Lichenstein byl chazanem Synagogy Tournelles. Když bylo rozhodnuto změnit ritus této synagogy z aškenázského na sefardský, Lichtenstein zde ještě nějaký čas pokračoval jako chazan, ale později založil samostatnou synagogu v bývalém bytě vrchního rabína v 1. patře domu č. 14 na náměstí \"Place des Vosges\". Ta byla vysvěcena 14. září 1963.\n\nDne 16. června 2006 byla synagoga přejmenována na počest svého zakladatele. Každý rok se zde koná vzpomínková slavnost na paměť osvobození koncentračního tábora Osvětim, který Charles Liché přežil.\n\nDům č. 14 na náměstí Place des Vosges byl 26. října 1954 prohlášen historickou památkou. Předmětem ochrany jsou fasáda, střecha a schodiště.\n\n"}
{"id": "548904", "url": "https://cs.wikipedia.org/wiki?curid=548904", "title": "Freeroll", "text": "Freeroll\n\nFreeroll (čti frírol) je anglický termín užívaný zejména v pokeru a v on-line pokerových hernách pro označení typu turnaje. Nabízí jej většina pokerových heren. Jedná se o multi-turnaje v některé z pokerových her (Texas hold 'em, Omaha a pod.), kterých je možné se zúčastnit zdarma. Tyto turnaje jsou proto velice oblíbené zvláště u začínajících hráčů. Freerollové turnaje se také vyznačují především vysokou účastí hráčské populace, a ve většině případů jsou plně obsazené ještě před vypršením lhůty k registraci. Každá pokerová on-line herna má nastaveny limity, co do počtu přihlášených hráčů.\nNejdůležitější věcí na těchto freerollových turnajích je fakt, že i když hráč nemusí vkládat žádný vstupní poplatek, může vzdor tomu někdy vyhrát za umístění v turnaji skutečnou finanční odměnu.\nTyto freerollové turnaje finančně dotují on-line pokerové herny, které se tak snaží přilákat co největší počet hráčů.\n"}
{"id": "548905", "url": "https://cs.wikipedia.org/wiki?curid=548905", "title": "Mussaurus", "text": "Mussaurus\n\nMussaurus (\"myší ještěr\"), byl rod menších býložravých sauropodomorfních dinosaurů, který žil v období svrchního triasu (geologický věk nor, zhruba před 228 až 204 miliony let) na území dnešní argentinské Patagonie.\n\n\"Mussaurus\" dosahoval v dospělosti délky asi 3 metrů a hmotnosti kolem 70 kilogramů (podle Gregoryho S. Paula dokonce 8 metrů a 1300 kilogramů), dosud však byly objeveny pouze zkamenělé kostry mláďat a vajec. Kostry embryí nebo čerstvě narozených mláďat jsou dlouhé pouze asi 20-37 cm. Zkameněliny byly poprvé objeveny v 70. letech minulého století v sedimentech souvrství El Tranquilo. Podle některých vědeckých studií byl tento dinosaurus spíše bipední, nikoliv kvadrupední, přičemž pohyb po všech čtyřech se u sauropodomorfů vyvinul až později.\n\nSrovnávací výzkum ukázal, že tito dinosauři začínali svůj život jako čtvernožci o hmotnosti kolem 60 gramů a postupně rostli do hmotnosti zhruba 7 kg ve věku jednoho roku. V dospělosti pak dosahovali hmotnosti přes 1000 kilogramů a došlo u nich k výraznému posunu centra rovnováhy. Díky tomu se z nich v dospělosti zřejmě stávali fakultativní bipedové (chodili převážně nebo pouze po zadních končetinách).\n\n\n"}
{"id": "548909", "url": "https://cs.wikipedia.org/wiki?curid=548909", "title": "Terezie Měchurová", "text": "Terezie Měchurová\n\nTerezie Měchurová (10. ledna 1807 Praha– 18. srpna 1860 Děčín-Podmokly) byla ženou českého historika a politika Františka Palackého.\n\nPocházela z rodiny Jana Měchury, bohatého advokáta českých šlechticů a velkostatkáře a jeho první ženy Marie (její otec byl bratrancem Jana Jeníka z Bratřic). Bratr Leopold byl hudebním skladatelem. S Palackým, za kterého se provdala 16. září 1827, se seznámila v kulturním salónu svého otce (po tchánově smrti vedl salón Palacký). Do manželství přinesla věno, které vyřešilo Palackého finanční problémy. Ten se ale – jelikož byl protestant – musel před svatbou zavázat ke katolické výchově svých dětí.\n\nTerezie měla velmi křehké zdraví. Měla vrozenou srdeční vadu a od dětství trpěla na další nemoci. Když rodinný lékař Měchurů Jan Theobald Held řekl Palackému, že se uchází o ruku dívky, která nikdy nebude zcela zdravá, František Palacký odpověděl: „Tím větší důvod, abych si ji vzal.“ \n\nJejich manželství bylo převážně šťastné. I když František Palacký hodně cestoval, poslal své ženě z cest na 502 dopisů, a vozil ji na dovolenou k moři, naposledy krátce před smrtí do Nice. Terezie zemřela po dlouhé nemoci ve věku 53 let.\n\n"}
{"id": "548913", "url": "https://cs.wikipedia.org/wiki?curid=548913", "title": "August Sicard von Sicardsburg", "text": "August Sicard von Sicardsburg\n\nAugust Sicard von Sicardsburg (6. prosince 1813, Budín, Maďarsko – 11. června 1868, Weidling, dnes katastrální část města Klosterneuburg) byl rakouský architekt. Společně s Eduardem van der Nüllem (1812–1868) projektoval komplikovanou a náročnou stavbu vídeňské Opery (1861–1869).\n\n\n"}
{"id": "548914", "url": "https://cs.wikipedia.org/wiki?curid=548914", "title": "Kompania Węglowa", "text": "Kompania Węglowa\n\nKompania Węglowa S.A. (KW) je polská společnost zabývající se především těžbou černého uhlí, zároveň se jedná o největší těžební společnost v Evropské unii.\n\nSpolečnost, která sídlí v Katowicích, vznikla v roce 2003 sloučením několika důlních podniků. Nyní zaměstnává 66 tisíc pracovníků a její roční těžební kapacita je 55 mil. tun uhlí.\n\nJednotlivé doly patřící KW jsou soustředěny do čtyř dobývacích center: Západ, Sever, Východ a Jih.\n\n\n\n"}
{"id": "548916", "url": "https://cs.wikipedia.org/wiki?curid=548916", "title": "Straka modrá", "text": "Straka modrá\n\nStraka modrá je krkavcovitý pták z rodu \"Cyanopica\". Je poněkud podobná strace obecné, ale menší a štíhlejší, s úměrně kratšíma nohama a zobákem. Má hnědošedé až béžové břicho, leskle černou horní část hlavy, bílý krk, modrá křídla a ocas. Vyskytuje se ve dvou oddělených oblastech, jedna se nachází v jihozápadní Evropě na Pyrenejském poloostrově, další, mnohem větší, ve východní Asii. Asijské populace mají rovněž delší ocas, světleji modré opeření a světlé špičky středních ocasních per.\n\nDisjunktivní areál straky modré (Pyrenejský poloostrov, východní Asie, 9000 km od sebe), se pokoušelo zdůvodnit několik teorií. Jedním zdůvodněním byla možná introdukce ptáků z východní Asie do Evropy v 16. století, jiným zánik populací mezi dnes zachovanými areály v důsledku pleistocénního zalednění. Analýza mitochondriální DNA ukázala, že evropská populace je od asijské výrazně odlišná a je bazální pro všechny ostatní poddruhy. Straka modrá je tedy prokazatelně původní i v Evropě. Asijské populace tvoří dvě výrazné fylogenetické linie (vnitrozemskou a tichooceánskou), které jsou geograficky oddělené pohořím Da Hingan Ling a Žlutým mořem. Příčinou rozpadu do těchto linií bylo právě zmíněné pleistocénní zalednění. K oddělení evropské linie došlo pravděpodobně ještě dříve, odhadem před 1,2 milióny let; asijské populace se pak rozdělily do dvou větví před asi 294 000 let (k izolaci japonských populací pak došlo před 156 000 let).\n\nNejbližšími příbuznými strak rodu \"Cyanopica\" nejsou pravé straky (\"Pica\"), ale sojky rodu \"Perisoreus\" a \"Cyanocitta\".\n\nNa základě zjištěných skutečností bylo navrženo oddělení evropské populace do samostatného druhu straka iberská (\"Cyanopica cooki\"). Asijské populace by pak měly být děleny do pouhých dvou poddruhů.\n"}
{"id": "548923", "url": "https://cs.wikipedia.org/wiki?curid=548923", "title": "Ostříž aplomado", "text": "Ostříž aplomado\n\nOstříž aplomado (\"Falco femoralis\") je středně velký dravec z čeledi sokolovitých.\n\nOstříž aplomado je velmi štíhlý, má dlouhá křídla a dlouhý ocas, dosahuje velikosti malého sokola stěhovavého, 30–40 cm dlouhý a průměrné rozpětí křídel asi 90 cm, ale pouze poloviční váhu, asi 208-305 g samec a 271-460 g samice. U dospělých ptáků, jsou vrchní části tmavě modro-šedé, stejně jako velká část hlavy, s obvyklým sokolím \"vousem\" ostře kontrastující s bílým krkem a očním proužkem.\n\nKromě toho, že samice jsou větší než samci, pohlaví jsou si podobné. Juvenilní ptáci jsou velmi podobní dospělým, ale jejich vrchní části a břišní pás jsou černohnědé, hrudník je černě pruhovaný, bílá na hlavě a hrudi je zbarvená jako useň a skořicová na spodní části je světlejší, jako jsou nohy.\n\n"}
{"id": "548948", "url": "https://cs.wikipedia.org/wiki?curid=548948", "title": "Tour Initiale", "text": "Tour Initiale\n\nTour Initiale (dříve tour Nobel) je kancelářská budova v průmyslové čtvrti La Défense v Paříži. Se svojí výškou 105 m byla první kancelářskou budovou, která byla v této čtvrti postavena, dokončena byla v roce 1966. V roce 1988 byl interiér věže rekonstruován a stavba získala současný název.\n\nTour Initiale byla navržena architekty Jeanem de Mailly a Jacquesem Depussé. Skleněná fasáda, kterou navrhl Jean Prouvé, je vytvořena ze skla, které je v rozích zaobleno, zaoblené části byly dovezeny z USA.\n\nMezi lety 2006 a 2013 se plánuje kompletní rekonstrukce čtvrti La Défense a v prvním úseku rekonstrukcí se chystá i rekonstrukce této budovy.\n\n"}
{"id": "548991", "url": "https://cs.wikipedia.org/wiki?curid=548991", "title": "Štěpánka Mertová", "text": "Štěpánka Mertová\n\nŠtěpánka Mertová (11. prosince 1930, Moravičany - 20. září 2004) byla československá atletka, která se věnovala hodu diskem.\n\nV roce 1954 skončila čtvrtá na mistrovství Evropy v Bernu . O dva roky později reprezentovala na letních olympijských hrách v Melbourne, kde se ve finále umístila na celkovém osmém místě. Sedmá skončila další československá diskařka Jiřina Vobořilová a olympijskou vítězkou se zde stala Olga Fikotová . Největší úspěch své kariéry zaznamenala v roce 1958 na mistrovství Evropy ve Stockholmu, kde získala za výkon 52,19 m stříbrnou medaili. Zúčastnila se též letní olympiády v Římě 1960, kde skončila jedenáctá.\n\n"}
{"id": "549004", "url": "https://cs.wikipedia.org/wiki?curid=549004", "title": "Zdeněk Fránek", "text": "Zdeněk Fránek\n\nZdeněk Fránek (* 26. srpna 1961 Boskovice) je současný brněnský architekt a vysokoškolský pedagog. Jeho názory na architekturu ovlivnili zejména němečtí expresionisté a maďarští organici, sám se pak hlásí k formám designu Tadaa Andóa.\n\nStudoval na gymnáziu, mezi lety 1980 a 1985 studoval Fakultu architektury VUT v Brně. Původně se chtěl stát malířem. \n\nOd roku 1989 má vlastní ateliér, v letech 1994 až 1996 externě přednášel na architektuře VUT. Habilitoval se v roce 2008 na AVU v Praze, v roce 2011 absolvoval profesorské řízení na VŠUP Praha. Od roku 2005 vede ateliér Fránek-Suchánek na Fakultě umění a architektury (FUA) Technické univerzity v Liberci, kde byl v roce 2012 zvolen děkanem. Na podzim roku 2018 na funkci děkana FUA rezignoval.\n\nV roce 2013 byl porotcem soutěže o Cenu architekt roku.\n\nJeho tvorbu ovlivňuje antroposofie a antropomorfismus, tvarování prostoru.\n\nMezi jeho realizace patří:\n\nJe ženatý, má tři děti.\n\n\n"}
{"id": "549009", "url": "https://cs.wikipedia.org/wiki?curid=549009", "title": "Hyády (mytologie)", "text": "Hyády (mytologie)\n\nHyády jsou v řecké mytologii dcery obra Atlase, jejich matkou je Aithra a jejich nevlastními sestrami jsou \n\nPlejády a Hesperidky.\n\nHyády byly velmi vázány na svého bratra Hyase, a tak když Hyase při lovu zabil lev, sestry neunesly zármutek a spáchaly sebevraždu. Zeus byl jejich osudem tak dojat, že je umístil na oblohu do souhvězdí Býka. Jméno Hyády znamená „plačící“. Hvězdokupa Hyád byla totiž nejlépe viditelná na počátku a na konci období dešťů a Řekové se domnívali, že přicházející deště jsou slzy Hyád prolévané nad jejich bratrem Hyasem.\n\nJiná verze výkladu jména Hyády tvrdí, že pochází z řeckého Huades, přičemž Hys pravděpodobně znamená prase.\n\n"}
{"id": "549010", "url": "https://cs.wikipedia.org/wiki?curid=549010", "title": "Gadolinit-(Ce)", "text": "Gadolinit-(Ce)\n\nGadolinit-(Ce) (Segalstad & Larsen, 1978) je minerál pojmenovaný po svém objeviteli, finském mineralogovi Johanu Gadolinovi. Pod tímto pojmenováním je znám od roku 1800. Gadolinit je složen převážně z ceru, díky kterému získal příponu (Ce), jakožto dominantní prvek v molekule. Dále je složen z lanthanu, neodymu a yttria, což z něj činí minerál s vysokým obsahem kovů vzácných zemin. Jedná se o člen gadolinit-datolitové skupiny.\n\nVzniká v syenit-pegmatitových žilách podél kontaktu mezi čedičem a monzonitem. Může se stát, že do své molekuly byl schopen vtěsnat uran a thorium. Tyto prvky dokazují magmatický cyklus, kterým prošel.\n\n\nTento minerál se často vyskytuje společně s monazitem-(Ce), adulárem, albitem a křemenem.\n\nPříbuzný minerál je Gadolinit-(Y).\n\nJedná se o poměrně vzácný minerál, který se využívá převážně na zisk zemin vzácných kovů.\n\n\n\n\n"}
{"id": "549016", "url": "https://cs.wikipedia.org/wiki?curid=549016", "title": "Mall.cz", "text": "Mall.cz\n\nInternet Mall patří mezi české maloobchody s bílou technikou, elektronikou, sportovními potřebami, hračkami a s počítači a mobily. Mall.cz provozuje v České republice internetový obchod a kamenné prodejny pod značkou Mall.cz. Internet Mall je dceřinou firmou nizozemské společnosti Netretail Holding B.V., ta byla prodána v říjnu roku 2015 skupině Rockaway.\n\nSpolečnost Internet Mall, a.s. (dříve bilezbozi.cz, s.r.o.) byla založena v roce 2000. Od této doby Internet Mall působí v České republice, Německu, Polsku, Maďarsku a na Slovensku. Za finanční rok končící 31.3.2011 vykázala společnost Internet Mall ztrátu 36 milionů korun při tržbách dvě miliardy korun. V následujícím roce vykázala ztrátu 127 milionů korun při tržbách tři miliardy korun a vlastní kapitál poklesl do záporných hodnot. V říjnu 2015 bylo oznámeno, že Mall.cz a srovnávací portál Heureka.cz byl prodán jako celá společnost Netretail Holding investiční skupině Rockaway, kdy za skupinou stojí investor Jakub Havrlant, finanční zajištění transakce proběhlo prostřednictvím Daniela Křetínského, Patrika Tkáče a společnosti PPF.\n\nV roce 2000 Ondřej Fryc, Petr Burcal a Jan Menšík založili bilezbozi.cz, s.r.o. (předchůdce společnosti Mall.cz). V prvním roce provozu činil obrat téměř 900 000 Kč. O rok později dne 19. prosince byla získána ochranná známka na bilezbozi.cz u Úřadu průmyslového vlastnictví. V roce 2002 společnost bilezbozi.cz oznámila zahájení procesu transformace na elektronické nákupní středisko Internet Mall. V souvislosti s rozšířením záběru společnosti došlo na změnu názvu a přeměnu na akciovou společnost. Minoritní podíl ve společnosti Internet Mall, a.s. získal jako investor Eduard Míka. V roce 2003 se Internet Mall.cz stal největším prodejcem na Internetu v České republice. Obchody provozované akciovou společností Internet Mall dosáhly v roce 2003 celkového objemu tržeb 369 mil. Kč včetně DPH (302 mil. Kč bez DPH) a vytvořily zisk před zdaněním ve výši 5,9 mil. Kč.\n\nMezi lety 2004 a 2006 se Internet Mall dále rozrostl o nové obchody. Rovněž vstoupil na zahraniční trhy, a to na Slovensko, Maďarsko a Polsko. V roce 2006 Mall.cz získal titul nejrychleji rostoucí technologická firma v ČR. V roce 2007 společnost získala prvenství v kategorii nejrychleji rostoucí technologická firma v ČR (Deloitte Technology Fast 50) . Společnost také vstoupila na německý trh a to s obchodem \"Germica.de\". V roce 2008 vznikla holdingová společnost \"Netretail Holding, B.V.\", která zastřešila a řídila všechny národní pobočky společnosti Internet Mall. Do společnosti vstoupili investoři Intel Capital a 3TS Capital Partners. Investiční skupiny odkoupily podíl v hodnotě 28 miliónů EUR (cca 700 miliónů CZK) . Společnost nasadila nový informační systém SAP – partnerské řešení S2AP for Retail & Trade.\n\nV roce 2009 bylo otevřeno vlastní logistické centrum s výdejním místem a skladovým prostorem 6 800 m. Proběhlo sloučení několika obchodů pod jednu doménu a značku Mall.cz. V rámci sloučení značek proběhl kompletní redesign internetových stránek. V roce 2010 společnost získala v soutěži Křišťálová Lupa 7. místo v kategorii internetové obchodování.\n\nV roce 2011 společnost zavedla jako první v České republice prodej ve virtuálních kioscích v pražském metru. Pro prodej používá technologii QR kódy. O rok později, v roce 2012 společnost MALL.CZ respektive Netretail Holding koupila jihoafrická investiční skupina Naspers za zhruba 220 až 230 mil EUR. V roce 2015 byla celá skupina prodána investiční skupině Rockaway.\n\nRoku 2017 byl zaznamenán únik hashí hesel internetového obchodu. Nacházely se na serveru Ulož.to. Obchod do roku 2012 používal zastaralou funkci MD5.\n\n\n"}
{"id": "549022", "url": "https://cs.wikipedia.org/wiki?curid=549022", "title": "Gates McFaddenová", "text": "Gates McFaddenová\n\nGates McFaddenová (* 2. března 1949 Cuyahoga Falls, Ohio), vlastním jménem Cheryl Gates McFaddenová, je americká herečka a choreografka.\n\nVystudovala Brandeis University, kde v divadelnictví získala titul bakalář umění. Poté se přestěhovala do Paříže a studovala u herce Jacquese Lecoqa. V první polovině 80. let se podílela na některých filmech jako choreografka (\"Temný krystal\" (1982)), v některých z nich si zahrála i malou roli (\"Muppets dobývají Manhattan\" (1984), \"When Nature Calls\" (1985), \"Labyrint\" (1986)). Objevila se i ve snímku Woodyho Allena \" Vzpomínky na hvězdný prach\" (1980) a ve filmu \" Hon na ponorku\" (1990), její scény ale byly při postprodukci vystřiženy.\n\nOd roku 1987 hrála doktorku Beverly Crusherovou ve sci-fi seriálu \"\". Ve druhé řadě byla její postava nahrazena doktorkou Pulaskou (Diana Muldaurová), McFaddenová se ale na začátku třetí sezóny vrátila zpět a vydržela v seriálu až do jeho konce v roce 1994. Jako Crusherová se objevila i v následujících čtyřech filmech \"\" (1994), \"\" (1996), \"\" (1998) a \"\" (2002).\n\nGates McFaddenová učila na několika univerzitách a v současnosti působí na Divadelní škole University of Southern California.\n\n"}
{"id": "549031", "url": "https://cs.wikipedia.org/wiki?curid=549031", "title": "Krajní pravice", "text": "Krajní pravice\n\nKrajní pravice (též ultrapravice) je politologický pojem, který se používá k souhrnnému označení politických ideologií a aktivit vycházejících z autoritářství, centralismu, krajního nacionalismu a šovinismu, etnocentrismu až rasismu a xenofobie. Shodují se obvykle v popírání skutečné rovnosti všech lidí, v orientaci na etnickou či rasovou příslušnost a v ideálu autoritativního, nedemokratického a nepluralistického státu.\n\nKrajní pravice je chápána především jako politický extremismus (\"extréme\" - nejzazší) programově směřující proti demokratickému ústavnímu státu, který je založen na politickém pluralismu, oddělenosti státních mocí a obhajobě lidských práv. V tomto smyslu je zcela mimo politický střed. Rozlišování mezi krajní levicí (anarchismus, komunismus) a krajní pravicí pak pochází ze základního dělení mezi pravicí a levicí, jak existuje již od dob francouzské revoluce, tedy v rozdílném přístupu k rovnosti všech lidí. Krajní pravice popírá tuto rovnost a hodnotí určité etnikum, rasu, národ nebo také skupinu lidí za \"vyšší\". Naopak ultralevice prosazuje zásadní rovnost všech lidí, odstranění všech společenských rozdílů a vytvoření \"nového člověka\", přičemž k prosazení této ideje je také ochotna jakýmikoliv prostředky odstranit demokratický ústavní stát. Toto rozlišování není na druhou stranu přijímáno všeobecně a je podrobováno kritice. Někdy je za rozlišovací kritérium brán nikoli přístup k rovnosti lidí, ale k individuální svobodě jednotlivce, takže pak mezi takto definovanou ultrapravicí a ultralevicí není významnějšího rozdílu. A v takovém případě jsou jako krajně pravicové pojímány snahy o extremizaci hodnot národního státu a autority.\n\nV teorií některých politologů bývají ultrapravicové ideologie, hnutí a další aktivity rozlišovány na \"radikálně pravicové\" a \"extrémně pravicové\", podle toho, zda se ještě pohybují v rámci demokratického ústavního státu, nebo zda už jej chtějí zcela odstranit. Hranice mezi nimi je propustná, závisí vždy na rozhodnutí konkrétního subjektu, zda bude prosazovat zachování stávajícího společenského uspořádání, nebo nikoli.\n\nV ekonomickém pojetí, především podle teorie ekonomů z rakouské ekonomické školy, je označení různých radikálních fašistických a populistických hnutí jako \"krajní pravice\" chybné, neboť prosazují levicovou politiku, nikoliv politiku pravicovou. Poukazují například na název Hitlerovy strany, která se jmenovala Národně socialistická německá dělnická strana s tím, že vedla krajní levicovou politiku. Během Hitlerovy vlády totiž došlo k prudkému zvýšení zdanění, rozšířily se také veřejné práce a stát kontroloval téměř všechny činnosti v ekonomice. V ekonomickém pojetí tedy ekonomové z rakouské školy řadí zastánce nacistických a neonacistických ideologií ke krajní levici.\n\nV podstatě jde o jakýsi \"mezistupeň\" mezi demokracií a pravicovým extremismem. Nedochází k celkovému zavržení demokracie, ale má dojít k jejímu, z pohledu radikální pravice, zásadnímu vylepšení. Určitá lidská práva, určité demokratické hodnoty nebo určité politické mechanismy jsou na základě kritiky stávajících poměrů zpochybňovány a je navrhováno jejich nahrazení jinými. Přitom dochází ke zpochybňování legitimity politických odpůrců, kteří jsou diskreditováni a je poukazováno na jejich \"škodlivé\" působení vůči celku. Jsou sem zahrnovány všechny nacionalistické, ultrakonzervativní a autoritářské tendence, neboť jsou v opozici proti moderně, proti pluralismu a charakterizuje je nepřátelství vůči \"cizím elementům\". V politickém životě se mohou projevovat i jako pravicový populismus, který se zaměřuje na otázku zachování národního státu a vymezuje se zejména proti nadnárodním spojením a proti přistěhovalcům.\n\nNa rozdíl od radikální pravice se už zcela rozešla s demokracií a s ústavností, ty chce nahradit autoritativním nebo i totalitním státem, založeným na jednotné ideologii. Principiálně odmítá rovnost všech lidí, lidská a občanská práva, myšlenkový pluralismus a existenci politických stran. Prosazuje naopak ultranacionalistické až rasistické koncepce a vůdcovský princip. Při svém působení se nezříká násilí, naopak v některých případech jej může upřednostňovat a pak už jde o politický terorismus. Extrémně pravicový je především neofašismus a neonacismus.\n\nKrajní pravice nemá jednotnou ideologii, v jejím rámci existuje více konkrétním směrů, proudů a postojů. Z historického hlediska se za krajně pravicové označují šovinistické, samoděržavné, antisemitské a autoritativní politické skupiny před první světovou válkou, fašistické, nacistické a jiné autoritativní skupiny meziválečného období, na ně navazující politické strany po druhé světové válce a v současnosti zejména neofašistické, neonacistické a ultranacionalistické skupiny.\n\nNeofašismus i neonacismus ovšem nepředstavují jediné krajně pravicové subjekty, stejně tak nejde o pojmy zaměnitelné, jak je občas používá krajní levice, aby tak zaútočila na někdy i domnělé ultrapravicové organizace. Neonacismus se snaží rehabilitovat německý nacionální socialismus a do budoucna jej zavést jako politický systém. Naopak neofašismus přímo navazuje na fašistické hnutí v předválečné Itálii, případně v dalších zemích. Problematické může být i označování všech ultranacionálních uskupení jako ultrapravicových. Takové totiž mohou být i některé východoevropské levicově populistické strany, zaměřené na nacionalismus a xenofobii.\n\nKrajně pravicové však nejsou jen některé politické strany, mohou takto působit i celé politické režimy, které mohou navíc vytvářet mezinárodní pravicově-extrémistické organizace (např. Pakt proti Kominterně). Dále se v tomto směrují angažují rozličné zájmové skupiny a neformální instituce (mládežnické organizace, periodika, hudební vydavatelství apod.). V jejich případě už většinou nelze hovořit o propracované ideologii, ale spíše o určitém neformálním hnutí, jako je třeba White power. Kromě toho významnou část krajně pravicové politické škály zaujímá subkultura skinheads, resp. ta její část, které je zaměřena na rasovou problematiku.\n\nOrganizovaní příznivci ultrapravice, především rasističtí skinheads, využívají širokou paletu symbolů, jejichž užívání sleduje čtyři hlavní cíle:\n\nMezi symboly ultrapravicových skinheadů patří především runy, symbolika nacistického Německa, kryptogramy, personifikované symboly, symbolika barev či vlastní stylizované znaky a hesla. Často bývá rasistickými skinheady zneužíván tzv. keltský kříž.\n\n"}
{"id": "549032", "url": "https://cs.wikipedia.org/wiki?curid=549032", "title": "Seznam hradů a zámků v Rakousku", "text": "Seznam hradů a zámků v Rakousku\n\nTento soupis zahrnuje Hrady a zámky v Rakousku. Soupis je členěný podle rakouských spolkových zemí a v rámci zemí abecedně hrady a zámky.\n\n\n\n\n\n\n\n\n\nStávající a bývalé vídeňské paláce jsou uvedeny v Liste der Palais in Wien\n\n"}
{"id": "549038", "url": "https://cs.wikipedia.org/wiki?curid=549038", "title": "Retrospektiva", "text": "Retrospektiva\n\nRetrospektiva, též retrospekce nebo analepse je filmový nebo literární postup, při němž je přerušena dějová vyprávěcí linie a příběh se vrací do dřívějšího časového okamžiku. V poslední době se filmové retrospektivy označují jako flashbacky (z angl. \"flash\" – záblesk, \"back\" – zpět). Retrospektiva se v příběhu může objevit například v podobě vzpomínek některé z postav, vyprávění minulého příběhu apod. Dále lze rozlišit retrospektivu vnější (vrací se v čase před počátek příběhu) a vnitřní (vrací se do dřívějšího bodu příběhu). Někdy může retrospektiva tvořit značnou část příběhu, pak hlavní dějová linie představuje pouhý rámec pro minulé dějové linie. Patří do kompozice.\n\nOpačným postupem je prodictum (z lat. předpověď), označované též jako flashforward (z angl. \"flash\" – záblesk, \"forward\" – vpřed), což je vize budoucích událostí. Je zřejmé, že prodicta jsou daleko méně častá, protože odhalují vývoj příběhu dříve, než k němu dospěje hlavní dějová linie.\n\nPříkladem rozsáhlé retrospektivy je film \"Forrest Gump\", jehož značnou část tvoří vzpomínky hlavního hrdiny. Oba postupy, flashbacky i flashforwardy, se značně uplatňují v seriálu \"Ztraceni\", kde každá epizoda je věnována minulosti (nebo budoucnosti) některé z postav. Retrospektivní film je také např. Angličan režiséra Stevena Soderbergha , kde se mnoho scén ze začátku filmu míchá ze scénami např. z konce, což dělá z filmu velice osobitou záležitost.\n\nČlánek v časopise Cinepur, dostupné on-line \n"}
{"id": "549051", "url": "https://cs.wikipedia.org/wiki?curid=549051", "title": "Univerzita kardinála Stefana Wyszyńského", "text": "Univerzita kardinála Stefana Wyszyńského\n\nUniverzita kardinála Stefana Wyszyńského (polsky \"\") je státní univerzita v polské Varšavě. Byla založena v roce 1999 a pojmenována po Stefanu Wyszyńském.\n\nUniverzita se hlásí k odkazu teologických oddělení Varšavské univerzity a Jagelonské univerzity. Tato oddělení byla zrušena komunistickým režimem a místo nich byla vytvořena Akademie katolické teologie, která ovšem byla polskou katolickou církví plně uznána až po pádu komunismu v roce 1989. V roce 1999 pak byla přeměněna v současnou univerzitu kardinála Stefana Wyszyńského.\n\n\n"}
{"id": "549068", "url": "https://cs.wikipedia.org/wiki?curid=549068", "title": "David Vávra", "text": "David Vávra\n\nDavid Vávra (* 9. března 1957 Praha) je český architekt, herec a spisovatel. Společně s Milanem Šteindlerem v 70. letech 20. století v Praze spoluzakládal divadlo Sklep. \n\nPochází z Prahy-Braníku, kde vyrůstal a kde dodnes bydlí. K tomuto místu se vztahuje celý jeho život. Absolvoval stavební fakultu ČVUT a Akademii výtvarných umění v Praze. Jako architekt působil především v Praze a okolí. Je znám též jako spoluautor a zasvěcený průvodce úspěšného televizního seriálu \"Šumná města\". Působí též jako příležitostný básník, obzvláště při slavnostních příležitostech.\n\nMá blízko k monarchismu a v roce 1999 byl jedním ze signatářů monarchistického prohlášení \"Na prahu nového milénia\" spisovatele Petra Placáka. V roce 2013 podpořil též založení LES (Liberálně ekologické strany), kterou zakládal Martin Bursík.\n\nJako architekt se věnuje především obnovám budov, v menší míře i navrhování nových budov, a to budov pro bydlení.\n\nVítězný návrh nové budovy Národní knihovny od Jana Kaplického označil za vizionářskou stavbu s velkým potenciálem pro význam české architektury. Podle Davida Vávry je kvalitní architektura hodna být v kontextu se starší architekturou. Moderní (a dobré) může koexistovat se starým. V jeho dílech je v pozadí cítit inspiraci z období moderních proudů architektury ze začátku dvacátého století. Nenásilně a harmonicky působí například prvky kubistické prvky osvětlení ve vstupním foyer Švandovo divadla a interiér baru kulturního domu Dobeška navržen v decentním retro-stylu.\n\n\n\n\n\nZaložil vlastní alternativní divadlo Sklep. Jako herec účinkoval v desítkách filmů. V televizi ho proslavila role Egona v rámci jazykových kurzů \"Alles Gute\" satirického pořadu \"Česká soda\". Oblibu si získal také jako průvodce v populárně-naučném televizním seriálu \"Šumná města\" o moderní české a moravské architektuře. Netradičním, spíše poetickým než odborným přístupem přibližuje divákům významná architektonická díla v městech České republiky. Na cyklus navázal pořad Šumné stopy, který se zaměřil na tvorbu českých architektů v zahraničí.\n\nPodílel se i na scénografické architektonické tvorbě.\n\n\n\n"}
{"id": "549070", "url": "https://cs.wikipedia.org/wiki?curid=549070", "title": "Pleione (mytologie)", "text": "Pleione (mytologie)\n\nPleione, také \"Pléióné\" nebo \"Pleioné\" (řecky \"Πληιόνη\", později \"Πλειόνη\") je v řecké mytologii nymfa Ókeanida. Žila v jižní oblasti Řecka zvané Arkádie na hoře Kyllini. S Atlasem měla dcery Plejády.\n\n\n\n"}
{"id": "549072", "url": "https://cs.wikipedia.org/wiki?curid=549072", "title": "Tvarosloví", "text": "Tvarosloví\n\nTvarosloví neboli morfologie je lingvistická věda zabývající se ohýbáním (skloňování, časování) a pravidelným odvozováním slov pomocí předpon, přípon a vpon. Je to disciplína lingvistiky, která studuje strukturu slov. Tento pojem uvedl do jazykovědy August Schleicher v roce 1859. Lingvista zabývající se morfologií se nazývá \"morfolog\". Slova určitého jazyka morfolog bere jako sestavená z jednoho či více morfémů. \n\nMorfologické hledisko je základem typologické klasifikace jazyků na analytické, flektivní a aglutinační. \n\nPro jazyky analytického typu (vietnamština) ideálně platí, že každý morfém je slovem a každé slovo je tvořeno jedním morfémem. U jazyků aglutinačních (např. turečtina) je většina slovních forem vytvořena ze snadno oddělitelných segmentů. Každý segment přitom odpovídá jednomu morfému. Jazyky flektivní, kam patří i čeština, spojují často víc než jeden morfém do jednoho segmentu, morfu, popř. se morfémy realizují fúzí či nulovou realizací. Segmentace slova na morfémy je u flektivních jazyků tudíž často nemožná, nebo je proveditelná pouze na abstraktní rovině.\nMorfém je podle strukturalismu minimální, sémanticky dále nedělitelná jednotka. Ve strukturalistickém učení o jazyce je považován za bilaterální jazykový znak, tj. jednotu označujícího (formy) a označovaného (významu). \n\nMorfémy jsou v textu realizovány konkrétními jednotkami, které se nazývají morfy. Protože různé morfy mohou realizovat v různých kontextech jeden a tentýž morfém, je morfém někdy považován za třídu alomorfů. Např. morfém plural má v češtině mimo jiné alomorfy -i, -ové, -y, -a.\n"}
{"id": "549077", "url": "https://cs.wikipedia.org/wiki?curid=549077", "title": "Ťiao Jü", "text": "Ťiao Jü\n\nŤiao Jü () byl čínský generál bojující ve druhé polovině 14. století v armádě zakladatele dynastie Ming císaře Chung-wua. Byl pověřen velením dělostřelectva mingských vojsk, v této funkci významně přispěl k porážce armád mongolské dynastie Jüan a jejich vyhnání z Číny.\n\nV uznání za zásluhy o vítězství nad nepřáteli mingské říše byl jmenován hrabětem (\"po\") z Tung-ning. Společně s Liou Ťim napsal slavné pojednání \"Chuo-lung-ťing\" o čínské vojenské technice druhé poloviny 14. století. Zde popisuje použití pokročilých zbraní využívajících střelného prachu, jako bylo mnoho druhů raket, granáty, kanóny (včetně explozívních nábojů), ruční střelné zbraně, námořní i pozemní miny.\n\n"}
{"id": "549082", "url": "https://cs.wikipedia.org/wiki?curid=549082", "title": "Liou Ťi (14. století)", "text": "Liou Ťi (14. století)\n\nLiou Ťi (, 1. července 1311 – 16. května 1375) byl čínský státník, vojevůdce, spisovatel a básník na sklonku existence říše Jüan a počátků říše Ming. \n\nLiou Ťi používal zdvořilostní jméno Po-wen (). Za své zásluhy obdržel posmrtné jméno Wen-čcheng ().\n\nNarodil se v okrese Čching-tchien (dnes okres Wen-čcheng provincie Če-ťiang) provincie Ťiang-če. V úřadech říše Jüan sloužil 25 let. Po několika nižších postech na okresní a prefekturní úrovni se propracoval na místo tajemníka mongolského generála Š’-mo I-suna († 1360) stojícího v čele provincie Ťiang-če. Podílel se na bojích s místními rebely (v povstání rudých turbanů), ale jeho úspěchy jüanská vláda neocenila. Roku 1357 reagoval odchodem ze státní služby a kritikou neefektivnosti a zkorumpovanosti jüanské správy.\n\nRoku 1360 přešel na stranu čínských povstalců. Rozhodl se vstoupit do služby k Ču Jüan-čangovi, pozdějšímu prvnímu císaři dynastie Ming. Čuovi radil ve vojenské strategii a taktice – podílel se vypracování plánů bitvy před Nankingem roku 1360, bitvy na jezeře Pcho-jang roku 1363 a kampani proti království Wu ve druhé polovině 60. let. Roku 1364 byl jmenován vedoucím Astronomického úřadu a pověřen vedením výstavby Nankingu, Čuova hlavního města. Později se stal zástupcem vedoucího cenzorátu s úkolem reorganizovat tento úřad. Podílel se i na vytvoření vojenského systému wej-suo, sestavení zákoníku a kalendáře, stanovení rituálů. Roku 1371 byl v uznání svých zásluh jmenován hrabětem z Čcheng-i, vzápětí s odkazem na špatné zdraví odešel na odpočinek. \n\nZájmy Liou Ťia se neomezovaly jen na politiku a vojenství, studoval i astronomii, kalendář, magnetismus a feng-šuej; přátelil se s matematikem a alchymistou Čao Jü-čchinem. Společně s generálem a učencem Ťiao Jüem sestavil pojednání o střelných zbraních Chuo-lung-ťing. Je, vedle Ču-ke Lianga, spoluautorem \"Zvládnutí umění války\", díla ilustrujícího na příkladech čínské historie principy vojenské strategie shrnuté v Umění války Sun-c’a. \n\nPočínaje 16. stoletím se rozšířily legendy o jeho zázračně přesných věštbách a předpovědích.\n"}
{"id": "549085", "url": "https://cs.wikipedia.org/wiki?curid=549085", "title": "Chuo-lung-ťing", "text": "Chuo-lung-ťing\n\nChuo-lung-ťing (, doslova „Kniha ohnivých draků“) je pojednání o střelných a raketových zbraních sepsané Ťiao Jüem a Liou Ťiem ve vznikající mingské říši v druhé polovině 14. století.\n\nKniha popisuje nejrůznější druhy soudobých zbraní. Různé druhy střelného prachu, granáty, šrapnely, bomby s jedovatými náplněmi. Jsou uvedeny popisy raket, užívaných už od 10. století, které se do doby sepsání díla zdokonalily v několikastupňové rakety vybavené stabilizačními křidélky a odpalované z rozměrných nosičů.\n\nAutoři popisují explozívní miny, používané na zemi i ve vodě, obsahující složité spouštěcí mechanismy. Dále první ruční střelné zbraně s až deseti hlavněmi, moždíře a kanóny vystřelující explozívní střely, střely využívající otrávené šrapnely a kanóny instalované na vozech, otočné ve všech směrech.\n\n\n"}
{"id": "549092", "url": "https://cs.wikipedia.org/wiki?curid=549092", "title": "Nadace Open Society Fund Praha", "text": "Nadace Open Society Fund Praha\n\nNadace Open Society Fund Praha (Nadace OSF) byla založena v Praze v roce 1992 jako součást mezinárodní sítě nadací Open Society Foundations, kterou založil americký investor a filantrop George Soros a která působí ve více než 70 zemích světa. Nadace OSF přispívá k rozvoji otevřené společnosti a prosazuje systémové změny vedoucí k posílení demokracie v České republice. Patří mezi pět největších nadací v České republice. Financuje a sama realizuje jak projekty, které usilují o systémové změny na celostátní úrovni, tak projekty, které přispívají k řešení konkrétních lokálních situací. \n\nZákladními programovými oblastmi Nadace OSF jsou:\n\nCílem většiny programů, které Nadace OSF podporuje, je dosáhnout systémových změn, změn legislativy, či zásadních změn v dosavadní praxi. Mimo poskytování grantů Nadace OSF uděluje stipendia studentům – rozsáhlá síť absolventů zahrnuje studenty Harvardu, Oxfordu a dalších prestižních univerzit. V roce 1999 založila Nadace OSF obecně prospěšnou organizaci Otevřená společnost. Od roku 2010 také Nadace OSF pořádá soutěž Novinářská cena, která oceňuje kvalitní žurnalistickou práci v České republice. V roce 2011 Nadace OSF založila Fond Otakara Motejla, do kterého přispívají soukromí dárci a který podporuje neziskové organizace, jež bojují proti korupci a usilují o transparentní a poctivé prostředí v České republice.\n\n"}
{"id": "549096", "url": "https://cs.wikipedia.org/wiki?curid=549096", "title": "Demokratická únia", "text": "Demokratická únia\n\nDemokratická únia (česky \"Demokratická unie\", zkratka DÚ) byla politická strana, působící na Slovensku v letech 1995-2000.\n\nStrana vznikla vznikla 25. března 1995 sloučením Demokratické únie Slovenska a Národno-demokratické strany. Zanikla koncem srpna 2000 sloučením s Slovenskou demokratickou a kresťanskou únií. \n\nDva bývalí členové této strany (Ján Budaj a Juraj Švec) založili po jejím zániku 26. září 2000 novou stranu s názvem Liberálnodemokratická únia, která se později přejmenovala na Demokratickou únii Slovenska (zkratka též \"DÚ\").\n\n"}
{"id": "549102", "url": "https://cs.wikipedia.org/wiki?curid=549102", "title": "Jurij Krymarenko", "text": "Jurij Krymarenko\n\nJurij Krymarenko ( ; * 11. srpna 1983, Berdyčiv) je ukrajinský atlet, jehož specializací je skok do výšky.\n\nV roce 2005 získal bronzovou medaili na mistrovství Evropy do 23 let v německém Erfurtu. Zlato zde tehdy vybojoval Jaroslav Bába. V témže roce zaznamenal největší úspěch své kariéry na světovém šampionátu v Helsinkách. Ve finále jako jediný překonal 232 cm a získal zlatou medaili. O stříbro se podělili Rus Jaroslav Rybakov a Kubánec Víctor Moya, kteří skočili 229 cm.\n\nV roce 2008 reprezentoval na letních olympijských hrách v Pekingu. V kvalifikaci však překonal jen 215 cm a do finále nepostoupil. O rok později skončil první na mistrovství Evropy družstev v portugalském městě Leiria, kde zvítězil výkonem 231 cm. Na mistrovství světa v Berlíně 2009 i na halovém MS 2010 v Dauhá neprošel sítem kvalifikace. Na evropském šampionátu v Curychu v roce 2014 obsadil v soutěži výškařů šesté místo.\n\nJe trojnásobným ukrajinským šampionem ve skoku do výšky v hale i na pod širým nebem.\n\n\n"}
{"id": "549107", "url": "https://cs.wikipedia.org/wiki?curid=549107", "title": "Business Continuity Management", "text": "Business Continuity Management\n\nBusiness Continuity Management (též Řízení kontinuity činností organizace nebo BCM) je řídící proces podporovaný vedením společnosti, který identifikuje potenciální dopady ztrát a jehož cílem je vytvořit takové postupy a prostředí, které umožní zajistit kontinuitu a obnovu klíčových procesů a činností organizace, na předem stanovené minimální úrovni, v případě jejich narušení nebo ztráty. BCM ochraňuje zájmy klíčových podílníků, akcionářů a dalších zájmových skupin, dobrou pověst a značku společnosti.\n\nPozn.: Kontinuita činností organizace (Business Continuity) je chápána jako strategická a taktická způsobilost organizace být připraven a reagovat na incidenty a narušení činností organizace za účelem pokračování na předem stanovené přijatelné úrovni.\n\nŘízení kontinuity činností ustanovuje strategický a provozní rámec přiměřený potřebám a cílům organizace, který směřuje k aktivnímu zvyšování odolnosti organizace proti narušení výroby klíčových produktů anebo ztrátě služeb organizace. Organizace mohou být narušeny z mnoha důvodů. Narušení mohou být předvídatelná (jako například ztráta budovy v důsledku požáru či povodně, atd.) nebo nepředvídatelná (například výpadek proudu, zemětřesení, teroristické aktivity, atd.). Řízení kontinuity činností organizace není pouze o nápravě následků způsobených těmito incidenty či haváriemi. Je to také o prevenci jak předejít těmto krizovým a havarijním situacím a o ustanovení takové kultury v rámci organizace, která se snaží vybudovat větší odolnost za účelem zajištění kontinuity dodávky produktů a služeb klientům a zákazníkům.\n\nV roce 2006 byla ve Velké Británii vydána britským normalizačním institutem (\"British Standards Institute\", \"BSI\"), ve spolupráci s \"Business Continuity Institute\" (\"BCI\") vůbec první norma pro oblast BCM \"BS 25999\", s cílem stanovit jednotný standard správné praxe a uspokojit přitom potřeby zákazníků, klientů, vlády, regulátorů a všech ostatních zainteresovaných stran. \n\nPod označením \"BS 25999\" se rozumí dvojice norem, která poskytuje doporučení a požadavky pro oblast řízení kontinuity činností organizace. První část standardu \"BS 25999-1:2006 „Code of practice for business continuity management“ \" stanovuje základní principy a poskytuje doporučení pro implementaci BCM v organizaci. Základem této části standardu se stala veřejně dostupná specifikace \"PAS 56 (Publicly Available Specification) „Guide to Business Continuity Management“\", kterou vydal BSI již v roce 2003.\n\nV roce 2007 byla publikována druhá část tohoto nového standardu, \"BS 25999-2:2007 „Specification for business continuity management“ \", která poskytuje požadavky pro certifikaci systémů řízení kontinuity činností (\"Business Continuity Management System\", \"BCMS\").\n\nBCM podle doporučení \"BS 25999-1:2006\" může být implementován ve všech organizacích bez ohledu na jejich velikost nebo oblast podnikání. Základem životního cyklu BCM (viz obrázek) je řízení programu BCM, které je bráno jako kontinuální proces. \n\nEfektivní ustanovení a řízení programu BCM je závislé na podpoře vrcholového vedení organizace, demonstrované stanovením rozsahu a cílů BCM a publikací politiky. Viditelný závazek vedení je demonstrován i vyčleněním odpovídajících zdrojů k ustanovení a řízení BCM a přidělení povinností a odpovědností v oblasti kontinuity činností. Organizace musí zabezpečit, aby pracovníci, kterým byly přiděleny nové odpovědnosti, byli způsobilí plnit požadované úkoly.\n\nKonečnou odpovědnost za fungování organizace, tedy i za řízení kontinuity činností organizace má vrcholové vedení organizace. Měl by být určen člen vrcholového vedení, kterému bude přidělena celková odpovědnost za kompletní program řízení kontinuity činností. Důležitým prvkem řízení kontinuity činností je i vytvoření a upevňování kultury BCM v rámci organizace a ustanovení a posilování povědomí o důležitosti a významu řízení kontinuity činností. Jedním ze způsobů jak toho v praxi dosáhnout je vytvoření programu školení a zvyšování povědomí o BCM.\n\nDále popsané kroky životního cyklu se týkají samotné implementace BCM v organizaci.\n\nCílem tohoto kroku je:\n\nS ohledem na výsledky předchozího kroku „\"Porozumění činnosti organizace\"“ jsou navrženy vhodné strategie kontinuity, které umožňují identifikovat různé varianty a způsoby obnovy kritických činností organizace v jejich požadovaných časech v případě jejich narušení. Tyto strategie by měly být schváleny vrcholovým vedením organizace.\nCílem tohoto kroku je:\nPři přípravě strategií se doporučuje zvážit dále uvedené čtyři základní scénáře:\nPro realizaci jednotlivých strategií je vždy nezbytné identifikovat typ a množství zdrojů potřebných k jejich dosažení. Určit, jak budou v době narušení zvládány vztahy se všemi zúčastněnými stranami. Zvláštní důraz by měl být kladen na komunikaci s vlastními pracovníky a médii.\nTato část životního cyklu BCM souvisí s vytvořením a implementací vhodných a přiměřených plánů (postupů), jejichž cílem je umožnit organizaci, aby v případě narušení kritických činností udržela nebo v co nejkratším čase obnovila své procesy na požadovanou provozní úroveň (\"LBC\").\n\nMenší organizace mohou využívat pouze jeden plán kontinuity, zatímco ve větších organizacích může existovat celá řada vzájemně propojených plánů, které pokrývají řízení incidentu, kontinuitu činností a řízení obnovy (viz obrázek Časový přehled reakce na incident). \n\nPři sestavování plánů je důležité, aby byly do tohoto procesu zapojeny všechny dotčené složky organizace. Jednotlivé plány kontinuity by měly identifikovat činnosti a zdroje potřebné pro hladké zvládání nastalých krizových situací. Každý plán by měl jasně specifikovat podmínky své aktivace, a stejně tak identifikovat osoby s odpovědností za vykonávání každého bodu plánu. Každý plán musí mít stanoveného vlastníka a měl by být přístupný všem pracovníkům, od nichž se vyžaduje, aby jej použili. Každý plán by měl minimálně obsahovat následující informace:\n\nVytvořené plány musí organizace testovat a tím se ujistit, že jsou úplné, reálné a funkční. Testování odhaluje nesouvislosti a opomenutí v plánech dříve, než jsou použity v případě nastalé havárie. Testování a nacvičení plánů zároveň slouží k proškolení těch pracovníků, kterým jsou v plánech kontinuity přiřazeny role.\n\nTestování a revize plánů by měly probíhat v pravidelných intervalech, dle harmonogramu schváleného vrcholovým vedením organizace, nebo vždy když v organizaci dojde k významným změnám, které mohou ovlivnit kontinuitu činností. Testování by nemělo ohrozit organizaci tím, že by samo způsobilo narušení. Testování musí být praktické a ekonomické, přiměřené organizaci a navržené tak, aby budovalo důvěru ve vytvořené plány. Testování plánů musí být řízeno na základě vhodných scénářů, které jsou uzpůsobeny potřebám organizace. Scénáře mohou zahrnovat různé typy kontrol úplnosti plánů, až po simulace havarijních situací.\n\nPrůběh každého testu musí být detailně zaznamenán, veškeré činnosti a výsledky testů musí být následně přezkoumány. Plány kontinuity musí vždy postihovat aktuální změny ve společnosti. Při změnách v organizaci ovlivňující kontinuitu kritických činností může být nezbytné opakovat analýzu dopadů (BIA) a znovu ohodnotit kritické činnosti, podpůrné procesy a zdroje.\n\n\n"}
{"id": "549110", "url": "https://cs.wikipedia.org/wiki?curid=549110", "title": "Spy Kids 2: Ostrov ztracených snů", "text": "Spy Kids 2: Ostrov ztracených snů\n\nSpy Kids 2: Ostrov ztracených snů je pokračování úspěšného rodinného filmu \"\". Původně to byl první film série a bylo potřeba napřed postavy představit.\n\nJuni a Carmen jsou povolání do zábavního parku aby zachránili prezidentovu dceru (mimo to Juniho přítelkyni) ale zjišťují že jsou nahrazeni dvěma agenty Garym a Gerti Gigllesovími. V akci Gary najde a prezidentovy dcery Maskovač (tajná vládní zbraň která zničí veškerý proud v dosahu) a je oceněn statusem agenta 1.stupně. Ke všemu je místo Gregoria nominován na křeslo ředitele OSS Donoagon Giglles který je otcem Garyho a Gerti a Maskovač ukraden. Carmen se nahackuje do počítače OSS a zjišťuje že Gary a Gerti jsou posláni na akci Yucata k pobřeží Madagaskaru kde mizí lodě a ponorky OSS a kde byl viděn Maskovač. Carmen a Juni posílají Garyho s jeho lodí do Asie a sami jedou na Yucatu. Když se dostávají na místo se jim vypne ponorka a oni jsou dvouhlavou nestvůrou mrštěni na břeh ostrova. Tam na radu Poskoka hledají ostrovana který jim pomůže. Po pádu do sopky ho skutečně nachází a on jim řekne o hlavním Maskovači nacházejícím se na ostrově a nestvůrách které vytvořil jako šílený vědec. Mezitím se na ostrov dostávají Gary a Gerti kteří hledají Maskovač patřícím Donoagonovi aniž by věděli o tom hlavním. Juni a Carmen se pronásledováni Garym a Gerti dostávají do pyramidy kde nacházejí hlavní Maskovač ale to je dopadne Donagon který jak vychází najevo ukradl Maskovač. Carmen však hlavní Maskovač zahodí a Donagon se ho vydá hledat. Juni a Carmen však lstí Maskovač získají a chtějí utéct, ale to už připlouvají jejich rodiče i s prarodiči aby jim to vytmavili. Vše však pokazí Felix který byl pod hrozbou smrti přinucen sebrat jim Maskovač. I přes útok Donagona Maskovačem se mu díky Gerti nepovede zabít Cortézovi. Vše dobře dopadne díky prezidentově rychlému příletu a Juni oznámí že už nechce být agentem OSS a žít normální život. Na konec je Gregorio jmenován do funkce ředitele OSS\n+ Chlap který vyzvedával drogy - QUENTIN TARANTINO\n"}
